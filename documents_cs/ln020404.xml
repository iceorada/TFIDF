<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020404001</DOCID>
<DOCNO>LN-20020404001</DOCNO>
<DATE>04/04/02</DATE>
<TITLE>
Jen 16 500 korun čistého měsíčního příjmu bude od nynějška stačit mladé rodině na to, aby mohla získat hypotéku. Hned několik bank se totiž rozhodlo, že zjednoduší dosažitelnost hypotečních úvěrů. Začíná nové kolo boje o klienty.
</TITLE>
<GEOGRAPHY>PRAHA</GEOGRAPHY>
<TEXT>
Českomoravská hypoteční banka (ČMHB) zavádí pro klienty do 36 let možnost progresivního splácení hypotečních úvěrů. Zákazník bez pětisetkorunové státní podpory tak za milionový úvěr zaplatí místo 7800 korun měsíčně pouze 5900 korun. Splátky se budou zvyšovat ročně o pevný koeficient. "Úvěr chceme nabídnout i rodinám s nižším příjmem. Minimální čistý příjem rodiny na milionový úvěr tak už nebude muset dosahovat 18 800 korun měsíčně, ale stačit bude i 16 500 korun," vysvětlil Jan Sadil z ČMHB. Hypoteční úvěr Progres se nabízí minimálně na částku 200 tisíc korun, maximálně pak na tři miliony korun. Úvěr se ovšem poskytuje jen na 20 let. Podobný krok jako ČMHB plánuje udělat Raiffeisenbank i Komerční banka. "Naše vedení už před časem oznámilo, že i v oblasti hypoték chystáme změny. V nejbližší době budou mít klienti možnost i progresivního financování," uvedla Markéta Dvořáčková z Komerční banky. S novým programem přijde od května i GE Capital. S progresivním splácením hypoték má naopak špatné zkušenosti HVB Bank. "Hypoteční úvěr Majordomus tuto možnost obsahoval už v květnu 2000. Vzhledem k minimálnímu zájmu klientů to už aktivně nenabízíme. Solidním zákazníkům na výslovnou žádost ovšem tyto podmínky připravíme také," vysvětlil mluvčí HVB Bank Pavel Jiroušek. ČMHB naopak očekává nárůst zájmu o úvěry až o 20 %. Podle odborníků tyto produkty pomohou rozhýbat trh s byty. "Největší zájem o koupi bytu mají právě lidé od 30 do 35 let. Souvisí to i s tím, že se stále zvyšuje věk, kdy lidé vstupují do manželství. Takové možnosti úvěrů proto pomohou rozhýbat trh s nemovitostmi," zhodnotil krok ČMHB spolumajitel realitní kanceláře Tide - Reality Pavel Velebil.
HYPOTÉKA PRO MLADÉ
</TEXT>
<HEADING>
Příklad:
</HEADING>
<TEXT>
věk do 36 let hypoteční úvěr milion korun doba splácení 20 let velikost bytu 80 m2 měsíční splátka 5900 Kč (dříve 7800 Kč) potřebný měsíční příjem rodiny 16 500 Kč (dříve 18 800 Kč)
Pramen: ČMHB
</TEXT>
</DOC>
<DOC>
<DOCID>LN-20020404002</DOCID>
<DOCNO>LN-20020404002</DOCNO>
<DATE>04/04/02</DATE>
<TEXT>
UELZEN, Německo - Evropu šokovala nevídaná policejní honička. Policisté tří zemí pronásledovali tři lupiče, kteří v úterý večer vyloupili banku ve Wrestedtu poblíž Uelzenu v severním Německu. Honička trvala skoro celý den a skončila až včera odpoledne na Ukrajině. Lupiči, kteří si z banky odnesli kolem 200 tisíc eur, si při útěku vzali dvě bankovní pracovnice jako rukojmí. Únosce, kteří se stopadesátikilometrovou rychlostí řítili přes Polsko na Ukrajinu, pronásledovala kolona policejních aut s vrtulníkem. Podle ukrajinské policie jsou lupiči Němci. Jejich totožnost však identifikovala jen podle jmen - Kremer, Schischer a Herz. Podle některých dřívějších spekulací to byli Rusové, Kurdové nebo Kazachové.
</TEXT>
</DOC>
<DOC>
<DOCID>LN-20020404003</DOCID>
<DOCNO>LN-20020404003</DOCNO>
<DATE>04/04/02</DATE>
<TITLE>
Ivan Langer odpovídá Václavu Havlovi
</TITLE>
<TEXT>
Vůči Václavu Havlovi necítím zášť a nemám potřebu ho za každou cenu očernit, jak tvrdí on o mně. Nesouhlas není zášť a kritika není očerňování. Pokud to ale prezident bere takto osobně a emocionálně, brání tím věcné a klidné polemice. Jsem dlouhodobým kritikem způsobu, jakým Václav Havel nakládá s institutem prezidentských milostí. Kritizuji nikoliv proto, že je uděluje, nýbrž proto, jak je uděluje. Milost prezidenta republiky je výjimečnou pravomocí, umožňující jednomu člověku změnit rozhodnutí nezávislého soudu o vině a trestu. A kdyby jen to. Současná právní úprava dává prezidentovi republiky do rukou ještě větší moc, neboť nemusí ani čekat na pravomocné rozhodnutí soudu, aby odpustil nebo zmírnil trest uložený soudem.
Český prezident může dokonce nařídit, aby se trestní stíhání vůbec nezahájilo nebo - bylo-li již zahájeno - aby se v něm nepokračovalo. Je třeba připomenout, že pravomoc českého prezidenta je v tomto smyslu nesrovnatelně větší, než je v okolních demokraciích zvykem, a ve své podstatě se dá přirovnat k pravomoci absolutního monarchy, rozhodujícího o životě a smrti svých poddaných. Václav Havel se bohužel takto často chová. A pro důkazy není třeba chodit příliš daleko - Šimůnek, Chadimová, bratři Tancošovi, vrahové Růžička, Havič a celá řada dalších.
</TEXT>
<HEADING>
Soudce soudců
</HEADING>
<TEXT>
Jedním z klíčových prvků demokratického právního státu je rovnost před zákonem, tedy princip, že každý občan je nadán stejnými právy, svobodami a povinnostmi. Současně platí, že rozhodnutí o porušení zákona, rozhodnutí o vině a výši trestu je v rukou orgánů činných v trestním řízení a soudů. Způsob, jakým je Václav Havel schopen rozhodovat, je pro mne důkazem, že si tento princip a jeho platnost vůbec neuvědomuje. Nedochází mu, že každé žádosti o milost předcházela a předchází úmorná, náročná a velmi zodpovědná práce policistů, státních zástupců a soudců. Nedochází mu, že se staví do role soudce soudců. To je ovšem role, která mu nepřísluší, neboť nad světskou spravedlností je už jen spravedlnost boží. Milost v rukou člověka, který s ní neumí zacházet, je velkým nebezpečím pro právní stát. Neumí-li navíc rozhodnout včas a rychle, nemá o ní rozhodovat vůbec. V případě Kvapil neudělala prezidentova kancelář dva a půl roku téměř nic. Teprve po mé interpelaci ministra spravedlnosti kvapně vrátila originál spisu soudu, aniž by se ovšem prezident republiky jakkoliv vyjádřil! Spolu s další administrativou to tedy již tři roky brání tomu, aby osoba důvodně podezřelá z vraždy byla postavena před soud. Případ Kvapil ale nebyl a není jediný, kdy rozhodování o milosti způsobuje průtahy v soudním řízení a brání průchodu spravedlnosti. A to je věc, se kterou se nemohu smířit, a proto jsem kritický. Kritizuji nejenom konkrétní rozhodnutí hlavy státu, nýbrž i samu právní úpravu prezidentských milostí. Kritizuji nekoncepčnost a neprůhlednost pravidel, podle kterých je někomu milost udělena a někomu jinému ne.
</TEXT>
<HEADING>
Spiknutí neexistuje
</HEADING>
<TEXT>
Nezačínám a nekončím pouze u kritiky. Navrhl jsem změnu ústavy, kterou ovšem Senát zamítl. Jediný, kdo je schopen současný stav změnit, je sám prezident republiky. Měl by dát veřejně najevo, že respektuje rovnost občanů před zákonem, i to, že o vině a trestu rozhoduje výhradně a pouze soud. Měl by se veřejně zříci udělování milostí ještě před rozhodnutím soudu. Měl by zveřejnit pravidla, podle kterých žádosti o milost posuzuje, a kritéria, podle nichž o udělení milosti rozhoduje. Vedle toho by se neměl bát přiznat chybu, pokud se jí on sám nebo jeho podřízení dopustili. Václav Havel to ale odmítá. Namísto toho kolem sebe vidí nějaké spiknutí, které ho prý má poškodit. Žádné spiknutí ale neexistuje. Co existuje, je nevěrohodnost jeho rozhodování o milostech - k velké škodě pro něj samého, k velké škodě pro nás pro všechny.
Nezačínám a nekončím pouze u kritiky. Navrhl jsem změnu ústavy, kterou ovšem Senát zamítl. Jediný, kdo je schopen současný stav změnit, je sám prezident republiky. Měl by dát veřejně najevo, že respektuje rovnost občanů před zákonem, i to, že o vině a trestu rozhoduje výhradně a pouze soud. Měl by se veřejně zříci udělování milostí ještě před rozhodnutím soudu. Měl by zveřejnit pravidla, podle kterých žádosti o milost posuzuje, a kritéria, podle nichž o udělení milosti rozhoduje. Vedle toho by se neměl bát přiznat chybu, pokud se jí on sám nebo jeho podřízení dopustili. Václav Havel to ale odmítá. Namísto toho kolem sebe vidí nějaké spiknutí, které ho prý má poškodit. Žádné spiknutí ale neexistuje. Co existuje, je nevěrohodnost jeho rozhodování o milostech - k velké škodě pro něj samého, k velké škodě pro nás pro všechny.
</TEXT>
</DOC>
<DOC>
<DOCID>LN-20020404004</DOCID>
<DOCNO>LN-20020404004</DOCNO>
<DATE>04/04/02</DATE>
<TITLE>
BŘASY - Přes čtyřicet let neměl osmdesátiletý Václav Kroc z malé obce Břasy-Stupov nedaleko Rokycan tušení, že zakladatel nadnárodní sítě restaurací McDonald's je jeho vzdálený předek. Včera se byl, stejně jako další desítky Stupovských, podívat, jak Raymondu Albertu Krocovi odhalují pamětní desku na zdi tamního biografu. Ve vsi, odkud pocházejí rodiče "otce McDonalda" a kde jeho dědeček vlastnil malou hospodu s typickou českou kuchyní. Sto let po jeho narození. "Můj pradědeček byl bratr dědečka Raye Kroce. A jelikož můj tatínek měl devět sourozenců, představte si, kolik Kroců tady je," překřikuje, s taštičkou od "Meka" v ruce, dechovku vyhrávající vedle improvizovaného "mekdonaldího" stanu. "Až když v roce 1984 zemřel, dozvěděl jsem se, že nějaký známý Kroc žil," vzpomíná. Přestože má R. A. Kroc v Břasech-Stupově kořeny, nemusí se provozovatelé tamních hospod či třeba Smíšeného zboží Křemelák obávat - ves je malá a konkurence v podobě restaurace sítě McDonald's jim ve vsi nevyroste.
</TITLE>
<TEXT>
Václavu Krocovi to však ani nevadí. "Tady je to malé, McDonald's by se tu neuživil," říká a vzpomíná, jak v roce 1994 společnost ves rodičů R. A. Kroce "znovuobjevila". "Když v roce 1994 otevírali McDonald's v Plzni, napadlo někoho v USA, že by se to dalo využít reklamně. Poslali tedy telegram, že se mají hledat Břasy zhruba dvacet kilometrů od Plzně. Jenže v telegramu není diakritika a všichni byli zmatení, kde nějaké Břasy leží. Tak kolem Plzně udělali na mapě kružnici a nakonec nás kontaktovali," líčí krátce poté, co představitelé firmy strhli z pamětní desky plátno. Václava Kroce nemrzí, že z úspěchu vzdáleného příbuzného nemůže profitovat. "Akorát jsem na něj hrdý. Hodně jsem cestoval po Evropě a vždy, když jsem někam přijel poprvé, navštívil jsem McDonald's," konstatuje. "Vždy se mi líbilo, jakou má úroveň, je čistý a jídlo levné," chválí impérium vybudované mužem narozeným v Chicagu, který zpočátku vystřídal několik povolání včetně třeba pianisty, aby ho v roce 1954 okouzlila restaurace bratří McDonaldových v San Bernardinu v Kalifornii. Restauraci posléze koupil a stala se základem jeho později veleúspěšné společnosti sahající dnes do 121 států světa. Uprostřed výroků představitelů McDonald's, zástupce americké ambasády a moderátora akce Petra Jančaříka typu: "Všichni jsme přátelé McDonald's, McDonald's je vždy první firmou, která proniká do zemí budujících kapitalismus" či "Tvařte se příjemně a dejte si hamburger" by se skoro mohlo zdát, že všichni ve Stupně "jídlo od Meka" přímo zbožňují. Starosta obce Břasy-Stupno Václav Fait však toto zdání alespoň trochu koriguje: "Není to špatné, ale vepřo knedlo zelo je přece jen vepřo knedlo zelo."
</TEXT>
</DOC>
<DOC>
<DOCID>LN-20020404005</DOCID>
<DOCNO>LN-20020404005</DOCNO>
<DATE>04/04/02</DATE>
<GEOGRAPHY>BETLÉM</GEOGRAPHY>
<TEXT>
Sto až dvě stě ozbrojených Palestinců se ukrývá na jednom z nejposvátnějších míst křesťanství v bazilice Zrození Páně v Betlémě. Na tomto místě se měl narodit Ježíš Kristus. Baziliku obléhají od úterního večera izraelské síly. Izraelská armáda nadále pokračuje v ofenzivě. Její tanky včera večer vjely do Nábulusu největšího města na západním břehu Jordánu. Podle svědků je v okolí města připraveno přibližně 500 tanků. Palestinci tak mají pod kontrolou už jen dvě města na Západním břehu Hebron a Jericho. Vatikán postup vojáků ostře odsoudil. Podle duchovních není v bazilice dostatek potravin a dalších potřeb pro tolik lidí. Palestinci se odmítají vzdát, což požadují vojáci, aby zrušili obklíčení. Izraelci prohlásili Betlém uzavřenou vojenskou zónou a nikoho do něj nevpustili. Ulice byly včera zcela opuštěné. betlémský starosta řekl televizi CNN, že "situace ve městě je velice špatná".
</TEXT>
</DOC>
<DOC>
<DOCID>LN-20020404006</DOCID>
<DOCNO>LN-20020404006</DOCNO>
<DATE>04/04/02</DATE>
<TEXT>
Všechny polistopadové volby se vyznačovaly podivným napětím: vždy to bylo spíše hlasování proti něčemu než pro něco. Nejprve proti komunismu, posléze proti rozplizlosti Občanského fóra, pak proti divokému tunelářskému kapitalismu nebo naopak proti plíživé hrozbě socialismu. Letošní volby, alespoň se tak zdá podle probíhající předvolební kampaně, slibují příjemnou změnu. Poprvé se bude - a sem by mělo přijít dvojité snad - hlasovat pro něco: pro kratší vojenskou službu, pro důchodovou reformu, pro sociální stát - pro nižší daně. O daňové poplatníky, kteří mají dost velkých odvodů státu, se podle očekávání popere ODS s Koalicí. Boj to bude urputný, přestože navrhovaná rovná daň občanských demokratů vypadá jako nepřekonatelný trumf. I Koalice má totiž od včerejška co nabídnout. Její daňová reforma není tak radikální, opatrným pesimistům ale může připadat realističtější, minimálně pro příští čtyři vládní roky. Ať už ale "daňové vážení" voličů dopadne jakkoliv, důležitější je, že se daně konečně staly hlavním volebním tématem. Možná už opravdu žijeme v normální zemi, a ne v postkomunistickém iluzivním Kocourkově.
</TEXT>
</DOC>
<DOC>
<DOCID>LN-20020404007</DOCID>
<DOCNO>LN-20020404007</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Češi se letos budou loučit s tuzemským rumem. Česko musí vyhovět pravidlům EU a odstranit název rum ze všech nápojů, které nejsou vyráběny z destilátu cukrové třtiny. Jedenáct největších českých producentů sdružených v Unii výrobců lihovin (UVL) se proto domluvilo, že od 1. ledna 2003 přejmenují tuzemský rum na Tuzemák. "Požádali jsme ministerstvo zemědělství, aby změnu názvu zaneslo do české legislativy," řekl šéf UVL Vladimír Steiner. Ministerstvo však na návrh UVL nepřistoupí. "Ze současné definice konzumní lihoviny tuzemský rum pouze vypustíme slova tuzemský rum," prohlásil náměstek ministra Rudolf Jánský. "Na jednotlivých producentech pak bude, jak si svůj rum pojmenují. Může to být Tuzemák, ale i cokoliv jiného." V minulém roce přitom proběhl kvůli Tuzemáku spor mezi UVL a firmou Trul z Mikulovic na Jesenicku. Ta si chtěla název Tuzemák zaregistrovat jako vlastní ochrannou známku. Pro odpor UVL však Úřad pro průmyslové vlastnictví nakonec její žádosti nevyhověl. Unie výrobců lihovin už připravuje kampaň, která by název Tuzemák vnesla do povědomí českých pijáků. Největší domácí výrobce lihovin, firma Stock Plzeň-Božkov, například chystá akci Loučení s rumem 2002. "Náš rum má padesátiletou tradici. Když už musíme změnit jeho název, chceme se s označením rum alespoň rozloučit," vysvětlil generální ředitel společnosti Martin Petrásek. S podobným problémem jako Češi se museli před vstupem do Evropské unie vypořádat i Rakušané. Ti se však svého tuzemského rumu nakonec vzdali, protože jeho zastoupení na tamějším trhu bylo minimální.
</TEXT>
</DOC>
<DOC>
<DOCID>LN-20020404008</DOCID>
<DOCNO>LN-20020404008</DOCNO>
<DATE>04/04/02</DATE>
<TITLE>
PRAHA - V letošním volebním roce očekávají strany sponzorské žně, loni ale jejich mecenáši spíše vyčkávali. Zatímco Česká spořitelna již avizovala záměr obdarovat ČSSD, ODS i Koalici dvěma a půl milionem korun, loni se žádná ze stran takto vysokému daru nepřiblížila. Vyplývá to ze zpráv o hospodaření stran za rok 2001, které včera zveřejnil rozpočtový výbor sněmovny. Pět parlamentních stran obdrželo loni dohromady všehovšudy 16,5 milionu korun. Z toho nejvíce - 14,7 milionu dostala tradičně ODS, na vládní ČSSD naopak sponzoři pamatovali jen 331 tisíci korunami. Oproti roku 2000 si shodně pohoršily všechny strany. Předloni totiž ODS dostala více než 23 milionů korun a ČSSD bezmála čtyři miliony. Také lidovcům se sponzorské příspěvky oproti roku 2000 snížily na třetinu a Unii svobody dokonce na sedminu. Minulý rok potvrdil, že kdysi běžné milionové dary od sponzorů budou už v české politice výjimkou. I v případě ODS se na necelých 15 milionů korun skládalo celkem 1143 dárců a jen šestnáct darů se pohybovalo nad hranicí 50 tisíc korun (vůbec nejvyšší dar byl od ostravské firmy Vamozservis a činil půl milionu). Mnohem běžnější začíná být sponzorování strany jejími významnými členy. Kromě členských příspěvků tak politici dávají své straně další peníze za to, že se díky ní dostali do dobře placených funkcí. Vůbec nejvíce přispěl ODS exministr Martin Říman (115 tisíc korun), Unii svobody její poslanec Pavel Němec (48 tisíc), KSČM její místopředsedkyně Zuzka Rujbrová (téměř 36 tisíc) a lidovcům paradoxně místopředseda US-DEU Robert Kolář (49 tisíc). I když ČSSD dostala od sponzorů loni nejméně, přesto byly její příjmy nejvyšší. Až loni totiž účetně získala Lidový dům v hodnotě 385 milionů korun. Z neparlamentních stran potvrdila pověst "bohatého trpaslíka" ČSNS, která si jen pronájmy svých budov přišla na 232 milionů korun.
</TITLE>
<TEXT>
Jak hospodařily strany v roce 2001 (v tisících Kč)
Strana Příjmy Členské Sponzorské Celkové Zisk/Ztráta od státu příspěvky dary Celkové výdaje příjmy
Vysvětlivky: SŽJ - Strana za životní jistoty, RMS - Republikáni Miroslava Sládka, SZ - Strana zelených, ČSNS - Česká strana národně sociální. Unie svobody a DEU jsou ještě uvedeny zvlášť, sloučily se až k 1. lednu 2002
Pramen: Finanční zprávy stran
</TEXT>
</DOC>
<DOC>
<DOCID>LN-20020404009</DOCID>
<DOCNO>LN-20020404009</DOCNO>
<DATE>04/04/02</DATE>
<TITLE>
Ministr spravedlnosti nesouhlasí, aby se s korupcí ve státní správě bojovalo řízenou provokací
</TITLE>
<TEXT>
Bojovat s korupcí policejní provokací? Ministr spravedlnosti Jaroslav Bureš je jednoznačně proti.
PRAHA - Ministr spravedlnosti Jaroslav Bureš odmítá návrh, aby se s korupcí ve státní správě bojovalo řízenou provokací. Tedy, aby stát posílal své agenty, kteří by úředníkům nabízeli úplatky. Tuto myšlenku minulý týden oprášila nejvyšší státní zástupkyně Marie Benešová. S podnětem přišla krátce poté, co si v Bruselu západní podnikatelé stěžovali na zkorumpované české úředníky. "Úkolem policie je zamezovat trestné činnosti, ne ji provokovat. Reforma právního řádu směřuje k jedinému budovat skutečný právní stát. Do této představy nezapadá koncepce, která vychází z předpokladu, že se část zaměstnanců státu dopouští trestné činnosti," řekl Bureš. Tvrdí, že by se pak mohlo začít uvažovat o zjišťování náchylnosti úředníků k jiné trestné činnosti, třeba k organizovanému zločinu. "Tím bychom se ve snaze budovat kulturní právní prostředí dostali někam za africké státy. Buď chceme budovat dobře fungující stát, nebo atmosféru strachu a donašečství," dodal.
</TEXT>
<HEADING>
Mantinely pro úředníky
</HEADING>
<TEXT>
S tím, že by se řízená provokace mohla stát metodou práce policie, se v různé intenzitě laškuje již léta. Například v letech 1998 a 1999 ministerstvo vnitra zpracovalo studii, v níž naznačovalo myšlenku provokace. Pro odpor odborníků i veřejnosti od toho velmi rychle upustilo. "Jsem přesvědčen, že korupci nelze čelit takovými školáckými pokusy, nýbrž je třeba pracovat na systémových řešeních," tvrdí Bureš. Těmi jsou podle něj především fungující státní správa, kvalitní státní zaměstnanci a přísná a nesmlouvavá kontrola. Korupčnímu prostředí nahrávají situace, kdy úředník nemá přesně dané mantinely a některé činnosti závisejí na jeho libovůli. Měl by pomoci parlament, který nyní projednává správní řád. Kvalitního státního zaměstnance si Bureš představuje jako člověka odborně kvalifikovaného, sebevědomého, vzdělaného a dobře zaplaceného. Bureš si chce zamést i před vlastním prahem. V justici se jako o prostředí korupčním nejvíce hovoří o obchodních rejstřících. Resort spravedlnosti proto chystá změny, které by měly zlé jazyky umlčet.
</TEXT>
<HEADING>
Právo hovoří proti
</HEADING>
<TEXT>
"Zvýšením počtu soudců docílíme toho, že bude dodržována zákonná lhůta na zápis do obchodního rejstříku. Budou-li soudy rozhodovat včas a kvalitně, pak už nepadne ani slovo o korupci," řekl ministr. Odmítl, že by uvažovali o zavedení expresních poplatků u rejstříkových soudů. "Ať si každý představí, co by znamenalo provokaci legislativně vyjádřit. Jakou Pandořinu skříňku bychom otevřeli," varoval ministr. Kdo by odpovídal za škodu, která vznikne vyprovokovaným jednáním dalším osobám? Jak rozlišovat, k čemu byl úředník naváděn a co udělal o své zlé vůli? Kdo by agenty kontroloval? Kdo by kontroloval kontrolory? Na to nikdo z těch, kteří se agenty-provokatéry oháněli, neodpověděl. I Ústavní soud naznačil, že jít cestou provokatérů nepovažuje za správné. Soud totiž došel již opakovaně k závěru, že policie při prověřování některých podnětů překročila přípustný rámec. Vždy se přitom dovolával judikatury štrasburského soudu. "Dostali bychom se do rozporu i s Evropskou unií. Nevím o členském státu, který by ve svém právním řádu řízenou provokaci připouštěl," uvedl ministr.
Benešová versus Bureš
</TEXT>
<HEADING>
Nejvyšší státní zástupkyně
</HEADING>
<TEXT>
Přišla s nápadem, aby stát používal k potírání úplatkářství řízenou provokaci. Tedy aby posílal své agenty, kteří by úředníkům nabízeli úplatky. Poukázala na USA, kde v 80. letech řízenou provokaci zavedli a zvítězili nad korupcí.
</TEXT>
<HEADING>
Ministr spravedlnosti
</HEADING>
<TEXT>
Ministr je pro systémové řešení. Chce fungující státní správu, kde pravomoci každého úředníka jsou přesně stanoveny, státní zaměstnance, kteří jsou odborně na výši a dobře placeni a přísnou a nezávislou kontrolu. aja
Ministr je pro systémové řešení. Chce fungující státní správu, kde pravomoci každého úředníka jsou přesně stanoveny, státní zaměstnance, kteří jsou odborně na výši a dobře placeni a přísnou a nezávislou kontrolu. aja
</TEXT>
</DOC>
<DOC>
<DOCID>LN-20020404010</DOCID>
<DOCNO>LN-20020404010</DOCNO>
<DATE>04/04/02</DATE>
<TITLE>
OSTRAVA - Konec povinností vést účetnictví. To slibuje malým podnikatelům ekonomický program Koalice. "Navrhujeme, aby pro všechny podnikatele, kteří nejsou plátci daně z přidané hodnoty, platila pouze povinnost vést příjmy a výdaje," prohlásil včera v Ostravě místopředseda Unie svobody - Demokratické unie Ivan Pilip. "Když někdo koupí stroj za půl milionu, dá v témže roce půl milionu i do nákladů - daň by podnikatelé platili pouze jako procento z rozdílu mezi příjmy a výdaji," upřesnil Pilip. Ke zjednodušení podnikání by podle koaličních zástupců mělo přispět sloučení výběru daní a sociálního a zdravotního pojištění do jednoho místa. "Podnikatelé by tak nemuseli vyřizovat své záležitosti na velkém počtu míst," řekl Pilip. Pro zaměstnance slibují koaliční politikové pojem "super hrubá mzda". "Znamená to, že na každé výplatní pásce bude dostatek informací, kolik bylo za zaměstnancovo pracovní místo zaplaceno na mzdách a odvodech. Včetně toho, co odvádí zaměstnavatel," uvedl Pilip. Podle koaličních politiků je 35 procent, která odvádějí zaměstnavatelé z platů svých zaměstnanců, příliš mnoho. "Odvody by měly být sníženy a příspěvek na státní politiku zaměstnanosti zrušen," míní Pilip. Koalice tvrdí, že takový krok by znamenal zlevnění jednoho pracovního místa až o tři procenta, a samo zaměstnávání lidí by se tak mělo stát méně nákladným. U právnických osob chce Koalice snížit daň z dnešních jedenatřiceti na pětadvacet procent. "Koalice odmítá oba extrémy: jak zvyšování daní v případě ČSSD, tak rovnou daň, kterou prosazuje ODS," uvedl předseda KDU-ČSL Cyril Svoboda. "Naši občané nejsou pokusnými králíky, aby se na nich rovná daň zkoušela," dodal Svoboda. K lepšímu postavení podnikajících lidí má podle Koalice přispět změna vztahu úřadů k poplatníkům. Mezi ně patří zavedení závazných lhůt pro rozhodování finančních úřadů, komunikace mezi úřady a poplatníky elektronickou cestou, omezení nadbytečných požadavků na administrativu, vymahatelnost práva obsahující lepší postavení věřitelů před dlužníky a podobně.
</TITLE>
<HEADING>
Hra pro voliče
</HEADING>
<TEXT>
"Podnikatelům se u nás málo důvěřuje. Staré leninské heslo - důvěřuj, ale prověřuj - je samo o sobě vnitřně rozporné. Nemůže platit obojí, buď důvěřuji, nebo prověřuji. Podnikatelům by měla být dána mnohem větší důvěra, že chtějí podnikat poctivě," prohlásil Cyril Svoboda. Koalice, která nedávno zavrhla myšlenku, že by její voliči mohli získat za vhozený hlas jako první cenu automobil, přišla včera se skromnější verzí soutěže. Soutěžit se bude o zahraniční zájezdy, horská kola a encyklopedie. Na předvolebních mítincích Koalice mohou lidé získat slosovatelné pohlednice s kupony, které je nutno vyplnit a odeslat na určené adresy. Ve hře je 14 zájezdů do zemí EU, 14 horských kol a 14 encyklopedií. "Je to korektní demokratická soutěž, rozhodně nesouhlasím s myšlenkou, že by šlo o nějakou korupci," řekl Svoboda.
"Podnikatelům se u nás málo důvěřuje. Staré leninské heslo - důvěřuj, ale prověřuj - je samo o sobě vnitřně rozporné. Nemůže platit obojí, buď důvěřuji, nebo prověřuji. Podnikatelům by měla být dána mnohem větší důvěra, že chtějí podnikat poctivě," prohlásil Cyril Svoboda. Koalice, která nedávno zavrhla myšlenku, že by její voliči mohli získat za vhozený hlas jako první cenu automobil, přišla včera se skromnější verzí soutěže. Soutěžit se bude o zahraniční zájezdy, horská kola a encyklopedie. Na předvolebních mítincích Koalice mohou lidé získat slosovatelné pohlednice s kupony, které je nutno vyplnit a odeslat na určené adresy. Ve hře je 14 zájezdů do zemí EU, 14 horských kol a 14 encyklopedií. "Je to korektní demokratická soutěž, rozhodně nesouhlasím s myšlenkou, že by šlo o nějakou korupci," řekl Svoboda.
</TEXT>
</DOC>
<DOC>
<DOCID>LN-20020404011</DOCID>
<DOCNO>LN-20020404011</DOCNO>
<DATE>04/04/02</DATE>
<TEXT>
Prezident Václav Havel s manželkou Dagmar se včera v budově velvyslanectví Velké Británie v Praze podepsali na kondolenční listinu. Prezidentův mluvčí Ladislav Špaček uvedl, že na pohřeb královniny matky Alžběty se Havel nechystá. Večer prezident odletěl na státní návštěvu Itálie a Malty. Itálii chtěl navštívit již loni na podzim, ale kvůli náhlé srdeční arytmii musel být z letiště převezen do střešovické nemocnice. V Itálii by měl Havel s manželkou pobývat do 7. dubna, do 9. dubna by se pak měl prezidentský pár zdržet na Maltě. Havel se setká se svým italským protějškem Carlem Azegliem Ciampim a premiérem Silviem Berlusconim. Čeká na něj i audience u papeže Jana Pavla II. a schůzka s velmistrem suverénního řádu maltézských rytířů Andrewem Bertiem.
</TEXT>
</DOC>
<DOC>
<DOCID>LN-20020404012</DOCID>
<DOCNO>LN-20020404012</DOCNO>
<DATE>04/04/02</DATE>
<TITLE>
Média špatně informují. Kabinet proto připraví knihu o česko-německých vztazích.
</TITLE>
<GEOGRAPHY>PRAHA</GEOGRAPHY>
<TEXT>
Vláda není spokojena s tím, jak média informují o česko-německých vztazích. Proto sama vydá knihu "Sudety - ještě živý problém?". Uvedl to včera ministr kultury Pavel Dostál. Poukázal na to, že většinu rozhodujících sdělovacích prostředků v ČR vlastní němečtí majitelé. Jejich informace o problému se podle Dostála vládě čím dál víc jeví jako jednostranné a zavádějící. Kabinet se domnívá, že ani veřejnoprávní média nebrání národní české zájmy. Ministerstvo kultury publikaci připraví ve spolupráci s předními českými historiky. Vysvětlovat v ní budou česko-německé vztahy počínaje rokem 1848 přes vznik Československa, hnutí Konráda Henleina a jeho podíl na rozbití republiky, období protektorátu až po odsun německého obyvatelstva ze Sudet. Součástí publikace budou dekrety prezidenta Edvarda Beneše týkající se odsunu říšských Němců z Československa a materiály dokládající odpovědnost vítězných mocností za jejich vystěhování. Chybět podle Dostála nebude ani názor britského válečného ministerského předsedy Winstona Churchila na tuto otázku. Knihu doplní fotografické přílohy. Publikace má vyjít v nákladu 40 tisíc výtisků, pro české občany bude zdarma. Vláda na ni chce vyčlenit dva až 2,5 milionu korun. O cizojazyčné verzi se zatím neuvažuje.
PRAHA - Vláda není spokojena s tím, jak média informují o česko-německých vztazích. Proto sama vydá knihu "Sudety - ještě živý problém?". Uvedl to včera ministr kultury Pavel Dostál. Poukázal na to, že většinu rozhodujících sdělovacích prostředků v ČR vlastní němečtí majitelé. Jejich informace o problému se podle Dostála vládě čím dál víc jeví jako jednostranné a zavádějící. Kabinet se domnívá, že ani veřejnoprávní média nebrání národní české zájmy. Ministerstvo kultury publikaci připraví ve spolupráci s předními českými historiky. Vysvětlovat v ní budou česko-německé vztahy počínaje rokem 1848 přes vznik Československa, hnutí Konráda Henleina a jeho podíl na rozbití republiky, období protektorátu až po odsun německého obyvatelstva ze Sudet. Součástí publikace budou dekrety prezidenta Edvarda Beneše týkající se odsunu říšských Němců z Československa a materiály dokládající odpovědnost vítězných mocností za jejich vystěhování. Chybět podle Dostála nebude ani názor britského válečného ministerského předsedy Winstona Churchila na tuto otázku. Knihu doplní fotografické přílohy. Publikace má vyjít v nákladu 40 tisíc výtisků, pro české občany bude zdarma. Vláda na ni chce vyčlenit dva až 2,5 milionu korun. O cizojazyčné verzi se zatím neuvažuje.
</TEXT>
</DOC>
<DOC>
<DOCID>LN-20020404013</DOCID>
<DOCNO>LN-20020404013</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Hradní stráž by v budoucnosti měli tvořit profesionální vojáci. Shodli se na tom včera prezident Václav Havel a ministr obrany Jaroslav Tvrdík. "Shodli jsme se, zdá se, že Hradní stráž by měla být mezi prvními jednotkami reformující se armády, které budou profesionalizovány," řekl prezident. Hradní stráž se dostala do popředí zájmu kvůli několika případům. Psycholog jednotky je podezřelý ze znásilnění a pokusu o znásilnění několika vojáků. Stráž na sebe poutá pozornost i vzhledem k informacím tisku, podle nichž byli dva její důstojníci agenty vojenské kontrarozvědky, která spadala pod StB. Prezident prohlásil, že nehodlá těmto vojákům dělat advokáta. Média a veřejnost by je však podle něj měly rozlišovat mezi různými případy spojení s StB. Uvedl, že hned poté, co prověrky NBÚ problém odhalily, důstojníci z Hradní stráže odešli. Fakt, že se o věci píše až nyní, nepovažuje za náhodu.
</TEXT>
</DOC>
<DOC>
<DOCID>LN-20020404014</DOCID>
<DOCNO>LN-20020404014</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel považuje nedávné vyjádření předsedy ODS Václava Klause o roli první dámy za útok na sebe. "Já prostě nemám rád takzvané zástupné oběti. Nemám rád, když někdo chce útočit na mě a útočí na jinou bytost. Proto jsem pocítil náhlou, okamžitou potřebu reagovat," řekl včera novinářům Havel. Odpověděl tím na dotaz, proč tak ostře a rychle reagoval v tisku na Klausovo vyjádření, že první dáma by si neměla "z ničeho nic hrát na hlavní postavu dobročinné sféry". "Nemám v žilách vodu, ale krev," dodal Havel. Potvrdil, že se s Klausem sejde po návratu z Itálie a Malty.
</TEXT>
</DOC>
<DOC>
<DOCID>LN-20020404015</DOCID>
<DOCNO>LN-20020404015</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Občanská demokratická strana by v březnu zvítězila ve volbách do sněmovny se ziskem 26,4 procenta hlasů. Polepšila si tak proti únoru o více než tři procenta. Za ODS by skončila ČSSD, kterou by podpořilo 23,7 procenta voličů, stejně jako před měsícem. Vyplynulo to z průzkumu agentury STEM. O dvě procenta si pohoršila koalice KDU-ČSL a Unie svobody-DEU. Nyní by ji volilo necelých 17 procent voličů. KSČM by volilo 14,1 procenta voličů. Další strany by se do parlamentu nedostaly.
</TEXT>
</DOC>
<DOC>
<DOCID>LN-20020404016</DOCID>
<DOCNO>LN-20020404016</DOCNO>
<DATE>04/04/02</DATE>
<TITLE>
V Česku se stále více prosazují nadnárodní společnosti
</TITLE>
<TEXT>
Před deseti lety přišel do Česka McDonald's, firma, symbolizující konzumní společnost. Jak moc jsme od té doby podlehli spotřebním lákadlům? Odpověď zní: úplně. Jíme v restauracích s rychlým občerstvením a nakupujeme v supermarketech.
PRAHA - Není toho moc, v čem patří Češi do světové špičky. V prosinci jsme si však připsali další globální rekord v nakupování. Nový hypermarket společnosti Carrefour na pražském Smíchově tehdy navštívilo nejvíc zákazníků na světě. Carrefour provozuje nákupní střediska v 28 zemích světa a je za americkým Wal-Martem druhým největším řetězcem hypermarketů na světě. V roce 1998 otevřel Carrefour první hypermarket i v Česku. Loni byl už na devátém místě mezi největšími domácími řetězci a letos si určitě ještě polepší. Pomohou mu v tom koupěchtiví čeští zákazníci, kteří hypermarkety doslova milují, což dokázali i loni v prosinci. "Ze všech našich obchodů na světě měl smíchovský hypermarket největší obrat zákazníků," říká Jana Havlíčková, mluvčí společnosti Carrefour v České republice. Nákupní centrum Nový Smíchov je jedním z "chrámů konzumu", které v Česku začaly vznikat teprve v druhé polovině 90. let. V obrovském nákupním středisku jsou kromě hypermarketu Carrefour také obchody se spotřebním zbožím (oblečení, obuv, elektronika, kosmetika) kavárny i multikino.
</TEXT>
<HEADING>
Konec atrakce
</HEADING>
<TEXT>
Stoupající oblibu nákupních center potvrzují i sociologové. "Zaznamenáváme trend u spotřebitelů stahovat se do nákupních aglomerací. Nebude to mít nekonečný vývoj, nicméně nyní se daří centrům jako je pražský Nový Smíchov nebo Olympia v Brně," tvrdí Tomáš Kravka z výzkumné agentury GfK. Přitom platí, že nákupní střediska spotřebu i vytvářejí. "Roste intenzita impulzivity v nakupování, tedy množství zboží, které lidé neplánovali koupit, ale nakonec je koupili," říká Tomáš Kravka. V nakupování zkrátka Češi dohánějí svět. Návštěvu bohatě zásobeného obchodu už nepovažují za mimořádnou událost. "Lidé začali nakupování brát méně jako atrakci. Pro českou společnost sice pořád platí příklon ke konzumnímu životu, ale nedá se to paušalizovat. Mnoho lidí pochopilo, že nakupování je běžná životní potřeba, a tak to také berou," tvrdí.
Po roce 1989 k nám dorazily...
...fast foody
</TEXT>
<HEADING>
McDonald's (USA)
</HEADING>
<TEXT>
První restaurace byla otevřela 20. března 1992 v Praze. Nyní jich je po celé republice dvaašedesát. "Češi jsou zvyklí na rychlé občerstvení už z první republiky a McDonald's přijali za svůj," tvrdila mluvčí Drahomíra Jiráková. "Vloni jsme obsloužili více než třiatřicet milionů zákazníků, z toho 95 % byli Češi. Konkurenci vnímáme, ale myslíme, že díky 62 restauracím máme určitý náskok," dodala.
</TEXT>
<HEADING>
KFC (USA)
</HEADING>
<TEXT>
První restauraci firma otevřela v Praze 29. prosince 1994. V současnosti provozuje 16 restaurací a chystá se otevřít další. "Firmě se ve srovnání s konkurencí daří, lidé k nám chodí stále více. Provozovny máme i mimo Prahu a chystáme se otevírat nové," říká zástupkyně KFC Markéta Křepelková. Češi prý moc nároční nejsou. "Na Západě je 'fastfoodů' mnohem víc, lidé tam mají vyšší nároky," uvedla.
...super a hypermarkety
</TEXT>
<HEADING>
Tesco (Velká Británie)
</HEADING>
<TEXT>
V Česku od roku 1996, kdy otevřelo první supermarkety. Ve druhé polovině roku 1998 vybudovalo Tesco svůj první hypermarket v Praze-Zličíně. V současnosti společnost provozuje 15 obchodních jednotek, z toho je devět hypermarketů. "Snažíme se nabízet co nejlepší ceny a nejlepší servis. Hodně peněz investujeme do dalšího růstu," zhodnotila poměr ke konkurenci mluvčí Martina Čermáková.
</TEXT>
<HEADING>
Carrefour (Francie)
</HEADING>
<TEXT>
Největší evropský řetězec hypermarketů přišel z Francie do Česka v roce 1998, kdy otevřel první nákupní středisko v Plzni. Nyní má v České republice sedm hypermarketů a mezi obchodními řetězci mu na domácím trhu patří deváté místo. Nedávno otevřel úspěšné nákupní středisko na pražském Smíchově.
...nápojové koncerny
</TEXT>
<HEADING>
Pepsi Cola (USA)
</HEADING>
<TEXT>
V červnu 1994 Pepsi otevřela první výrobní závod v Praze. Později přibyl další v Teplicích nad Metují. V Plzni, Českých Budějovicích, Brně, Ostravě a Hradci Králové má firma obchodní a distribuční týmy. Největším konkurentem nejen v ČR je Coca-Cola, ale Pepsi tvrdí, že v Česku je lepší: "Jsme největší výrobce nealko nápojů v ČR, distribuujeme a vyrábíme totiž i všechny výrobky značky Toma, ledové čaje Lipton a energetické nápoje American Bull," tvrdil LN zástupce firmy.
</TEXT>
<HEADING>
Coca-Cola Beverages (USA)
</HEADING>
<TEXT>
Na československý trh vstoupila v září 1991. Má výrobní závod v Praze a 10 center po celé republice. "Prodáváme prostřednictvím 35 000 prodejců. Konkurence se liší podle kategorií nealkoholických nápojů. Mezi konkurenty řadíme výrobce všech nealkoholických nápojů v ČR," uvedl ředitel pro vnější vztahy Milan Luzum.
Na československý trh vstoupila v září 1991. Má výrobní závod v Praze a 10 center po celé republice. "Prodáváme prostřednictvím 35 000 prodejců. Konkurence se liší podle kategorií nealkoholických nápojů. Mezi konkurenty řadíme výrobce všech nealkoholických nápojů v ČR," uvedl ředitel pro vnější vztahy Milan Luzum.
</TEXT>
</DOC>
<DOC>
<DOCID>LN-20020404017</DOCID>
<DOCNO>LN-20020404017</DOCNO>
<DATE>04/04/02</DATE>
<TITLE>
Jan Beránek šéf Hnutí Duha
</TITLE>
<TEXT>
Ke globalizaci se stavíme kriticky, protože v mnoha směrech ohrožuje přežití. Dnešní způsob života není dlouhodobě udržitelný, neboť lidstvo prokazatelně nadměrně spotřebovává suroviny, kterých je nedostatek, a zatěžuje ekosystém zplodinami. Další generace sotva budou moci žít takto bezstarostně. Materiální blahobyt je v současné době neúnosný a budeme se muset uskrovnit.
Právo, srpen 2000
</TEXT>
<HEADING>
Václav Bělohradský filozof
</HEADING>
<TEXT>
Globalizovaná společnost je stále komplexnější, musíme volit mezi stále větším množstvím alternativ na základě nedokonalých informací a podle kritérií, která neumíme definitivně zdůvodnit. Globalizace vynucuje nový styl vládnutí, tzv. governanci. Označuje racionální řízení společnosti tak složité a propojené, že v ní žádný aktér nemůže být svrchovaný.
Právo, únor 2001
</TEXT>
<HEADING>
Jakub Patočka publicista
</HEADING>
<TEXT>
Éru globalizace charakterizuje politika, která zbavuje vlády možnosti regulovat hospodářství sociálními i ekologickými normami. Kontrolu nad světovým obchodem, který přestává být pouze mezinárodním a stává se globálním, masivně přebírají z rukou volených zástupců nadnárodní společnosti. To usnadňují nízké ceny surovin a boom informačních technologií, dotované vládami.
Literární noviny, říjen 2001
</TEXT>
<HEADING>
Václav Havel prezident ČR
</HEADING>
<TEXT>
Slovo globalizace se v posledních letech stalo velice módním. Pokud to není výslovně nutné, tak se onomu slovu vyhýbám. Dobrým příkladem globalizace je "okamžitá informovanost". Jak se s onou informací naloží, je druhá věc. Méně dobrý je rys jakéhosi samopohybu. Jako by se civilizace kamsi řítila: vyčerpává nerostné zdroje, ničí ovzduší.
LN, říjen 2000
</TEXT>
<HEADING>
Jan Keller sociolog
</HEADING>
<TEXT>
Globalizované firmy už nenesou vůbec žádnou odpovědnost a politici, kteří nesou všechnu politickou zodpovědnost, nemohou prakticky nic dělat s důsledky globalizace.
</TEXT>
<HEADING>
Koktejl, červen 2001
</HEADING>
<TEXT>
V demokracii platí rovnice: jeden občan=jeden hlas. Globalizace spočívá na jiných počtech: jeden dolar=jeden hlas. A globalizace sama rozhoduje, kdo kolik bude mít dolarů.
Rovnost, září 2000
</TEXT>
<HEADING>
Erazim Kohák filozof
</HEADING>
<TEXT>
Globalizace není o vzájemnosti. Je o převálcování kulturní tradice něčím jiným. Globalizovaný svět je jednotvárnější. Po celém světě se lidé dívají na bezduché akční seriály, trapně napodobují stejně bezduchý životní styl. Opravdu žijeme o to radostněji, že pijeme stejnou limonádu a kupujeme stejné prací prášky jako po celém světě? Sotva.
Slovo, únor 1999
</TEXT>
</DOC>
<DOC>
<DOCID>LN-20020404018</DOCID>
<DOCNO>LN-20020404018</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Ministr vnitra Stanislav Gross neuspěl, když včera na jednání vlády žádal o 625 milionů korun pro svůj resort. Vláda mu sice peníze dala, ale jen necelou třetinu - 200 milionů. Jde o peníze, které kabinet Miloše Zemana po zářijových útocích na USA vyčlenil na boj proti terorismu. V takzvané rezervě pro bezpečnostní opatření je 947 milionů korun. Podělit se o ně mají všechny české bezpečnostní složky. To, že se ministr Gross rozhodl žádat vládu o většinu této sumy, se nelíbí jeho kolegovi ministru obrany Jaroslavu Tvrdíkovi. Na jeho resort by zbylo méně, než čekal a podle jeho tvrzení by bylo ohroženo i financování chemické roty, která je zatím vysazena v Kuvajtu. Protestoval i šéf Bezpečnostní informační služby Jiří Růžek, který původně počítal se sto miliony. "Pokud by vláda BIS nepřidala, byla by asi jedinou zpravodajskou službou v zemích NATO, která by měla letos degresivní rozpočet," citoval Růžkovy připomínky deník Právo. Gross chtěl včera 400 milionů pro policii, 200 pro hasiče a 25 pro zahraniční rozvědku. Argumentoval tím, že pro boj s teroristy musí policistům nakoupit například 40 motocyklů značky Honda, 156 nových aut nebo nová odposlouchávací zařízení. Hasiči měli podle Grossova návrhu dostat mj. dva speciální vozy pro případ chemických havárií. Peníze pro rozvědku chtěl ministr použít hlavně na nákup výpočetní a spojovací techniky. Ministr Gross včera řekl, že se o rozdělení zbylých téměř 750 milionů korun bude ještě jednat.
</TEXT>
</DOC>
<DOC>
<DOCID>LN-20020404019</DOCID>
<DOCNO>LN-20020404019</DOCNO>
<DATE>04/04/02</DATE>
<TITLE>
O více než 4,5 miliardy by mohly letos narůst příjmy nemocnic od zdravotních pojišťoven. Tato částka podle ekonomů ministerstva zdravotnictví bude bohatě stačit na pokrytí vládou nařízeného zvýšení platů zdravotníků.
</TITLE>
<GEOGRAPHY>PRAHA</GEOGRAPHY>
<TEXT>
Výběr pojistného je ještě lepší, než jsme čekali, pochvalují si představitelé ministerstva zdravotnictví. Pozitivními zprávami se pokoušejí rozptýlit obavy ředitelů nemocnic, že nebude z čeho zajistit vyplácení vyšších platů pro lékaře a zdravotníky tak, jak to pro zaměstnance veřejného sektoru od 1. března nařídila vláda. Podle ekonomického náměstka ministra Antonína Hlaváčka bude třeba s vyššími tarifními platy navýšit položku mzdových výdajů o 3,7 miliardy korun. "Loňský výběr pojistného zdravotními pojišťovnami byl o devět procent vyšší než předcházející rok. Naše pesimistické úvahy přitom počítaly zhruba o jedno procento méně," prohlásil Hlaváček a vyčíslil meziroční rozdíl na zhruba 4,6 miliardy korun. "Ty bude možné vynaložit na úhrady pojišťoven lůžkovým zařízením," konstatoval.
</TEXT>
<HEADING>
Nemocnice si musí na platy vydělat
</HEADING>
<TEXT>
Ani to ale ještě nezaručí, že všechny nemocnice vyšší platové nároky pokryjí. Výplata úhrad od pojišťoven totiž záleží i na individuálních vztazích mezi jednotlivými zdravotnickými zařízeními a pojišťovnami a především na množství práce, kterou nemocnice vykážou. Pokud by někde počet výkonů ve srovnání s loňskem výrazněji poklesl, dostane sice nemocnice z pojistného vysokou zálohu, při následném vyúčtování ale bude muset část peněz vrátit. Výsledná částka může být i nižší než loňská a platové nároky nepokryje. "Nemocnice si musí peníze ze systému zdravotního pojištění vydělat," upozornil Hlaváček. Podle Hlaváčka také tři zaměstnanecké pojišťovny nahlásily, že jim výběr pojistného nenarostl, a proto odmítly úhrady navyšovat. "Nařídili jsme tam kontrolu," prohlásil náměstek. O které pojišťovny jde, odmítl specifikovat. Úhrady zdravotních pojišťoven nemocnicím pro druhé pololetí má po krachu dohodovacího řízení upravit připravovaná ministerská vyhláška.
</TEXT>
<HEADING>
Odbory: Snižování odměn je nepřípustné
</HEADING>
<TEXT>
Předseda Odborového svazu zdravotnictví a sociální péče Jiří Schlanger zase upozornil, že jejich experti došli při odhadování nákladů na vyšší mzdy k jiným výsledkům než ministerstvo. Vyšší základní platy se totiž odrazí i na výši odměn a příplatků. Schlanger tvrdí, že se ministerstvo zmýlilo o asi dvě procenta, a na platy tedy bude třeba zajistit o 600 milionů více. Odbory zároveň požádaly o odhad nárůstu výběru zdravotní pojišťovny. "VZP odhaduje podle vývoje posledních měsíců, že vybere asi o 3,5 miliardy více, zaměstnanecké pojišťovny asi o 1,5 miliardy více. To je pět miliard navíc proti loňsku, což je víc, než je třeba i podle našich výpočtů," uvedl Schlanger. Odbory si zároveň udělaly průzkum v nemocnicích, zda ředitelé nekompenzují vyšší základní platy snižováním nadtarifních složek mzdy. Průběžné výsledky zatím naznačují, že k takovému kroku sáhlo jen minimum ředitelů, především v menších, okresních nemocnicích. "Ze sta odpovědí zatím jen v 18 zařízeních avizují, že k určité redukci došlo," podotkl Schlanger. Odbory jsou připraveny bránit se. Průměrný plat zaměstnaného lékaře by měl letos vzrůst z 28 800 na 32 tisíc korun, středního zdravotnického personálu ze 14 300 na 16 300 korun.
Předseda Odborového svazu zdravotnictví a sociální péče Jiří Schlanger zase upozornil, že jejich experti došli při odhadování nákladů na vyšší mzdy k jiným výsledkům než ministerstvo. Vyšší základní platy se totiž odrazí i na výši odměn a příplatků. Schlanger tvrdí, že se ministerstvo zmýlilo o asi dvě procenta, a na platy tedy bude třeba zajistit o 600 milionů více. Odbory zároveň požádaly o odhad nárůstu výběru zdravotní pojišťovny. "VZP odhaduje podle vývoje posledních měsíců, že vybere asi o 3,5 miliardy více, zaměstnanecké pojišťovny asi o 1,5 miliardy více. To je pět miliard navíc proti loňsku, což je víc, než je třeba i podle našich výpočtů," uvedl Schlanger. Odbory si zároveň udělaly průzkum v nemocnicích, zda ředitelé nekompenzují vyšší základní platy snižováním nadtarifních složek mzdy. Průběžné výsledky zatím naznačují, že k takovému kroku sáhlo jen minimum ředitelů, především v menších, okresních nemocnicích. "Ze sta odpovědí zatím jen v 18 zařízeních avizují, že k určité redukci došlo," podotkl Schlanger. Odbory jsou připraveny bránit se. Průměrný plat zaměstnaného lékaře by měl letos vzrůst z 28 800 na 32 tisíc korun, středního zdravotnického personálu ze 14 300 na 16 300 korun.
</TEXT>
</DOC>
<DOC>
<DOCID>LN-20020404020</DOCID>
<DOCNO>LN-20020404020</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Někdejší ředitel Nadace Františka kardinála Tomáška Jan Ševčík půjde za milionové podvody a neplacení výživného na dceru na deset let do vězení s ostrahou. Rozhodl o tom pražský městský soud. Podle soudu se Ševčík provinil tím, že v létě 1997 jménem nadace objednával různé zboží a služby jako humanitární pomoc pro oblasti postižené povodněmi. Neplatil však faktury. Získal pro nadaci podvodem zboží za téměř deset milionů. Přibližně stejné výše dosahovala cena zboží, které u nadace neskončilo proto, že firmy požadovaly platbu předem. Čtyřiatřicetiletému, na svobodě stíhanému muži soud uložil, aby poškozeným firmám zaplatil zhruba čtyři miliony korun. Ševčík se proti rozsudku odvolal.
</TEXT>
</DOC>
<DOC>
<DOCID>LN-20020404021</DOCID>
<DOCNO>LN-20020404021</DOCNO>
<DATE>04/04/02</DATE>
<TITLE>
ČESKÉ BUDĚJOVICE - Ve zvláštním postavení se ocitl Jihočeský kraj ve vztahu k sousedním Horním Rakousům. Zatímco politologové mluví kvůli Temelínu a Benešovým dekretům o největším zhoršení česko-rakouských vztahů v historii, příhraniční regiony kterých se oba problémy týkají - žádnou krizi nepociťují. Hornorakouský hejtman Josef Pühringer dokonce tvrdí, že s jižními Čechami mají Horní Rakousy lepší vztahy než s ostatními spolkovými zeměmi v Rakousku samém. "Rychlost, s jakou se oběma stranám podařilo připravit řadu přeshraničních projektů a vybudovat kvalitní sousedské vztahy, nemá zřejmě ve střední Evropě obdobu," řekl Pühringer, který včera poprvé navštívil jihočeský krajský úřad. Regiony, z nichž jeden má na svém území elektrárnu Temelín a druhý bojuje za její likvidaci, uzavřely už mnoho důležitých dohod o spolupráci. Hornorakouská vláda podporuje výstavbu rychlostní komunikace k rakouským hranicím i modernizaci železničního koridoru. Za rok existence Jihočeského kraje se také regionální politici z obou stran dohodli na vytvoření pracovních skupin, které se mj. zabývají rozvojem přeshraniční turistiky, dopravy nebo energetických projektů.
</TITLE>
<HEADING>
Spolupráci nebrání ani Benešovy dekrety
</HEADING>
<TEXT>
Mohou takovou spolupráci dvou sousedních regionů z různých zemí narušit spory o Temelín nebo Benešovy dekrety? Zatím takovému scénáři nic nenasvědčuje. Rakouští politici se nicméně nikdy nezapomenou na setkání se svými jihočeskými kolegy o obou problémech alespoň zmínit. "V našich vztazích jsou dva sporné body. My ale věříme, že nová česká vláda přehodnotí jak dosavadní přístup Česka k Temelínu, tak k Benešovým dekretům. Do voleb se už nic nestane," řekl Pühringer. Jihočeský hejtman Jan Zahradník, který je naopak příznivcem elektrárny, však Hornorakušanům příliš velkou naději na splnění jejich přání nedává. "V otázce Temelína existují dvě mezinárodní dohody z Melku a Bruselu, které česká strana plní. Ať už bude u moci po volbách jakákoliv vláda, nemá důvod na těchto dohodách něco měnit," řekl Zahradník.
Mohou takovou spolupráci dvou sousedních regionů z různých zemí narušit spory o Temelín nebo Benešovy dekrety? Zatím takovému scénáři nic nenasvědčuje. Rakouští politici se nicméně nikdy nezapomenou na setkání se svými jihočeskými kolegy o obou problémech alespoň zmínit. "V našich vztazích jsou dva sporné body. My ale věříme, že nová česká vláda přehodnotí jak dosavadní přístup Česka k Temelínu, tak k Benešovým dekretům. Do voleb se už nic nestane," řekl Pühringer. Jihočeský hejtman Jan Zahradník, který je naopak příznivcem elektrárny, však Hornorakušanům příliš velkou naději na splnění jejich přání nedává. "V otázce Temelína existují dvě mezinárodní dohody z Melku a Bruselu, které česká strana plní. Ať už bude u moci po volbách jakákoliv vláda, nemá důvod na těchto dohodách něco měnit," řekl Zahradník.
</TEXT>
</DOC>
<DOC>
<DOCID>LN-20020404022</DOCID>
<DOCNO>LN-20020404022</DOCNO>
<DATE>04/04/02</DATE>
<TITLE>
Hornorakouská vláda nepřestane financovat kampaň proti Temelínu ani po uvedení elektrárny do komerčního provozu, řekl hornorakouský hejtman Josef Pühringer.
</TITLE>
<TEXT>
LN: Řada Hornorakušanů vyhrožuje, že kvůli spuštěnému Temelínu nebude jezdit do Česka. Hornorakouská vláda přitom podporuje přeshraniční projekty a chystá se rozšířit možnosti přeshraniční turistiky. Hornorakušané tedy nemyslí svou hrozbu vážně?
Bál bych se spekulovat o tom, zda se spuštěný Temelín zásadně projeví ve snížení počtu návštěv Rakušanů na jihu Čech. Pokud bude ale elektrárna spuštěna, někteří Rakušané nepochybně svou hrozbu splní. Spor o Temelín ale nemůže bránit tomu, abychom společně budovali nové silnice a hraniční přechody. My navíc stále věříme, že nová česká vláda po volbách dosavadní postoj Česka ke spuštění elektrárny přehodnotí.
LN: Před vznikem nových českých krajů hornorakouská vláda doufala, že v otázce Temelína bude vedení Jihočeského kraje k Hornorakušanům vstřícnější než český kabinet. Většina zvolených regionálních politiků ale podporuje spuštění Temelína. Je to pro vás zklamání?
Chceme vést o Temelíně především konstruktivní dialog. A faktem zůstává, že lidé z vedení Jihočeského kraje s námi na rozdíl od vlády a premiéra Miloše Zemana - skutečně komunikují.
LN: V polovině dubna zahájí zřejmě oba bloky Temelína jaderný provoz. Myslíte si, že je vůbec možné, aby se Hornorakušané s elektrárnou časem smířili a v případě jejího bezproblémového provozu přestali protestovat a financovat antitemelínskou kampaň?
Náš postoj k Temelínu se nezmění. Rakousko je bezjaderné a bojuje i za odstavení dalších jaderných elektráren ve svém sousedství. Hornorakouská vláda tak bude samozřejmě vynakládat prostředky na antitemelínskou kampaň i v případě eventuálního spuštění temelínské elektrárny do komerčního provozu.
</TEXT>
</DOC>
<DOC>
<DOCID>LN-20020404023</DOCID>
<DOCNO>LN-20020404023</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Rekordní jackpot, který se zvyšoval už od února, ve včerejším losování sportky znovu nepadl. Ve druhém tahu byla vylosována čísla 2, 5, 13, 20, 35, 48 a dodatkové číslo 4. Předpokládaná částka jackpotu pro nedělní losování se vyšplhala až na 151 milionů korun. Mluvčí společnosti Sazka Stanislava Doubravová uvedla, že v prvním tahu byla vylosována čísla 2, 21, 29, 33, 37, 38 a dodatkové číslo 47. Jackpot v tomto tahu činí 27,5 milionu korun. O rekordní částku v jackpotu se letos poprvé hrálo minulou středu. Před týdnem, při nedělním losování ani včera se nenašel výherce pro první pořadí, který by uhodl všech šest tažených čísel ve druhém tahu. Po uvedenou dobu má zvyšující se jackpot za následek nával sázejících. Více než hodinu nemohli včera dopoledne zájemci o sportku podat sázenku, neboť zkolaboval systém terminálů. Tisková mluvčí společnosti Sazka Stanislava Doubravová potvrdila, že třináct minut před polednem bylo opět vše v pořádku. Jako důvod mluvčí označila přetížení systému v důsledku mimořádného zájmu lidí. Jackpot ve druhém tahu pro včerejší losování totiž dosáhl výše 137 milionů korun. Výpadek on-line systému příjmu sázek trval podle Doubravové přesně od 10.32 do 11.47 hodin. Jelikož se podobná věc nedá do budoucna vyloučit, doporučila mluvčí, aby lidé uzavírali sázky s předstihem. Upozornila i na možnost využít předplatného.
</TEXT>
</DOC>
<DOC>
<DOCID>LN-20020404024</DOCID>
<DOCNO>LN-20020404024</DOCNO>
<DATE>04/04/02</DATE>
<TITLE>
říká soudce Ústavního soudu Pavel Varvařovský, kandidát na předsedu Nejvyššího správního soudu
</TITLE>
<TEXT>
Nejvyšší správní soud ještě nevznikl a přitom už je pro něj připraveno tisíce podnětů, říká soudce Ústavního soudu Pavel Varvařovský, odborník na správní právo a podle některých právníků jeden z horkých kandidátů na místo předsedy Nejvyššího správního soudu. Ten by měl vzniknout od 1. ledna v Brně.
LN: Poslanecká sněmovna rozhodla, že Nejvyšší správní soud má od začátku ledna začít fungovat v Brně. Bylo podle vás toto rozhodnutí správné?
Nepovažuji to rozhodně za šťastné. Pokud do toho problému člověk nevidí, může v tom spatřovat jen folklorní harašení mezi Prahou a Brnem. Ale současná situace je taková, že Nejvyššímu správnímu soudu hrozí kolaps již od samého začátku a fakt, že by měl vzniknout v Brně tomu ještě napomáhá. Na tento soud by totiž měli přejít soudci z Vrchního soudu v Praze a v Olomouci, kteří měli doposud tuto správní agendu. Zatímco z Olomouce to jsou tři nebo čtyři, naprostá většina zhruba dvacet lidí - jich je z Prahy. A těm se do Brna z mnoha důvodů nechce, a hrozí tedy, že budou chybět kvalifikovaní lidé.
LN: Existují ještě jiné důvody, proč se obáváte kolapsu této instituce hned v okamžiku jejího zrodu?
Největší problém je v tom, že tento soud ještě nevznikl a přitom už je pro něj připraveno tisíce podnětů. Pokud jde o běžnou agendu, u Vrchního soudu v Praze již nyní leží připraveno zhruba 1200 nových věcí. Během tohoto roku jich nejméně tisíc přibude. Největší problém je však s azylanty. Podle novely azylového zákona je příslušný soud pro jejich případné odvolání Vrchní soud v Praze. A tyto věci od něj po svém vzniku má převzít Nejvyšší správní soud. Jenže těch věcí přibývá neuvěřitelně rychle. Podle mých informací jen za poslední dva dny před Velikonocemi přišlo za každý den sto podnětů.
LN: Co to tedy může znamenat pro nově vzniklý soud?
Každoročně v Česku požádá o azyl zhruba 15 tisíc zájemců. Dostane jej však jen zhruba pět procent, ostatní zpravidla využijí odvolání. Dá se sice předpokládat, že část jich - před vidinou soudu - od něj ustoupí. Podle odhadu to může být tak polovina. Ale i to znamená to, že Nejvyšší správní soud v den vzniku může být zavalen více než šesti tisíci podněty, které bude nutné vyřídit. A to je šílené číslo. Když totiž říkám vyřídit, znamená to soudní líčení se vším všudy, včetně tlumočníků. Nelze přitom začínat budovat instituci s takovým břemenem. Tady na Ústavním soudu jsme před zahájením práce také měli několik případů, ale zdaleka ne tolik - přesto začal soud pod tím břemenem ochabovat.
LN: Mezi odborníky se o vás hovoří jako o jednom z kandidátů na předsedu Nejvyššího správního soudu. Vidíte nějakou možnost, jak tento problém řešit?
Pokud by situace měla zůstat takto neudržitelná, tak bych o tom ani nepřemýšlel. Neměl bych zájem stát v čele instituce, o které předem vím, že se dostane do kolapsu. Pokud jde o možnosti řešení, tak všechny se odvíjejí od zákonodárce. Jedna z možností je, že rozhodování o azylech se přenese do kompetence soudů v blízkosti přechodného pobytu žadatelů. Na těchto soudech by se ale museli vyčlenit specialisté na tuto problematiku. Tento model funguje například v Nizozemsku. Soudci, kteří se tam tímto problémem zabývají, jsou specialisté, kteří se postupem času v problematice orientují. Jiné řešení spočívá v tom, že o odvolání azylantů by rozhodoval jiný nezávislý orgán než soud.
LN: Jak by v této situaci pomohlo, kdyby měl Nejvyšší správní soud sídlo v Praze?
Myslím si, že azylová problematika s místem nesouvisí, ale všechno ostatní by bylo v hlavním městě jednodušší. Byly by zde totiž k dispozici prostory po Nejvyšším státním zastupitelství, které se stěhuje, a byli by také lidé. Z Prahy se kolegům do Brna nechce a ani místo pro soud v Brně zřejmě není zatím jasné. Může se stát, že pokud budou předseda a místopředsedové tohoto soudu jmenováni k začátku příštího roku, prvního ledna nebudou mít ani prostory a přitom už jim z Vrchního soudu z Prahy pojede náklad s tisíci spisy k projednání.
</TEXT>
</DOC>
<DOC>
<DOCID>LN-20020404025</DOCID>
<DOCNO>LN-20020404025</DOCNO>
<DATE>04/04/02</DATE>
<GEOGRAPHY>OSTRAVA</GEOGRAPHY>
<TEXT>
Kriminalisté zastavili stíhání dvou pracovníků Union banky, kteří byli obviněni společně s podnikatelem Romanem Zubíkem. Podle obvinění místopředseda představenstva Jozef Dejčík a někdejší ředitel odboru Lech Witala Zubíkovi pomohli při úvěrovém podvodu se směnkami Slovenského plynárenského průmyslu (SPP). "Během vyšetřování jsme nezískali dostatek důkazů, abychom je mohli postavit před soud," řekl včera státní zástupce Rostislav Bajger. Zubík prodal Union bance směnky SPP, které podle současného vedení společnosti neoprávněně podepsal ředitel Ján Ducký, jenž byl zavražděn. Banka na jejich základě poskytla 350 milionů korun, z nichž měla Zubíkova společnost nakoupit zařízení pro SPP. Dohody o dodávce ale obě strany po vyplacení peněz zrušily. Peníze pak Zubík použil na nákup akcií Chemapolu. SPP později celou transakci zpochybnil a nechtěl bance peníze zaplatit.
</TEXT>
</DOC>
<DOC>
<DOCID>LN-20020404026</DOCID>
<DOCNO>LN-20020404026</DOCNO>
<DATE>04/04/02</DATE>
<GEOGRAPHY>PLZEŇ</GEOGRAPHY>
<TEXT>
Plzeňský krajský soud včera odsoudil k pěti a půl letům vězení dobrovolného hasiče Miroslava Mikulu za to, že úmyslně založil dva požáry v Toužimi na Karlovarsku a způsobil tak škodu za 4,6 milionu korun. Uznal ho vinným z obecného ohrožení. Spoluobviněného Davida Bandryho zprostil obžaloby. Žalobce vinil mladíky z toho, že na přelomu roku 2000 pětkrát založili požár v objektech bývalého státního statku v Toužimi na Karlovarsku. Oba se poté aktivně zúčastnili hasičského zásahu.
</TEXT>
</DOC>
<DOC>
<DOCID>LN-20020404027</DOCID>
<DOCNO>LN-20020404027</DOCNO>
<DATE>04/04/02</DATE>
<TITLE>
Nové hypoteční úvěry s progresivními splátkami pomohou rozhýbat trh s byty, tvrdí odborníci
</TITLE>
<TEXT>
Nižší počáteční splátky nabízí lidem do 36 let hypoteční úvěr Progres, který včera představila Českomoravská hypoteční banka.
PRAHA - České banky se snaží přiblížit své hypoteční úvěry i nízkopříjmovým skupinám. Českomoravská hypoteční banka (ČMHB) začala jako první nabízet progresivní splátky úvěrů lidem do 36 let. Klienti tak budou na začátku splácení úvěru hradit nižší splátky, které se jim budou rok od roku zvyšovat. Úroková sazba bude vždy na pět let fixní v současnosti dosahuje 7,1 procenta. "Chceme hypoteční financování bydlení zpřístupnit široké veřejnosti, tedy i rodinám s nižšími příjmy. Jde především o mladé lidi, kteří svou bytovou situaci potřebují řešit okamžitě," uvedl Jan Sadil z ČMHB. Banka podle Sadilových slov očekává v důsledku snížení požadavku na výši příjmů rodiny nárůst zájmu o 10 až 20 procent.
</TEXT>
<HEADING>
Nízké splátky rozhýbají trh
</HEADING>
<TEXT>
"Riziko nesplácení úvěru je v tomto případě slušně eliminováno očekávaným nárůstem nominálních mezd těchto rodin ve výši 4 procenta ročně," dodal Sadil. Nový úvěr Progres si z tohoto důvodu může klient vzít pouze na 20 let. "Kdybychom snížili dobu splácení například na 15 let - výše splátky by se vyšplhala na stejnou výši jako u běžné hypotéky na 20 let. To by pro nízkopříjmové rodiny tedy ztratilo smysl," doplnil. Růst nominálních mezd ve výši čtyř procent ročně považují ekonomičtí experti za střízlivý až opatrně podhodnocený. Banka se tak podle odhadů v tomto směru nevystavuje riziku. "Jen v letošním roce mzdy porostou o 7 až 8 procent. Neočekává se navíc vysoká inflace. Naopak bude růst produktivita práce. Čtyřprocentní růst tak považuji za střízlivý odhad spíš na spodní hranici skutečnosti," zhodnotil analytik Patria Finance David Marek. Podle odborníků je největší zájem o nákup bytu právě mezi mladými lidmi převážně ve věku 30 až 35 let. "Jde určitě o zajímavý produkt, který pomůže podobně jako program Top Bydlení České spořitelny - rozhýbat trh s byty. Snížení požadovaného minimálního příjmu rodiny o bezmála dva tisíce, bude pro mnoho rodin lákavé," řekl spolumajitel realitní kanceláře Tide - Reality Pavel Velebil. "Takový typ úvěru určitě pomůže k další nové výstavbě - ať už bytů, či domů. Největší problém trhu s byty - regulované nájemné - to ovšem samozřejmě neřeší," vysvětlil Marek. ČMHB budou v nejbližší době následovat i další finanční instituce. Změny v tomto směru již ohlásily Komerční banka a Raiffeisenbank.
Kolik korun musí zaplatit mladá rodina do 36 let za milionový úvěr u ČMHB na 20 let na koupi nového bytu velikost bytu je přibližně 80 m2
</TEXT>
<HEADING>
hypotéka Progres klasická hypotéka
</HEADING>
<TEXT>
splátka 7800 5900 státní podpora 500 500 úspora na dani 1200 1200 měsíční zatížení rodiny 6100 4200 potřebný čistý měsíční příjem rodiny 18 800 16 500
PRAMEN: ČESKOMORAVSKÁ HYPOTEČNÍ BANKA
</TEXT>
</DOC>
<DOC>
<DOCID>LN-20020404028</DOCID>
<DOCNO>LN-20020404028</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Česká republika bude opatření na ochranu domácího trhu cukru před dovozem uplatňovat až do 11. března 2003, jak stanovuje původní vládní nařízení z roku 1999. Nová úprava, kterou včera schválila vláda, pouze snižuje minimální částku cla na 13,5 koruny z dosavadních 14 Kč za kilogram.
</TEXT>
</DOC>
<DOC>
<DOCID>LN-20020404029</DOCID>
<DOCNO>LN-20020404029</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Česká měna pokračovala i včera v překonávání nejsilnějších hodnot. Postupně zpevnila až na 30,35 Kč za euro. Před 17.00 končila na 30,38 Kč/EUR.
</TEXT>
</DOC>
<DOC>
<DOCID>LN-20020404030</DOCID>
<DOCNO>LN-20020404030</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Státní veterinární správa rozhodla ode dneška zakázat dovoz živého skotu a hovězího masa ze Slovenska. Důvodem je narůstající počet pozitivních vyšetření na tzv. nemoc šílených krav (BSE) u slovenského skotu.
</TEXT>
</DOC>
<DOC>
<DOCID>LN-20020404031</DOCID>
<DOCNO>LN-20020404031</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo financí bude nově o vývoji daňových nedoplatků informovat čtvrtletně a ne měsíčně, jak tomu bylo dosud. Údaje o stavu nedoplatků ke konci letošního března MF zveřejní kolem 20. dubna. MF tak reagovalo na úterní zprávu v médiích, že vůbec nechce údaje o daňových nedoplatcích zveřejňovat.
</TEXT>
</DOC>
<DOC>
<DOCID>LN-20020404032</DOCID>
<DOCNO>LN-20020404032</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Společnost ČEZ, která by měla na základě březnového usnesení vlády získat státní podíly v osmi elektroenergetických distribučních společnostech výměnou za podíl 66 procent v přenosové soustavě ČEPS, předpokládá, že za transakci státu doplatí deset až 19 miliard korun. Oznámil to výkonný ředitel ČEZ pro finance a správu Petr Vobořil. Vládní návrh předběžně předpokládal sumu 25 až 35 miliard korun.
</TEXT>
</DOC>
<DOC>
<DOCID>LN-20020404033</DOCID>
<DOCNO>LN-20020404033</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Obliba tuzemského rumu pomohla jeho největšímu domácímu producentovi, společnosti Stock Plzeň-Božkov, k příznivým hospodářským výsledkům. Firma loni prodala 26,209 milionu litrů lihovin, tedy o 900 tisíc litrů více než v předchozím roce. Úspěch přitom zaznamenala právě s tuzemským rumem, kterého se prodalo 4,8 milionu litrů, což je o čtvrtinu více než v roce 2000. "Paradoxně nám pomohla Evropská unie, která chce název tuzemský rum zakázat," řekl generální ředitel společnosti Martin Petrášek. "O rumu se více psalo a čeští konzumenti se k němu začali vracet," vysvětlil. Stejně jako tuzemský rum si vedl i pravý rum z cukrové třtiny se značkou Key Rum. Jeho prodej zaznamenal dokonce 40procentní nárůst. Tržby firmy Stock vzrostly v minulém roce o 4,6 procenta na 1,582 miliardy korun. Do svých výnosů společnost přitom nezapočítala spotřební daň, na které státu odvedla 2,2 miliardy korun. Čistý zisk firmy dosáhl přibližně 367 milionů korun. Tato čísla však ještě musí schválit květnová valná hromada společnosti. Na ní se rozhodne i o výplatě dividend. Firmě se podařilo zvýšit odbyt na domácím trhu, přestože celková poptávka po značkových lihovinách už několik let stagnuje. Nejvýznamnějším artiklem společnosti zůstávají její fernety. Ty se na produkci Stocku podílejí z 65 procent. V minulém roce však jejich prodej poprvé v historii nevzrostl. "Hořké a bylinné likéry zabírají celou třetinu z českého trhu s lihovinami. To je nejvíce na světě. Proto už nelze s tímto sortimentem dále růst," podotkl Petrášek. Obliba fernetu mezi českými pijáky dokonce zařadila značku Fernet Stock mezi sto nejprodávanějších lihovin na světě.
</TEXT>
</DOC>
<DOC>
<DOCID>LN-20020404034</DOCID>
<DOCNO>LN-20020404034</DOCNO>
<DATE>04/04/02</DATE>
<TITLE>
PRAHA - Představenstvo a dozorčí rada České spořitelny (ČS) považují cenu za akcie v rámci veřejné nabídky za přiměřenou. Plánovaný odkup avizovala nedávno AVS, která je vlastníkem Erste Bank. Cena za akcii České spořitelny je stanovena na 375 korun. Vedení ČS údajně vycházelo z analýzy investiční banky Fox-Pitt, Kelton. O návrhu na odkup dnes pravděpodobně bude rozhodovat Komise pro cenné papíry. Analytici jsou přesvědčeni, že jej komise odsouhlasí. "Nabídku AVS/Erste nepovažujeme vzhledem k očekávanému vývoji hospodaření ČS, stabilitě banky, ohlášené dividendové politice a tržní ceně za dostatečně atraktivní. Pokud KCP nabídku schválí (bude posuzovat pouze technickou stránku, ne cenu), pak bude trh vyčkávat na výsledek odkupu a cena bude stagnovat na současné úrovni," reagoval Jan Langmajer z Atlantik FT s tím, že doporučuje akcionářům nabízenou cenu odmítnout.
</TITLE>
<HEADING>
Cena akcií klesá
</HEADING>
<TEXT>
Cena akcií ČS na burze se na začátku března pohybovala kolem 390 korun, včera končila obchodování na 372 korunách. Od 22. března, kdy AVS svůj záměr zveřejnila, tak cena postupně klesá. Analytici se totiž shodují na tom, že cena je vzhledem k hodnotě spořitelny příliš nízká. Makléřská firma Wood &amp;Company například odhaduje hodnotu akcií na 439 korun, nad 400 korun ji oceňují i ING Barrings a Raiffeisenbank. Trh je nervózní z dalšího vývoje. "Uvidíme, co se bude dít dál, kolik minoritních akcionářů nabídky využije. Pokud jich bude málo, aktivita investorů se zvýší, pokud bude odkup úspěšný, je obava ze stažení akcií z trhu," říká Jan Schiesser z Atlantik FT. Klíčovou roli bude podle analytiků hrát hlavně postup minoritních akcionářů ČS, České pojišťovny a EBRD (oba drží v ČS přes 5 procent). Mluvčí České pojišťovny Michal Urban uvedl, že se pojišťovna nebude k této záležitosti vyjadřovat do té doby, než bude nabídka oficiálně zveřejněna.
Cena akcií ČS na burze se na začátku března pohybovala kolem 390 korun, včera končila obchodování na 372 korunách. Od 22. března, kdy AVS svůj záměr zveřejnila, tak cena postupně klesá. Analytici se totiž shodují na tom, že cena je vzhledem k hodnotě spořitelny příliš nízká. Makléřská firma Wood &amp;Company například odhaduje hodnotu akcií na 439 korun, nad 400 korun ji oceňují i ING Barrings a Raiffeisenbank. Trh je nervózní z dalšího vývoje. "Uvidíme, co se bude dít dál, kolik minoritních akcionářů nabídky využije. Pokud jich bude málo, aktivita investorů se zvýší, pokud bude odkup úspěšný, je obava ze stažení akcií z trhu," říká Jan Schiesser z Atlantik FT. Klíčovou roli bude podle analytiků hrát hlavně postup minoritních akcionářů ČS, České pojišťovny a EBRD (oba drží v ČS přes 5 procent). Mluvčí České pojišťovny Michal Urban uvedl, že se pojišťovna nebude k této záležitosti vyjadřovat do té doby, než bude nabídka oficiálně zveřejněna.
</TEXT>
</DOC>
<DOC>
<DOCID>LN-20020404035</DOCID>
<DOCNO>LN-20020404035</DOCNO>
<DATE>04/04/02</DATE>
<TITLE>
V křesťanské bazilice Zrození Páně se ukrývalo více než sto ozbrojených Palestinců
</TITLE>
<TEXT>
Dokumenty dokazující napojení samosprávy Jásira Arafata na teroristické skupiny údajně nalezly v Ramalláhu izraelské síly.
BETLÉM/JERUZALÉM - Izraelská armáda obléhá baziliku Zrození Páně v Betlémě, jedno z nejposvátnějších míst křesťanství. V bazilice se totiž ukrylo na 100 až 200 ozbrojených palestinských policistů či radikálů. Na místě, kde stojí svatostánek, se měl narodit Ježíš Kristus. Izraelci pokračují v ofenzivě. Jejich tanky včera večer vjely do Nábulusu, největšího města na západním břehu Jordánu. Po městech Džanín a Salfít, které obsadila izraelská armáda včera ráno, je Nábulus dalším městem, na které se armáda zaměřila v rámci operace s cílem zničit teroristické buňky palestinských radikálů v zemi. Od pátku už Izraelci kontrolují středisko palestinské samosprávy Ramalláh, Tulkarm a Betlém. Při operaci ve městech Džanín a Salfít bylo zabito několik lidí.
</TEXT>
<HEADING>
Betlém je uzavřená zóna
</HEADING>
<TEXT>
Postup izraelských sil ostře odsoudily nejenom evropské a arabské státy, ale i Vatikán. V jeho prohlášení se říká, že papež Jan Pavel II. "odmítá nespravedlivé a ponižující podmínky uvalené na palestinský lid stejně jako odvetu, která nepomáhá ničemu, pouze vyvolává pocit frustrace a nutnosti mstít se". Právo útočiště v bazilice potvrdil včera Palestincům jeruzalémský patriarcha Michel Sabbah. "Dozvěděli jsme se, že v bazilice Zrození Páně jsou Palestinci, mezi nimi i bojovníci, kteří složili zbraně a požádali o poskytnutí úkrytu," řekl šéf katolické církve ve Svaté zemi. V takovém případě má církev podle něj povinnost útočiště poskytnout, "ať už Palestincům, nebo Izraelcům". Podle izraelských zdrojů však palestinští ozbrojenci stříleli z baziliky na vojáky. "Pokusili jsme se navázat s nimi kontakt a přimět je, aby se vzdali a jejich zatčení proběhlo bez krveprolití," řekl nejmenovaný izraelský zdroj. Patriarcha Sabbah byl také účastníkem protestního pochodu duchovních zastupujících všechny křesťanské církve v zemi, kteří se pokusili dostat do Betléma. Křesťanští duchovní hodnostáři chtěli poskytnout pomoc zraněným a pohřbít zabité. Izraelští vojáci ale skupině duchovních vstup do Betléma znemožnili, když ji zastavili na kontrolním stanovišti na hranici města. "Izraelští vojenští představitelé nám vysvětlili, že město je vyhlášeno uzavřenou vojenskou zónou a že do něj nesmíme vstoupit," řekl jeden z kněží. Ozbrojené síly nalezly při raziích ve všech městech desítky zbraní patřících Palestincům, mezi kterými byly i protitankové střely. Navíc se jim podařilo v sídle palestinského vůdce Jásira Arafata zajistit dokumenty, které údajně dokazují napojení samosprávy na některé skupiny, které stojí za posledními teroristickými útoky v Izraeli. Brigády mučedníků od Al Aksá například požadovaly po samosprávě 100 tisíc dolarů na továrnu na výrobu těžkých zbraní a dalších 15 tisíc dolarů měsíčně na výdaje. Palestinci tvrdí, že jde o podvrh.
Postup izraelských sil ostře odsoudily nejenom evropské a arabské státy, ale i Vatikán. V jeho prohlášení se říká, že papež Jan Pavel II. "odmítá nespravedlivé a ponižující podmínky uvalené na palestinský lid stejně jako odvetu, která nepomáhá ničemu, pouze vyvolává pocit frustrace a nutnosti mstít se". Právo útočiště v bazilice potvrdil včera Palestincům jeruzalémský patriarcha Michel Sabbah. "Dozvěděli jsme se, že v bazilice Zrození Páně jsou Palestinci, mezi nimi i bojovníci, kteří složili zbraně a požádali o poskytnutí úkrytu," řekl šéf katolické církve ve Svaté zemi. V takovém případě má církev podle něj povinnost útočiště poskytnout, "ať už Palestincům, nebo Izraelcům". Podle izraelských zdrojů však palestinští ozbrojenci stříleli z baziliky na vojáky. "Pokusili jsme se navázat s nimi kontakt a přimět je, aby se vzdali a jejich zatčení proběhlo bez krveprolití," řekl nejmenovaný izraelský zdroj. Patriarcha Sabbah byl také účastníkem protestního pochodu duchovních zastupujících všechny křesťanské církve v zemi, kteří se pokusili dostat do Betléma. Křesťanští duchovní hodnostáři chtěli poskytnout pomoc zraněným a pohřbít zabité. Izraelští vojáci ale skupině duchovních vstup do Betléma znemožnili, když ji zastavili na kontrolním stanovišti na hranici města. "Izraelští vojenští představitelé nám vysvětlili, že město je vyhlášeno uzavřenou vojenskou zónou a že do něj nesmíme vstoupit," řekl jeden z kněží. Ozbrojené síly nalezly při raziích ve všech městech desítky zbraní patřících Palestincům, mezi kterými byly i protitankové střely. Navíc se jim podařilo v sídle palestinského vůdce Jásira Arafata zajistit dokumenty, které údajně dokazují napojení samosprávy na některé skupiny, které stojí za posledními teroristickými útoky v Izraeli. Brigády mučedníků od Al Aksá například požadovaly po samosprávě 100 tisíc dolarů na továrnu na výrobu těžkých zbraní a dalších 15 tisíc dolarů měsíčně na výdaje. Palestinci tvrdí, že jde o podvrh.
</TEXT>
</DOC>
<DOC>
<DOCID>LN-20020404036</DOCID>
<DOCNO>LN-20020404036</DOCNO>
<DATE>04/04/02</DATE>
<GEOGRAPHY>MOSKVA</GEOGRAPHY>
<TEXT>
Hlučná a zastaralá letadla Iljušin Il-86, Il-76 a Il-62 nesmějí od 1. dubna do Evropy. Stroje ruské a sovětské výroby, které přestaly vyhovovat novým, přísnějším ekologickým směrnicím Evropské unie, musejí být z letecké přepravy v Evropě staženy. Jsou totiž hlučnější a jejich motory vydávají často více škodlivých spalin, než stanoví normy Mezinárodní organizace pro civilní letectví (ICAO). Cestovním kancelářím, které dosud využívají zastaralé typy letounů, toto opatření způsobí značné škody. Staré typy letadel Iljušin mají dvojnásobně větší kapacitu než tupolevy a byly výhodným dopravním prostředkem pro ruské přepravce. V současnosti se očekává zvýšení cen zájezdů přinejmenším o dvacet až třicet procent.
</TEXT>
</DOC>
<DOC>
<DOCID>LN-20020404037</DOCID>
<DOCNO>LN-20020404037</DOCNO>
<DATE>04/04/02</DATE>
<GEOGRAPHY>BRUSEL</GEOGRAPHY>
<TEXT>
Česká mise při Evropské unii včera v Bruselu předala Evropskému parlamentu právní analýzu takzvaných Benešových dekretů. Český velvyslanec při EU Libor Sečka po jednání vyjádřil přesvědčení, že Evropský parlament (EP) nemá v souvislosti s dekrety zájem zpochybňovat poválečný vývoj ani směřovat ke kompenzacím nebo restitucím. V rozhovorech s předsedou zahraničního výboru EP Elmarem Brokem (CDU) a poslanci Klausem Hänschem (SDP) a Arminem Laschetem (CDU)) zazněla shoda v tom, že není možné chtít diskusi, která by otevírala minulost. "Ve všech rozhovorech zaznělo, že EP nemá absolutně zájem, nechce, aby diskuse vedla k nějakému zpochybňování poválečného vývoje, k vracení se k restitucím nebo kompenzacím. To není zájmem EP, to není na pořadu dne," uvedl Libor Sečka. EP podle velvyslance hlavně zjišťuje kompatibilitu českého právního systému s právem EU. To bylo také důvodem, proč Brok požádal o nyní předloženou právní analýzu, ve které Praha vyjadřuje přesvědčení, že dekrety nejsou v rozporu s unijním právem. Analýza České republiky předně porovnává s dekrety ty oblasti, které reguluje právo EU. To přitom nereguluje právo nabývání občanství, otázky vyvlastnění, privatizace, znárodnění ani uspořádání forem vlastnictví majetku v členských státech EU. "Tady kompetence práva EU není, tudíž v těch částech, ve kterých jsou dekrety kritizovány, nemohou být v rozporu s právem EU. "Konstatujeme, že česká legislativa neobsahuje žádné diskriminační prvky, což je vyloučeno již ústavou," uvedl Sečka k obsahu analýzy.
</TEXT>
</DOC>
<DOC>
<DOCID>LN-20020404038</DOCID>
<DOCNO>LN-20020404038</DOCNO>
<DATE>04/04/02</DATE>
<TITLE>
Taliban a Al Kajda mají taktickou pauzu, ale plánují útoky na spojenecké cíle v Afghánistánu. Jsou o tom přesvědčeny britské zpravodajské služby.
</TITLE>
<GEOGRAPHY>BAGHRÁM</GEOGRAPHY>
<TEXT>
Do Afghánistánu v noci na včerejšek dorazily první britské bojové jednotky, které mají společně s americkými vojáky zlikvidovat zbylé bojovníky svrženého hnutí Taliban a teroristické organizace Al Kajda. 120 příslušníků speciálních jednotek Královské námořní pěchoty, kteří na hlavní základnu spojeneckých sil poblíž Kábulu přiletěli ve dvou transportních letounech Hercules, tvoří předvoj britského kontingentu o 1700 vojácích. Jde o největší bojové nasazení britské armády od války v Perském zálivu v roce 1991. Britští vojáci se nyní mají aklimatizovat pro operace ve vyšších nadmořských výškách. Jedním z jejich úkolů totiž má být prohledávání jeskyní v horských oblastech Afghánistánu. "Začínají s přednáškami a rozdělováním úkolů, nejde o nic významného," uvedl podplukovník Paul Harradine. Podrobnosti o "Operaci ostnák", jak se britská mise v Afghánistánu nazývá, odmítli velitelé uvést. Podle některých zdrojů se Britové mají snažit zabránit útokům na spojenecké cíle, které údajně bojovníci Talibanu chystají na jaro.
</TEXT>
<HEADING>
Afghánská armáda se rodí pomalu
</HEADING>
<TEXT>
Obavy z útoků potvrdily i britské zpravodajské služby. "Členové radikálních islámských skupin mají taktickou pauzu a plánují další fázi své kampaně," uvedl včera major Tony de Reya, pracovník kontrarozvědky námořní pěchoty. Podle něj se členové Talibanu a Al Kajdy znovu seskupují v odlehlých oblastech Afghánistánu. Británie má v Afghánistánu nejsilnější kontingent ze spojeneckých zemí v mírových silách ISAF. Pod jejich velením také v Afghánistánu působí čeští lékaři. Britové dosud celé mírové operaci velí. Velení má však za několik týdnů převzít Turecko. To se k tomu sice ještě oficiálně nezavázalo, ale stihlo již vyjasnit detaily tohoto kroku. Novým velitelem sil ISAF se má od konce června do prosince stát generál Akin Zorlu. Afghánistán rovněž buduje vlastní armádu. Prvních 600 příslušníků nových afghánských ozbrojených sil, které po šest týdnů cvičili západní instruktoři, včera v Kábulu složilo slavnostní přísahu do rukou prozatímního premiéra Hamída Karzáího. "Cítím se jako sopka plná emocí," řekl premiér. Vybudování armády a policejních sil bude trvat několik let a má stát stamiliony dolarů, o které afghánská vláda žádá mezinárodní společenství.
Obavy z útoků potvrdily i britské zpravodajské služby. "Členové radikálních islámských skupin mají taktickou pauzu a plánují další fázi své kampaně," uvedl včera major Tony de Reya, pracovník kontrarozvědky námořní pěchoty. Podle něj se členové Talibanu a Al Kajdy znovu seskupují v odlehlých oblastech Afghánistánu. Británie má v Afghánistánu nejsilnější kontingent ze spojeneckých zemí v mírových silách ISAF. Pod jejich velením také v Afghánistánu působí čeští lékaři. Britové dosud celé mírové operaci velí. Velení má však za několik týdnů převzít Turecko. To se k tomu sice ještě oficiálně nezavázalo, ale stihlo již vyjasnit detaily tohoto kroku. Novým velitelem sil ISAF se má od konce června do prosince stát generál Akin Zorlu. Afghánistán rovněž buduje vlastní armádu. Prvních 600 příslušníků nových afghánských ozbrojených sil, které po šest týdnů cvičili západní instruktoři, včera v Kábulu složilo slavnostní přísahu do rukou prozatímního premiéra Hamída Karzáího. "Cítím se jako sopka plná emocí," řekl premiér. Vybudování armády a policejních sil bude trvat několik let a má stát stamiliony dolarů, o které afghánská vláda žádá mezinárodní společenství.
</TEXT>
</DOC>
<DOC>
<DOCID>LN-20020404039</DOCID>
<DOCNO>LN-20020404039</DOCNO>
<DATE>04/04/02</DATE>
<TITLE>
Přerušení vztahů s Izraelem na vládní úrovni včera oznámil dosud umírněný Egypt.
</TITLE>
<GEOGRAPHY>BRUSEL/KÁHIRA</GEOGRAPHY>
<TEXT>
Vojenská operace Izraele proti palestinské samosprávě Jásira Arafata vyvolala vlnu kritiky. Nejvyhroceněji zazněla z arabských zemí. Evropští státníci vyzvali vládu izraelského premiéra Ariela Šarona k "okamžitému uplatnění" rezoluce OSN požadující stažení armády z palestinských území. K projednání konkrétních kroků se včera do Lucemburku sjeli ministři zahraničí zemí Evropské unie. "To, že Izrael trvá na zastavení palestinských násilností jako podmínce stažení armády, je receptem k většímu krveprolévání a mrzačení," prohlásil komisař EU pro vnější vztahy Chris Patten. Stažení izraelských jednotek požadoval i premiér předsednické země EU Jose Maria Aznar. Ten má ve svém postoji podporu významných evropských států. Stažení Izraele včera urgoval německý kancléř Gerhard Schröder, francouzský prezident Jacques Chirac či šéf britské diplomacie Jack Straw. Hlavy arabských a muslimských zemí jsou vystaveny mimořádně ostrému tlaku veřejnosti, aby přerušily vztahy s Izraelem a s USA. Washington totiž mnozí vnímají jako poslední zahraniční oporu Šaronova kabinetu. Káhira již včera oznámila přerušení vládních vztahů s Izraelem, jordánská vláda zvažuje podobný diplomatický krok. O možných sankcích proti Izraeli má v sobotu jednat mimořádný summit ministrů Ligy arabských států svolaný do Egypta.
BRUSEL/KÁHIRA - Vojenská operace Izraele proti palestinské samosprávě Jásira Arafata vyvolala vlnu kritiky. Nejvyhroceněji zazněla z arabských zemí. Evropští státníci vyzvali vládu izraelského premiéra Ariela Šarona k "okamžitému uplatnění" rezoluce OSN požadující stažení armády z palestinských území. K projednání konkrétních kroků se včera do Lucemburku sjeli ministři zahraničí zemí Evropské unie. "To, že Izrael trvá na zastavení palestinských násilností jako podmínce stažení armády, je receptem k většímu krveprolévání a mrzačení," prohlásil komisař EU pro vnější vztahy Chris Patten. Stažení izraelských jednotek požadoval i premiér předsednické země EU Jose Maria Aznar. Ten má ve svém postoji podporu významných evropských států. Stažení Izraele včera urgoval německý kancléř Gerhard Schröder, francouzský prezident Jacques Chirac či šéf britské diplomacie Jack Straw. Hlavy arabských a muslimských zemí jsou vystaveny mimořádně ostrému tlaku veřejnosti, aby přerušily vztahy s Izraelem a s USA. Washington totiž mnozí vnímají jako poslední zahraniční oporu Šaronova kabinetu. Káhira již včera oznámila přerušení vládních vztahů s Izraelem, jordánská vláda zvažuje podobný diplomatický krok. O možných sankcích proti Izraeli má v sobotu jednat mimořádný summit ministrů Ligy arabských států svolaný do Egypta.
</TEXT>
</DOC>
<DOC>
<DOCID>LN-20020404040</DOCID>
<DOCNO>LN-20020404040</DOCNO>
<DATE>04/04/02</DATE>
<TITLE>
Vrtulník a kolona policejních aut pronásledovaly tři lupiče z Německa až na Ukrajinu. Šílenou jízdu zastavily až ukrajinské zvláštní zásahové jednotky.
</TITLE>
<TEXT>
UELZEN, Německo - Tři lupiči, dvě rukojmí a policejní sbory několika evropských států se staly aktéry nevídaného dramatu. Ozbrojení lupiči, kteří v úterý přepadli v Německu banku a zadrželi dvě úřednice jako rukojmí, se vydali na útěk před policií. Během honičky, která trvala celou noc a skončila až včera odpoledne, projeli únosci s policisty v patách územím tří států a ujeli více než tisíc kilometrů. Vše začalo v úterý večer. Tehdy si v dolnosaském Wrestedtu poblíž Uelzenu náhodná svědkyně všimla, jak maskovaný muž nutí k návratu do místní banky její pracovnici právě ve chvíli, když se ji chystala opustit. Svědkyně ihned zavolala policii. Policisté po příjezdu zjistili, že banku přepadli tři ozbrojení muži a drží v ní rukojmí - dvě pracovnice banky a jejího ředitele. Toho ozbrojenci zavolali do banky telefonem a donutili ho předat jim v hotovosti obnos, který se údajně pohyboval kolem 200 000 eur (více než 6 milionů korun). Lupiči vyhrožovali, že rukojmí zabijí a přinutili tak policisty, aby jim umožnili z místa odjet. Poté s oběma bankovními úřednicemi nasedli do svého stříbrného Seatu Ibiza a jejich šílený úprk začal. Únosci, pronásledovaní kolonou policejních vozů a později i vrtulníkem, se vydali směrem na Hamburk. Pak jeli přes Meklenbursko-Přední Pomořansko a v Braniborsku se vydali směrem k polské hranici. Kolem půlnoci ji překročili ve Frankfurtu nad Odrou. Podle nepotvrzených údajů projeli ozbrojení únosci hraničním přechodem takovou rychlostí, že celní úředníci museli ze silnice doslova uskočit. K německé eskortě policejních pronásledovatelů bankovních lupičů se přidali i policisté z Polska.
</TEXT>
<HEADING>
Únosci jedou do Česka?
</HEADING>
<TEXT>
Stíhaní pachatelé se vydali směrem na Poznaň. Jednu chvíli zpravodajské agentury dokonce spekulovaly, zda únosci nemíří do České republiky. Ti se ale nakonec rozhodli pro Ukrajinu. Starší z rukojmích se ve východopolské obci Piaski podařilo z auta uprchnout u benzinové pumpy, kde únosci chtěli natankovat. Polsko-ukrajinskou hranici překročili kolem poledne v Dorohusku. V projetí jim nikdo nebránil. Policisté všech zemí, kterými lupiči projížděli, se totiž obávali, že by únosci mohli ublížit rukojmím. Šílená jízda ozbrojených lupičů, kteří byli podle ukrajinské policie německé národnosti, skončila poblíž ukrajinského města Rovno. Čtyřicet vozů ukrajinských zvláštních zásahových jednotek a několik náklaďáků naložených pytli s pískem zablokovaly seatu cestu. Únosci se dobrovolně vzdali policii poté, co propustili druhou rukojmí. Na případu budou spolupracovat německé a ukrajinské úřady. Na Ukrajině hrozí lupičům trest až pět let za nelegální překročení hranice a za držení zbraní.
Trasa útěku únosců z Německa na Ukrajinu
Wrestedt, Hamburk, Berlín, Frankfurt n. O., Vratislav, Lublin, Dorohusk, Rovno
</TEXT>
</DOC>
<DOC>
<DOCID>LN-20020404041</DOCID>
<DOCNO>LN-20020404041</DOCNO>
<DATE>04/04/02</DATE>
<TITLE>
Moskva si od návštěvy italského premiéra slibuje prohloubení spolupráce s EU a NATO
</TITLE>
<TEXT>
Med od Putina okusil v Soči italský premiér Silvio Berlusconi. Ruskému prezidentovi se za to dostalo ujištění, že Řím mu pomůže při integraci do světových organizací.
MOSKVA - Italský premiér Silvio Berlusconi včera v Kremlu absolvoval sérii jednání s čelnými ruskými představiteli. Do Moskvy přiletěl z přímořského letoviska Soči, kde v neformální atmosféře strávil s prezidentem Vladimirem Putinem poslední den jeho dovolené. Tato předehra byla ve skutečnosti politickým vrcholem návštěvy. Putin a Berlusconi probrali způsoby, jak může Itálie pomoci integraci Ruska do mezinárodních institucí. Především do Světové obchodní organizace, EU a NATO. Věnovali se i situaci na Blízkém východě. Moskevské rozhovory Berlusconiho, který osobně řídí italskou diplomacii, se prolínaly s jednáním čtyř resortních ministrů - vnitra, financí a hospodářství, pro výrobní aktivity a kultury. Za mimořádně perspektivní oblast spolupráce pozorovatelé pokládají energetiku a kosmické technologie. Itálie je druhým největším obchodním partnerem Ruska. Právě Italové, firma ENI s využitím technologie společnosti SAIPEM, zajišťují ambiciózní projekt výstavby podmořského plynovodu z Ruska do Turecka. Berlusconi se stal posledním nejvyšším představitelem skupiny světových mocností G8, s nímž se Putin setkal v intimní atmosféře. Zato se stal prvním, jehož ruský prezident pohostil v oblíbeném místě svých rodinných dovolených. Ital svého hostitele potěšil výrokem o nutnosti integrace Ruska do Evropské unie. "Jsem jeden z nejvíce přesvědčených evropských lídrů, pokud ne vůbec nejpřesvědčenější mezi těmi, kteří se domnívají, že Evropa musí Rusku otevřít dveře," prohlásil italský premiér v Soči. Zdůraznil, že Rusko má být zapojeno i do rozhodovacího procesu NATO ve vztahu k regionálním krizím. "Jsem velmi potěšen postojem pana Berlusconiho, podle kterého může v Evropě vzniknout jednotný politický, ekonomický a kulturní prostor pouze s Ruskem," prohlásil včera v Moskvě Putin.
</TEXT>
<HEADING>
Staří přátelé
</HEADING>
<TEXT>
Italský list La Stampa včera hodnotil premiérovu cestu jako snahu odlišit se od Německa a Francie. "Chce pěstovat skvělé vztahy s Georgem W. Bushem, Tonym Blairem a právě s Putinem, klíčovými osobnostmi světové scény," napsal list. Putin hosta, s nímž se sešel již potřetí během necelého roku, provedl po pobřeží Černého moře. Jen za účasti tlumočníka se pak s ním prošel po zahradě státního letoviska Bočarev Ručej. Nakonec oba státníci vystoupali mezi čajovníky na svazích hor. Tam také ochutnali místní úrodu (nejsevernější čaj na světě, jak zdůrazňoval ruský tisk) a kavkazský med. Dovršilo se tím Italovo přijetí "mezi své" - naposled zde Putin hostil středoasijské a další potentáty z postsovětského Společenství nezávislých států. "Známe se krátce, ale je to jako setkání starých přátel," rozplýval se Berlusconi.
Italský list La Stampa včera hodnotil premiérovu cestu jako snahu odlišit se od Německa a Francie. "Chce pěstovat skvělé vztahy s Georgem W. Bushem, Tonym Blairem a právě s Putinem, klíčovými osobnostmi světové scény," napsal list. Putin hosta, s nímž se sešel již potřetí během necelého roku, provedl po pobřeží Černého moře. Jen za účasti tlumočníka se pak s ním prošel po zahradě státního letoviska Bočarev Ručej. Nakonec oba státníci vystoupali mezi čajovníky na svazích hor. Tam také ochutnali místní úrodu (nejsevernější čaj na světě, jak zdůrazňoval ruský tisk) a kavkazský med. Dovršilo se tím Italovo přijetí "mezi své" - naposled zde Putin hostil středoasijské a další potentáty z postsovětského Společenství nezávislých států. "Známe se krátce, ale je to jako setkání starých přátel," rozplýval se Berlusconi.
</TEXT>
</DOC>
<DOC>
<DOCID>LN-20020404042</DOCID>
<DOCNO>LN-20020404042</DOCNO>
<DATE>04/04/02</DATE>
<GEOGRAPHY>BRUSEL</GEOGRAPHY>
<TEXT>
Zatím neznámí útočníci včera napadli zápalnými lahvemi synagogu v belgickém přístavním městě Antverpy. Při tomto posledním z útoků na židovské cíle v Evropě nikdo neutrpěl žádné zranění a vznikly pouze malé hmotné škody. "Rozbilo se okno a dva Molotovovy koktejly shořely na ulici," prohlásila mluvčí antverpského státního zastupitelství. Podle ní ještě nelze říci, zda poslední útok nějak souvisel s napadením synagogy v Bruselu zápalnou bombou v neděli. Pachatelé zaútočili na synagogu, která stojí v antverpské židovské čtvrti; tato čtvrť je známá obchodováním s diamanty. V Antverpách žije asi 20 000 Židů.
</TEXT>
</DOC>
<DOC>
<DOCID>LN-20020404043</DOCID>
<DOCNO>LN-20020404043</DOCNO>
<DATE>04/04/02</DATE>
<TITLE>
LONDÝN - Britský parlament včera na zvláštním zasedání vzdal poctu královně matce. Ta zemřela v sobotu ve věku 101 let. Poslanci Dolní komory a členové Sněmovny lordů přerušili kvůli mimořádnému zasedání velikonoční parlamentní prázdniny. Do Londýna nedorazili jen někteří labourističtí poslanci, kteří se stavějí za zrušení monarchie nebo kteří jsou právě v zahraničí. Poslanci Konzervativní strany dostali účast příkazem. Mezi mnoha labouristickými zákonodárci nicméně zavládla nevole s tím, že premiér Tony Blair svolává mimořádnou schůzi parlamentu kvůli smrti členky královské rodiny a odmítá využít příležitosti a debatovat také o vyhrocení krize na Blízkém východě. Ministerský předseda Blair vylíčil matku britské královny jako osobnost, která spojovala Británii. "Oddaně a bez omezení sloužila své zemi a Commonwealthu," řekl premiér. "Ve všech, kteří se s ní setkali, vzbuzovala lásku a něhu." "Projevy úcty k ní mohly být pouhým rituálem, ale nejsou. Jsou opravdové a ze srdce, od mladých i starých," uzavřel svůj proslov Blair. "Milovala svou zemi a její země milovala ji." Rakev s ostatky královny matky byla v úterý převezena do kaple ve Svatojakubském paláci. Odtud má jít v pátek procesí do Westminsterského opatství, kde bude moci vzdát hold královně matce veřejnost. Vedle členů královské rodiny se procesí, jemuž bude přihlížet na půl milionu Britů, mají zúčastnit příslušníci diplomatického sboru, významní Britové a na 1600 příslušníků britských ozbrojených sil.
</TITLE>
<HEADING>
Vnuci se s královnou matkou rozloučí vigilií
</HEADING>
<TEXT>
Ve Westminsterském opatství uctí památku zesnulé vigilií její vnuci: korunní princ Charles, princové Edward a Andrew a syn nedávno zesnulé princezny Margaret, vikomt Linley. Vigilie bude obdobou obřadu z roku 1936, kdy čtyři synové krále Jiřího V. stáli krátkou noční stráž u jeho rakve. Pohřeb nejoblíbenější členky královské rodiny se má konat 9. dubna. Podle stávajících plánů půjde o královský, nikoli státní pohřeb. Náklady tedy nebude hradit Blairova vláda, ale královna Alžběta II. Po smutečním obřadu mají být ostatky převezeny na nedaleký windsorský zámek, kde bude královna matka Alžběta v rodinné kapli uložena po boku svého manžela, krále Jiřího VI., který zemřel před padesáti lety.
Ve Westminsterském opatství uctí památku zesnulé vigilií její vnuci: korunní princ Charles, princové Edward a Andrew a syn nedávno zesnulé princezny Margaret, vikomt Linley. Vigilie bude obdobou obřadu z roku 1936, kdy čtyři synové krále Jiřího V. stáli krátkou noční stráž u jeho rakve. Pohřeb nejoblíbenější členky královské rodiny se má konat 9. dubna. Podle stávajících plánů půjde o královský, nikoli státní pohřeb. Náklady tedy nebude hradit Blairova vláda, ale královna Alžběta II. Po smutečním obřadu mají být ostatky převezeny na nedaleký windsorský zámek, kde bude královna matka Alžběta v rodinné kapli uložena po boku svého manžela, krále Jiřího VI., který zemřel před padesáti lety.
</TEXT>
</DOC>
<DOC>
<DOCID>LN-20020404044</DOCID>
<DOCNO>LN-20020404044</DOCNO>
<DATE>04/04/02</DATE>
<GEOGRAPHY>ALICANTE</GEOGRAPHY>
<TEXT>
Při přívalových deštích v jihovýchodním Španělsku přišel včera o život podle místních úřadů jeden německý turista. Turista údajně vystoupil ze svého automobilu, protože kvůli špatnému počasí nemohl pokračovat v cestě, příval vody ale automobil převrhl a ten řidiče usmrtil. Prudké deště zasáhly části provincií Valencie a Alicante. Několik obcí na pobřeží, kam často jezdí turisté, se ocitlo bez elektřiny a uzavřeno bylo několik vedlejších silnic. V neděli přívalové deště zasáhly jeden z Kanárských ostrovů, Tenerife, který je rovněž vyhledáván turisty, a připravily o život šest osob; na Tenerife se ještě dnes pohřešují dva lidé.
</TEXT>
</DOC>
<DOC>
<DOCID>LN-20020404045</DOCID>
<DOCNO>LN-20020404045</DOCNO>
<DATE>04/04/02</DATE>
<GEOGRAPHY>BOSTON</GEOGRAPHY>
<TEXT>
Katolická církev ve Spojených státech platila miliony dolarů za psychiatrickou léčbu kněží obviněných ze sexuálního zneužívání mladistvých. Napsal to dnes americký list The Boston Globe. Podle listu vydala bostonská arcidiecéze za posledních 25 let v tichosti nejméně 50 milionů dolarů na psychiatrické léčení kněží podezřelých z pedofilie. Například John J. Geoghan, jehož případ nakonec přispěl k prolomení mlčenlivosti církve, se opakovaně léčil již od roku 1968. Za celou dobu svého působení měl zneužít na 130 chlapců. Kněžství byl ale zbaven až v roce 1998. Psychiatři v Institute of Living tvrdí, že církev na jejich doporučení příliš nedbala. "Povolovali kněžím návrat k jejich práci. Ti mohli i nadále zůstávat v kontaktu se zranitelnými skupinami obyvatel," řekl listu The Boston Globe představitel institutu Leslie Lothstein.
</TEXT>
</DOC>
<DOC>
<DOCID>LN-20020404046</DOCID>
<DOCNO>LN-20020404046</DOCNO>
<DATE>04/04/02</DATE>
<TITLE>
Obnovená aféra ministra Fencla opět s nulovým výsledkem
</TITLE>
<TEXT>
Nejnovější aféra ministra zemědělství Jana Fencla je tak stará, že bude dobře připomenout, si, o co vlastně jde. Už v říjnu minulého roku se psalo o tom, že ministr zemědělství s manželkou získal parcely na Hodonínsku. Postaral se o ně hned poté, co se stal ministrem. Vyhlédl si pozemky, které přiléhají k trase plánovaného silničního obchvatu a jako ministr si je pojistil smlouvou s Pozemkovým fondem, jehož prezidiu ze zákona předsedá. Pozemky leží po obou stranách budoucího obchvatu. V oblasti má vzniknout průmyslová zóna a hranice se Slovenskem je nedaleko. Takže Fenclovi vyměnili osm hektarů roztroušených po Hodonínsku za tři a půl hektaru u obchvatu.
</TEXT>
<HEADING>
Variace na odpovědnost
</HEADING>
<TEXT>
Ministrovi nelze upřít jednu skvělou vlastnost: inteligenci, prozíravost, obchodního ducha - a pevnou víru, že mu všechno projde. V této své víře se měl o co opřít. Česká televize na něho vypátrala, že před rokem 1989 předával informace Státní bezpečnosti; ta na něj vedla spisy pod krycími jmény Expert a Baron. A když loni auto, v němž seděl, zapříčinilo nehodu, stačilo mu, aby prohlásil, že si ničeho nevšiml, a měl pokoj. Už v říjnu se psalo o tom, že za Pozemkový fond podepsali směnnou smlouvu člen výkonného výboru Ivan Višňák a předseda výboru Josef Miškovský, oba nepřímí podřízení Jana Fencla. "V tomto případě jsme neshledali důvod, proč směnu neuskutečnit, takže jsme pozemky na rodinu Fenclovu převedli," komentoval tehdy Ivan Vlasák. Sám ministr vystoupil 19. října loňského roku na tiskové konferenci. Řekl tehdy: "Co se týče směny půdy stejně tak příslušný zákon, metodické pokyny Pozemkového fondu umožnily, aby ten, kdo chce s půdou podnikat a má půdu mimo katastr, kde hospodaří, si prostřednictvím Pozemkového fondu směnil tyto pozemky do místa, kde hospodaří." Řekl též, že "tam, kde jsme půdu získali nákupem od fyzických osob, nebude obchvat a nebude průmyslová zóna". Jaksi pominul, že jde o pozemky získané směnou, ne nákupem... Aféra vzbudila ve své době pozornost, ČT na to téma natočila dvě Klekánice, a nestalo se nic.
</TEXT>
<HEADING>
Po půl roce - jak to?
</HEADING>
<TEXT>
Proč znovu o tomtéž? Na to existují dvě odpovědi, jedna pravděpodobná, druhá jednoduchá. Ta pravděpodobná zní, že v době předvolební vypukají žhavé a ještě žhavější skandály. Ta jednoduchá zní: právě teď vydala dozorčí rada Pozemkového fondu svoji zprávu. Konstatovala v ní, že úřad chyboval. Chyb je několik: jednak Fencl nedoložil, že hlavním zdrojem příjmů jeho rodiny je zemědělská výroba, jednak získal i zastavěné pozemky, ačkoli to restituční zákon nepovoluje, jednak se k převodu nevyjádřila obec a některé pozemky nebyly oceněny znalcem. Jednoduchá odpověď budí pochybnosti. Jak to, že se dozorčí rada vzpamatovala až po půl roce? Jak to, že jí šest měsíců trvalo vyšetřit něco, co se událo 20. června 2000? Tehdy totiž byl podepsán zápis z jednání prezidia Pozemkového fondu (pikantní je, že v salonku páně ministrovy pracovny) o směně státních pozemků za ornou půdu manželů Fenclových a jejich syna. Přitom z výroční zprávy za rok 2000 (zpráva z roku 2001 zatím nebyla zveřejněna) plyne, že Pozemkový fond se o kontrolu dobře stará: bylo provedeno 95 rozsáhlejších kontrolních akcí a dále 88 operativních kontrol na základě došlých stížností. Takže kontrolní orgánové si nesedí na rukách. Proto je s podivem, že na říjnovou aféru reagovala dozorčí rada s takovou liknavostí.
</TEXT>
<HEADING>
Otázka politické kultury
</HEADING>
<TEXT>
Základní odpovědnost přirozeně nese předseda vlády. Ten ovšem drží ochrannou ruku nad dvěma muži, jež považuje za hlavní strůjce toho, co prezentuje jako ekonomický úspěch nad Miroslavem Grégrem a Janem Fenclem. Ochotně zamhouří oči nad faktem, že ministr zemědělství si pro sebe uhraje s expertní elegancí baronský pašalík pro budoucí časy. Případ je politováníhodný. Ani ne proto, že vysoký úředník evidentně využil své funkce k vlastnímu prospěchu - k tomu mají hodnostáři sklony odjakživa a všude. Litovat je třeba toho, že sebeočistné mechanismy nezapracovaly tak, jak by v demokratické společnosti reagovat měly: rychle, nestranně a s výsledkem. Neboť to, co vyvolala zpráva dozorčí rady Pozemkového fondu, není žádný výsledek. Zatím to je jen docela obyčejný trapný skandál, další do počtu.
Základní odpovědnost přirozeně nese předseda vlády. Ten ovšem drží ochrannou ruku nad dvěma muži, jež považuje za hlavní strůjce toho, co prezentuje jako ekonomický úspěch nad Miroslavem Grégrem a Janem Fenclem. Ochotně zamhouří oči nad faktem, že ministr zemědělství si pro sebe uhraje s expertní elegancí baronský pašalík pro budoucí časy. Případ je politováníhodný. Ani ne proto, že vysoký úředník evidentně využil své funkce k vlastnímu prospěchu - k tomu mají hodnostáři sklony odjakživa a všude. Litovat je třeba toho, že sebeočistné mechanismy nezapracovaly tak, jak by v demokratické společnosti reagovat měly: rychle, nestranně a s výsledkem. Neboť to, co vyvolala zpráva dozorčí rady Pozemkového fondu, není žádný výsledek. Zatím to je jen docela obyčejný trapný skandál, další do počtu.
</TEXT>
</DOC>
<DOC>
<DOCID>LN-20020404047</DOCID>
<DOCNO>LN-20020404047</DOCNO>
<DATE>04/04/02</DATE>
<TITLE>
Palestinci našli azyl v kostele v Betlémě
</TITLE>
<TEXT>
Od začátku tažení na palestinských územích se izraelská vláda dostala do sporu s Červeným křížem, který si stěžoval, že armáda nepovoluje volný pohyb záchrankám. Pak přišla srážka s aktivisty evropského mírového hnutí, kteří se probili k Arafatovi, po návratu však byli zatčeni a vyhoštěni. Novináře, izraelské i zahraniční, si armáda popudila, když prohlásila obsazená území za "uzavřenou vojenskou oblast", do níž je vstup novinářům zakázán. Ani zmocněnci OSN, Evropské unie a Ruska nebyli k Arafatovi puštěni. Po celou dobu hrozí, že se konflikt rozroste v muslimsko-židovský střet. Nyní k tomu přistoupila možnost - ba pravděpodobnost - sporu s Vatikánem. Izraelští vojáci obléhají baziliku Zrození Páně v Betlémě, v níž našli útočiště palestinští ozbrojenci. Konflikt téměř nemá východisko: Izraelci se beze ztráty prestiže nemohou smířit s odchodem Palestinců z chrámu. Představitelé církve zas nemohou vydat nebo nechat vyhladovět lidi, kteří složili zbraně a požádali o azyl. To potvrdil i jeruzalémský patriarcha latinského ritu Michel Sabbah. O šouletu se říká, že se ví, co se do kamen v pátek položí, neví se však, co se z nich v sobotu vytáhne. Tak je to i s válkou: víte, jak se začíná, nevíte však, s kým se v ní potkáte a kdy a jak skončí.
</TEXT>
</DOC>
<DOC>
<DOCID>LN-20020404048</DOCID>
<DOCNO>LN-20020404048</DOCNO>
<DATE>04/04/02</DATE>
<TITLE>
Vláda chce vydat oficiální verzi dějin
</TITLE>
<TEXT>
Ministr Dostál se svým včerejším vystoupením pokusil vrátit Českou republiku o třicet let zpátky. Do doby, kdy se o jedině správných výkladech historie rozhodovalo na stranických sekretariátech. I tehdy se státem garantované dějiny distribuovaly v oficiálních publikacích, které měly lidu otevřít oči a říci, jak to je. Poslední verze této propagandy se jmenovala Poučení z krizového vývoje. Vláda chce tento neblahý zvyk obnovit v publikaci o Sudetech. Sestaví ji - jak jinak - vybraní historici, kteří prý na rozdíl od místních médií, včetně těch veřejnoprávních, zastávají české národní zájmy. Pavel Dostál ani ostatní ministři české vlády zřejmě nepochopili, že jediným opravdovým českým národním zájmem je živá, otevřená společnost, v níž nikdo nikomu nenakazuje, co má psát, co si má myslet a jak se má dívat na svět. Dostálovská xenofobně zabarvená cenzura jde opačným směrem: k násilné uzavřenosti a konečné likvidaci svobodného dialogu. U sociálnědemokratické strany, jejíž čestný předseda Miloš Zeman se tak často dovolává T. G. Masaryka, je to přímo skandální postup. Demokracie je dialog, říkával přece T.G.M. Zemanova vláda bude raději "zdarma" distribuovat "českým občanům" svůj totalitní monolog.
</TEXT>
</DOC>
<DOC>
<DOCID>LN-20020404049</DOCID>
<DOCNO>LN-20020404049</DOCNO>
<DATE>04/04/02</DATE>
<TITLE>
Jak dlouho budeme trpět úplatné úředníky?
</TITLE>
<TEXT>
Ministr spravedlnosti Jaroslav Bureš odmítá možnost, že by se v boji proti úplatným úředníkům mohly nasadit řízené provokace, jak navrhuje nejvyšší státní zástupkyně Marie Benešová. Jak si to státní zástupkyně představuje? Policisté ze zvláštního útvaru by úředníkům nabízeli za běžné úřední úkony peníze. Pokud by úředník úplatek přijal, neznamenalo by to jeho okamžité zatčení, nýbrž propuštění. Problematičnost této metody je nesporná, situace v ČR je však extrémně špatná. Navíc v uplynulých letech nikdo korupci za velký problém nepovažoval. Sám ministr spravedlnosti Bureš před několika dny odmítal stížnosti zahraničních podnikatelů na korupci v ČR u Evropské komise. Ministr zavrhl návrh státní zástupkyně a nabízí své vlastní řešení. Úředník budoucnosti je odborně kvalifikovaný, sebevědomý, vzdělaný a dobře zaplacený - a v takovém případě je samozřejmě absurdní jej uplácet. Dalším prostředkem v potlačování korupce má být podle Bureše správní řád, o kterém momentálně jedná Poslanecká sněmovna. Jenže i kdyby byl správní řád platný už od zítřka, budou oni ideální úředníci budoucnosti k dispozici pozítří? Nemyslím, že by policejní provokatéři problém korupce definitivně vyřešili. Ale "přísná a nezávislá kontrola", o které mluví ministr spravedlnosti, je velice vágní a mlhavý příslib. Na jeho splnění můžeme čekat nejen před těmito, ale ještě před příštími volbami.
</TEXT>
</DOC>
<DOC>
<DOCID>LN-20020404050</DOCID>
<DOCNO>LN-20020404050</DOCNO>
<DATE>04/04/02</DATE>
<TITLE>
...protože zneužívá jejich svatého zápalu, který jim velí chránit unikátní kulturní památku a stánek Thálie i vlastními těly.
</TITLE>
<TEXT>
Myšlenka, že se Českobudějovičtí připoutají k bagrům bourajícím točnu v Českém Krumlově, je sice zábavná, to ostatní už méně. Pomineme-li, že hlas ředitele Jihočeského divadla Mrzeny proti likvidaci točny nepatřičně zesílil na postu předsedy Rady ČT, nelze ignorovat, že i jiní zkreslují fakta. V českokrumlovské zámecké zahradě především nestojí unikátní památka, ale železobetonové monstrum. S původním objektem jej spojuje jen princip otáčení, který působivě proměňuje scény a inscenacím dává jedinečnou atmosféru. Kdo v létě navštíví večerní produkci, bude okouzlen. Kdyby ale při představení usnul a probudil se ráno na stejném místě, jeho zděšení by nebralo konce. Vedle křehkého rokokového letohrádku Bellárie a uprostřed vzácných dřevin stojí necitlivý technický prvek mastodont pro 658 diváků, vážící 650 tun. Je výsledkem rekonstrukce z roku 1993. Proti změnám protestoval i sám autor točny, scénograf Joan Brehms, který v dochovaném dopise dokonce píše o poškození svých autorských práv. Není divu - po malém otočném hledišti vyprojektoval v roce 1959 lehkou dřevěnou konstrukci pro 450 diváků, jejíž kapacita se později zvýšila ještě o stovku. Dnešní požadavek, že točna musí zůstat v parku do doby, než se pro ni najde vhodné místo, je nehorázný. O tom, že stavba do zahrady nepatří a že kvůli ní hrozí vyjmutí města ze seznamu UNESCO, ví zřizovatel divadla - město České Budějovice bezmála deset let. Kolaudační výměr z roku 1993 ukládal povinnost založit likvidační fond, v němž by se shromáždily peníze na likvidaci, případně novou výstavbu točny ve vytipované lokalitě. Požadavek nebyl stanoven explicitně, ale protože divadlo pobírá příjmy z provozu scény, je dostatečně jasné, kdo měl povinnosti plnit. Dodnes není ve fondu ani halíř a radnice i ředitel divadla se tváří jako mrtví brouci. Vyvolávají dojem, že byli postaveni před hotovou věc a že ministr kultury chce svévolně připravit jižní Čechy o turistickou atrakci a způsobit neodčinitelnou újmu české divadelní kultuře. Přestože je Mrzena pět let ředitelem divadla, odmítá nést odpovědnost ve věci likvidace a případné nové stavby točny. Postaral se i o další kuriózní zamlžení vlastnictví objektu. Spolu s náměstkyní českobudějovického primátora se dostavili k notáři a na základě jejich právně irelevantního prohlášení byl jako vlastník objektu v katastru nemovitostí zapsán "český stát - Jihočeské divadlo". I když se oba subjekty jako vlastníci vzájemně vylučují, podle této objevné metody si kdokoliv může zaskočit na zmíněný úřad a nechat si zaregistrovat třeba i Pražský hrad.
</TEXT>
</DOC>
<DOC>
<DOCID>LN-20020404051</DOCID>
<DOCNO>LN-20020404051</DOCNO>
<DATE>04/04/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Tereza Boučková, spisovatelka
</TEXT>
<HEADING>
1. Doufám, že kdokoli kromě komunistů.
</HEADING>
<TEXT>
2. Věřím, že někdo moudrý, zkušený, zodpovědný, vzdělaný a skromný. Docela by se mi líbilo, kdyby to byla žena, jen nevím, která...
3. Problémů je spousta. Prioritu by asi mělo mít školství, protože od toho se odvíjí kvalita národa.
Zdeněk Mahler, spisovatel
1. Sociální demokracie.
2. Vladimír Špidla.
3. Je toho tolik, že nevím, co by měla vyřešit dřív.
</TEXT>
</DOC>
<DOC>
<DOCID>LN-20020404052</DOCID>
<DOCNO>LN-20020404052</DOCNO>
<DATE>04/04/02</DATE>
<TITLE>
Ad LN 2. 4. 2002: Město chce zachovat divadelní točnu.
</TITLE>
<TEXT>
Otáčivé divadlo v Českém Krumlově bylo a je natolik světově zajímavé, že by stálo za to, aby bylo zahrnuto do památkové rezervace města. Měli by si to uvědomit nejen pan ministr Dostál, ale i komisaři UNESCO. Doporučuji, aby všem předpokládaným účastníkům příštího výročního setkání světových divadelníků - Pražského Quadriennale - byl zaslán dopis s vyrozuměním o požadavku na zachování tohoto výjimečného divadla. Český Krumlov by přece obstál i bez zápisu do knihy UNESCO. Myslím však, že by mohl být zapsán i s otáčivým divadlem. Nevím, kdo byl naším zástupcem při jednání. Ale kulturní, společenskou a historicky divadelní hodnotu divadla komisařům UNESCO správně nevysvětlil.
</TEXT>
</DOC>
<DOC>
<DOCID>LN-20020404053</DOCID>
<DOCNO>LN-20020404053</DOCNO>
<DATE>04/04/02</DATE>
<TITLE>
Ad LN 2. 3. 2002: Dekrety zneklidnily lidi v pohraničí.
</TITLE>
<TEXT>
Pocházím z pohraničí, do Německa to mám jen 50 km. Proč také nenapíšete o lidech, kteří museli opustit své domovy při obsazování pohraničí republiky Němci? Nebylo jich málo, kteří zahynuli násilnou smrtí. Křivdy se staly na obou stranách. Proto si myslím, že by bylo lepší udělat za dřívějším soužitím našich národů tlustou čáru a začít znovu. Neohlížet se za tím, co způsobili naši předci, ale poučit se z jejich chyb a snažit se o vytvoření co nejlepších sousedských vztahů a o vzájemné porozumění obou našich zemí. Jsme přeci lidé a rozdíly nejsou tak velké. Nebo jsou? Co myslíte? Radovan Sládek
</TEXT>
</DOC>
<DOC>
<DOCID>LN-20020404054</DOCID>
<DOCNO>LN-20020404054</DOCNO>
<DATE>04/04/02</DATE>
<TITLE>
Ad LN 22. 3.: Pražský primátor Kasl by si vážně měl udělat pořádek v taxislužbě...
</TITLE>
<TEXT>
Pan Jakub Horák barvitě popsal situaci kolem některých taxíků pohybujících se na obecně známých "štaflech". Zdá se, že v tomto směru je výborně informován. Neplatí to ale o pravomocích primátora hlavního města Prahy. Ten totiž stojí v čele samosprávných orgánů, kterými jsou Rada HMP a Zastupitelstvo HMP. Nemá "podřízené", ale členy rady a náměstky, z nichž každý má stejná práva, liší se jen zodpovědností za svěřené oblasti. Taxikáři spadají do "kompetence" hned dvou členů Rady HMP - po stránce dopravní pod náměstka Martina Hejla, po stránce legislativní pod radního Rudolfa Blažka. Z hlediska řízení a kontroly však taxikáři či taxislužba - jako všechny licencované profese - podléhají příslušným odborům státní správy, tedy úřadu Magistrátu HMP. Výkon státní správy bohužel neřídí ani primátor Jan Kasl, ani jeho náměstci či další členové rady. Ředitel Magistrátu HMP ani ředitelé či pracovníci jeho odborů nejsou podřízenými primátora hlavního města Prahy. Takový je zákon. O jeho správnosti či funkčnosti lze polemizovat, dokud však platí, je nutné ho respektovat.
</TEXT>
</DOC>
<DOC>
<DOCID>LN-20020404055</DOCID>
<DOCNO>LN-20020404055</DOCNO>
<DATE>04/04/02</DATE>
<TITLE>
Ad LN 25. 3. 2002: Ať investoři řeknou, koho museli uplatit.
</TITLE>
<TEXT>
Překvapil mě stejný postoj ministra Bureše, jaký zaujal radní ve Frýdku-Místku - předložte důkazy! Jak je získat, pane ministře? Víme, že žadatel musí předstoupit před úředníka s peněženkou na dlani, ale uvést, koho byl nucen podplatit, přece nestačí. Co kdyby ministr nechal žadatele zažalovat za pomluvu (jako se to stalo panu Bednářovi ve Frýdku). Slyšela jsem, že jsou případy, kdy úředník vyžaduje setkání mezi čtyřmi očima, třeba u benzinové pumpy, tedy mimo úřad. V tom případě doporučuji soukromého detektiva. Přesto mám obavy, zda by panu ministrovi tyto důkazy postačily.
</TEXT>
</DOC>
<DOC>
<DOCID>LN-20020404056</DOCID>
<DOCNO>LN-20020404056</DOCNO>
<DATE>04/04/02</DATE>
<TITLE>
Ad LN 25. 3.: Eutanazie: vášně a emoce
</TITLE>
<TEXT>
Jiří Šimek dal za pravdu britským soudcům, kteří vyhověli přání vážně nemocné ženy, aby její život nebyl uměle prodlužován pomocí přístrojů. Obdobně se postupuje i v ostatních západních státech. V ČR tato otázka právně dořešena není. České soudy s podobným rozhodováním vůbec nepočítají. V lékařských kruzích se u nás bohužel stále traduje, že rozhodnutí o připojení pacienta na přístroje či odpojení z nich náleží lékaři, nikoli pacientovi, což je ve vyspělých zemích nepřípustné. Přitom i v ČR teoreticky vzato hrozí soudní postih, pokud by se rodina pacienta předčasně zemřelého z rozhodnutí lékařů odvolala na "bioetickou konvenci" (ta zaručuje ctít přání pacienta). Tento zamlžený právní stav v ČR může velmi uškodit pacientům i lékařům. Proto by se politici měli ujmout nápravy.
</TEXT>
</DOC>
<DOC>
<DOCID>LN-20020404057</DOCID>
<DOCNO>LN-20020404057</DOCNO>
<DATE>04/04/02</DATE>
<TITLE>
Ad LN 23. 3. 2002: Odměna za hloupost.
</TITLE>
<TEXT>
O odškodnění členů zkrachovalých družstevních záložen mluví ve svém článku Petr Fischer jako o odměně za hloupost a morálním hazardu. V jeho kritickém příspěvku však postrádám též kritiku práce Úřadu pro dohled nad družstevními záložnami, jehož ředitele jmenoval ministr financí. Co tento úřad vlastně dělal, mohlo-li dojít ke krachu většiny kampeliček? A ptáme-li se po morálním důvodu k odškodnění klientů kampeliček, ptejme se též, jaký byl morální důvod k odškodnění klientů zkrachovalých bank, k záchraně IPB, která přijde každého občana na 10 000 Kč?
</TEXT>
<HEADING>
Irena Gillová, Hradec Králové
</HEADING>
<TEXT>
Stanovisko autora: Máte pravdu, hloupých bylo mnohem víc - ostatně ve sloupku se výslovně hovoří i o klientech zkrachovalých bank, jenom na Úřad se nespravedlivě nedostalo - to ale nic nemění na tom, že udělování poslaneckých "odměn za hloupost", a to zpětně (!), je cesta do pekel. A záchrana IPB? IPB byla bohužel příliš velká na to, aby mohla zkrachovat. Zachraňovala by ji každá vláda, pokud by ji ČNB svou špatnou kontrolní prací před takovou nutnost postavila.
Petr Fischer
</TEXT>
</DOC>
<DOC>
<DOCID>LN-20020404058</DOCID>
<DOCNO>LN-20020404058</DOCNO>
<DATE>04/04/02</DATE>
<TITLE>
Ad LN 16. 3. 2002 Proč zrovna Šrejber.
</TITLE>
<TEXT>
Václav Klaus si stěžuje na situaci, za kterou je sám značně zodpovědný z titulu své funkce. Předsedá lidem, kteří mají na starosti, aby situace v této zemi byla dobrá. Dělá to dobrovolně, řekl, kolik peněz za to chce, a dostává je od občanů. Není tedy namístě, aby si stěžoval, ale aby jednal. Na člověka, který toto nedokáže pochopit, je marné se obracet s návrhem, ať odstoupí z funkce. Navíc možnost, že by lidé tohoto ražení (není pochopitelně sám) byli nahrazeni lepšími, nevidím.
</TEXT>
</DOC>
<DOC>
<DOCID>LN-20020404059</DOCID>
<DOCNO>LN-20020404059</DOCNO>
<DATE>04/04/02</DATE>
<TITLE>
říká o situaci na Blízkém východě americký politolog Zbigniew Brzezinski
</TITLE>
<TEXT>
Zbigniew Brzezinski, bývalý poradce pro národní bezpečnost prezidenta USA Jamese Cartera, se svěřil se svými názory na současnou blízkovýchodní politiku redaktorovi časopisu Global Viewpoint Nathanu Gardelsovi.
Jak nebezpečná je nyní situace mezi Izraelem a Palestinci? Může se vymknout kontrole?
Situace je poměrně nebezpečná. Za prvé: Jásir Arafat by mohl být zabit při pokusu odvézt ho z jeho kanceláře, kde je nyní uvězněn. Pokud Arafat zahyne, může Šaron tvrdit, že to byla nehoda. Za druhé: celá záležitost směřuje ke stále většímu násilnému střetu mezi Palestinci a Izraelci, a to je smutné. Za třetí: mezinárodní postavení Izraele utrpělo značnou újmu. Stát, který povstal jako symbol obnovy krutě pronásledovaného národa, teď vystupuje jako země, která sama pronásleduje lidi. Spojené státy a Izrael se mezitím dostávají do mezinárodní izolace. To by mohlo snížit schopnost Ameriky vést válku proti terorismu. V dlouhodobějším pohledu mi dělá starosti, že se Palestinci začínají, hlavně přispěním premiéra Ariela Šarona, podobat Alžířanům, tedy lidem naprosto odhodlaným vést brutálně a nemilosrdně městskou partyzánskou válku, za každou cenu a za nezměrných obětí z vlastních řad. Izraelci se zároveň mění v lidi připomínající bílé šovinisty z Jižní Afriky, kteří Palestince pokládají za nižší formu života a nerozpakují se jich značný počet zabít a ospravedlňovat to jako sebeobranu. Reakce na obou stranách jsou nepřiměřené. Je to velmi smutný pohled. V zásadě je to vlastně pohled na selhání americké strategie.
Může Šaron na okupovaných územích uspět, nebo prohraje jako v Libanonu v roce 1982?
Postup Šaronovy vlády mi velmi připomíná tažení pana Šarona do Libanonu v roce 1982, kdy svého premiéra uvedl v omyl, neboť uváděl jiný cíl, než byl jeho pravý záměr. Hodnotíme-li úspěch nebo neúspěch takové operace, musíme se na ni podívat jako na celek. Umírají při ní lidé. Nelze však definovat ztráty na životech pouze podle počtu Izraelců zabitých brutálním, barbarským a neomluvitelným palestinským terorem. Skutečnost je taková, že bylo zabito třikrát víc Palestinců - a jen poměrně malá část mrtvých byli skuteční militantní povstalci. Většinou se jednalo o civilisty. Zahynuly stovky dětí. Pokud tohle pomineme, jen tím posílíme podstatu problému: totiž že každá strana cítí, že jen její oběti jsou oběťmi. Jakékoli řešení musí být nakonec politické. Což znamená, že problém nemůže vyřešit pouze jedna strana.
Nepodkopal však Arafat možnost politického řešení tím, že důsledně nezatočil s teroristy?
Ano, existuje palestinský terorismus, ale také tu máme úmyslně přehnané reakce Ariela Šarona, jejichž účelem nebylo potlačit terorismus, nýbrž destabilizovat palestinskou samosprávu a vyvrátit dohody z Osla, což vždycky popíral. Máme tedy co do činění s politickou strategií izraelského vedení, jejímž cílem je rozbít a rozložit proces z Osla. Pokud se do věci nevloží Spojené státy, a to nejen s procedurálním návrhem Tenetova plánu a poloprocedurálním návrhem Mitchellova plánu, ale také s mírovou koncepcí a vizí, situace se bude stále zhoršovat.
Měl by tento politický proces pokračovat i za bombových útoků?
Jestliže to neuděláme, důsledkem bude, že vystavíme každé takzvané příměří na milost a nemilost teroristickým činům. Je naprosto pokrytecké tvrdit, že Arafat může zastavit veškerý terorismus. Mírně řečeno, prezident Bush má velmi špatné informace, když na tom trvá.
Arafat je izolován. Šaron utlačuje Palestince. Přesto teror neustává. Jak by ho měl Arafat zastavit?
Ano, Arafat zřejmě provedl úhybné manévry. Asi dost přivíral oči. Jeho schopnost zvládnout situaci by výrazně vzrostla, kdyby tu existovala vůle k politickému řešení procesu, jehož vedoucí silou by byly Spojené státy.
Měl by hrát podle Američanů Arafat nadále nějakou úlohu?
Je docela zřejmé, že Šaronovou strategií byla od 11. září stigmatizace Arafata jako teroristy, že Šaron spojil Arafata s americkým bojem proti terorismu. Pro Arafata mě srdce nebolí. Jednal jsem s ním. Je vyhýbavý, je kluzký. Ovšem argument, že by mohl zastavit a ukončit teror a pak přejít od dlouhodobých procedurálních debat k následnému politickému jednání, není nic než sebeklam. Důležité je, že úsilí o zastavení násilí musí být provázeno politickým procesem. To znamená, že se do věci musí vložit Spojené státy a položit na stůl návrhy, které budou obě strany posunovat k nějakému náznaku konečného řešení.
</TEXT>
<HEADING>
Jak byste přesvědčil Šarona, aby na to přistoupil?
</HEADING>
<TEXT>
Určitě ne tím, že bych schvaloval jeho jednání, přivíral oči nad jeho počínáním nebo se dopustil rozporuplného chování tím, že bych mu na jedné straně dával zelenou a na druhé žádal hlasováním v OSN odchod izraelských jednotek z Ramalláhu. Takový nekonzistentní postoj dává ve skutečnosti Šaronovi možnost pokračovat v nastoupeném kursu. A pokud Arafat při nějakém střetu zemře, stane se pro Araby mučedníkem.
Dostávají se Spojené státy do izolace, když proti Šaronovi nevystupují?
Nemůžeme pominout skutečnost, že žádná země na světě neschvaluje naše jednání ani jednání Izraelců. To znamená, že celý svět určitým způsobem buď upadl do jakéhosi naprostého neporozumění situaci, nebo že směr, jakým za tichého souhlasu Američanů postupuje Šaron, k míru nevede.
</TEXT>
</DOC>
<DOC>
<DOCID>LN-20020404060</DOCID>
<DOCNO>LN-20020404060</DOCNO>
<DATE>04/04/02</DATE>
<TITLE>
Osmadvacetiletý hudebník Stanislav Penk se stal prvním manželem o osm let starší zpěvačky Lucie Bílé
</TITLE>
<TEXT>
Stovky příznivců se sešly před kostelem svatého Václava v Lanškrouně, aby spatřily novomanžele Lucii Bílou a Stanislava Penka.
PRAHA - Jedna z nejvýraznějších českých zpěvaček Lucie Bílá se včera odpoledne vdala. V kostele svatého Václava v Lanškrouně řekla své ano osmadvacetiletému hudebníkovi Stanislavu Penkovi. Utajovaného obřadu se směli zúčastnit jen syn nevěsty Filip a nejužší okruh rodiny a přátel. Konspirace však nebyla dokonalá: před kostelem zdravily slavnou nevěstu hlasitým křikem a potleskem stovky příznivců. Obřad začal krátce po třinácté hodině a trval zhruba hodinu. Snoubence oddával polský kněz Zbigniew Czendlik, s nímž se pětatřicetiletá zpěvačka přátelí už delší dobu. Svědčit přišli nejlepší přítelkyně Bílé a kamarád osmadvacetiletého ženicha. Jedním z pozvaných hostů byl Luciin přítel, šéf umělecké agentury Miloš Zapletal. "Byla to malá svatba, ale moc se mi líbila. Pan farář měl krásnou řeč," prohlásil Zapletal po obřadu. Snoubenci si podle něj nepřáli na svatbě ani novináře, ani Luciiny fanoušky. Proto byl kostel po příchodu nevěsty uzamčen. Na svou první svatbu si Bílá oblékla dlouhé bílé úzké šaty ze saténu s hlubokým dekoltem. Jednoduchý účes zakrývala hustým bílým závojem na ramena. Jemně nalíčená nevěsta měla kytici z bílých frézií kombinovaných s břečťanem. Stejné květy zdobily klopy ženichova tmavého obleku. Po skončení slavnostního ceremoniálu vyšli svatebčané na prosluněné prostranství před kostelem a před diváky zopakovali novomanželský polibek. Čerstvě ženatého Penka uvítali před chrámem kolegové z orchestru. Jejich slavnostní fanfáry ale zcela zanikaly v aplausu stovek příznivců a zvědavců. Novomanžele se zpěvaččiným synem poté odvezlo od kostela černé čtyřspřeží. Lucie Bílá, vlastním jménem Hana Zaňáková, oslaví 7. dubna šestatřicáté narozeniny. Nahrála řadu úspěšných alb, vystupovala v muzikálech (například Dracula, Krysař, Johanka z Arku) a filmech - Král Ubu a Čas dluhů. Je držitelkou šesti Českých slavíků pro nejlepší zpěvačku a několika cen TýTý pro nejpopulárnější zpěvačku a nejpopulárnější osobnost televizní obrazovky. Do roku 2000 žila s producentem a spolumajitelem pražského Divadla Ta Fantastika Petrem Kratochvílem, který se v březnu 1995 stal otcem jejího syna Filipa.
</TEXT>
</DOC>
<DOC>
<DOCID>LN-20020404061</DOCID>
<DOCNO>LN-20020404061</DOCNO>
<DATE>04/04/02</DATE>
<TEXT>
LOS ANGELES - Svou hvězdu na známém hollywoodském chodníku slávy dostal v pondělí americký spisovatel Ray Bradbury. Již 2193. hvězdu na chodníku třídy Hollywood Boulevard, věnované především filmovým hvězdám, dostal 81letý klasik sci-fi literatury za přínos svých děl světové kinematografii. "Toto místo mi poskytlo tolik inspirace..., je skvělé se stát jeho trvalou součástí," řekl při slavnostním ceremoniálu autor proslulých knih Marťanská kronika a 451 stupňů Fahrenheita.
</TEXT>
</DOC>
<DOC>
<DOCID>LN-20020404062</DOCID>
<DOCNO>LN-20020404062</DOCNO>
<DATE>04/04/02</DATE>
<GEOGRAPHY>BUKUREŠŤ</GEOGRAPHY>
<TEXT>
Nejmladší překladatelkou knih o mladém čaroději Harrym Potterovi na světě je 17letá rumunská dívka Ioana Iepureanuová. Minulý týden vyšel v Rumunsku její překlad čtvrtého dílu Harry Potter a ohnivý pohár - a místní prodejci mají radost, protože jim jeho prodej zvýšil tržby. Knihy o Harrym Potterovi stojí kolem 250 000 lei (asi 270 korun), což je na místní poměry dost drahé. Dosud bylo ale prodáno už přes 75 000 knih o studentu školy čar a kouzel. Iepureanuové trvá překlad jedné stránky asi 20 minut. Dostane za ni 15 000 lei (16 korun). Většinu vydělaných peněz pak utratí za knihy od Jane Austenové či Charlese Dickense.
</TEXT>
</DOC>
<DOC>
<DOCID>LN-20020404063</DOCID>
<DOCNO>LN-20020404063</DOCNO>
<DATE>04/04/02</DATE>
<TEXT>
Obyvatelé údajné kolébky lidstva se opět brodí v krvi. Úděsné výjevy obletěly svět. Z podlahy vymetají rudou záplavu životadárné tekutiny po sebevražedném útoku mladého Palestince na nenáviděné Izraelce a vzápětí drtivý nájezd tanků v odplatu za spáchaný teror. Válka tam nikdy neskončila, naopak každým dnem je zuřivější a zdá se, že je nekonečně věčná. Podle hebrejské mytologie už na samém počátku byla vražda, když oráč Kain zabil svého rodného bratra, pastýře Ábela. Pradávná historie jako předobraz všech násilností, které se tu kdy odehrály a dodnes provázejí i každoroční svěcení křesťanského Vzkříšení. Celý svět nabádá Izrael, aby stáhl svá vojska z palestinského území, ale kdo zahájil bratrovražedný boj, spravedlivě posoudit nedovedeme. Teror nezačal až 11. září loňského roku v New Yorku, tam se jen zviditelnil, a jestli teď někdo odsuzuje izraelskou odvetu za mrtvé v jejich domově, stěží obhájí válečné tažení v dalekém Afghánistánu. Člověk je mstivý víc než kterýkoli živý tvor, protože je bytost myslící. Má odjakživa sklony k agresivitě. Dříve kvůli obživě, dneska prý z nadprodukce adrenalinu. Ale svádět všechny zločiny na hormon z nadledvin je až příliš alibistické. Střádal jsem v minulých dnech zprávy o násilnostech a bylo mi smutno. Dříve se o tom tolik nepsalo a nemluvilo. Zejména televize působí na lidskou duši jako mor, neboť doručí smrt v přímém přenosu každému rovnou do bytu. Můžete ji sice vypnout, ale miliony diváků nedovedou odolat a zříci se té podívané. Zaujal mě proto zvláštní výzkum amerických vědců. Sedmnáct let sledovali působení televize na mladou populaci a zjistili, že děti, které se v pubertě dívají na televizi víc než hodinu denně, mají větší náchylnost k agresivitě. Nevím, kolik hodin strávili před obrazovkou násilníci, o nichž minulý týden psaly naše noviny. 23letý Vlastimil Pechanec ze Svitav byl na Velký pátek odsouzen ke 13 rokům vězení za vraždu otce dvou dětí, Roma Oty Absolona. Proti rozsudku se odvolal v naději, že mu trest aspoň sníží jako 19letému Václavu Zvonařovi, jemuž Vrchní soud v Praze odpustil tři roky vězení za brutální vraždu prostitutky. Trest mu byl zkrácen na dvanáct let. Na soud čeká teprve 15letý školák, který v plzeňské Resslově ulici bodl svého spolužáka přímo před školou. Na konci této ulice v roháku přímo u trati bydlel kdysi můj dobrý kamarád, čahoun Hynek Kasal. Už bohužel nežije, před devětadvaceti roky tragicky zahynul při výbuchu plynu v tachovské noclehárně. Jako kluci jsme taky měli nože ve tvaru rybičky, abychom si nařezali proutí na pomlázku, když jsme o Zeleném čtvrtku chodívali na výlet ke zřícenině hradu Radyně. Tehdy Velikonoce krvavé nebyly.
</TEXT>
</DOC>
<DOC>
<DOCID>LN-20020404064</DOCID>
<DOCNO>LN-20020404064</DOCNO>
<DATE>04/04/02</DATE>
<TITLE>
Cetelem
</TITLE>
<TEXT>
podmínky: občanství ČR, věk nad 18 let, pravidelný zdroj příjmů
doklady: občanský průkaz (u úvěrů nad 50 000 Kč i partnera), doklad pro ověření adresy (např. zaplacený nájem, faktury za plyn, výpis z účtu apod.), doklad pro ověření příjmů (potvrzení o výši příjmů, poslední výplatní páska, daňové přiznání za poslední období apod.) Do 30 000 Kč stačí jako doklad pro ověření adresy a příjmu poslední výpis z bankovního účtu
úroková sazba: od 0 do 37,5 % podle produktu, podmínek spolupráce (dohodnutých se smluvním prodejcem)
KARTA AURA
podmínky: lze získat za splnění stejných podmínek jako spotřebitelský úvěr úroková sazba: roční ve výši 23,76 %
</TEXT>
<HEADING>
GE Capital Multiservis
</HEADING>
<TEXT>
podmínky: občanství ČR, věk minimálně 18 let, občanský průkaz, žádné nedoplatky u společnosti, kontaktní adresa na území ČR, uvedený telefon do zaměstnání
doklady: pas, řidičský průkaz, rodný list, průkaz pojištěnce (jeden z nich), doklad pro ověření adresy, doklad o trvalém zdroji příjmů. Do 18 000 Kč není potvrzení o příjmu požadováno
úroková sazba: posuzováno individuálně, nelze přesně určit
O. K. KARTA
podmínky: stejné jako u získání spotřebitelského úvěru, u měsíčních splátek nad 1000 Kč i telefon domů
úroková sazba: 1,89 % měsíčně
Home Credit
podmínky: občanský průkaz a druhý doklad totožnosti, doklad o výši příjmů
úroková sazba: nelze stanovit, posuzováno individuálně
KARTA YES
podmínky: stejné doklady jako u spotřebitelského úvěru, klienti společnosti obdrží automaticky
úrokové sazby: 2,22 % měsíčně ze skutečně čerpané částky
Poznámka měsíční splátky: minimálně ve výši 4 % věru, klient může zvolit i vyšší (zkrácení doby splatnosti lze uskutečnit bezplatně) výše úvěru: standardně se pohybuje mezi 10 000 až 30 000 Kč, navýšení je možné vždy po uplynutí 6 měsíců (bezplatně)
</TEXT>
</DOC>
<DOC>
<DOCID>LN-20020404065</DOCID>
<DOCNO>LN-20020404065</DOCNO>
<DATE>04/04/02</DATE>
<TITLE>
Většina tuzemských bank začala stejně jako na Západě svou strategii stavět na půjčkách pro domácnost
</TITLE>
<TEXT>
Koupit zboží na splátky, vzít si úvěr u banky nebo začít používat kreditní kartu? Lidové noviny pro vás připravily přehled půjček.
Od začátku roku musí zákazník vědět, kolik celkem za poskytnutý úvěr zaplatí. Problematika je upravena novým zákonem o spotřebitelském úvěru. Podle Petra Mikyska z advokátní kanceláře Henyš, Mikysek a partneři zákon pomůže ke zpřehlednění a zjasnění podmínek každého úvěru. Jednoduše řečeno, zákazník může snadno porovnat nabídky různých společností. Mikysek upozorňuje, že ve smlouvě o uzavření spotřebitelského úvěru musí být uvedena roční procentní sazba nákladů (RPSN) a podmínky, za kterých může být upravena. Ve smlouvě dále musí být stanovena maximální výše úvěru, výše jednotlivých splátek, jejich počet a rozvržení a způsob placení. Dopředu byste rovněž měli vědět, za jakých podmínek lze úvěr předčasně splatit. A co by měl zákazník podniknout tehdy, pokud některý bod ve smlouvě chybí? Důsledky jsou pro věřitele tvrdé: úvěr je pak úročen diskontní sazbou vyhlašovanou ČNB. Ta je v současnosti 3,25 procenta.
</TEXT>
<HEADING>
Banky loni půjčily skoro 30 miliard
</HEADING>
<TEXT>
I do České republiky dorazila obliba života na dluh. Některé banky dokonce na spotřebitelských úvěrech stavějí své firemní strategie. Platí to na příklad pro GE Capital Bank. "Stejně jako vloni i letos se budeme spoléhat na spotřebitelské úvěry, u nichž jsme minulý rok zaznamenali téměř 100procentní nárůst," uvedl Tomáš Salomon, ředitel retailového bankovnictví ústavu. Celkový objem Expres půjček tak vloni dosáhl 2,640 miliardy korun. Společnost GE Capital Multiservis zaznamenala celkovou hodnotu nákupů financovaných prostřednictvím O. K. karty a úvěru téměř 5 miliard korun. Společnosti Home Credit a Cetelem poskytly svým klientům každá téměř 4 miliardy. Podle statistiky ČNB banky za rok 2001 přidělily spotřebitelské úvěry v hodnotě 27,5 miliardy Kč. Největší část ( 15,75 miliardy) připadlo na střednědobé půjčky. Splátkové společnosti vloni půjčily klientům zhruba 16 miliard.
Kolik korun si loni Češi půjčili
banky 27,5 miliard splátkové společnosti 16 miliard leasing 100 miliard z toho automobily 73 miliard
HITPARÁDA ÚVĚRŮ: Kolik nakonec zaplatíte za půjčku 30 000 Kč bance nebo splátkové společnosti
společnost akontace počet splátek výše roční procentní zaplaceno celkem
či doba splatnosti splátky sazba
Komerční banka, 0 Kč 180 dnů 5000,00 Kč - (A) 31 662,47 Kč kontokorent (A) 31 732,50 Kč
ČSOB, účelový úvěr 0 Kč 12 2672,49 Kč 16,79% (B) 32 569,88 Kč
Komerční banka, 0 Kč 180 dnů - - (C) 32 850,00 Kč kontokorent (C) 32 970,00 Kč
Raiffeisen, 0 Kč 12 2758,26 Kč 20,21% 33 099,12 Kč spotřebitelský úvěr
Česká spořitelna, 0 Kč 11 2760,00 Kč 22,20% 33 114,40 Kč účelový úvěr
Česká spořitelna, 0 Kč 11 2766,00 Kč 22,80% 33 184,50 Kč bezúčelový úvěr
O. K. karta (Multiservis) 0 Kč 8 3750,00 Kč - 33 227,00 Kč
Citi, spotřebitelský úvěr 0 Kč 12 2786,00 Kč 20,45% 33 432,00 Kč
Komerční banka, 0 Kč 12 2653,00 Kč - (C) 33 686,00 Kč účelový úvěr eBanka, kontokorent 0 Kč 1 rok - - 33 900,00 Kč
Cetelem, splátkový 6000 Kč 12 2333,00 Kč 33,75% 33 996,00 Kč prodej
Komerční banka, 0 Kč - 2681,00 Kč - (D) 34 022,00 Kč účelový úvěr
Česká spořitelna, 0 Kč 1 rok - 34 110,00 Kč kontokorent
GE Capital Multiservis 6000 Kč 12 2380,00 Kč 34,52% 34 560,00 Kč
GE Capital kontokorent 0 Kč 12 - - (E) 34 822,61 Kč
Home Credit, splátkový 6000 Kč 10 2887,00 Kč 35,00% 34 870,00 Kč prodej
Raiffeisen, kontokorent 0 Kč - - (F) 34 980,00 Kč
14,60% Citi, spotřebitelský úvěr 0 Kč 24 1520,00 Kč 19,55% 36 480,00 Kč
Cetelem, splátkový 6000 Kč 24 1335,00 Kč 33,76% 38 040,00 Kč prodej
GE Capital Multiservis 6000 Kč 24 1338,00 Kč 29,85% 38 112,00 Kč
AURA (Cetelem) 0 Kč 26 (G) 1500,00 Kč - 39 165,80 Kč
Home Credit, 6000 Kč 25 1375,00 Kč 35,00% 40 375,00 Kč splátkový prodej
A-při pravidelných měsíčních splátkách 5000 Kč, úrokové míry 19 nebo 19,8 % ročně B-včetně poplatku 500 Kč za poskytnutí úvěru C-v případě splacení najednou poslední den, úroková míra 19 % nebo 19,8 % ročně D-včetně poplatků za vedení účtu á 80 Kč měsíčně zpracovatelské odměny 890 Kč E-jestliže by měl kredit vyšší než 30 000 Kč a hypoteticky by splatil až po uplynutí 1 roku, v praxi není možné F-plus poplatek 600 Kč G - minimální částka, doplatek 165,80 Kč
</TEXT>
</DOC>
<DOC>
<DOCID>LN-20020404066</DOCID>
<DOCNO>LN-20020404066</DOCNO>
<DATE>04/04/02</DATE>
<TITLE>
Dnes vám radí - Alena Červenková, redaktorka přílohy Více peněz
</TITLE>
<HEADING>
1 Pan Novák potřebuje rychle koupit novou lednici
</HEADING>
<TEXT>
Pokud mu nezáleží na značce a nemá zájem o speciální výrobek, může např. využít služeb splátkové společnosti Triangl. Z jejich katalogu si vybere to, co mu bude vyhovovat.
</TEXT>
<HEADING>
2 Paní Nováková si chce koupit novou televizi
</HEADING>
<TEXT>
Vždy si kupuje elektroniku konkrétní značky a nechce nic jiného. Doporučujeme podívat se na internetové stránky splátkových společností a zjistit, s jakými obchody spolupracují, a jestli v těchto prodejním místech dostane svou oblíbenou značku. Ušetří tak čas hledáním.
</TEXT>
<HEADING>
3 Paní Zaměstnaná potřebuje rychle nový vysavač
</HEADING>
<TEXT>
Nezáleží jí na značce, ale chce ho koupit okamžitě. Vypravit se může prakticky do jakéhokoli většího obchodu, který je smluvním partnerem splátkových společností. Stačí si jen vybrat vhodný model a odnést si jej hned domů.
</TEXT>
<HEADING>
4 Pan Zaměstnaný plánuje studium jazyků v zahraničí
</HEADING>
<TEXT>
Bude ho to stát několik desítek tisíc, které ale momentálně nemá k dispozici. Požádá si proto o bezúčelový úvěr. I kdyby mu nakonec cesta nevyšla, peníze může použít jakkoli.
</TEXT>
<HEADING>
5 Pan Vybíravý uvažuje o koupi sedací soupravy
</HEADING>
<TEXT>
Zatím není rozhodnutý, jakou si vybere, chce si vše rozmyslet. Na koupi má tedy dost času a může si zažádat o spotřebitelský úvěr. Jeho vyřízení trvá trochu déle, ale zase si může zboží koupit i v místech, které neposkytují nákupy zboží na splátky.
</TEXT>
<HEADING>
6 Paní Vybíravá bude na jaře modernizovat byt
</HEADING>
<TEXT>
Zatím neví přesně, co všechno si nechá opravit nebo koupí nové. Počítá ale s tím, že v dohledné době bude mít trochu větší vydání, než je její pravidelný příjem. Nejlepším řešením pro ní je zřídit si kontokorent ke svému účtu v bance.
Zatím neví přesně, co všechno si nechá opravit nebo koupí nové. Počítá ale s tím, že v dohledné době bude mít trochu větší vydání, než je její pravidelný příjem. Nejlepším řešením pro ní je zřídit si kontokorent ke svému účtu v bance.
</TEXT>
</DOC>
<DOC>
<DOCID>LN-20020404067</DOCID>
<DOCNO>LN-20020404067</DOCNO>
<DATE>04/04/02</DATE>
<TITLE>
Spolupracovník LN zjišťoval, jaké jsou podmínky pro získání televizoru a videa v hodnotě přibližně třicet tisíc korun při ročním splácení. Testované obchody byly vybrány náhodně. Ve většině prodejen musí zájemce o nákup na splátky předložit potvrzení o výši příjmů, alespoň jeden doklad totožnosti a doklad pro ověření adresy. Splátkové služby v testovaných obchodech zařizují převážně společnosti Cetelem a Multiservis.
</TITLE>
<GEOGRAPHY>ELECTROCITY</GEOGRAPHY>
<TEXT>
NOVÝ SMÍCHOV, Praha 5, Plzeňská ulice
Prodavač, který se mě v suterénním oddělení komplexu ujímá, má o televizích a videech snad absolutní přehled. Provádí mě obchodem a u každého přístroje v požadované cenové relaci mi podává stručný technický popis. Dokáže mi dát i základní informace o splátkách ("Nejvýhodnější je zaplatit desetinu předem a potom v deseti splátkách celou cenu"), ale pro podrobnější instrukce mě odkazuje na stánek splátkového oddělení. Zde mě vítá usměvavá žena ve středních letech, která na mou žádost simuluje nejrůznější možnosti splácení a počítá, kolik v různých případech skutečně zaplatím, podle toho, jak velkou částku složím dopředu. I ona potvrzuje, že nejvýhodnější je systém splátek s desetiprocentním navýšením, stejně jako říkal prodavač.
Hodnocení: Prodavač má vystavenou techniku "v malíčku", ochotná paní u stánku splátkového prodeje trpělivě pomáhá najít výhodný systém splácení. Dozvěděl jsem se vše, co jsem potřeboval, i když jsem informace nedostal vytištěné.
</TEXT>
<HEADING>
ELVIAPRO, Praha 1, Karlovo náměstí 19
</HEADING>
<TEXT>
Z prodavače mám pocit, jako by neměl zájem mi zboží prodat. Jeho odpovědi jsou krátké, odměřené. Nechci jen kritizovat: když si vybírám televizor s úhlopříčkou 63 cm, upozorňuje mě, že za totožnou cenu získám TV s úhlopříčkou větší. O splátkách mě informuje také on. Nejvýhodnější je prý model s 10% navýšením, kdy zaplatím desetinu ceny a pak celou cenu v deseti splátkách. O ostatních možnostech mě neinformuje.
Hodnocení: Prodavač na mě příliš ochotně nepůsobil, informací o splátkovém prodeji mi poskytl jen nezbytné minimum.
</TEXT>
<HEADING>
DATART MEGASTORE, Praha 1, Národní třída 28
</HEADING>
<TEXT>
Krátce poté, co vstoupím do oddělení televizorů a videí, ujímá se mě prodavač. Je zřejmé, že o vystavené technice má víc než dostatečné znalosti. Bez potíží zodpovídá mé dotazy a vybírá pro mě nejvhodnější aparáty. Informace o splátkách mi podává také on. Jednotlivé varianty mi netiskne, protože je zná zpaměti. V Datartu jsou podle něj možné tři způsoby splácení. První je klasický: zaplatím desetinu ceny vybraného zboží předem a pak celou cenu v deseti měsíčních splátkách, takže navýšení bude desetiprocentní. Další dvě možnosti jsou výhodnější, protože při nich nedochází k vůbec žádnému navýšení a cena spotřebičů je stejná, jako když je zaplatím najednou. Buď zaplatím předem čtvrtinu ceny a v následujících třech měsících doplatím zbylé tři čtvrtiny, nebo složím předem jen desetinu ceny. I v tomto případě musím zbytek ceny zaplatit do tří měsíců.
Hodnocení: Ochotný prodavač s výbornými znalostmi o zboží, které prodává, i o způsobech splácení. O splátkách i technice se dozvídám vše potřebné, byť mi prodavač možnosti splácení netiskne.
</TEXT>
<HEADING>
BÍLÁ LABUŤ, Praha 1, Na Poříčí 23
</HEADING>
<TEXT>
V oddělení elektroniky jsem v okamžiku svého příchodu jediným zákazníkem, a tak se mi prodavač ochotně věnuje. I on má o prodávané technice výborný přehled. Navíc mi jako jediný ze všech prodavačů, se kterými jsem hovořil, doporučuje zakoupit video i televizi stejné značky. Podle jeho slov se tím usnadní ovládání přístrojů a dálkovým ovladačem jednoho budu moci kontrolovat i základní funkce druhého. Dotaz na nákup na splátky ho nezaskočí a požadované informace mi poskytuje sám. I zde je možné si splátkový kalendář naplánovat podle přání a možností, za určitých podmínek obchod umožňuje získat zboží na splátky i s nulovou akontací. Na kalkulačce mi prodavač spočítá konečnou částku i procentní navýšení pro všechny mnou navrhované možnosti splácení. Ještě jeden primát: prodavač v Bílé labuti mi jako jediný nabídl uzavřít smlouvu okamžitě, samozřejmě za předpokladu, že mám potřebné doklady s sebou.
Hodnocení: Prodavač ví hodně o zboží i o možnostech splácení. Získal jsem všechny potřebné údaje, i když mi je nevytiskl.
</TEXT>
<HEADING>
TESCO, Praha 1, Národní třída 26
</HEADING>
<TEXT>
V oddělení elektroniky není zřejmě žádný prodavač, který by byl sám od sebe ochoten ujmout se zákazníka. Získávám pocit, že před vystavenými televizory bych mohl postávat půl dne, aniž bych ze strany prodavačů vzbudil nějakou reakci. U stánku finančních služeb je však situace jiná. Velmi ochotný mladík mě nejprve informuje, jaké doklady budu potřebovat. Délku splácení a výši splátek je zde možné zcela přizpůsobit zájmu zákazníka. Mladík mi trpělivě modeluje nejrůznější typy splácení podle výšky předem složené částky a počtu splátek. Ve všech případech mi přesně sdělí, jak vysoké budou jednotlivé splátky a o kolik bude zboží dražší, než kdybych jej zaplatil hotově. "Nejčastěji lidé složí desetinu částky a pak zaplatí celou cenu v deseti splátkách, ale to není úplně nejvýhodnější. Čím větší složená částka, tím menší bude procentní navýšení," radí mi. Konkrétní příklad: Zboží za 28 498 Kč lze při akontaci 5700 korun splácet po 2321 Kč měsíčně. RPSN na úvěr pak bude činit 41,4 %.
Hodnocení: Na jedné straně nevšímaví prodavači, na druhé straně vynikající, jasná, otevřená a přehledná nabídka splátek. O splátkách získá zájemce veškeré informace, které může dostat i vytištěné.
</TEXT>
<HEADING>
DKV ELEKTRO, Praha 1, Na Poříčí 27
</HEADING>
<TEXT>
V této prodejně jsem zažil vůbec nejrychlejší přivítání. Zkoumal jsem vystavené zboží jen několik málo vteřin, když mě nejblíže stojící prodavač oslovil s nabídkou pomoci. Jako většina prodavačů v testovaných prodejnách měl vynikající přehled o vlastnostech prodávaných televizorů a videí. Informace o splátkách mi podával sám. Podle něj je zde možné upravit splátkový kalendář "na míru zákazníkovi", ať už podle počtu splátek, nebo výše akontace. Upozornil mě na nejvýhodnější systém splácení. Pokud předem složím alespoň 30 procent částky a zbytek doplatím během několika málo měsíců, procentní navýšení ceny zboží bude nulové, tedy za vybraný televizor a video bych zaplatil stejně jako při jednorázové platbě. Při výběru konkrétního zboží prodavač ochotně udělá modelové výpočty konečné částky a procentního navýšení a vytiskne je.
Hodnocení: Příjemný, všímavý a ochotný prodavač, který zákazníka informuje i o podrobnostech splátkového prodeje. Zákazník může získat všechny potřebné informace, prodavač je na přání i vytiskne.
</TEXT>
<HEADING>
TIPTOP CENTRUM, Praha 1, Spálená 44
</HEADING>
<TEXT>
Vítá mne prodavač, který je velmi ochotný a seznamuje mě se všemi technickými detaily prodávaného zboží. Bez potíží mi vybírá televizi i video v požadované cenové relaci. Sám mě informuje i o možnostech splácení, i když jednou se musí poradit s kolegou. Délku splácení lze téměř libovolně přizpůsobit. Tiskne mi možnosti, jak se výše splátek liší podle doby splácení. Bohužel na vytištěném papíře nestojí, kolik skutečně zaplatím a jak velké bude procentní navýšení. Prodavač mi však na požádání tyto údaje dopočítává na kalkulačce. Ukazuje mi, že za elektroniku za 24 990 Kč bych při předem zaplacených pěti tisícovkách při ročním splácení zaplatil navíc asi 4800 korun. Upozorňuje mě, že čím vyšší částku složím dopředu, tím výhodnější pro mě nákup na splátky bude. Na závěr mě ještě podaruje obsáhlým katalogem výrobků firmy Grundig, které jsou zde v prodeji - milá pozornost.
Hodnocení: Prodavač v tomto obchodě je příjemný, o technice i splátkách informuje podrobně. Vytiskne mi přehled splátek, i když neúplný.
</TEXT>
<HEADING>
PROTON, Obchodní dům Kotva, Praha 1, náměstí Republiky
</HEADING>
<TEXT>
Prodavač je zaměstnán zákazníky. Svou pozornost mi může věnovat asi až po deseti minutách. Projevuje se jako zasvěcený znalec techniky, výklad prokládá vtipy. S dotazem na splátky mě odkazuje na mladíka u nedaleké přepážky. I zde si musím chvíli počkat. O něco později mi mladík bez zaváhání poskytuje všechny potřebné informace. Propočítává mi, kolik při ročním splácení vybrané elektroniky zaplatím při různě vysokých akontacích, pro všechny mnou navrhované případy mi vypočítá, jaká bude konečná částka a o kolik procent bude vyšší, než je cena při jednorázovém zaplacení. Všechny zmiňované údaje mi promptně vytiskne. Oblíbený systém, kdy se zaplatí desetina ceny a pak celá cena v 10 splátkách, zde momentálně není poskytován. Příklad: Při výběru zboží za třicet tisíc a akontaci 6000 Kč bude měsíční splátka 2444 korun, RPSN na úvěr bude 41,8 %. Pokud však předem složím 9000 Kč, měsíčně budu splácet 2138 Kč a RPSN bude rovných 41 %.
Hodnocení: Škoda, že funkce prodavače i informátora nejsou dublované. Kdyby na postu pracovali dva lidé, zákazník by se vyhnul čekání. Poskytnuté informace byly vyčerpávající, lze si je nechat vytisknout.
</TEXT>
</DOC>
<DOC>
<DOCID>LN-20020404068</DOCID>
<DOCNO>LN-20020404068</DOCNO>
<DATE>04/04/02</DATE>
<TITLE>
Další spolupracovník LN chtěl vědět, za jakých podmínek si může půjčit v některé z bank na domácím trhu 30 000 korun, aby si také mohl zakoupit kýžený televizor s videem. Snažil se navštívit pražské pobočky největších bank, které poskytují služby drobným klientům. V každé z nich našel různé možnosti, jak si peníze na zmiňované zboží půjčit. Zjistil, že spotřebitelské úvěry patří k základní nabídce bank.
</TITLE>
<HEADING>
RAIFFEISENBANK, Praha 1, Vodičkova 38
</HEADING>
<TEXT>
Nebojte se dluhů, píše se v prospektu Raiffeisenbank. Nebojím se jich, proto jsem do pobočky v pražské Vodičkově ulici vkročil beze strachu. Chvíli jsem si odstál frontu u přepážky a pak už se mi zaměstnankyně banky věnovala. Odříkal jsem naučenou větu o televizi a videu a dozvěděl se, že banka nerozlišuje mezi účelovým a běžným úvěrem. Pokud mám zaměstnání, pevnou telefonní linku domů nebo do zaměstnání a už mi bylo 21 let, mohu využít tzv. malou osobní půjčku. Její spodní hranice je 30 000 korun, což mi právě vyhovuje. Úroková sazba je pro mne 16 procent, protože nemám u Raiffeisenbank účet. Pokud bych už alespoň 3 měsíce účet měl, byla by sazba 14 procent. Stačí jen přinést s sebou dva průkazy totožnosti, potvrzení o zaměstnání a příjmu, poslední vyúčtování inkasa a poslední tři měsíční výpisy z běžného účtu. S účtem u banky mohu využít kontokorentu. Úroková sazba je v tomto případě 14,6 procenta. Kreditní karty banka bohužel nevede, jenom debetní.
</TEXT>
<HEADING>
eBANKA, Praha 1, Václavské náměstí 43
</HEADING>
<TEXT>
V eBance na Václavském náměstí jsem zamířil ke slečně u vchodu a zeptal se jí, kdo by mi mohl něco říci o podmínkách úvěru. Trochu jsem ji tím ale zaskočil. "Všechno máte na internetu," odpověděla nejistě. Přesto jsem poprosil, jestli bych s někým nemohl mluvit osobně. Dozvěděl jsem se, že je vždy lepší si telefonicky domluvit schůzku, teď zrovna prý nikdo není k dispozici. Všechny informace jsem ale na internetu opravdu našel. Méně než 50 000 korun mi banka bohužel nepůjčí, předtím ale u ní musím mít alespoň šest měsíců účet a musím si s sebou přivést ručitele. Pokud s sebou budu mít dva průkazy totožnosti své i ručitelovy a potvrzení o výši příjmu, mohu úvěr dostat. Splácet ho budu od jednoho roku do čtyř let, úroková sazba je 14 procent. Místo klasického kontokorentního úvěru nabízí eBanka tzv. osobní úvěrovou linku. Částka, kterou mohu čerpat, se pohybuje od 5000 do 100 000 korun. Úroková sazba je 15,5 procenta; pokud si seženu ručitele a donesu potvrzení od zaměstnavatele, bude o 1,5 procenta nižší. Úvěrové karty banka nevede.
</TEXT>
<HEADING>
ČSOB, Praha 1, Na Poříčí 40
</HEADING>
<TEXT>
Svoji cestu za penězi končím v Československé obchodní bance na Poříčí. S menšími komplikacemi jsem se konečně dostal na oddělení spotřebních úvěrů, kde se mě ujala příjemná zaměstnankyně. Vysvětlila mi, že výše mých požadavků je bez problémů, protože účelový úvěr poskytují od 20 tisíc korun. Úrokové sazby se v závislosti na době splatnosti pohybují od 12,5 do 14,5 procenta. Pracovnice mi ochotně vypočetla, že když splním podmínky úvěru, bude ode mě banka dostávat při tříletém splácení 1018 korun měsíčně. Pokud budu trvat na penězích v hotovosti, kdy nemusím udávat účel jejich využití, budou se úročit 15 procenty. Pokud mám u banky účet už alespoň tři měsíce, mohu využít také kontokorentní úvěr, jehož výše může dosáhnout dvojnásobku měsíčního příjmu, s úrokovou sazbou kolem 12,5 %. Pokud bych chtěl nakupovat na úvěrovou kartu a stihnul alespoň jednou za měsíc dorovnat dluh, neplatil bych žádné úroky. V opačném případě zaplatím na úrocích 24 % z částky, kterou si půjčím.
</TEXT>
<HEADING>
KOMERČNÍ BANKA, Praha 1, Spálená 51
</HEADING>
<TEXT>
V Komerční bance jsem usedl do pohodlného křesla a čekal, kdy na mě přijde řada. Netrvalo dlouho a místo u jednoho stolku se uvolnilo. Zaměstnankyni jsem přednesl svou žádost. Po několika dobře mířených dotazech však brzy znejistěla. Omluvila se, že ještě není úplně proškolená, a odvedla mě ke zkušenější kolegyni. Sdělila mi, že účelový úvěr poskytují jen na nákup nemovitostí, pro mne by připadal v úvahu úvěr, jehož sazba se pohybuje okolo 16 až 17 %. Minimální částka, kterou půjčují, je sice 50 000, ředitel by prý ale při třicetitisícové částce mohl udělat výjimku. Ručitele nepotřebuji. KB mi vyhoví i s kontokorentním úvěrem, o který mohu zažádat po 3 měsících u banky. Úroková sazba je v tomto případě 19 19,8 %. Až budu mít u banky účet půl roku, mohu dostat úvěrovou kartu, která je úročena 1,9 % měsíčně.
</TEXT>
<HEADING>
ČESKÁ SPOŘITELNA, Praha 1, Václavské náměstí 26
</HEADING>
<TEXT>
Chci si koupit televizi a video a rád bych si na to u vás půjčil. Třicet tisíc, říkám si naposledy nanečisto. Až potom vstupuji do pobočky České spořitelny na Václavském náměstí. Ta kupodivu zeje prázdnotou, takže se ihned vnutím nejbližší pracovnici spořitelny. Pozdravím a odříkám naučenou větu. Pracovnice banky odtrhne oči od monitoru a začne se vyptávat. Jestli mám u nich účet, jestli mám stálé zaměstnání, jaký mám čistý příjem, jestli mám další úvěry. Stylizuji se tedy do role typického mladého muže: 12 tisíc čistý příjem, žádné dítě, svobodný, 200 korun pojistného měsíčně. Úřednice všechno poctivě ťuká do počítače a pak mi sdělí, že předběžně bych podmínkám banky vyhovoval. Mám tedy velkou šanci získat buď spotřební úvěr, který má výhodnější úrokovou sazbu ( 11,8 až 16,2 %), nebo hotovostní úvěr se sazbou o něco vyšší. Vzhledem k požadovanému obnosu nepotřebuji ručitele. Se zřízením účtu získám možnost využívat kontokorentní úvěr, úročený 13,7 %. Pokud bych měl zájem o kreditní kartu, kde bych mohl nakupovat na úvěr, budu se muset spokojit s téměř dvacetiprocentním úrokem. Pokud se mi ale podaří splatit dlužnou částku do 15. dne následujícího měsíce, nezaplatím na úrocích ani korunu.
</TEXT>
<HEADING>
UNION BANKA, Praha 1, Jindřišská 17
</HEADING>
<TEXT>
Jednání v Union bance v Jindřišské bylo krátké a jednoduché. Vyslovil jsem svůj požadavek a slečna za sklem mě okamžitě vybavila letákem s úvěrovou kartou Aura-UB. Její výhodou, řekla mi, je rychlost, s jakou ji mohu začít používat - do 24 hodin. Úroková sazba je jednotná, 1,98 % měsíčně. Když jsem se ale chtěl dozvědět o podmínkách účelového úvěru, odkázala mě pracovnice na pobočku na Národní třídě, kde mi prý poradí lépe. Nemýlila se - dozvěděl jsem se tam, že po vyplnění a potvrzení několika formulářů mohu zažádat o účelový úvěr, úročený 12 procenty, který bych mohl splácet až 56 měsíců. Kontokorent mohu začít využívat 3 měsíce poté, co si v bance založím účet. Maximální výše kontokorentu je trojnásobkem průměrného měsíčního zůstatku, úroková sazba je 14,5 %.
</TEXT>
<HEADING>
ŽIVNOSTENSKÁ BANKA, Praha 3, Vinohradská 115
</HEADING>
<TEXT>
Ani návštěva v Živnostenské bance na Vinohradské ulici se příliš neprotáhla. Sedl jsem si ke stolku naproti pracovnici, jejímž hlavním rysem, jak jsem zjistil, je chladná stručnost. V několika větách mi sdělila, že pro získání úvěru musím mít minimální čistý příjem 15 000 korun, a poněvadž u banky nemám účet, budu potřebovat ručitele. Nejnižší částka, kterou mohu získat, je 50 000. Výše úrokové sazby závisí na mých příjmech, měla by se pohybovat mezi 11 a 13 procenty. Iv Živnostenské bance mohu mít kontokorentní úvěr; výši kontokorentu určí banka opět podle mé solventnosti. Ani jsem nestačil zahřát židli, a už jsem odcházel. Telefonicky jsem potom ještě zjišťoval, jestli banka nabízí kreditní karty. Možnost tu sice je, pracovnice peněžního ústavu mě ale sama upozornila, že oproti kontokorentu je nevýhodná.
</TEXT>
<HEADING>
GE CAPITAL, Praha 2, Karlovo náměstí 19
</HEADING>
<TEXT>
Pobočka není prostorná, naštěstí ale nebyla ani příliš zaplněná. Sedl jsem si ke stolku a požádal o půjčku. Dostalo se mi poučení, že úvěr, jehož účel banka nezjišťuje, mohu dostat od výše 30 000 korun. V mém případě bych při dvouletém splácení odváděl bance 1482 korun měsíčně, celkem bych tedy zaplatil 35 568 korun. Nepotřebuji ručitele, stačí, abych byl plnoletý, přinesl dva průkazy totožnosti, potvrzení o výši příjmu a doklad o ověření adresy, například účet za telefon. Banka nabízí také kontokorent, jehož maximální výše je dvojnásobkem měsíčního příjmu. Úroková sazba je u něj 15 %.
Pobočka není prostorná, naštěstí ale nebyla ani příliš zaplněná. Sedl jsem si ke stolku a požádal o půjčku. Dostalo se mi poučení, že úvěr, jehož účel banka nezjišťuje, mohu dostat od výše 30 000 korun. V mém případě bych při dvouletém splácení odváděl bance 1482 korun měsíčně, celkem bych tedy zaplatil 35 568 korun. Nepotřebuji ručitele, stačí, abych byl plnoletý, přinesl dva průkazy totožnosti, potvrzení o výši příjmu a doklad o ověření adresy, například účet za telefon. Banka nabízí také kontokorent, jehož maximální výše je dvojnásobkem měsíčního příjmu. Úroková sazba je u něj 15 %.
</TEXT>
</DOC>
<DOC>
<DOCID>LN-20020404069</DOCID>
<DOCNO>LN-20020404069</DOCNO>
<DATE>04/04/02</DATE>
<TITLE>
Bezúčelové spotřebitelské úvěry
</TITLE>
<HEADING>
Citibank
</HEADING>
<TEXT>
Podmínky získání - K žádosti o úvěr musí žadatel většinou přiložit kopii občanského průkazu, potvrzení o příjmu (vyžadován je čistý měsíční příjem alespoň 9000 Kč). Klient musí být starší 25 let a mít pracovní smlouvu na dobu neurčitou. Společnost nepožaduje žádné zástavy a ručitele ani otevření běžného účtu u Citibank.
Doba splatnosti - Maximální délka splácení úvěru je 60 měsíců.
Úrokové míry - Úrokové sazby jsou závislé na výši úvěru a délce splácení, začínají od 15,99 procenta.
Poplatky - Měsíční poplatek za vedení splátkového účtu je 89 Kč. Není účtována taxa spojená se získáním úvěru.
Doba vyřízení - Standardní doba je asi pět dnů.
</TEXT>
<HEADING>
ČSOB
</HEADING>
<TEXT>
Podmínky získání - Žadatel o úvěr musí být občan ČR (nebo SR s příjmy na území ČR) starší 18 let a v době splatnosti úvěru nepřesáhnout věk 65 let a má nebo si zřídí běžný účet u ČSOB. K žádosti musí klient doložit své příjmy, případně příjmy spolužadatelů a ručitelů a předložit dva doklady na prokázání totožnosti.
Doba splatnosti - Maximální doba splatnosti jsou tři roky.
Úrokové míry - Úrokové sazby banky u neúčelových spotřebních úvěrů pro fyzické osoby-nepodnikatele se pohybují okolo 15 procent
Poplatky - Podání žádosti o úvěr a správa a vedení úvěru jsou zdarma, klient ale platí pojištění úvěru ve výši jednoho procenta z výše úvěru (účtuje se měsíčně). Dále jedno procento z výše úvěru za poskytnutí úvěru a zpracování smlouvy. Její změna na klientovu žádost stojí 200 korun. Stejnou částku zaplatí také za smluvní dokumentaci k zástavě nemovitosti.
Doba vyřízení - Vyhodnocení žádosti o spotřebitelský úvěr, příprava smluvní dokumentace a čerpání peněz na osobní účet klienta jsou obvykle realizovány do tří dnů.
</TEXT>
<HEADING>
Česká spořitelna
</HEADING>
<TEXT>
Podmínky získání - Kromě výše příjmu posuzuje banka další faktory týkající se například délky zaměstnání klienta u současného zaměstnavatele, způsob splácení úvěru nebo zkušenosti se splácením předchozí půjčky. Spořitelna nemá pevně stanovenou podmínku, že klient u ní musí mít veden účet. U úvěru do 100 tisíc korun banka požaduje průkaz totožnosti, potvrzení příjmu, nad 100 tisíc korun pak musí klient doložit eventuálně další doklady.
Doba splatnosti - Doba splatnosti úvěru je maximálně šest let.
Úrokové míry - Úroková míra je minimálně 12,3 procenta.
Poplatky - Klient České spořitelny zaplatí 0,2 procenta z výše úvěru za posouzení a vyhodnocení žádosti (minimálně 400 Kč). Roční poplatek za vedení úvěrového účtu pak činí 500 korun.
Doba vyřízení - Délka vyřízení žádosti o úvěr je individuální, u jednodušších typů lze případ vyřídit do příštího dne. Klient také nemůže dosáhnout dřívějšího získání úvěru za cenu vyšší úrokové sazby.
</TEXT>
<HEADING>
GE Capital Bank
</HEADING>
<TEXT>
Podmínky získání - Zájemce o úvěr do výše 75 tisíc korun nemusí být klient banky. Podmínkou je věk nad 18 let, občanství ČR a trvalý zdroj příjmů minimálně 5 tisíc Kč čistého měsíčně (pokud je žadatel v zaměstnaneckém poměru, nesmí být ve zkušební nebo výpovědní lhůtě). U půjčky od 76 do 150 tisíc korun musí kromě uvedených podmínek být žadatel klientem GE Capital Bank a jeho běžný účet musí vykazovat pravidelný měsíční obrat po tři předcházející měsíce. Pro vyřízení půjčky je vyžadován občanský průkaz, druhý doklad na ověření totožnosti, potvrzení o výši příjmu, případně živnostenský list a daňové přiznání za minulý rok. Dále pak jeden až dva doklady pro ověření adresy (například vyúčtování SIPO, potvrzení o zaplacení telefonu apod.) a klient musí uvést alespoň jednu pevnou telefonní linku.
Doba splatnosti - Maximální doba splatnosti úvěru je pět let.
Úrokové míry - Půjčka je úročena sazbou 16,9 procenta (RPSN je od 19,11 procenta) pro všechny doby splatnosti i pro všechny výše úvěru.
Poplatky - Zřízení úvěrového účtu klienta stojí jedno procento z objemu úvěru, minimálně pak 500 korun. Za vedení účtu pak zaplatí 20 Kč měsíčně.
Doba vyřízení - Rozhodnutí o schválení žádosti o půjčku se klient dozví obratem po jejím podání. Rychlost vyřízení úvěru může žadatel ovlivnit tím, že předloží všechny potřebné doklady.
Podmínky získání - O revolvingový finanční úvěr může požádat klient, který je majitelem osobního účtu banky, a to minimálně šest měsíců. U střednědobého finančního úvěru musí mít žadatel veden účet v eBance po dobu minimálně půl roku a dále doručit potvrzení o příjmu a prohlášení ručitele.
Doba splatnosti - Doba splatnosti úvěrů je u revolvingového deset měsíců, u střednědobého 12 až 48 měsíců.
Úrokové míry - Úrokové míry se pohybují od 14 do 15,5 procenta.
Poplatky - Zřízení revolvingového finančního úvěru klienta stojí 245 korun a jeho vedení pak 10 až 30 korun za měsíc podle typu účtu. Kladné vyřízení žádosti o osobní úvěr stojí 500 korun, poplatky za vedení jsou stejné jako u předchozího.
Doba vyřízení - Pokud klient splňuje všechna kritéria. je žádost o úvěr vyřízena do tří pracovních dnů.
</TEXT>
<HEADING>
HVB Bank CZ
</HEADING>
<TEXT>
Podmínky získání - Osoba žádající o úvěr musí být starší 18 let, s trvalým pobytem v ČR, s čistým měsíčním příjmem v minimální výši 17 tisíc korun a účtem u HVB CZ. Klient musí předložit potvrzení o výši příjmů, vyplněnou žádost, občanský průkaz a čestné prohlášení o bezdlužnosti.
Doba splatnosti - Doba splatnosti úvěru je od jednoho do šesti let.
Úrokové míry - Úrokové sazby se pohybují mezi deseti až patnácti procenty.
Poplatky - Klient zaplatí poplatek za posouzení žádosti a zpracování úvěru. Vedení úvěrového účtu není zpoplatněno.
Doba vyřízení - Vyřízení žádosti trvá maximálně třicet dní.
</TEXT>
<HEADING>
Komerční banka
</HEADING>
<TEXT>
Podmínky získání - Zájemce o úvěr musí předložit jednak žádost, potvrzení o výši příjmu, prohlášení ručitele a potvrzení o výši jeho příjmu, popřípadě další doklady. Do 70 tisíc korun poskytuje banka půjčku bez ručitele. Při žádosti o úvěr klient nemusí mít zřízené konto u banky, ale musí si jej následně zřídit.
Doba splatnosti - Maximální doba splatnosti úvěru je 72 měsíců.
Úrokové míry - Úrokové míry se pohybují mezi 10,98 až 14,57 procenta.
Poplatky - Poplatek za zpracování 800 korun +0,3 procenta z výše úvěru (maximálně 5000 korun). Správa účtu stojí 80 korun měsíčně.
Doba vyřízení - Při předložení všech potřebných materiálů může být úvěr vyřízen do jednoho dne.
</TEXT>
<HEADING>
Raiffeisenbank
</HEADING>
<TEXT>
Podmínky získání - Podmínkou pro žadatele o půjčku je minimální věk 21 let, občanství, trvalé bydliště na území ČR a jedna pevná telefonní linka. Dále pak zaměstnanecký poměr na dobu neurčitou a délka pracovního poměru u stávajícího zaměstnavatele minimálně šest měsíců. Žadatel nemusí mít u banky zřízen účet. Průměrný čistý příjem klienta za poslední tři měsíce musí být minimálně deset tisíc korun. K žádosti o úvěr musí zájemce přiložit občanský průkaz a druhý identifikační doklad, potvrzení o příjmu, poslední vyúčtování inkasa nebo telefonu a doklad o jeho zaplacení, poslední tři výpisy z běžného účtu zákazníka.
Doba splatnosti - Maximální doba splatnosti jsou čtyři roky.
Úrokové míry - Úrokové míry se pohybují v rozpětí dvanácti až šestnácti procent.
Poplatky - Poplatek při uzavření smlouvy činí dvě procenta z výše úvěru, vedení úvěrového účtu je zdarma. Součástí úvěru je pojištění, které kryje rizika trvalé invalidity, případně smrti dlužníka.
Doba vyřízení - Žádost o spotřebitelský úvěr je obvykle řešena do dvou pracovních dnů po obdržení veškeré dokumentace.
</TEXT>
<HEADING>
Živnostenská banka
</HEADING>
<TEXT>
Podmínky získání - Klient musí mít zřízený účet u banky. K žádosti o úvěr musí být předložen doklad totožnosti a doložení příjmů žadatele.
Doba splatnosti - Úvěr může být splácen až čtyři roky.
Úrokové míry - Úrokové míry se pohybují od 10,9 procenta výše.
Poplatky - Poplatky za zpracování žádosti jsou od 500 korun v závislosti na výši úvěru a skutečném čerpání. Správa úvěru pak klienta stojí padesát korun za měsíc.
Doba vyřízení - Obvyklá doba vyřízení žádosti o úvěr je čtrnáct dnů.
Účelové spotřebitelské úvěry
</TEXT>
<HEADING>
ČSOB
</HEADING>
<TEXT>
Podmínky získání - Žadatel o úvěr musí doložit kromě dokladů stejných jako u bezúčelového úvěru také účel úvěru, případně způsob zajištění.
Doba splatnosti - Maximální doba splatnosti půjčky je sedm let.
Úrokové míry - Úrokové míry se pohybují od 12,5 do 14,5 procenta.
Poplatky - Poplatky jsou stejné jako u bezúčelového spotřebitelského úvěru.
Doba vyřízení - Délka vyřízení žádosti o úvěr je závislá na doložení účelu čerpání klientem.
Česká spořitelna
Podmínky získání - Podmínky pro poskytnutí účelového spotřebitelského úvěru jsou stejné jako u neúčelového.
Doba splatnosti - Úvěr může být splácen maximálně deset let.
Úrokové míry - Úrokové míry se pohybují od 11,8 procenta výše.
Poplatky - Poplatky jsou stejné jako u neúčelového úvěru.
Doba vyřízení - Délka posouzení žádosti je individuální.
</TEXT>
<HEADING>
HVB Bank CZ
</HEADING>
<TEXT>
Podmínky získání - Podmínky poskytnutí úvěru jsou stejné jako u neúčelového. Výše úvěru se pohybuje od sto tisíc do pěti milionů korun.
Doba splatnosti - Doba splatnosti je od dvou do deseti let.
Úrokové míry - Úrokové sazby se pohybují mezi deseti až čtrnácti procenty.
Poplatky - Klient zaplatí za posouzení žádosti, zpracování úvěru, rezervaci peněz, za vystavení příslibu úvěru a za zpracování smlouvy k zástavě nemovitosti. Vedení úvěrového účtu je zdarma.
Doba vyřízení - Doba se pohybuje kolem jednoho měsíce
</TEXT>
<HEADING>
Živnostenská banka
</HEADING>
<TEXT>
Podmínky získání - Klient musí mít zřízený účet u Živnostenské banky. K žádosti o účelový úvěr musí být přiložen doklad totožnosti a doložení příjmů žadatele.
Doba splatnosti - Úvěr může být splácen maximálně šest let.
Úrokové míry - Úrokové míry se pohybují od 9,9 procenta.
Poplatky - Za zpracování žádosti klient zaplatí od 500 korun výše v závislosti na velikosti úvěru a skutečném čerpání. Správa úvěru pak stojí 50 korun za měsíc.
Doba vyřízení - Vyřízení žádosti o úvěr obvykle trvá čtrnáct dnů.
Citibank
Banka v současné době účelové spotřebitelské úvěry nenabízí.
GE Capital Bank
</TEXT>
<HEADING>
Banka v současné době účelové spotřebitelské úvěry nenabízí.
</HEADING>
<TEXT>
Podmínky pro poskytnutí účelového úvěru stejně jako úrokové sazby, doba splatnosti, délka vyřízení úvěru a poplatky jsou stejné jako u bezúčelového úvěru.
Podmínky pro poskytnutí účelového úvěru stejně jako úrokové sazby, doba splatnosti, délka vyřízení úvěru a poplatky jsou stejné jako u bezúčelového úvěru.
</TEXT>
</DOC>
<DOC>
<DOCID>LN-20020404070</DOCID>
<DOCNO>LN-20020404070</DOCNO>
<DATE>04/04/02</DATE>
<TITLE>
Billy Wilder, legendární režisér, scenárista a producent, zemřel přesně před týdnem v USA
</TITLE>
<TEXT>
Billy Wilder podlehl zápalu plic v pětadevadesáti letech. Zbylo po něm 70 scénářů, 26 dobrých, výborných i geniálních filmů a pocit, že Hollywood už nikdy nebude tím, čím býval. Billy Wilder byl zosobněním staré hollywoodské školy, v níž vznikaly chytré a elegantní filmy, které budou bavit, dojímat a napínat ještě mnoho generací. Jeho odchod nás může mrzet dvojnásob, Wilder byl totiž krajan: narodil se v rakousko-uherském mocnářství.
Když se imigrační úředník ptal Wildera, co chce ve Spojených státech dělat, odpověděl mu prý mladý muž lámanou angličtinou: "Psát filmy." "Opravdu?" podivil se úředník, vzal pas, dal do něj razítko a řekl: "Tak běžte a napište pár dobrých filmů." Samuel Wilder si vzal jeho slova k srdci. Hollywood, do nějž Wilder v roce 1934 přišel, už měl za sebou svou první velkou epochu - němý film. Zažil revoluci zvukového filmu a pomalu se zotavoval z krize. Tón právě udávala oscarová crazy komedie Franka Capry Stalo se jedné noci. Wilder měl psát právě takovéto příběhy. Jedna z prvních věcí, které v Hollywoodu udělal, byla změna jména - ze Samuela se stal Billy. Bylo to Wilderovo vstřícné gesto vůči Americe. Na rozdíl od slavných Evropanů, kteří si v USA připadali jako vyhnanci, měl zatím naprosto neznámý Wilder pocit, že konečně dospěl k cíli své cesty. Ta začala 22. června 1906 v rakousko-uherské obci Sucha ležící v dnešním Polsku. S rodinou se Wilder přestěhoval do Vídně, kde začal pracovat jako elév a později i filmový kritik v listu Die Stunde. Centrem evropského filmu byl ve dvacátých letech Berlín, jednadvacetiletý novinář se tam nechal vyslat na reportáž a už tam zůstal. V roce 1931 se synek z židovské rodiny uchýlil do Paříže. Přijel už jako scenárista a po dvou letech debutoval na postu režiséra. Zanedlouho už ale nebylo bezpečno ani v Paříži.
</TEXT>
<HEADING>
Nikdy se dokonale nenaučil anglicky
</HEADING>
<TEXT>
Wilderovým pracovním nástrojem byl jazyk, uměl německy, francouzsky a latinsky - anglicky ale zpočátku ani slovo. "Na cestu do Ameriky jsem si nakoupil anglické verze románů, které jsem už četl: Hemingwaye, Sinclaira Lewise, Thomase Wolfa," vzpomínal později Wilder, který Evropu opustil 22. ledna 1934 na palubě zaoceánské lodi Aquitanie. Jako scenárista musel zprvu pracoval s překladatelem. "Po třech letech jsem začal myslet a snít anglicky, po pěti letech jsem přestal mít problémy, ale i po padesáti letech si stále nejsem jistý, kam dát ve větě sloveso," přiznal se Wilder, který většinu svých scénářů napsal ve dvojici. Jedním z jeho partnerů byl například i spisovatel Raymond Chandler. Poprvé figurovalo Wilderovo jméno na důstojném místě v titulcích (byl uveden jako spoluscenárista) roku 1938 v Lubitschově filmu Osmá žena Modrovousova. Od Wildera se v té době očekávalo, že napíše za rok minimálně tři kompletní scénáře. Usínal s notesem u postele, aby mu neunikl žádný z nápadů, které na něj dolehnou ve snu, a v polospánku si je zapisoval. "Měl jsem pocit, že se mi zdá naprosto geniální začátek filmu, když jsem se ráno podíval do notesu, stálo tam: Chlapec potká dívku," definoval Wilder v jedné banální větě základní schéma hollywoodských filmů, které platí dodnes.
</TEXT>
<HEADING>
"Nebudeš mluvit vůbec"
</HEADING>
<TEXT>
Počátkem čtyřicátých let byl Wilder jedním ze sto čtyř scenáristů smluvně vázaných společností Paramount. "Dostával jsem se do sporů s režiséry, protože nedodržovali scénáře, které jsme tak usilovně vyráběli," vzpomínal Billy Wilder. Při natáčení Brány ke štěstí zjistil, že si herec o své vůli vyškrtl celou scénu, protože mu připadalo hloupé, aby mluvil ke švábovi. "Když nechceš mluvit s hmyzem, nebudeš mluvit vůbec," řekl si Wilder a ve scénáři, který se tehdy psal v průběhu natáčení, prostě hercovu roli zrušil. Billy Wilder začal režírovat proto, aby se to, co napsal, skutečně dostalo na plátno. "Není vůbec důležité, aby režisér uměl taky psát. Ale bylo by dobré, kdyby uměl číst," říkával s úsměvem Wilder, který v Hollywoodu brzy získal pověst filmaře, jenž pracuje rychle a levně. Večer před svým prvním natáčecím dnem se Wilder svěřil svému idolu, režiséru Ernstu Lubitschovi: "Nikomu to neříkej, ale svírá se mi řiť." Zkušený tvůrce mu odpověděl: "Tohle jsem zažil i při šedesátém filmu." Stejnou zkušenost předal Wilder v roce 1986 Chrisi Columbusovi, pozdějšímu režisérovi Harryho Pottera, který přišel coby novinář, scenárista a začínající režisér udělat s hollywoodskou legendou rozhovor.
</TEXT>
<HEADING>
Nic mu nebylo svaté
</HEADING>
<TEXT>
Přátelé a kolegové o Wilderovi říkali, že mu nic nebylo svaté. Platilo to o něm jako o člověku, ale i jako o filmaři. Svou nejslavnější komedii Někdo to rád horké například začal krvavou přestřelkou mezi chicagskými gangstery. Film si naštěstí produkoval sám, protože jiný producent by masakr v komedii prostě nepřipustil. Výsledkem byl titul režiséra nejlepší veselohry 20. století. V roce 1992 připravil režisér Volker Schlöndorff střihový snímek, který byl poctou Wilderovým filmům. Jmenoval se velmi příznačně Billy, jak tys to dělal? Odpovědi legendárního režiséra na tuto otázku byly mnohdy překvapivě lapidární. Dokázal například z dávno zapomenutého scénáře nějakého propadáku vyextrahovat zápletku a ošatit ji novými nápady - tak to bylo i v případě filmu Někdo to rád horké. Měl výjimečný cit pro souhru herců, byl to právě on, kdo vedle sebe postavil Jacka Lemmona a Tonyho Curtise a později Lemmona a Waltera Matthaua. Věřil v týmovou práci, říkával: "Každý člověk je sám o sobě idiot, ale když jsou lidé pohromadě, stávají se génii."
Z filmů Billyho Wildera
</TEXT>
<HEADING>
Pojistka smrti (1944)
</HEADING>
<TEXT>
Vypočítavá žena spolu s pojišťovacím agentem zosnuje vraždu svého manžela. Jeden z prvních titulů "film noir" si vysloužil sedm nominací na Oscara.
</TEXT>
<HEADING>
Ztracený víkend (1945)
</HEADING>
<TEXT>
Příběh neúspěšného spisovatele je jednou z nejpůsobivějších studií alkoholismu, získal čtyři Oscary ze sedmi nominací - pro Wildera za scénář a režii.
</TEXT>
<HEADING>
Sunset Blvd. (1950)
</HEADING>
<TEXT>
Nezaměstnaný scenárista se nechá vydržovat bývalou hvězdou němých filmů. V cynickém pohledu na Hollywood excelovali William Holden, Gloria Swansonová a Erich von Stroheim. Z jedenácti nominací získal film tři Oscary.
Slaměný vdovec (1955)
Erotickou komedií vybudoval Wilder pomník Marilyn Monroeové.
Svědek obžaloby (1958)
Hitchcockovsky laděná detektivka nabídla poslední velkou roli Marlene Dietrichové.
</TEXT>
<HEADING>
Někdo to rád horké (1959)
</HEADING>
<TEXT>
Na Wilderovu "komedii století" s Lemmonem, Curtisem a Monroeovou se hrnuli diváci a chválila ji i kritika. Nejslavnější "převlekový" film získal Oscara za kostýmy.
</TEXT>
<HEADING>
Byt (1960)
</HEADING>
<TEXT>
Úředníček půjčuje byt svým nadřízeným na milostné zálety. Ve skvělé satiře zazářili Jack Lemmon a Shirley MacLaineová - z deseti nominací pět Oscarů, z toho tři pro Wildera: za scénář, režii a nejlepší film.
Sladká Irma (1963)
Opět Lemmon a MacLaineová, tentokrát jako prostitutka a nedobrovolný pasák.
</TEXT>
<HEADING>
Nebožtíci přejí lásce (1972)
</HEADING>
<TEXT>
Svěží komedie o americkém milionáři (Lemmon), který přijede do Itálie na otcův pohřeb a při té příležitosti se osudově zamiluje.
Na titulní straně (1974)
Šéfredaktor (Walter Matthau) nechce dovolit odchod populárnímu reportérovi (Jack Lemmon), protože potřebuje reportáž o odsouzenci k smrti.
</TEXT>
</DOC>
<DOC>
<DOCID>LN-20020404071</DOCID>
<DOCNO>LN-20020404071</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
První hudební benefiční festival v Židlochovicích, jehož výtěžek bude věnován onkologickému oddělení Dětské nemocnice v Brně, začíná dnes v 16 hodin vernisáží výstavy obrazů a soch Šárky Kunovjánkové a Jany a Petra Juráškových. V kostele Povýšení sv. Kříže bude od 18 hodin koncertovat Iva Bittová a dívčí skupina Lelky. Po následující tři dny se v Židlochovicích uskuteční vystoupení jazzové kapely z Ostravy The Gizd Q, komorního souboru Arkádie a folkové formace Michala Mlynáře a Radima Olšáka.
</TEXT>
</DOC>
<DOC>
<DOCID>LN-20020404072</DOCID>
<DOCNO>LN-20020404072</DOCNO>
<DATE>04/04/02</DATE>
<GEOGRAPHY>SALCBURK</GEOGRAPHY>
<TEXT>
Na 4000 eur, tedy téměř 130 000 korun, byly vydraženy předměty, které patřily slavnému rakouskému dirigentovi Herbertu von Karajanovi (1908 až 1989). Mezi nimi i jeho taktovka. Ta byla dražena společně s Karajanovou karikaturou provedenou černým inkoustem, 82 fotografiemi a pamětní deskou s podpisy členů Berlínské filharmonie. Dražily se i knihy, které dirigentovi patřily, plakáty oznamující koncerty japonského dirigenta Seidžiho Ozawy, americké sopranistky Kathleen Battleové a dalších umělců. Vše pochází z dědictví jednoho z největších obdivovatelů dirigenta - jeho kuchaře, který s ním procestoval svět.
</TEXT>
</DOC>
<DOC>
<DOCID>LN-20020404073</DOCID>
<DOCNO>LN-20020404073</DOCNO>
<DATE>04/04/02</DATE>
<GEOGRAPHY>BRNO</GEOGRAPHY>
<TEXT>
Na svém turné Miracle Healing 2002 se dnes v Brně zastaví britskoněmecká hudební skupina Alphaville. Koncert v hale Rondo začíná ve 20 hodin. Turné skupiny pak bude pokračovat na Slovensku, v Maďarsku, Rakousku, Německu a Lucembursku. Čtveřice Alphaville se v osmdesátých letech proslavila zejména hity Big In Japan, Sounds Like a Melody a Forever Young. Z původní sestavy skupiny zůstal pouze zpěvák Marian Gold. Doprovází ho Martin Lister na klávesy, Christian Marsac na kytaru a Pierson Grange na bubny a perkuse.
</TEXT>
</DOC>
<DOC>
<DOCID>LN-20020404074</DOCID>
<DOCNO>LN-20020404074</DOCNO>
<DATE>04/04/02</DATE>
<TITLE>
Dva roky po průlomovém albu Futuretro přichází skupina Tata Bojs se svými Biorytmy
</TITLE>
<TEXT>
Jedna z nejvýraznějších hudebních událostí roku, album Biorytmy od Tata Bojs, je na pultech očekávána 8. dubna. Singl Tanečnice, kterého se vděčně chopily rozhlasové stanice, je jeho ambiciózní předzvěstí.
LN: Součástí Biorytmů bude zhruba čtyřicet stran deníku z natáčení. Bylo tak dlouhé a krušné?
Mardoša: Bylo to zvláštní, protože do studia jsme vcházeli opravdu připravení a s představou pohodového pracovního tempa. Nakonec jsme nestíhali, přidávali dny a přitom se vůbec nepoflakovali. Milan Cais: Pracovali jsme ale daleko pečlivěji než při nahrávání Futuretra - vzali jsme si na sebe přísnější metr, proto nám všechno trvalo déle. I systém nahrávání byl atypický a možná trochu zdlouhavější: nástrojové party jsme totiž ve studiu natáčeli zvlášť a po jednotlivých pasážích. Stručně řečeno, i když jsme z písniček měli od jejich počátků celistvý pocit, nikdy jsme si je zkušebně nezahráli v kuse. A teď najednou, když zkoušíme na koncerty, narážím na to, že jsem si vymyslel zpěv a part bicích zvlášť, a když je mám dát dohromady, jdou k sobě nějak divně.
</TEXT>
<HEADING>
LN: Proč jste si takhle zkomplikovali život?
</HEADING>
<TEXT>
Milan Cais: Ani jsme si to neuvědomili. Jen jsme pokračovali v linii Futuretra. S tím rozdílem, že tentokrát už sampler neplnil úlohu dalšího hráče do studia jsme si přinesli připravené sekvence s pevnou délkou a do nich nahrávali předem vymyšlené aranže jednotlivých nástrojů - a s tím rozdílem, že tentokrát díky tomu repertoár alba vlastně vůbec neumíme.
LN: V čem spočívala větší pečlivost v porovnání s Futuretrem?
Mardoša: Ta vyplynula ze situace, protože jsme se samozřejmě snažili všechno nahrát co nejlíp, ještě jednou a ještě dvakrát. Pak už producentské duo začalo hlídat, abychom tu nastavenou laťku nepodlezli. Zkrátka se na místě vytříbila kritéria výběru. Milan Cais: Na druhou stranu jsme na finální nahrávce nechali i jeden pracovní zpěv, protože měl nejlepší atmosféru, i některé zvuky, které se nám líbily z demonahrávky. Mardoša: Náš zvukař spoluproducent Dušan Neuwerth třeba používal efekt, který jakoby snižuje kvalitu zvuku. Ale to jsou záměry. Nešlo o to, udělat "co nejprofesionálnější zvuk", šlo o pocity.
LN: A nešlo o to, udělat zvuk co nejpodobnější nahrávkám Garbage, jak jste se někde zmínili?
Milan Cais: Zvuk jsme nekontrolovali jen s Garbage, ale třeba i se Stereo MC_s, zkrátka s kapelami, které podle nás mají zvukově kvalitní nahrávky. Snažili jsme se podle nich určit mantinely zvukového spektra, ve kterém jsme se chtěli pohybovat. Řešili jsme třeba problém baskytary a zjistili jsme, že právě Stereo MC_s se vůbec nebojí používat ty nejhlubší basy, které jsou už pomalu neslyšitelné. Zajímaly nás různé experimenty...
</TEXT>
<HEADING>
LN: Jsou Biorytmy z tohoto pohledu taky experimentátorské?
</HEADING>
<TEXT>
Milan Cais: Myslím, že jsme se do toho pouštěli hodně. Vnímám album jako hodně rozetnuté - na jedné straně "popůvky", smíchané hladce a klouzavě, na druhé straně naše skladatelské experimenty bez standardní formy, které jsme zvukem ještě podpořili. Zároveň pro nás ale byla důležitá jednotná linie, propojovací nitka mezi těmito póly - a myslím, že jsme ji našli.
LN: Dá se říct, že důležitou linií vaší desky je i jistá melancholie?
Maťo Mišík: Taky jsme ji připravovali v zimě... Milan Cais: Myslel jsem, že bude ještě smutnější, ale nakonec je ta melancholie vyvážená různými vtípky. Ale Biorytmy jsou určitě smutnější než naše předešlá alba. Určitě je to rozpoložením, určitě kontextem hudby a slova: naše nové texty jsou pořád vtipné, ale určitě vážnější a v kombinaci s náladovou nebo zasněnou muzikou se výsledný dojem prostě umocní. Jako to bylo s písničkou Duševní: její text byla napsán jako slovní hříčka pro "ulítlou" melodii. Pak vznikla posmutnělá hudba a celou písničku posunula do úplně jiné roviny. Je z ní taková "duchařina". Mardoša: Hodně lidí nám říká už od Ukončete nás..., že každé naše nové album je smutnější, než čekali. Možná od nás očekávají úplný kabaret. Nemyslím si, že by Biorytmy byly smutné. Jsou jen trochu zamyšlené.
</TEXT>
</DOC>
<DOC>
<DOCID>LN-20020404075</DOCID>
<DOCNO>LN-20020404075</DOCNO>
<DATE>04/04/02</DATE>
<TITLE>
Prvním plodem houslistovy smlouvy s vydavatelstvím Supraphon je nahrávka s díly B. Smetany, A. Dvořáka, B. Martinů a O. Ševčíka. Partnerem je mu pianista Petr Jiříkovský.
</TITLE>
<TEXT>
Výrazová intenzita, preciznost a přesvědčivost jsou velkou devizou houslisty Pavla Šporcla (1973), jehož dosavadní nahrávací projekty - například CD A Paganini nebo Čtvero ročních dob, vydané tehdy na labelu Arco diva - nikdy nekalkulovaly s prvoplánovým efektem (takové podezření by mohla u některých budit umělcova image). Nové album pořízené v lednu tohoto roku pod hlavičkou Supraphonu nabízí překrásná a známá díla české houslové literatury. Úvod patří dvěma pozdním duetům Bedřicha Smetany Z domoviny, jež jsou skladatelovou intimní výpovědí. Toužebně melancholické kantilény s názvuky lidových melodií jsou pro Šporcla jako stvořené: umí hrát s vřelostí, aniž sklouzává v přílišný patos a sentimentalitu. Polkové rytmy druhé části znějí pikantně a jadrně - také v neodolatelně "přídavkové" virtuózní skladbičce Holka modrooká Otakara Ševčíka, zařazené na závěr. Šporclův generační vrstevník Petr Jiříkovský (1971) patří ke špičce českých klavírních sólistů a zejména komorních hráčů. Je perfekcionista neustále hledající ideální zvuk. Společně dokážou vytvořit atmosféru do sebe ponořeného smutku, jako ve Dvořákově posledním Romantickém kusu, nebo drásavé naléhavosti Janáčkovy Sonáty. Druhou jmenovanou kompozicí se oba hráči zabývají již dlouhou dobu a s úspěchem ji předvedli na několika festivalových pódiích. Na disku je zachycena ve zdařilé a vyzrálé podobě, akcentující spíše aktivní, bojovnou než rezignovanou polohu skladby vzniklé na počátku 1. světové války. Janáčkova Sonáta a zejména její skvostně, bravurně a odvážně podaná čtvrtá věta jsou vrcholem snímku. Protikladem sevřeného tvaru Janáčkovy kompozice je fantazijní Česká rapsodie Bohuslava Martinů s množstvím melodických nápadů, rytmických a artikulačních fines, s nimiž si oba interpreti se zjevnou chutí a lehkostí pohrávají.
Pavel Šporcl, Petr Jiříkovský
Supraphon
</TEXT>
</DOC>
<DOC>
<DOCID>LN-20020404076</DOCID>
<DOCNO>LN-20020404076</DOCNO>
<DATE>04/04/02</DATE>
<GEOGRAPHY>PAŘÍŽ</GEOGRAPHY>
<TEXT>
Do pařížského Panthéonu, kde jsou pochováni význační Francouzi, budou v říjnu převezeny ostatky spisovatele Alexandra Dumase staršího. Rozhodl o tom francouzský prezident Jacques Chirac. Chirac minulý týden uvedl, že Dumas patřil k "nejbouřlivějším a nejtalentovanějším dětem Francie" a náleží mu místo po boku dalšího spisovatele a přítele Victora Huga. Popel autora Tří mušketýrů, Hraběte Monte-Crista, Královny Margot a dalších skoro 90 románů bude do Panthéonu převezen v době, kdy uplyne 200 let od jeho narození. Předseda Společnosti přátel Alexandra Dumase, scenárista Didier Decoin, při obhajobě plánů na uložení spisovatele v Panthéonu zdůrazňoval, že Dumas byl nejen velkým a ve Francii nejčtenějším autorem, ale že se angažoval i ve "velmi moderních" kauzách, jako je boj proti předsudkům, rasismu a trestu smrti. Dumas, který byl vedle rozsáhlé literární tvorby znám i dobrodružným životem plným žen a dluhů, zemřel v roce 1870 a je pohřben v rodném městě Villers-Cotterets. Naposledy byl do Panthéonu, který dal postavit král Ludvík XV., převezen na podzim roku 1996 spisovatel André Malraux. Kromě něj jsou v tomto stánku s ostatky slavných Francouzů mj. pohřbeni spisovatelé Voltaire, JeanJacques Rousseau či Émile Zola a vědci Marie a Pierre Curieovi.
</TEXT>
</DOC>
<DOC>
<DOCID>LN-20020404077</DOCID>
<DOCNO>LN-20020404077</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Ve španělském nakladatelství Proa, publikujícím výhradně katalánské tituly, vyšly tři spisy Jana Husa - Výklad viery, Výklad páteře a Dcerka. Tento překlad byl 88. počinem v edici Classics del Cristianisme (Klasikové křesťanství), prezentován byl společně s překladem latinského spisu Johna Wycliffa Speculum Ecclesiae militantis. Tato edice již několik let vydává přední díla světových křesťanských myslitelů. Roku 1998 ji katalánská vláda udělila cenu Kříže sv. Jiří za mimořádný přínos katalánské kultuře. Do katalánštiny tyto Husovy spisy převedl David Utrera Domínguez, překladatel a učitel katalánského jazyka na Filozofické fakultě Masarykovy univerzity v Brně. Jan Hus se tak dočkal svého prvního překladu do katalánského jazyka, ba i prvního překladu na španělsky mluvícím území vůbec.
</TEXT>
</DOC>
<DOC>
<DOCID>LN-20020404078</DOCID>
<DOCNO>LN-20020404078</DOCNO>
<DATE>04/04/02</DATE>
<TITLE>
Po deseti letech záslužné práce je tu dvacetisvazkový komplet Poláčkova díla
</TITLE>
<TEXT>
Dva pokusy o vydání spisů Karla Poláčka, uskutečněné v první a druhé polovině 20. století (1931 - 1939 a 1954 1961), přinesly nakonec jen deformované obrazy literárního odkazu známého spisovatele. Teprve třetí pokus, jehož završení jsme právě svědky, nabízí Poláčkovo slovesné dílo v relativní úplnosti.
PRAHA - Svazek č. 20, nazvaný Úvahy, Korespondence, Deník z roku 1943, se na trhu objevil v těchto dnech - k výročí Poláčkova narození (22. 3. 1892 v Rychnově nad Kněžnou), v tiráži má však loňské vročení. Bibliografové tedy umístí vydávání Spisů Karla Poláčka do let 1994 až 2001. V roce 1992 poprvé zasedla dvanáctičlenná ediční rada, která si za cíl stanovila "kvalitní čtenářskou edici, textologicky adekvátně připravenou, avšak na rozdíl od kritického vydání nezatíženou rozsáhlým edičním aparátem" (jak nyní připomíná editor Erik Gilk). Nakladatelství Franze Kafky obstaralo na vydání peníze (především od Komerční banky) a ke spisům postavilo erudovanou redaktorku Milenu Masákovou. Editoři, lidé vesměs zkušení a spolehliví, se pustili do práce. Výsledek je potěšitelný. Dvacet svazků v plátně vázaných - a v nich Poláčkovy texty notoricky známé (Bylo nás pět či Muži v offsidu) vedle povědomých (Edudant &amp; Francimor, Židovské anekdoty, Žurnalistický slovník) a neznámých (korespondence). Poslední kniha Spisů Karla Poláčka, epilog velkorysé edice, přináší - na první pohled - žánrovou směs. Úvahy publikované od počátku dvacátých do konce třicátých let jsou zde následovány oddílem Korespondence (1912 - 1944), za listářem je už jen Deník z roku 1943. Souvislost těchto textů je však silnější, než by se mohlo zdát. Jak nemyslet na Poláčkův osud třeba při četbě článku Odejdi! (1936), v němž se praví: "...rozšířilo se učení, že lidé vůbec nepotřebují myslit, že to za ně udělá Vůdce, to je ten pán, který nejlépe dovede hulákat a práskat knírem. Komu se to hulákání zalíbilo, ten náleží k národu vyvolenému, komu se to nelíbí, pro toho není na světě místo." Ale jsou tu ještě mrazivější spojnice. V článku Český humor (1930) Poláček líčil svou cestu vlakem z Německa do Čech. Ve vlaku "usnul a spal nějakou hodinu", probudil ho hluk jakéhosi podrážděného hašteření. "Podíval jsem se z okna. Aha! řekl jsem si. Terezín. Národnostní hranice. Jsem doma mezi svými..." Jak krutá ironie! Vzpomněl si pisatel na tato svá slova po třinácti letech? V souboru dochované korespondence jsou poprvé v úplnosti zveřejněny Poláčkovy listy posílané dceři Jiřině (1921 - 2001) do Velké Británie, kam spisovatel v roce 1939 stihl své jediné dítě vypravit. Začátky v neznámé cizině mělo ani ne osmnáctileté děvče tvrdé; starostlivý otec chtěl být o všem informován, snažil se mladičké exulantce dodat kuráže v dopisech laskavých, vtipných a zábavných. Poláček, jenž také uvažoval o emigraci (cílovou zemí v jeho představách byly USA), a proto i o studiu angličtiny (3. 6. 1939: "Musím se přiznat, že jsem se posud anglicky nezačal učit"), dovedl svou dceru bavit půvabnými slovními hříčkami jako "Včera jsme měli bramberry posypané tvarohem" nebo "Národ hejholáků patří k sektě wesslyáků, neboť vessluje na lloydkách...", případně "Zelezny Broad"). Do 15. března 1939 pracoval proslulý soudničkář, publicista, povídkář i romanopisec v redakci Lidových novin. Jako člověk "izraelského vyznání" musel po příchodu německé branné moci okamžitě redakci opustit. Snažil se, aby truchlivá životní situace do jeho rodinného korespondování nedoléhala: "Ptáš se, co provedla Filipina. Ani se neptejte, matko zlatá. Vona se spustila s takovým Vořechem z chudobince a my se děsíme, co z toho bude. Po městě se povídá, že Filipína je na šikmé ploše, a zkrátka máme novou ostudu. Už máme té ostudy tolik, že bychom si z ní mohli dát ušít božíhodové kvádro a ještě by nám zbylo. Jojo!" (19. 8. 1939) Víme, jak všechno dopadlo. Poláčka zaměstnala Rada židovských starších, pomáhal sepisovat knihovny židovských náboženských obcí. Pod svým jménem nemohl publikovat ani čárku. Když roku 1940 sáhl po próze Dostojevského Ves Stěpančikovo a zdramatizoval ji, kryl ho svým jménem E. F. Burian. A když v roce následujícím vyšel román Hostinec U kamenného stolu (proslavený krátce nato filmovým zpracováním), před protektorátními úřady se za autora vydával malíř Vlastimil Rada. Poslední tři válečné roky jsou také posledními mezníky Poláčkova života: 1943 Terezín, 1944 Osvětim, 1945 Gleiwitz. Kde je spisovatel pochován, nevíme. Ani přesné datum smrti nebylo dlouho známo, před synagogou v Rychnově nad Kněžnou však od loňského května čteme na desce se jmény židovských obětí údaj 21. 1. 1945. Karel Poláček byl "odsunut" či spíše "vyhnán" z české literatury. Karel Poláček byl "odsunut", respektive "vyhnán" ze společenství živých. Jakou náhradu, jaké odškodnění mohou žádat čtenáři, kteří milují Poláčkovo dílo? Autor Okresního města měl smůlu, neutekl včas z té části světa, kterou považoval za svůj domov a kde ve 40. letech 20. století byli občané židovského původu "totálně nasazováni" - do plynu. Kdo a jak by mohl odškodnit českou literaturu za tento "transfer"? Kdo je vinen Poláčkovým lidským a uměleckým ponížením, kdo může za jeho fyzickou i literární smrt? Jakási ideologie? Jakýsi režim? A už nikdo?
Spisy Karla Poláčka v Nakladatelství Franze Kafky
1. Lehká dívka a reportér (1994)
2. Dům na předměstí (1994)
3. Muži v offsidu (1996)
</TEXT>
</DOC>
<DOC>
<DOCID>LN-20020404079</DOCID>
<DOCNO>LN-20020404079</DOCNO>
<DATE>04/04/02</DATE>
<TITLE>
V novém překladu Jiřího Reynka vyšla monumentální románová epopej Kašpar z hor francouzského spisovatele Henryho Pourrata (1887 1959).
</TITLE>
<TEXT>
Jakoby navzdory klipovitému rytmu doby a brožurám pro jedno rychločtení působí na českém knihkupeckém pultě román Kašpar z hor, krásně vypravený havlíčkobrodským nakladatelstvím, jako nepatřičný balvan. Přitom si již ve třicátých letech získal i u nás (v přetlumočení Jana Čepa) svoje věrné čtenáře a zastánce, ve kterých probouzel vědomí domova jako bezpečně zakořeněného, ale i tragikou podemletého pozemského údělu. Pourratovo dílo vyrůstá z rodného kopcovitého kraje ležícího ve střední Francii (Auvergne), kterému zůstal prakticky celý život věrný. I proto se pro katedrové posuzovatele literatury stal (podobně jako třeba J. Giono) pouhým regionalistou či ruralistou, tedy zpátečníkem, který se ještě zabývá venkovem a venkovany, když hybatelé světa žijí přeci jinde a jinak. Sám však dobře věděl, že "nemá smysl se uzavírat ve svém kolečku. Vejít ve styk s podstatou světa, to má smysl." Kout země se mu stal výchozím bodem. Pourrat na své románové epopeji pracoval několik desetiletí. Stala se freskou, ve které soustředil esenci slovesného bohatství a moudrosti svého kraje, který důvěrně znal ze svých pravidelných pěších výšlapů, sbíraje lidové pověsti a balady.
</TEXT>
<HEADING>
Přátelství se zemí
</HEADING>
<TEXT>
Někde na počátku tak stojí temně pastózní lidový příběh (známý v kraji v mnoha obměnách) O řeřavých očích: hrůzný příběh dívky, která se přepadení ubrání tím, že vůdci bandy uřízne nožem prsty. Ten se však pomstí a v přestrojení ji pojme za svou ženu. A na tomto jednoduchém půdorysu Pourrat následně vystaví celý film mnohovrstevnatého děje, zasazeného do období napoleonských válek. Zalidňuje jej mnoha postavami - od prohnaných farářů po úlisné hospodské, proplétá drobnými, všednodenními historkami, dramatickými momenty a úchvatnými popisy hrbolaté krajiny. Právě les v jeho knize hraje důležitou roli strašidelně obstupuje obývané samoty, které chrání, ale též v sobě skrývá potenciální nebezpečí a záludné násilí. Pourrat není romantizující idealista selství, nýbrž ten, který u sebe i u svých postav rozpoznává "násilnictví, temný oheň, jenž, není-li držen zkrátka, si člověka osedlá a rozdivočí ho" (R. Bourneuf). Jenže ty z nejhorších nemusíme nutně hledat jen mezi bandou zlotřilců, ale právě mezi tzv. slušnými, úctyhodnými občany, oblečenými do vybraných kostýmů a chování. Proti lidské zdivočilosti a zákeřnosti však spisovatel postavil řád. Zosobněný - nikoliv však schematicky a neživotně - v postavách Anny-Marie, věrné svému muži i navzdory krutému poznání jeho pravé tváře, a jejího ochranitele, Kašpara, veselého kumpána a jakési mravní autority kraje, v celé světové literatuře výjimečně vykreslené postavy. Rozhodně blízko mu stojí Hesseho tulák Knulp, který je taktéž prachem světa cest veden k poznání nemožnosti pozemského naplnění. Vnitřní urozenost, ostych k ženám a přitom neochvějný smysl pro věrnost oběma hrdinům brání dosáhnout ideálu, po kterém touží. Neumenšuje to však na hloubce jejich prožívání světa.
</TEXT>
<HEADING>
Překladatelská výzva
</HEADING>
<TEXT>
Za pozornost a samostatnou kapitolu by stál výtečný překlad Jiřího Reynka. O Kašparovi z hor můžeme hovořit jako o nevšední překladatelské výzvě a v Reynkově výsledném přetlumočení pak o šťastném setkání. Reynek se s Pourratovými knihami seznámil v dětství prostřednictvím svých rodičů a v posledních letech se dílu tohoto autora soustavně překladatelsky věnuje, přeložil již dvě z jeho knih pohádek, báchorek, legend a zkazek z auvergneského kraje. Pourratovu neodvozenému světu Jiří Reynek rozumí; cítíme, že se v něm pohybuje rád. Jeho překlad Kašpara je "tělesně" uzemněný a přitom celistvý, se smyslem pro vnitřní dějovou linii autorova vypravěčství, s neobyčejně pestrou slovní zásobou odpovídající syrově-jadrnému kraji "žulovému a sopečnému, hor a lesů, románských kostelů a prvních papíren..." (Jan Čep). Na závěr jen drobnost ohledně malého opomenutí - v seznamu česky vydaných Pourratových knížek, uvedených na záložce Kašpara z hor, není zaznamenán drobný tisk V trávě tří údolí, vydaný roku 1937 v překladu Josefa Heyduka.
Henri Pourrat: Kašpar z hor
Přeložil Jiří Reynek
Literární čajovna S. Renaud
Havlíčkův Brod 2001, 669 stran
</TEXT>
</DOC>
<DOC>
<DOCID>LN-20020404080</DOCID>
<DOCNO>LN-20020404080</DOCNO>
<DATE>04/04/02</DATE>
<TITLE>
Režisér a scenárista Benjamin Tuček dokončuje svůj celovečerní debut s názvem Děvčátko
</TITLE>
<TEXT>
Za necelý týden vyvrcholí natáčení nového českého snímku Děvčátko, který je zajímavý hned z několika důvodů: poprvé se u nás (i v zemích směrem na východ) používá nová záznamová technologie CineAlta HDTV, navíc se o autorovi filmu, Benjaminu Tučkovi, často mluví jako o velkém talentu.
PRAHA - Klub Bourák na pražském Jižním Městě je jednou z mnoha typických sídlištních lokalit, kde se příběh filmu Děvčátko odehrává. "Natáčíme tu takovou smutnou country zábavu, na níž dojde k osudovému setkání a posléze i záměně tří hlavních hrdinů," vysvětluje režisér a scenárista v jedné osobě, který svůj debut situoval výhradně na sídlištní periferie velkoměsta. "Tohle prostředí ovlivnilo už několik generací," říká Tuček, podle kterého sídliště nemusí nutně být synonymem depresivní šedé nudy. "Snažíme se náš film pojmout hodně výtvarně, na každém sídlišti se dá dneska najít nějaký zajímavý kout," dodává režisér.
</TEXT>
<HEADING>
Tři dny - tři partneři
</HEADING>
<TEXT>
Titulní hrdinkou Děvčátka je sedmnáctiletá Ema, která žije pouze s matkou a prodává v second-handu. Pro nalezení své osobité představy o štěstí je Ema ochotná střídat partnery a říkat všem upřímně, co si myslí. Roli Emy svěřil režisér devatenáctileté Slovence Dorotě Nvotové: "Hledal jsem dívku, která nebude muset Emu hrát, ale prostě se jí stane." Talentovanou dceru herečky Anny Šiškové a režiséra Juraje Nvoty objevil pro film režisér Martin Šulík. Jako čtrnáctiletá hrála v jeho filmu Orbis Pictus, pak i v Záhradě a Krajince. Naposledy se objevila ve Šteindlerově Perníkové věži. "Tohle všechno byly role, ale Ema je prostě ze mě," říká temperamentní dívka, která nemá ambice být herečkou a vydala se na dráhu zpěvačky. "Ema během tří dnů vystřídá tři kluky, snaží se najít sebe samu, své místo, svou lásku," přibližuje hrdinku filmu její představitelka a dodává, "přesně takhle jsem žila, a kdybych se nevdala, nejspíš bych tak žila dodnes. Moc dobře znám ty smutky a radosti, které se v člověku střídají, když neví kudy kam." Eminu pohlednou maminku hraje také Slovenka, Jana Hubinská, kterou si můžeme pamatovat ze seriálu Zdivočelá země. Původ obou hereček se přirozeně promítl i do scénáře filmu. "Doma mluvíme slovensky, jinde česky s přiznaným přízvukem," vysvětluje Dorota, která jen málokdy mluví o Emě jako "o ní", většinou řekne "já".
</TEXT>
<HEADING>
Slibný poetický scénář
</HEADING>
<TEXT>
"Kdybych dokázala psát scénáře, chtěla bych napsat právě takovýhle příběh," shrnuje herečka své pocity. Kvalita textu byla také hlavním důvodem, proč přijal roli ve filmu Děvčátko i Ondřej Vetchý: "Scénář mi připadá mimořádný, navíc jsem moc spokojený s režisérem Tučkem, který má, podle mě, před sebou velkou budoucnost." Ve filmu si Vetchý zahraje Ištvána Daňa, "rychlou želvu, taxikáře bez taxíku, jediného opravdového muže Emina příběhu". Benjamin Tuček v roce 2000 absolvoval katedru scenáristiky a dramaturgie na pražské FAMU. Zkušenosti sbíral například jako asistent režie při natáčení Gedeonova Návratu idiota, kde vedl i casting. "Ben má cit pro psychologii a vedení herců, což je pro režiséra ideální předpoklad," říká Gedeon, "navíc se v něm snoubí literární talent s vizuální imaginací. Jeho scénáře jsou velmi poetické a mají kvality, o něž se dnes už, bohužel, snaží jen málokdo." Děvčátko, které slibuje být výrazným příspěvkem autorskému filmu, se natáčí na nejmodernější formát digitálního záznamu. "Kvalita výsledného obrazu se maximálně blíží záznamu na filmovou surovinu," vysvětluje režisér. "Navíc tahle technologie umožňuje při dokončování práci s obrazovou i počítačovou stylizací." Snímek, na který přispěl Státní fond na podporu kinematografie, vzniká s rozpočtem kolem šestnácti milionů korun a na jeho realizaci se podílí také Česká televize. V kinech by se mělo Děvčátko objevit letos v listopadu. "Rozhodně to nebude klasická komedie, ačkoli zjišťujeme, že některé scény jsou vtipnější, než jsme zamýšleli," přibližuje svůj film režisér Tuček. "Mělo by to být jako v životě, kdy se v přirozené a spontánní rovnováze střídá radost se smutkem."
"Kdybych dokázala psát scénáře, chtěla bych napsat právě takovýhle příběh," shrnuje herečka své pocity. Kvalita textu byla také hlavním důvodem, proč přijal roli ve filmu Děvčátko i Ondřej Vetchý: "Scénář mi připadá mimořádný, navíc jsem moc spokojený s režisérem Tučkem, který má, podle mě, před sebou velkou budoucnost." Ve filmu si Vetchý zahraje Ištvána Daňa, "rychlou želvu, taxikáře bez taxíku, jediného opravdového muže Emina příběhu". Benjamin Tuček v roce 2000 absolvoval katedru scenáristiky a dramaturgie na pražské FAMU. Zkušenosti sbíral například jako asistent režie při natáčení Gedeonova Návratu idiota, kde vedl i casting. "Ben má cit pro psychologii a vedení herců, což je pro režiséra ideální předpoklad," říká Gedeon, "navíc se v něm snoubí literární talent s vizuální imaginací. Jeho scénáře jsou velmi poetické a mají kvality, o něž se dnes už, bohužel, snaží jen málokdo." Děvčátko, které slibuje být výrazným příspěvkem autorskému filmu, se natáčí na nejmodernější formát digitálního záznamu. "Kvalita výsledného obrazu se maximálně blíží záznamu na filmovou surovinu," vysvětluje režisér. "Navíc tahle technologie umožňuje při dokončování práci s obrazovou i počítačovou stylizací." Snímek, na který přispěl Státní fond na podporu kinematografie, vzniká s rozpočtem kolem šestnácti milionů korun a na jeho realizaci se podílí také Česká televize. V kinech by se mělo Děvčátko objevit letos v listopadu. "Rozhodně to nebude klasická komedie, ačkoli zjišťujeme, že některé scény jsou vtipnější, než jsme zamýšleli," přibližuje svůj film režisér Tuček. "Mělo by to být jako v životě, kdy se v přirozené a spontánní rovnováze střídá radost se smutkem."
</TEXT>
</DOC>
<DOC>
<DOCID>LN-20020404081</DOCID>
<DOCNO>LN-20020404081</DOCNO>
<DATE>04/04/02</DATE>
<TEXT>
Ve všem zlém má prsty televize, zjistilo se v nejnovějším, metakritickém vydání debatního klubu České televize Katovna. A je to jistě pravda. Na druhé straně i pozornější sledování televizních programů by možná zabránilo tomu, aby přizvané univerzální odbornici jako příklad filmové parodie vypadla z úst kategorie "spaghetti western". Ledaže by jí film Tenkrát na západě připadal jako legrace k popukání. Relace, v níž výskyt brouka Pytlíka pravidelně dosahuje téměř kalamitních hodnot, přinesla tentokrát i malou senzaci: Vladimír Just se v přímém přenosu veřejně prohlásil za převtělení Karla Poláčka. Někde po cestě však muselo dojít k nepříjemné chybě, protože Karel Poláček prokazatelně uměl číst. Vladimír Just se naopak v Lidových novinách v textu o Billym Wilderovi a jeho rodišti místo otištěného "v rakousko-uherském městečku Sucha ležícím na území dnešního Polska" dočte "na bývalém polském území". Svůj smutný handicap pak staví na odiv v televizi a vinu za něj přisuzuje bezbranné autorce článku. Jestli takto pracuje s citacemi ve svém chystaném seznamu pokleslých frází, je opravdu nač se těšit. Spisek by mimochodem mohl dobře začínat Rejžkovým neobyčejně vtipným doporučením na adresu omylných novinářů, aby šli raději prodávat zeleninu. Jiskru jazykové vytříbenosti a svěžest ducha ovšem v sobotu nezapřeli ani Justovi familiárně zmnožení "Bassové a Peroutkové". Přehnanou kritičnost rozhodně nelze vyčítat Vladimíru Hronovi a jeho nostalgické show Jsou hvězdy, které nehasnou, jejíž pokračování uvedla v sobotu ČT 1. Zejména díly věnované 70. a 80. letům s dětskou bezelstností vynášejí z hlubin zapomnění vedle přijatelně průměrné produkce i skutečný kýč, který v oné době doslova zamořoval rozhlasové a televizní vlny. Nevzpomíná se na něj přitom jako na organizovaný zločin proti vkusu, maximální mírou odstupu je laskavá ironie. I vtipný a dobře provedený výstup, kdy spolu zpívají Černoch coby Dvorský a Hron coby Černoch, pak vinou rezignace tohoto pořadu na kvalitativní utřídění svého obsahu ztrácí na ceně. Připomenutí duchovního rozměru Velikonoc se tradičně ujala pouze Česká televize, a je potřeba jí v tomto ohledu, alespoň pokud jde o křesťanskou rovinu svátků, vyslovit uznání - její páteční i nedělní program dokázal slušně vybalancovat poměr mezi teologickou osvětou a nabídkou témat s širší platností. K vrcholům velikonočního vysílání patřila nově objevená mše Jakuba Jana Ryby, kterou vysílala ČT 2 v neděli, opomenout ale nelze například ani páteční pašije Antonia Salieriho. Snad jen film s poněkud matoucím názvem Muž, který vycházel z hrobu, reprízovaný Českou televizí v neděli těsně po poselství Svatého otce Urbi et orbi, mohl některé duchovně naladěné diváky svým obsahem trochu zaskočit. Ještě taktnějším, tentokrát "Prima nápadem" bylo v tento den uvést dokument Hitlerova smrt, opatřený v programových přehledech popiskem "Jak zemřel největší zločinec v dějinách lidstva? Zemřel vůbec? A kde je jeho tělo?" Dobrou práci letos odvedli organizátoři závěrečného večera akce Pomozte dětem v pondělí na ČT 1. Podařilo se připravit skutečně zábavnou show, v níž byl zřetelně přítomen jak ušlechtilý záměr, tak nadhled a humor. K vynikajícím momentům patřilo příznačné vystoupení Rychlých šípů či tragikomická píseň Pavla Lišky alias Jarouška Rýdla. Dramatickým pořadům uplynulého týdne vévodil nejen délkou, ale i kvalitou snímek Lazebník sibiřský Nikity Michalkova z roku 1999, který uvedla v pátek ČT 1. Achillovou patou tohoto filmu se v českém prostředí bohužel stala jeho dvojjazyčnost - snaha předstírat tváří v tvář ruštině ponechané v originále, že čeština je vlastně angličtina, působila v mnoha okamžicích opravdu absurdně. Čestné místo v hlavním vysílacím čase na Primě našel předevčírem první díl nezničitelného seriálu Chalupáři z roku 1975. Když sněží do chalupy, je nepochybně každý starý orchestrion dobrý... Je pak jen logické, že film jako Řek Zorba se musí spokojit s vysíláním do zdi v pátek v poledne.
</TEXT>
</DOC>
<DOC>
<DOCID>LN-20020404082</DOCID>
<DOCNO>LN-20020404082</DOCNO>
<DATE>04/04/02</DATE>
<TITLE>
Absolvent - Projekt 100 (USA)
</TITLE>
<TEXT>
Dustin Hoffman v hlavní roli oscarového snímku o mladíkovi, který se zaplete s rodinnou přítelkyní, ale zamiluje se do její dcery.
</TEXT>
<HEADING>
Andělská tvář (ČR) 29 %
</HEADING>
<TEXT>
Klasik české lidové komedie Zdeněk Troška natočil historický velkofilm o chudé krásce (Michaela Kuklová) a dvou bratrech (Filip Blažek, Jiří Pomeje) z tajemného zámku.
</TEXT>
<HEADING>
Banditi (USA)
</HEADING>
<TEXT>
Kriminální komedie s Brucem Willisem. Dva úspěšní bankovní lupiči vezmou jako rukojmí ženu v domácnosti Kate (Cate Blanchettová) a ta jim obrátí život vzhůru nohama.
</TEXT>
<HEADING>
Bratrstvo vlků Hon na bestii (Francie)
</HEADING>
<TEXT>
Dobrodružný příběh z Francie 18. století. Mladý vědec přijíždí na venkov utkat se s mytickou bestií - vlkem, který zabíjí lidi.
</TEXT>
<HEADING>
Bulšit (USA) 40 %
</HEADING>
<TEXT>
Parodie na teenagerovské komedie, jejíž místy velmi doslovný humor je určen pro mladé publikum. Hrdiny filmu jsou ošklivá "Popelka", sexy potvora, skupina paniců, studentka z Evropy, primitivní černoch a roztleskávačky.
Černý jestřáb sestřelen (USA) 83 %
Režisér Ridley Scott natočil válečné drama podle skutečné vojenské operace amerických ozbrojených sil v Somálsku v roce 1993.
</TEXT>
<HEADING>
Čistá duše (USA) 81 %
</HEADING>
<TEXT>
Russell Crowe jako geniální matematik John Forbes Nash, který aspiroval na Nobelovu cenu, ale za své výjimečné nadání zaplatil duševním zdravím.
</TEXT>
<HEADING>
Dannyho parťáci (USA) 78 %
</HEADING>
<TEXT>
Hvězdně obsazená kriminální komedie Stevena Soderbergha o partě podvodníků, kteří se pokusí za jedinou noc obrat tři kasina o 150 milionů dolarů.
</TEXT>
<HEADING>
E. T. - Mimozemšťan (USA) 97 %
</HEADING>
<TEXT>
Kultovní sci-fi Stevena Spielberga se vrací po 20 letech. Za pomoci nejnovějších digitálních technologií byla původní verze vylepšena a doplněna o vystřiženou scénu s Harrisonem Fordem.
Formule! (USA) 46 %
Akční drama z prostředí automobilových závodů. V roli zkušeného pilota Sylvester Stallone, který se po letech vrací do kokpitu.
Harry Potter a Kámen mudrců (USA, Británie) 76 %
Filmové zpracování prvního dílu pohádkových příběhů o malém kouzelníkovi Harrym Potterovi a jeho přátelích Ronovi a Hermioně.
</TEXT>
<HEADING>
Křižovatka smrti 2 (USA) 66 %
</HEADING>
<TEXT>
Společná dovolená detektiva Leeho (Jackie Chan) a detektiva Cartera (Chris Tucker), které známe z prvního dílu, se zvrhne v boj shongkongským mafiánským bossem.
</TEXT>
<HEADING>
Malý svědek (USA) 40 %
</HEADING>
<TEXT>
Thriller režiséra Harolda Beckera s Johnem Travoltou v hlavní roli. Frank Morrison jako jediný věří svému dvanáctiletému synovi, který žije s matkou a podivným nevlastním otcem (Vince Vaughn).
</TEXT>
<HEADING>
Mulholland Drive (USA, Francie) 84 %
</HEADING>
<TEXT>
David Lynch natočil další noční můru. Začínající herečka se zaplétá do tajemných záhad a začíná se bát vlastních snů. Film získal cenu za režii na festivalu v Cannes.
</TEXT>
<HEADING>
Můj bratr Tom (Británie, SRN)
</HEADING>
<TEXT>
Debut dlouholetého spolupracovníka Wima Wenderse a Larse von Triera natáčený digitální kamerou. Syrové milostné drama o lásce podivného mladíka a studentky katolické školy.
</TEXT>
<HEADING>
Návrat do Země Nezemě (USA) 45 %
</HEADING>
<TEXT>
Studio Walta Disneyho se po letech vrací k úspěšné animované pohádce o chlapci Peteru Panovi, který nechtěl nikdy vyrůst. Ve volném pokračování se opět objeví i zlotřilý kapitán Hook.
Hlavnímu hrdinovi zbývá do plnoletosti jediný den. Pokud se dokáže chovat jako zodpovědný občan, čeká ho rodinné dědictví. Jaké by to ale byly narozeniny bez pořádného večírku.
Perníková věž (ČR) 44 %
Nový film režiséra Milana Šteindlera je drogovou romancí o chlapci, který se rozhodne pomstít smrt své osudové lásky.
</TEXT>
<HEADING>
Princezna a bojovník (Německo)
</HEADING>
<TEXT>
Franka Potenteová jako éterická sestřička z psychiatrické léčebny potkává v dobrodružné romanci Toma Tykwera svůj osud - bývalého vojáka Boda.
</TEXT>
<HEADING>
Rok ďábla (ČR) 77 %
</HEADING>
<TEXT>
Nový mystifikační film Petra Zelenky je smutnou komedií o andělích. V hlavních rolích Jaromír Nohavica, Karel Plíhal a skupina Čechomor.
Sex a Lucia (Španělsko) 67%
Výrazná osobnost současné španělské kinematografie, režisér Julio Medem, natočil erotické drama o hledání lásky a nevyzpytatelných cestách osudu.
</TEXT>
<HEADING>
Střed světa (USA) 50 %
</HEADING>
<TEXT>
Digitální kamerou natočené erotické drama režiséra Wayna Wanga. Počítačový expert Richard a striptérka Florence spolu stráví v Las Vegas víkend s pevně danými pravidly.
</TEXT>
<HEADING>
Ti druzí (USA, Francie, Španělsko) 78 %
</HEADING>
<TEXT>
Matka (Nicole Kidmanová) se dvěma dětmi žije v ponurém venkovském sídle. Noví sloužící jsou poněkud zvláštní a v domě se nejspíš skrývá ještě "něco".
</TEXT>
<HEADING>
Traffic - nadvláda gangů (USA) 98 %
</HEADING>
<TEXT>
Kontroverzní režisér Steven Soderberg natočil pseudodokumentární film z prostředí drogové mafie. Snímek získal Oscara za režii a řadu dalších ocenění.
</TEXT>
<HEADING>
Zatracení (ČR) 62 %
</HEADING>
<TEXT>
Celovečerní debut režiséra Dana Svátka byl motivován skutečným příběhem Čecha, který byl v Thajsku odsouzen za pašování drog. V hlavní roli olomoucký herec Jan Plouhar.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce cinema.burda.cz (maximum je 100 %). Údaj je k 1. 4. 2002
</TEXT>
</DOC>
<DOC>
<DOCID>LN-20020404083</DOCID>
<DOCNO>LN-20020404083</DOCNO>
<DATE>04/04/02</DATE>
<TITLE>
říká režisér Jan Burian, který je prvním Čechem režírujícím v legendárním ruském divadle MCHAT
</TITLE>
<TEXT>
Ředitel proslulého Moskevského uměleckého akademického divadla Oleg Tabakov se rozhodl zařadit na repertoár hru Pavla Kohouta Nuly, kterou ve světové premiéře před půldruhým rokem uvedlo Divadlo J. K. Tyla v Plzni. Pro MCHAT hru přeložil Kohoutův dvorní překladatel Vladimír Savickij a premiéra je plánována na 12. říjen 2002. V Plzni hru nastudoval ředitel DJKT Jan Burian, který ji bude režírovat i v Moskvě.
LN: Jste ředitelem čtyřsouborového divadla a připravujete jubilejní ročník Mezinárodního festivalu Divadlo. Jak tyto aktivity skloubíte s přípravou inscenace na jedné z nejprestižnějších světových scén?
Dohodli jsme se s vedením divadla, že inscenaci připravím ve dvou fázích. První proběhne teď v dubnu, kdy by se měl přečíst a dotvořit text, podat výklad a udělat základní prostorové uspořádání vztahů. A ovšem také připravit dekorace, kostýmy, hudba. Druhá fáze by měla následovat v závěrečných měsících roku, premiéra bude koncem prosince.
LN: V čem se ruský způsob přípravy inscenace liší od našeho?
MCHAT a ruská divadla vůbec jsou pověstná na celém světě tím, že zkouší neuvěřitelně dlouho, běžný zkušební termín je půl roku. Jsou však inscenace - a mezi nimi některé velmi slavné, které se připravovaly i dva roky. Zkoušky potom neběží tak intenzivně jako u nás, nezkouší se každý den, hodně se o věci přemýšlí, než se vůbec jde do prostoru atd. Těžko soudit, do jaké míry a v jakém případě to je, nebo není užitečné. Nevýhoda je v tom, že pokud vím, jsou ruští herci přece jen zvyklí pracovat pomaleji. Přerušení zkoušek by v našem případě mělo sloužit k tomu, aby ty věci, které jsou zvyklí dlouho zažívat, zažili pod vedením asistenta. Přičemž běžná praxe v Rusku je taková, že výklad a základní řešení inscenace dělá tzv. režisjor pastanovščik, a pak je teprve režisjor, který vede zkoušky, vlastně to s nimi cvičí, prochází, repetuje atd.
LN: Jak rezonují témata Kohoutovy hry se situací v Rusku? Předpokládáte zásadnější dramaturgickou úpravu?
Oni tvrdí, že tomu rozumějí, že problémy u nich jsou obdobné. Myslím, že úprava musí řešit v první řadě srozumitelnost některých českých reálií. Například když u nás zazní ze scény píseň Modlitba pro Martu nebo Bratříčku, zavírej vrátka, českému divákovi okamžitě asociuje jisté historické události, dobovou atmosféru i vlastní zážitky s tím spojené. To v Rusku očekávat nemůžeme, budeme muset najít vhodné ekvivalenty. Řadu narážek na českou historii v úvodu hry bude nutné v textu podrobněji osvětlit zrovna tak, jako třeba pro ně neznámý pojem restituce. To se týká především první části. Dál, když se rozehrává propletenec jednotlivých osudů - a to je většina hry -, reálie ustupují, takže tam není takový problém.
LN: A co reflexe roku 1968, scéna s ruským důstojníkem, který se zastřelí na veřejném záchodku a zasadí tak ideovému přesvědčení hrdiny poslední ránu?
V ruské verzi Pavel Kohout uvažuje o tragičtějším vyznění téhle scény, pro nás je odlehčené komickým rozporem ruštiny a češtiny. Cítím, že celkově dojde k malému žánrovému posunu: lehká komediálnost první poloviny hry, která sahá až na hranici revue nebo bulváru, bude v MCHAT z dobrých důvodů muset ustoupit realističtějšímu, v něčem možná i drsnějšímu řešení.
LN: Inspiroval se scénograf David Borovskij plzeňskou inscenací, na kterou se přiletěl podívat?
Nemáme zatím definitivní verzi, ale vzhledem k prostorovým dispozicím moskevského divadla (ohromné jeviště s jednou zadní a dvěma bočními scénami, poměrně dobře vybavené) jsme se dohodli, že půjdeme spíš cestou naturalističtějšího pojetí. David Lvovič chce, aby divák, když přijde do sálu a uvidí scénu, si opravdu připadal jako v Praze na záchodcích, se vším všudy - jak to ostatně vyvěrá z tradice ruského realismu.
LN: Vznik MCHAT je spojen s osobnostmi K. S. Stanislavského a Němiroviče-Dančenka. Jaká je dnes jeho pozice v rámci světového divadla?
MCHAT je v naší terminologii něco jako Ruské národní činoherní divadlo. Stanislavskij s NěmirovičemDančenkem v něm provedli to, co je nazýváno první divadelní revolucí, a jimi založená tradice ovlivnila zásadním způsobem podobu veškerého euroamerického divadla. Dodnes ty nejznámější školy včetně Actors' Studia v New Yorku vycházejí z metodiky a postupů, které se zrodily v MCHAT. Marná sláva, na tradici Stanislavského navazují všichni reformátoři divadla, ať už tím, že s ní polemizují, nebo ji rozvíjejí - v žádném případě ji nemohou obejít.
</TEXT>
<HEADING>
LN: Je soubor MCHAT hodně početný?
</HEADING>
<TEXT>
V Moskvě jsou dneska dva MCHAT, které vznikly z toho původního po názorovém rozkolu, my tady hovoříme o MCHAT A. P. Čechova, jehož ředitelem je Oleg Tabakov. Jeho soubor má zhruba 70 herců v pracovním poměru a hraje denně na dvou scénách: v historické budově zhruba pro tisíc diváků a v poměrně nově vybudovaném Studiu pro tři sta diváků.
</TEXT>
<HEADING>
LN: Zahraje si v Nulách také Oleg Tabakov?
</HEADING>
<TEXT>
Obávám se, že ne. Sice jsme o této možnosti hovořili, ale popravdě řečeno, on má tolik nejrůznějších závazků, že by to šlo obtížně zorganizovat.
</TEXT>
<HEADING>
LN: Co znají Rusové z české dramatiky?
</HEADING>
<TEXT>
To, co se všeobecně ve světě hraje, a to je dneska především Václav Havel a Pavel Kohout, který se tam hodně hrával už od konce 50. let; samozřejmě znají Karla Čapka, ale toho už teď také nehrají podobně jako my, a znali také některé dramatiky 70. a 80. let, například Osvalda Zahradníka.
LN: Vidíte v repertoáru MCHAT styčné body třeba s repertoárem plzeňské činohry?
Je jich řada, jak se koneckonců u činoherních divadel repertoárového ansámblového typu dá očekávat, i když se velikostí dost podstatně liší: 80 procent titulů z jejich repertoáru jsme někdy hráli také. Nabízejí nejširší záběr od soudobých autorů po Shakespeara, větší důraz než my kladou na vlastní dramatickou literaturu - Čechova, Ostrovského, Turgeněva, ale jinak hrají Williamse, Wildea, Racina, Corneille.
LN: Už Tabakovův předchůdce ve funkci ředitele Oleg Jefremov nastoupil trend angažování režiséra ze země, jejíž hra se hraje. Trvá tento trend dál?
Tabakov rozhodně tuhle myšlenku má a snaží se o to zejména u soudobých her, i když to neplatí beze zbytku. Vím, že připravují litevskou novinku s mladým režisérem z Litvy, ale viděl jsem například Anouilhovu Antigonu v nastudování výborného gruzínského režiséra Čcheidzeho, který mimochodem před lety hostoval v Plzni. Režíroval tam také Zanussi a vysledovat se dá hodně prestižních jmen. Od Jefremovovy smrti se Tabakov snaží divadlo oživit, mimo jiné dělat víc premiér než dřív, což jim působí řadu provozních potíží, protože oni na rozdíl od nás nejsou na velkovýrobu zvyklí: pracují pomalu, pečlivě a s rozvahou a problémy, které jsme my i naši západní kolegové nuceni řešit během pěti minut, oni týden zodpovědně rozvažují.
LN: V závěru sezony budete v Plzni režírovat hru Čechov na Jaltě, která je humorným pohled na Čechova a MCHAT očima amerických dramatiků Drivera a Haddowa. Počítal jste s takovou průpravou a inspirací?
Je to neuvěřitelná shoda náhod. Když jsme se pro tuto komedii rozhodli, vůbec jsme netušili, že dojde ke spolupráci s MCHAT. Ale život přináší nejrůznější osudová setkání a paradoxy a tady je jich hned několik. Považuji za půvabné už to, že do bašty psychologického realismu par excellence vstoupím s Kohoutovou politickou revue, což samo o sobě bude napínavé. Kohout není Čechov ani Strindberg, je to autor jiného druhu, tudíž žánr a styl hraní musí být jiný. A druhá věc je, že vzápětí mám dělat hru, která se mile, lyricky, ale přece jen parodicky dívá na celou tuhle tradici. I když nezpochybňuje její hodnoty, ukazuje, že každá velká historická událost i v dějinách divadla má své obyčejné lidské zázemí, plné žabomyších sporů, válek a úrazů v mezilidských vztazích, a že dějiny mají vždycky dvě tváře - jedna je ta, která vstupuje do učebnic, a druhou tvoří normální jedinci, ze kterých se sice staly v těch dějinách modly, ale když žili, tak to byli lidé, kteří také nosili trenýrky.
</TEXT>
</DOC>
<DOC>
<DOCID>LN-20020404084</DOCID>
<DOCNO>LN-20020404084</DOCNO>
<DATE>04/04/02</DATE>
<TITLE>
Čapkova dramatická prvotina s lyrickým naladěním komorního dialogu jen těžko hledá místo v současné dramaturgii, směřující spíše k reflektování světa s šokující krutostí "cool" dramatiky či s odkazem k dávným mýtům.
</TITLE>
<TEXT>
Návrat Moravského divadla Olomouc k této hře plné poezie a lásky, o nějž se pokusil hostující režisér Jakub Korčák s přizvaným tvůrčím týmem (dramaturgyní Zorou Vondráčkovou, výtvarníky Milanem Davidem - scéna, Zuzanou Ježkovou - kostýmy a Zbyňkem Matějů - hudba), lze tedy na první pohled vnímat buď jako sympaticky vybočující a odvážný tah, nebo jako nápad, který se míjí s časem i prostorem. Text, jehož první verze vznikla už v roce 1911, skrývá řadu problémů - od modelovosti situace a symboliky postav přes rozmanitost jazykových vrstev až po žánrovou neurčitost. Střet uchvatitelského a nezkrotného mládí s usedlostí a poručnictvím staré generace, motiv úzkostlivě střežené nevinnosti a temné hrozby svedené a opuštěné lásky - to jsou témata, která mají dnes přece jen jiné rozměry než na počátku minulého století, a tak při jevištním setkání s Loupežníkem očekáváme asi především snahu o současné přečtení. V případě Korčákovy inscenace však právě tento moment schází. Nenápaditý přístup k textu (byť v úpravě Jana Skácela, která přibližuje poetický jazyk hry k dnešku) a absence výkladu postav směrem k dnešní interpretaci generační vzpoury i tématu hledání a smyslu lásky v jejích relativizujících proměnách odsuzují inscenaci do podoby divadelně nevzrušivé pietní repliky. Nezbytný časový posun je přítomen snad jen ve vstupním obraze, kdy na vyprázdněné scéně, v ostrém světle houpajících se lamp, ožívají na pozadí plátna jednotlivé postavy v jakési situační zkratce, osudově předznamenávající další děj (Mimi odsouzená k vyšívání a izolovaná od okolního světa). Potom se však na jevišti objeví replika kubisticky-symbolické scénografie Josefa Čapka a historizující kostýmy jednoznačně zařazují hrdiny zpět v čase, v duchu očekávatelné divadelní klasiky v případě venkovanů míří až ke stylovému klišé "ą la furianti", Loupežník představuje od prvního vstupu na jeviště zbojnickou legendu. V takto rozehrané výtvarné stylizaci jsou pak bohaté, folklorně inspirované masky lesních živočichů, nositelů ptačích hlasů a atmosféry snu letní noci, sice působivým, ale přece jen nesourodým prvkem. Režisér jako by se spolehl na autorem nastavené schéma postav a situací a zůstal pouze u jeho demonstrování. Milostně cudné, poetické dialogy Mimi a Loupežníka v podání Vladimíry Včelné a Filipa Čapky nesou atmosféru prvotního okouzlení i vášnivého vzplanutí, pohybují se však většinou v rovině statické a intonačně nepřesvědčivé recitace, z níž se oba protagonisté vymaňují až v druhé půli představení.
</TEXT>
<HEADING>
Povrchní vedlejší postavy
</HEADING>
<TEXT>
Výrazně zjednodušenými protihráči bez jemněji rozehraných vztahů jsou Profesor Josefa Bartoně, který hned po první scéně opouští masku starostlivého intelektuála a v konfliktu s provokujícím mládím dává průchod silácké demagogii a ješitnosti, i Paní profesorová Naděždy Chrobokové, zdůrazňující nervózními gesty pozici poslušné manželky a trpitelky. Fanka Ivany Plíhalové je odsouzena do role ukřičeného plebejského živlu (až pohádkově nepatřičně znějí z jeviště použité nářeční prvky) a jen obtížně hledá herečka mezi neustálým pobíháním prostor pro citlivější polohu Fanky milující a chápavé. Problém jazyka a jeho vztahu k věrohodnosti postav se pak dostává do popředí ve výstupu Cikánky (Ivana Koktová), jejíž slovenská romština je dnes spíš literární licencí. Z vedlejších postav zaujme Myslivec, kterého Adrian Jastraban neuzavírá pouze do hloupé nadutosti a zbabělosti, jak tomu obvykle bývá, ale propůjčuje mu i odhodlání soka v lásce. Naopak postavy Učitele (Pavel Juřica), Starosty a Souseda (Miroslav Hruška a Radko Choc) směřují v herecké stylizaci především ke zdůraznění komických prvků a stávají se divácky vděčnými figurkami z českého venkova. Olomoucký Loupežník je inscenací, která naplňuje dlouhodobější programové zaměření činohry na klasické tituly, především pak na díla romantické a poetické dramatiky. Místo současně interpretovaného a rezonujícího tématu však nabízí tentokrát pouhé pietní demonstrování textu.
Karel Čapek - Jan Skácel: Loupežník.
Režie: Jakub Korčák
Dramaturgie: Zora Vondráčková
Scéna: Milan David
Kostýmy: Zuzana Ježková
Hudba: Zbyněk Matějů
Premiéra 25. ledna 2002,
Moravské divadlo Olomouc
</TEXT>
</DOC>
<DOC>
<DOCID>LN-20020404085</DOCID>
<DOCNO>LN-20020404085</DOCNO>
<DATE>04/04/02</DATE>
<TITLE>
Výběr z celoživotního díla nedávno zesnulého umělce se otevřel v pražském paláci Kinských
</TITLE>
<TEXT>
Společnost Gallery ve spolupráci s pražskou Národní galerií pořádá v paláci Kinských výstavu Ladislava Nováka (1925 - 1999), jedné z nejzajímavějších a také vývojově nejdůležitějších osobností českého poválečného umění.
Výběr z Novákova celoživotního díla se v několika sálech prvního patra rozděluje podle tematických okruhů, různých technických postupů i časových návazností. Autorkou koncepce a kurátorkou výstavy je Eva Neumannová, které se podařilo sestavit kvalitní kolekci, v níž jsou dobře zastoupeny jednotlivé oblasti a období umělcovy tvorby. Jejím základem se stala sbírka Jiřího Valocha, nedávno darovaná Národní galerii, díla zapůjčená Galerií Benedikta Rejta v Lounech, Pražskou plynárenskou, společností Gallery a dalšími soukromými vlastníky. Expozici doprovází výpravná publikace s obsáhlým textem Jiřího Valocha, s řadou barevných reprodukcí a s bohatou dokumentací.
</TEXT>
<HEADING>
Spojení poezie a výtvarného umění
</HEADING>
<TEXT>
Ladislav Novák strávil téměř celý život v Třebíči, i když do Prahy pravidelně zajížděl. Setkával se tam se svými přáteli Janem Kotíkem, Mikulášem Medkem a také s Jiřím Kolářem. Výstava mimo jiné pobízí ke srovnání obou umělců, které spojuje hledání a nacházení na pomezí poezie a výtvarného projevu. První Novákovy experimenty spadají do období konce padesátých let. Novák vyprávěl, že ve vídeňském rozhlase zaslechl pořad o Pollockovi. Jeho metoda action painting ho velmi zaujala. Strukturu litých laků však využil v mnohém komornějším provedení. Brzy ji spojil například s koláží, a tak se začínaly, stejně jako u Koláře, v jeho tvorbě prolínat různé časy a rozdílné významy. Působivé jsou mapy z počátku šedesátých let, v nichž se topografická přesnost doplňuje s volnými gesty. Půvabné jsou Zenové básně, spojující tušové skvrny v klovatině s liniemi gestické kresby. Jeho fantazie se rozvíjela ve skvrnách doplněných "písmovými" znaky. Tušovými kaňkami nebo nápisy v obraze interpretoval také nejrůznější reprodukce. Zajímavý je cyklus "čtvrcených básní", v nichž kolážoval a rytmicky sestavoval útržky textů, notových osnov, kreslených záznamů.
</TEXT>
<HEADING>
Objevitel nových metod
</HEADING>
<TEXT>
Novák již v raném období dospěl k některým výrazným technickým objevům. K nejvýraznějším z nich se řadí alchymáž, při níž chemicky narušoval vytištěné texty a obrazy nebo je přenášel do jiných souvislostí, mezi jinými v instalaci zaujme například Portrét Jiřího Koláře z roku 1965. Někdy se alchymáž prolínala s akční malbou i s koláží. Záhy přešel také k asamblážím či objektům, v nichž se prolínal dripping s využitím látek a vodního skla. Od počátku šedesátých let vznikaly s přestávkami až do pozdního období slavné "růže", utvářené z útržků písem, reprodukovaných obrázků, notových záznamů a jiných materiálů. Na výstavě se kromě tzv. prerůží, které dokládají vývoj této metody, představují objekty z různých tvůrčích období - Růže dnes a navždy 1962, Růže erotická 1975, Růže for J. V. 1979. Náhody využívá umělec v tzv. Vržených básních. Nalepováním útržků papírů zakrývá ručně psané dopisy, texty interpretuje tuší, vatou nebo přírodninami. Křehce vyhlíží působivě instalovaná série Motýlů, v nichž se uplatňuje například metoda dekalku. Důležité jsou i topologické kresby, v nichž se linie nesměly nikdy křížit a v nichž docházelo k jakýmsi záznamům rytmicky řazených znaků nebo fantaskních tvarů. Umělec někdy využíval také kresbu kouřem na papíru. Novákovým zřejmě nejdůležitějším objevem se stala froasáž, kterou pak rozvíjel až do konce života v různých variantách. Dospěl k ní zmačkáním papíru, jeho opětným narovnáním a využitím zlomů ke kresbě. V takto vznikajících liniích autor objevoval fantastické tvary podivných monster, směšných deformovaných skřítků, propletence abstraktních prvků a rozmanitých symbolů. Někdy froasáže dosahují jemných barevných tónů, jindy zůstávají monochromní v šedavých odstínech, skýtajících stejné výrazové možnosti. Výstava zahrnuje vývojovou škálu froasáží včetně jejich kombinování s jinými technikami (například s alchymáží a koláží) - Po letech znovu teta Anomalie (1974), Myšlenky nemocného (1975), Velký ušatec (1975), Omyl J. Valocha (1995). Známé jsou také veronáže, které vznikaly za umělcova pobytu v Itálii (1989), v nichž oživil a v nových podmínkách rozvinul možnosti tušových skvrn, dekalků a koláží - Lilith (1990), Pohyb (1990). V posledních letech života se vrátil k litým tuším, v nichž se prolíná náhoda s fantazií i s jejím usměrněním.
</TEXT>
<HEADING>
Umělec vysoce ceněný i v zahraničí
</HEADING>
<TEXT>
Výstava je připravena s velkým citem pro proporce jednotlivých oblastí tvorby, řazení různých souborů, přehledné naznačení celkového vývoje s jeho prolínáním různých linií, s nejrůznějšími návraty i novými způsoby využití dřívějších objevů. Ladislav Novák soustředěně pracoval v ústraní menšího města a přitom udržoval pravidelné styky nejen s Prahou, ale i se zahraničními kulturními centry. Našel řadu obdivovatelů především ve Francii a Itálii. Byl tam často zván, pořádaly se mu tam výstavy, o jeho díle se vydávaly katalogy i obsažné knížky. Zabývali se jím významní sběratelé i teoretici umění. U nás se stal jeho zřejmě nejpřesnějším vykladačem Jindřich Chalupecký. Ladislav Novák zavítal do Itálie ještě nedlouho před smrtí při příležitosti své výstavy v Orvietu, k níž vyšla malá monografie. Brzy potom vydala brněnská galerie Aspekt graficky střízlivě a přitom vkusně vypravenou publikaci k výstavě v pražské Pyramidě. Nyní mohou návštěvníci zhlédnout umělcovu dosud snad nejširší retrospektivu, jejíž příprava s ohledem na značné roztříštění díla do mnoha sbírek - si vyžádala mimořádné úsilí.
Proměny Ladislava Nováka
Pořádá Národní galerie v Praze a Gallery
</TEXT>
</DOC>
<DOC>
<DOCID>LN-20020404086</DOCID>
<DOCNO>LN-20020404086</DOCNO>
<DATE>04/04/02</DATE>
<TITLE>
V české a anglické mutaci přináší publikace Český design 1995 - 2000 přehled výrobků našich designérů z posledních let. Po dlouhé době tak máme před sebou další pokus o mapování tohoto odvětví na pomezí užitého a volného umění.
</TITLE>
<TEXT>
Kniha v náznacích odráží klikatou cestu tohoto "umění pro život". Je očekávaným přehledem převážně renomovaných autorů, neohlížejícím se na komerční tlaky nejrůznějších firem. Odráží snahu o kultivaci života, ale ilustruje také místy dohánění západu v životním - líbivém i kvalitním - stylu. Design jako obor má za sebou složitá období. V socialistické éře se špičkové výrobky ve stínu masové průmyslové výroby těžko prosazovaly. Až díky uvolnění a živějším kontaktům v osmdesátých letech se začaly objevovat významné osobnosti oboru. V roce 1986 byla založena první skupina (Atika), jež svou postmoderní estetikou předznamenala novou, osobitější etapu. Vít Cimbura, Bohuslav Horák a další měli postupně úspěchy i na mezinárodní scéně - jejich vystoupení bylo v Čechách vždy událostí (někdy i snobskou) a příležitostí uvědomit si význam vzhledu předmětů všedního dne. Ve světě se mezitím protagonisté postmodernistického "zpochybňování dobrého vkusu" stali hvězdami médií. Philipp Starck (největší i "nejmorálnější" z nich), Ron Arad či tehdy v Nizozemsku žijící Bořek Šípek udávali v jistých kruzích tón. Následovala etapa "nové odpovědnosti" a návratu k podstatě či funkci modelovaného předmětu (židle, věšáku, stolu). U nás se pozornost k designu více obrátila až během devadesátých let. Zrodila se další z českých skupin Olgoj Chorchoj, která se zabývala experimenty s materiály a "čistou linií". Výsledky mohly být v té době již k vidění v nových prodejnách a galeriích (Genia loci, Ranný Architects, Ambrosiana atd.), zájemci měli konečně možnost své interiéry vybavit kvalitními a módními výrobky. Ustálily se také dvě výrazové tendence, jež jsou v knize mapovány. Jedni prosazovali racionální - místy až neosobní estetiku (Padrnos, Škorpilová, Nedvěd), druzí razili cestu individuálního vkladu, citu, emocí a také malovýroby či originálních kusů (Horák, Tajboš, Mrnka). Na rozdíl od široké průmyslové výroby, která i po změně režimu navazovala s designéry spolupráci jen občasnou, se o nevšední výrobky (díla) začaly ve větším měřítku zajímat výstavní instituce. Český design se v posledních letech více prezentuje a porovnává na veletrzích. Knihu o českém designu uspořádal Jiří Pelcl, činný tvůrce a pedagog. Přináší fundované informace o nábytku, předmětech na stůl (sklo, porcelán, keramika, kov a jiné materiály), textilu, svítidlech a designu výrobků. Chybí zde ale další významné oblasti, například oděvy, šperky, grafika (ta zvláště) a další. Přesto je tento souhrn do jisté míry objektivním - i když vymezeným - náhledem a vodítkem.
Český design 1995 - 2000
Výběr prací a úvodní text Jiří Pelcl
Vydal Prostor - architektura, interiér, design
Praha 2001
175 stran
</TEXT>
</DOC>
<DOC>
<DOCID>LN-20020404087</DOCID>
<DOCNO>LN-20020404087</DOCNO>
<DATE>04/04/02</DATE>
<TITLE>
V obnovené premiéře uvádí pražské Divadlo Kalich "dirty" muzikál Daniela Landy
</TITLE>
<TEXT>
Po šesti letech se na pražskou muzikálovou scénu vrátil Krysař. Nikoli jako nastavování verze divácky druhdy úspěšného díla, ale jako svébytná inscenace, jíž časový odstup prospěl. Obohacen o zkušenosti tvůrců je současný Krysař dramaturgicky promyšlenější, scénicky sevřenější, herecky vyrovnanější, textově čistší, hudebně bohatší a pohybově originálnější. Na rozdíl od jiných muzikálových látek, nabízených u nás v tu více tu méně vyparáděných produkcích, má Krysař jasné aktuální téma. Srozumitelně se tu hraje o tom, jak neřešené a nahlas nevyřčené křivdy v lidském soužití mohou vést k nekontrolovatelnému násilí. Také o tom, jak snadno dav připustí, aby jím kdosi manipuloval, a jak rychle mu krev zachutná, hraje se i o nedůvěře k neznámému. Pojem xenofobie obyvatelům středověkého městečka nic neříká, žijí však v potlačovaném napětí s bohatšími a (patrně) schopnějšími přistěhovalci, "ostrovany". Nespokojenost doutná a záhadný Krysař, povolaný, aby zbavil město myšího postrachu, se bezděčně stává jejím katalyzátorem. Ačkoli dává impuls k otevřenému konfliktu, neví, že skutečným hýbatelem dějů a činů není on sám, že Osud si scénář už dávno napsal: o těchto neslavných hrdinech si názor už udělal, vědomě je vede k násilí, aby je - byť to ve svém cynickém komentáři nepřiznává - vzápětí i odsoudil. Přežít povolil jen jedinému páru - zamilované čisté Agnes a kouzla zbavenému Krysaři. Autor hudby, libreta a textů písní Daniel Landa ví, co chce sdělit, a také to říká. Dramaticky, přesně, působivě, jednoduše. Texty je radost poslouchat, hudba osciluje mezi velkou melodií na jedné straně a nápaditou charakteristikou postav na straně druhé. Přes všechnu vážnost námětu humor je v inscenaci všudypřítomný (například skvělé kreace Henricha Šišky v roli Hostinského, tragikomičtí Mojmír Maděrič a Ivan Vodochodský v postavách Vrahů). K nejpůsobivějším pasážím patří sborové scény: mají dynamiku hudební, pohybovou, režijní, dobře se v nich uplatňuje výborně disponovaná company. Režisérka Mirjam Landa dala představení logickou stavbu a interprety vedla k suverénním výkonům (oba představitelé rybáře Štěpána Bohouš Josef a Filip Blažek dali postavě vývoj od dojemné naivity až k náhle probuzené "vůdcovské" agresivitě, pěvecky výrazná je Agnes Jany Šulcové, všestranně výborná Petra Janů jako Štěpánovka, spolehlivý Petr Kolář v titulní roli). Autor scény Václav Mikule malý jevištní prostor účelně vyřešil pro hereckou i taneční akci. Nizozemský choreograf Dirk Smits vykouzlil uvolněné taneční kreace, jež korespondují s dějem, posunují jej a jsou neobyčejně působivé. Krysař je kromě jiného i o omezenosti a předsudcích. Pokřiky rozvášněného davu ("Hej!") a odhodlané pochody mohou leccos nemilého připomínat. A o to zřejmě autorovi šlo.
Krysař
Hudba, libreto, texty: Daniel Landa
Režie: Mirjam Landa
Scéna: Václav Mikule
Choreografie: Dirk Smits
Divadlo Kalich, Praha
</TEXT>
</DOC>
<DOC>
<DOCID>LN-20020404088</DOCID>
<DOCNO>LN-20020404088</DOCNO>
<DATE>04/04/02</DATE>
<TITLE>
Čestmír Kopecký reaguje na dopis primátora Karlových Varů Zdeňka Roubínka.
</TITLE>
<TEXT>
Létající Čestmír, tak mne nazval na tomto místě před týdnem ve svém článku primátor Karlových Varů Mgr. Zdeněk Roubínek. Není ovšem prvním vtipným politikem. Před patnácti lety ho již s tímhle kameňákem předběhl Dr. Jan Zelenka, ředitel Československé televize, který si tímto spojením však jen zkrátil společnou chvíli ve výtahu. Podle pana primátora ono létání spočívalo prý v mém pendlování mezi Prahou a Karlovými Vary v cestách za prací v divadle pro děti Minor, kde jsem uměleckým manažerem, a na přednášky na FAMU. Pan primátor pedagogickou činnost na vysoké škole nazývá opět vtipně podnikatelskou aktivitou. Z mé pracovní smlouvy by vyčetl, že jsem si to dal jako podmínku pro práci ve Varech. Nemohl jsem se totiž smířit s tím, že budu bez práce, až o mém osudu rozhodne pět z devíti členů Rady města a konec koncepční práce bude vyřešen rychleji než za pět minut. To je ovšem Damoklův meč, který visí nad všemi řediteli divadel. Nicméně, představa, že bych byl létajícím Čestmírem, je lákavá. Co bych, pane primátore, tak asi udělal s možností létat a být neviditelný? Možná bych vám zkusil pomoci splnit usnesení zastupitelstva a podat trestní oznámení na neznámého pachatele. Dvacet osm milionů korun, pane primátore, které vydali úředníci magistrátu za nákupy pro divadlo, je totiž víc než podezřelých. Jen za obyčejný telefon, jaký stojí v obchodě 700,-, vydala radnice 23 920,-. Což při 26 kusech, které vaši úředníci objednali a zaplatili, pane primátore, dělá rozdíl minimálně 603 720,-Kč. Kde jsou? A těch 27 zbylých milionů? Možná bych Vám zkusil pomoci, aby Vaši úředníci, které řídíte, připravili Zřizovací listinu o půl roku dříve, tedy tak, jak jim ukládal zákon. A možná by v ní nebylo tolik nesmyslů, a naopak by tam bylo to, co má. Možná bych zkusil pomoci nalézt ty ztracené dopisy, co divadlo řádně úředníkům předalo v polovině ledna a dodnes čeká na odpověď... Nebo bych možná zkusil pomoci úředníkům dodržovat Kontrolní řád města. Nebo bych poradil nevybírat vedoucí odboru kultury mezi kamarády spolustraníků, stejně tam nedokázala pracovat déle než 5 dní. Nebo nevyměňovat po získání většiny v zastupitelstvu okamžitě více než 15 % lidí v představenstvech, komisích, atd. Jak se na to dívám, s tím bych nepohnul ani jako létající Čestmír, na to by člověk musel být třeba primátor. A místo zesměšňujících dopisů, plných nactiutrhání a nepravd zkusit připravit Plán rozvoje města, udělat pořádek na magistrátu... Jste tím povinen svým voličům, i když vaše strana již neexistuje, těch 852 hlasů vás zavazuje.
</TEXT>
</DOC>
<DOC>
<DOCID>LN-20020404089</DOCID>
<DOCNO>LN-20020404089</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Martin Mařan, předseda rady Akademie populární hudby, v úterý rezignoval na funkci a rovněž vyloučil své opětovné zvolení. Včera to oznámil ředitel Mezinárodní federace fonografického průmyslu České republiky (IFPI ČR) Karel Kučera. Mařan odstoupil v souvislosti s omylem, který vyšel najevo po letošním ceremoniálu udělování cen Anděl: ocenění v kategorii folkové hudby patřící Zuzaně Navarové a skupině Koa totiž obdržela kvůli chybě při přepisu nominací skupina Jablkoň. "Letošní ceny byly v historii českých výročních cen z hlediska ceremoniálu i oceněných ty nejlepší a Martin Mařan se velmi osvědčil," konstatoval Kučera. "Bylo však nad naše síly zvrátit jeho rozhodnutí," dodal. Výbor IFPI ČR za něj hledá novou osobnost a situaci chce projednat 28. dubna. Funkce předsedy rady Akademie populární hudby se Mařan, ředitel organizace Intergram, ujal loni po Michalu Horáčkovi, který odstoupil kvůli skandálu provázejícímu předávání cen za rok 2000. Tehdy vznikly dohady o hlasování akademiků; konalo se v přímém přenosu a muselo být v jednom případě kvůli selhání počítače opakováno. Licenci na pořádání hudebních cen, od letoška nesoucích název Anděl, má IFPI ČR jako sdružení českých vydavatelů desek. Proto jmenuje polovinu rady a jejího předsedu; druhou polovinu pak jmenuje předseda. Rada akademie se po Mařanově odchodu rozešla. Letošní chybu připisují pořadatelé předsedovi sekce hudebních publicistů Vojtěchu Lindaurovi. "Přestože se jednoznačně jednalo o jeho osobní pochybení, přijímám za vzniklou situaci odpovědnost," uvedl již dříve Mařan. Když Mařan definitivně vyloučil diskusi o svém znovuzvolení, ředitele IFPI ČR to zaskočilo: "Osobně v tomto okamžiku ještě nemám představu, koho bychom mohli oslovit; je to příliš čerstvé," prohlásil. Mařan uvedl, že pokud by chtěl pokračovat, mohl tak učinit, protože mu rada akademie vyjádřila plnou podporu. "Znovuzvolení však nepřipadá v úvahu. Budu ovšem svému nástupci i radě kdykoli k dispozici, bude-li z jejich strany zájem o předání zkušeností či o jakoukoli pomoc," dodal.
</TEXT>
</DOC>
<DOC>
<DOCID>LN-20020404090</DOCID>
<DOCNO>LN-20020404090</DOCNO>
<DATE>04/04/02</DATE>
<TITLE>
Kulturní diář Jaromíra Slomka
</TITLE>
<TEXT>
Mluví a píše se o dekretech zvaných Benešovy, hodnotí se osobnost nejslavnějšího kožlanského rodáka. K tomu jen malou poznámku, vlastně výpisek z četby. Právě před 60 lety napsal v exilu Egon Erwin Kisch vzpomínku na mladičkého Edvarda Beneše. Známý komunistický žurnalista v ní líčí chlapecké počínání budoucího diplomata a státníka. Vše se odehrává na sklonku 19. století: fotbalový klub Sturm nastupuje k ligovému utkání proti Slavii, na jedné straně hráč Kisch, na druhé hráč Beneš. "Zuřivý reportér" si po letech vybavuje: natáhl jsem se "jak široký, tak dlouhý, protože mi malý záložník Slavie jménem Beneš nastavil nohu. Možná také, že mi nohu nenastavil. Fakt je, že odešel ihned ze hřiště, když jsme si na něho chtěli stěžovat, aby nedal záminku k odchodu nám, tah, který bohužel zase opakoval, když se stal prezidentem Československé republiky." Co dodat? Že se na česko-německém hřišti už dávno hraje jiné utkání? Nicméně "malý záložník Slavie" stále leckomu nedá spát.
V úterý byla po dvouleté rekonstrukci otevřena Valdštejnská zahrada na Malé Straně v Praze. Stálo to skoro 80 milionů, nákladné jistě bylo i restaurování soch Adriana de Vriese. Tedy - jejich replik. Originály se totiž za třicetileté války zalíbily Švédům tak mocně, že si je zabalili a odvezli domů. Možná že naše ministerstvo kultury vede ten starý válečný lup jako pohledávku, co by ne. Můžeme ty ukradené sochy dostat zpátky? Ano, cesta k nim vede přes Evropskou unii. Až budeme - stejně jako Švédsko - jejím členem, pak ty plastiky, aniž se přistoupí k jejich transportu zpátky, budou přece zase naše. Evropské, původem pražské. Deponovány ve Švédsku. Jistě v nějakém pěkném lapidáriu, zatímco kyselé deště budou padat na repliky. Pravda, do Švédska je to z Prahy dál než do Slavonic či Šluknova, ale větší státy (soustátí) mají větší vzdálenosti. Zvykejme si.
Mimochodem, o nutné integraci Evropy mluvil už v polovině 19. století Victor Hugo, od jehož narození uplynulo letos 200 let. Francie si svého velkého syna připomíná také jeho myšlenkami. Tento představitel literárního romantismu byl schopen uvažovat i politicky. Roku 1849 na mírovém kongresu v Paříži pronesl památná slova. Francouzi se k nim dnes vracejí pro jejich prozíravost: "Přijde den, kdy se (...) Francie, Rusko, Itálie, Anglie, Německo, vy všichni, národy celého světadílu, pevně spojíte, aniž byste ztratili své zvláštní přednosti a slavnou jedinečnost, do nadřazeného společenství a vytvoříte evropské bratrství, úplně stejné jako Normandie, Bretaň, Burgundsko, Lotrinsko, Alsasko a vůbec všechny naše provincie tvoří Francii. (...) Přijde den, kdy uvidíme, jak (...) Spojené státy americké a Spojené státy evropské stojí proti sobě a podávají si ruce přes oceán, jak si vyměňují výrobky, dovednosti, nápady, jak obdělávají celou Zemi, osidlují pouště, zlepšují stvoření před zraky Stvořitele a spolupracují na blahu všech díky těm dvěma nekonečným silám, bratrství a všemohoucnosti Boží." (Přeložil Matěj Turek) Užitečná četba pro billboardové manekýny, které chytá psotník při představě prý plíživého sjednocování Evropy, ne?
</TEXT>
</DOC>
<DOC>
<DOCID>LN-20020404091</DOCID>
<DOCNO>LN-20020404091</DOCNO>
<DATE>04/04/02</DATE>
<TITLE>
Na článek Komu patří Spejbl a Hurvínek (LN 28. 3. 2002) reaguje Helena Štáchová.
</TITLE>
<TEXT>
Jako první mne zcela šokoval fakt, že pan ředitel Šlechta novinám poskytl k otištění ochrannou známku prof. Skupy s tvrzením, že MÚSS je jejím vlastníkem. Lživě tvrdil, že tedy v našem sporu stojí proti sobě ochranné známky dvě. Ta, kterou si zaregistroval k ochraně Spejbla a Hurvínka M. Kirschner v roce 1994 a kterou užívá divadlo, a známka profesora Skupy z roku 1929, která prý náleží plzeňskému úřadu. Tato záměrná diletantská chyba měla zřejmě posloužit k dezinformaci čtenářů. Nemohu totiž uvěřit, že tři odborníci na autorské právo, které si stačil postupně najmout pan ředitel, spolu s dalšími odborníky na ochranné známky a autorské právo najatými radnicí, neinformovali své klienty o tak zásadním faktu, že každá ochranná známka má platnost 10 let. Jestliže se poté neobnoví, zaniká. Známka pana profesora přestala existovat v roce 1939. Další nepřesností je tvrzení, že MÚSS je v pořadí třetím dědicem autorských práv prof. Skupy. Je čtvrtým. Prvním byla paní Skupová, která poslední vůlí předala dědictví své sestře. Ta zemřela v Domově důchodců Lochotín a tomu také vše odkázala. Protože tento domov neměl právní subjektivitu, její poslední vůle byla neplatná. Ze záhadných důvodů, bez poslední vůle a zřejmě protiprávně, dědictví převzala sestřenice pana Skupy, která poté autorská práva odkázala MÚSS. Sestřenice však nedědí ze zákona a poslední vůle s odkazem na ni neexistovala. Náměstek plzeňského primátora ing. Rödl tvrdil, že naši dohodu jsem znemožnila tím, že jsem případ zmedializovala. Opak je pravdou. Mám v ruce dopis pana primátora, který mi vysvětluje, proč byl nucen porušit naši dohodu, že pozdržíme informace o našem sporu až do soudního rozhodnutí. Byl prý, jakožto veřejný činitel, povinen poskytnout tisku informace. Stalo se tak v Právu a autor J. P. Kříž je ochoten dosvědčit, že já jsem se odhodlala k článku připojit až poté, kdy mě s plzeňským příspěvkem seznámil. Takže to nebylo moje zmedializování případu a také to nebyl důvod, proč se tím zablokovalo další jednání mezi mnou a Plzní. První článek vyšel deset dní poté, kdy vstoupila v platnost dohoda mezi mnou a panem primátorem, že ponecháme vyřešení na soudu. Divím se, že o těchto faktech nebyl pan náměstek informován, nebo proč si informace nevyžádal, když se rozhodl spor v novinách komentovat. Jako ředitelka divadla musím velmi pozorně hospodařit, a šokuje mě tudíž tvrzení ing. Šlechty, že se jedná o "nepatrné požadavky" vůči divadlu. Plzeň požaduje na divadle 400 000 Kč za to, že nese ve svém názvu jméno Spejbl a Hurvínek, 300 000 Kč za použití těchto jmen v produkcích divadla. Pravidelnou odměnu 3 % z tržeb divadla, 15 % za užití Skupových her, 3 % máme platit za šíření v médiích, internetu, televizi, rozhlase, 16 % za Skupovy scénky, 3 % z prodaných nosičů, 16 % ze skupovských nosičů... atd. Výše těchto odměn není konečná a má se prý zvyšovat o procenta inflace. Tato nestoudnost končí výhružkou, že nebudeme-li tyto částky platit, bude divadlo likvidováno či vstoupí do konkursu. Tak zní Licenční smlouva, na kterou jsem odmítla přistoupit i z důvodu, že požadavky protistrany považujeme za neoprávněné, neb jsou dle poslední vůle pouze dědici Skupova autorského díla, a ne už toho, na čem se pan profesor autorsky nepodílel. Jestliže se panu řediteli zdají takovéto částky "nepatrnými", pak mi nezbývá, než mu gratulovat. Při takové výši dotace ale nechápu, proč usiluje o natolik absurdní situaci, že by se naše divadlo, jakožto příspěvková organizace dotovaná městem, mělo stát příspěvkovou organizací jiné příspěvkové organizace dotované městem. Tato neuvěřitelná představa je dovršena benevolentním tvrzením pana náměstka Rödla, že v případě finančních nároků by se plzeňská radnice dohodla s pražskou, která by jednoduše zvýšila rozpočet divadla. Zajímalo by mne, jak by se na podobný návrh díval radní Němec, kterého s touto vizí nikdo neseznámil. Nedovedu si představit, že by třeba zrušil na úkor našeho divadla dotaci jinému pražskému divadlu a z ní by pak vyplácel sociální úřad v Plzni.
(redakčně kráceno)
</TEXT>
</DOC>
<DOC>
<DOCID>LN-20020404092</DOCID>
<DOCNO>LN-20020404092</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Dlouholetý herec pražského Divadla Na zábradlí Ladislav Klepal (nar. 1937) zemřel v pondělí 1. 4. Stálý člen Divadla Na tahu Andreje Krobota působil v 60. letech jako jevištní technik a příležitostný herec v Divadle Na zábradlí (DNZ). Od období normalizace do roku 1989 nemohl hrát (pracoval jako výpravčí na železnici). Poté herecky hostoval v inscenacích šéfa DNZ Petra Lébla a od roku 1997 byl ve stálém angažmá této pražské scény. Herecké příležitosti dostal i ve filmu: hrál ve snímcích Báječná léta pod psa a Ene bene. Mohli jsme ho vidět i v televizi, kde byl odvysílán záznam původní inscenace Krále Ubu z šedesátých let, kde hrál po boku Jana Libíčka. Poslední rozloučení s Ladislavem Klepalem proběhne zítra v Mariánských Lázních.
</TEXT>
</DOC>
<DOC>
<DOCID>LN-20020404093</DOCID>
<DOCNO>LN-20020404093</DOCNO>
<DATE>04/04/02</DATE>
<TITLE>
Po prvním kole čtvrtfinálových zápasů jsou blíž k postupu fotbalisté Bayernu, Panathinaikosu a obou anglických zástupců
</TITLE>
<TEXT>
S nejtěsnějším náskokem 1:0 pojedou k odvetě čtvrtfinále Ligy mistrů shodně fotbalisté Liverpoolu i Panathinaikosu Atény. Angličané zdolali doma Leverkusen, Řekové si připsali do řady úspěchů na domácím hřišti i výhru nad Barcelonou.
PRAHA - Na Anfield Road byla zpočátku k vidění taktická partie, jíž dominovala snaha neudělat chybu. Burácení vyprodaných ochozů podlehl jako první Liverpool a jeho osmělení mu přineslo ovoce. Do útoku zavelel i Vladimír Šmicer, který se jako jediný z tria českých fotbalistů objevil v základní sestavě. Obrana Bayeru jej často zastavovala jen za cenu faulu, Ramelow si dokonce za svůj zákrok vysloužil žlutou kartu a v odvetě bude chybět. V ní bude Leverkusen dotahovat slabý náskok, pod nějž se podepsala hrubá chyba jeho obrany. Krátce před koncem prvního poločasu svého soupeře Liverpool zmáčkl, Fin Hyypiä po rohu zůstal těsně před opuštěnou brankou zcela sám a dorazit Owenovu přihrávku pro něj nebyl žádný problém. Hosté se po přestávce vysunuli dopředu, mohli vyrovnat, ale Ballack jen o centimetry minul branku. Na závěr zápasu přišel na hřiště místo Šmicera jeho krajan Patrik Berger.
</TEXT>
<HEADING>
V Aténách rozhodla penalta
</HEADING>
<TEXT>
V Aténách se hrála vyrovnaná partie, v níž byla Barcelona řeckému vicemistrovi rovnocenným soupeřem, i když nastoupila bez ne zcela vyléčeného Brazilce Rivalda. Hosté spoléhali na Overmarsovu rychlost a nizozemský útočník neustále motal hlavu svému strážci Šaričovi. Přesto měli více šancí domácí, ale ani Konstantinu a Kolkka neuspěli. Finský rychlík se nakonec přece dočkal za svou snahu odměny, když jej v závěru stáhl k zemi nestárnoucí obránce Abelardo a Basinas z penalty rozhodl.
</TEXT>
<HEADING>
Odveta bez hvězdné zálohy
</HEADING>
<TEXT>
Dvaaosmdesát minut živili Zidane, Raúl a spol. naději na prolomení nepříjemné tradice, ale pak na gól Geremiho odpověděli Effenberg a Pizzaro a královský klub jel do Madridu z bavorské metropole opět s prázdnou kapsou. "Nechápu, proč všichni říkají, že je Real nejlepší na světě. Vždycky když proti němu hrajeme, tak jej porazíme," rýpl si do poražených trenér Bayernu Ottmar Hitzfeld. "V této chvíli jsme nejlepší my," dodal sarkasticky. Manchester United už podle mnohých odborníků mezi čtyřmi nejlepšími po dvoubrankové výhře v La Coruni je. Anglický mistr však za to draze zaplatil: kapitán Keane si natáhl zadní stehenní sval, záložník Beckham si noc po zápase ledoval kotník a na letiště se ploužil o berlích, další muž středu pole Scholes inkasoval třetí žlutou kartu a Argentinec Verón je na marodce už delší dobu se zraněním paty. "Na Beckhama to byl strašlivý zákrok. Od takového fotbalisty, jako je Tristán, bych něco takového nečekal," vztekal se trenér Alex Ferguson. "Navíc dostal jen žlutou, měla to být červená," dodal kouč, jehož tým půjde do odvety bez hvězdné zálohy.
Dvaaosmdesát minut živili Zidane, Raúl a spol. naději na prolomení nepříjemné tradice, ale pak na gól Geremiho odpověděli Effenberg a Pizzaro a královský klub jel do Madridu z bavorské metropole opět s prázdnou kapsou. "Nechápu, proč všichni říkají, že je Real nejlepší na světě. Vždycky když proti němu hrajeme, tak jej porazíme," rýpl si do poražených trenér Bayernu Ottmar Hitzfeld. "V této chvíli jsme nejlepší my," dodal sarkasticky. Manchester United už podle mnohých odborníků mezi čtyřmi nejlepšími po dvoubrankové výhře v La Coruni je. Anglický mistr však za to draze zaplatil: kapitán Keane si natáhl zadní stehenní sval, záložník Beckham si noc po zápase ledoval kotník a na letiště se ploužil o berlích, další muž středu pole Scholes inkasoval třetí žlutou kartu a Argentinec Verón je na marodce už delší dobu se zraněním paty. "Na Beckhama to byl strašlivý zákrok. Od takového fotbalisty, jako je Tristán, bych něco takového nečekal," vztekal se trenér Alex Ferguson. "Navíc dostal jen žlutou, měla to být červená," dodal kouč, jehož tým půjde do odvety bez hvězdné zálohy.
</TEXT>
</DOC>
<DOC>
<DOCID>LN-20020404094</DOCID>
<DOCNO>LN-20020404094</DOCNO>
<DATE>04/04/02</DATE>
<TITLE>
Pachtění kladenských hokejistů posledními extraligovými sezonami letos zakončil extraligový pád. Proč klub, v němž se naučilo hrát hokej tolik hvězd včetně Jaromíra Jágra, takový osud potkal? Jednou z hlavních příčin je krátkozraká práce vedení klubu.
</TITLE>
<GEOGRAPHY>PRAHA</GEOGRAPHY>
<TEXT>
Výraznou stopu zanechal kladenský hokej v české hokejové historii. Hráči, kteří právě na Kladně vzali hokejku poprvé do ruky, jsou rozeseti po celém světě. Jágr, Eliáš, či bratři Kaberleové září v NHL, Patera s Procházkou bojovali o titul v ruském Omsku, Burger se připravuje na extraligové finále ve Vítkovicích. A co na Kladně? Po fiasku v baráži se už tak zdecimovaný tým pomalu rozpadá a prezident klubu Jaromír Jágr musí uklidňovat rozzlobené fanoušky.
</TEXT>
<HEADING>
Vedení klubu chyběly schopnosti i snaha
</HEADING>
<TEXT>
"Jsem z toho smutný, ale vůbec mě nepřekvapilo, že to takhle skončilo," komentuje situaci bývalý slavný kladenský hokejista Eduard Novák, který ještě v loňské sezoně vedl klub coby kouč. "Klub řídili lidé, kteří hokeji nerozuměli. Chyběly jim profesionální schopnosti i zanícení pro tuto práci. Tolik hloupých chyb, jako se udělalo na Kladně, jsem ještě v životě neviděl," kroutí hlavou. Největším trnem v oku je většině kritiků prezident Jaromír Jágr starší. Zatímco se totiž na Kladně generální manažeři i trenéři v poslední době střídali jako na běžícím pásu, on ve vedoucí pozici setrvával a sledoval, jak se klub řítí do záhuby. Ostrou kritiku sklízí především za to, že v týmu neudržel nadějné odchovance. "Hráči se jen prodávali a noví nepřicházeli," říká Novák, se kterým souhlasí i další legendární Kladeňák Jan Neliba: "Ještě v roce 1996 mělo Kladno silný tým, který mohl bojovat i o titul. Jenomže pak už se jen prodávalo. Jakmile někdo jen trochu vyčuhoval, okamžitě odešel. V případě největších hvězd se to dalo pochopit, ale později odcházeli i jen lehce nadprůměrní mladí hráči. A posily? Nebyly žádné." Jaromír Jágr oponuje s tím, že při současných přestupových pravidlech nemohl hráčům v odchodu zabránit. "A z NHL jsme čekali na odstupné za hráče i tři roky, v Evropě se přestupuje zadarmo a v rámci extraligy podle nevýhodných tabulek. To, že jsme vychovali tolik dobrých hráčů se proti nám paradoxně obrátilo," tvrdí a částečně má určitě pravdu. Ve stejné situaci jsou ale na druhou stranu i další extraligové týmy, ale žádný z nich podobný exodus nepotkal. Proč? "Vím, že není lehké hráče udržet, ale mně se často zdálo, že se o to vedení klubu ani moc nesnaží. Necítil jsem chuť klub budovat, vytvořit v něm lepší podmínky, motivovat hráče, aby třeba ještě rok dva zůstali," říká Neliba. Eduard Novák, mistr světa z let 1976 a 77, je ještě ostřejší: "Přišlo mi, že pana Jágra osud klubu moc nezajímá. Jeho výroky o tom, že o hokej se začne starat až potom, co bude mít sklizené brambory, byly pověstné. A i když to třeba nemyslel úplně vážně, vypovídají o tom, jak se tady hokej dělal." Na vině ale nebyly jen nedokonalá přestupová pravidla a prezident Jágr, ale chudší kladenský region a lidé, kterými se obklopil. Především sázka na legendárního obránce Františka Pospíšila coby generálního manažera klubu nevyšla. Právě za jeho éry se nadprůměrné extraligové mužstvo propadlo ke dnu a marně hledalo silného generálního sponzora. Velvana a Vagnerplast, poslední firmy, které se objevily v oficiálním názvu klubu, mužstvu zajišťovaly jen minimální rozpočet. V předcházejících čtyřech sezonách tak Kladno balancovalo na hraně baráže, ale nakonec se jí vždy zázrakem vyhnulo. A jakoby s tímto osudem začalo být vedení spokojené. "Prostě se musíme smířit s tím, že jsme chudý klub," prohodil čas od času při odchodu další kladenské hvězdičky rezignovaně Jágr.
</TEXT>
<HEADING>
Budoucnost? Návrat bude těžký
</HEADING>
<TEXT>
A jaká bude kladenská budoucnost? Vrátí se slavný klub mezi elitu? "Nevím, ale jestli zůstane v první lize víc jak rok, bude to špatný. Stačí se podívat, jak se o návrat marně pokouší v Jihlavě," míní Neliba. Novák přidává ještě černější prognózu: "Mám obavy z toho, aby se to teď na Kladně úplně nerozpadlo. Pro plno lidí ze současného vedení nebude práce pro prvoligový klub atraktivní. Je klidně možné, že se vydají pustošit někam jinam," myslí si.
O koho Kladno také přišlo
ÚTOČNÍCI
</TEXT>
</DOC>
<DOC>
<DOCID>LN-20020404095</DOCID>
<DOCNO>LN-20020404095</DOCNO>
<DATE>04/04/02</DATE>
<TITLE>
PAU, Francie - Již přímo ve francouzském městečku Pau se připravují na víkendový zápas čtvrtfinále Světové skupiny Davisova poháru čeští a francouzští tenisté. "Vše funguje, jak má, a zatím se daří," shrnul první český hráč Jiří Novák pocity po třech dnech tréninku. "Zázemí je super a na nedostatek tréninku si nemůžeme stěžovat," doplnil Novák. Pohodu zkalilo jen lehké zranění náhradníka Petra Pály. Při tréninku uklouzl a při pádu si pochroumal záda. "Přetočil jsem se. Nikdy jsem nic takového neměl," řekl Pála.
</TITLE>
<HEADING>
O sestavě má kapitán českého týmu jasno
</HEADING>
<TEXT>
Obrysy české sestavy jsou zcela jasné: do dvouhry by měli nastoupit Novák s Ulihrachem a do čtyřhry je připraven pár Novák, David Rikl. "Ulihrach hraje výborně," chválil kapitán a podobně hodnotil i Nováka, jemuž zároveň radí na turnajích ATP. Kukal doufal, že se ve Francii naplní rčení "do třetice všeho dobrého". "Dvakrát jsme se silným soupeřem prohráli. Teď to vyjde," přál si Kukal. Se Spojenými státy tenisté předloni ve čtvrtfinále prohráli 2:3 a loni po podobné bitvě podlehli v prvním kole ve Švédsku. Od minulého týdne se 27letý Novák představil s novou bradkou. Na kurtu proháněl deblového partnera Rikla a působil hubenějším dojmem než dříve. "Váhu si nehlídám. Je mi jedno, jestli mám o kilo víc nebo míň," pronesl Novák. "Kurt je hodně rychlý, ale pomalejší než v Prostějově a Ostravě. Dá se tady hrát relativně víc zezadu. Sedí nám," zhodnotil tenista. Na turnajích v Americe se Čechům ani Francouzům nedařilo. "Z toho bych nedělal závěry. Davisův pohár je odlišný," mínil Novák, po-dle jehož slov jsou pod tlakem Francouzi. "Oni jsou papírovými favority. Loni to vyhráli, oni se musejí snažit," řekl Novák. Tenisté přiletěli do Francie v neděli a Velikonoce strávili na dvorci. Na pomlázku pod pyrenejskými vrcholky nedošlo. "Tady je to pánská jízda," vysvětlil Novák. V pondělí nachytal výpravu aprílovým žertíkem. "Nahlásil jsem, že musím okamžitě domů, protože nám zatéká do baráku. Trochu znejistěli, ale když jsem je upozornil na datum, tak se uklidnili," prozradil Novák. Domácí tenisty povede do utkání s českým týmem Nicolas Escudé. Do dvouhry společně s ním kapitán Guy Forget asi pošle Sébastiena Grosjeana. Jistým hráčem do čtyřhry je Fabrice Santoro a je možné, že jeho partnerem bude Michael Llodra, který by tak v týmu nahradil původně nominovaného Arnauda Clémenta. "Sestavu už mám v hlavě, ale ještě ji neprozradím," mlžil Forget. Francouzský kapitán označil Ulihracha a Nováka za hráče, kteří jsou schopni porazit kohokoli na světě, když mají svůj den. "Proto je český tým mimořádně nebezpečný," rozjímal Forget. Dnešní losování zápasů dvouhry obstará Claude Bergeaud, trenér místního basketbalového klubu Béarnais Pau-Orthez, v jehož hale se tenisové utkání uskuteční.
Obrysy české sestavy jsou zcela jasné: do dvouhry by měli nastoupit Novák s Ulihrachem a do čtyřhry je připraven pár Novák, David Rikl. "Ulihrach hraje výborně," chválil kapitán a podobně hodnotil i Nováka, jemuž zároveň radí na turnajích ATP. Kukal doufal, že se ve Francii naplní rčení "do třetice všeho dobrého". "Dvakrát jsme se silným soupeřem prohráli. Teď to vyjde," přál si Kukal. Se Spojenými státy tenisté předloni ve čtvrtfinále prohráli 2:3 a loni po podobné bitvě podlehli v prvním kole ve Švédsku. Od minulého týdne se 27letý Novák představil s novou bradkou. Na kurtu proháněl deblového partnera Rikla a působil hubenějším dojmem než dříve. "Váhu si nehlídám. Je mi jedno, jestli mám o kilo víc nebo míň," pronesl Novák. "Kurt je hodně rychlý, ale pomalejší než v Prostějově a Ostravě. Dá se tady hrát relativně víc zezadu. Sedí nám," zhodnotil tenista. Na turnajích v Americe se Čechům ani Francouzům nedařilo. "Z toho bych nedělal závěry. Davisův pohár je odlišný," mínil Novák, po-dle jehož slov jsou pod tlakem Francouzi. "Oni jsou papírovými favority. Loni to vyhráli, oni se musejí snažit," řekl Novák. Tenisté přiletěli do Francie v neděli a Velikonoce strávili na dvorci. Na pomlázku pod pyrenejskými vrcholky nedošlo. "Tady je to pánská jízda," vysvětlil Novák. V pondělí nachytal výpravu aprílovým žertíkem. "Nahlásil jsem, že musím okamžitě domů, protože nám zatéká do baráku. Trochu znejistěli, ale když jsem je upozornil na datum, tak se uklidnili," prozradil Novák. Domácí tenisty povede do utkání s českým týmem Nicolas Escudé. Do dvouhry společně s ním kapitán Guy Forget asi pošle Sébastiena Grosjeana. Jistým hráčem do čtyřhry je Fabrice Santoro a je možné, že jeho partnerem bude Michael Llodra, který by tak v týmu nahradil původně nominovaného Arnauda Clémenta. "Sestavu už mám v hlavě, ale ještě ji neprozradím," mlžil Forget. Francouzský kapitán označil Ulihracha a Nováka za hráče, kteří jsou schopni porazit kohokoli na světě, když mají svůj den. "Proto je český tým mimořádně nebezpečný," rozjímal Forget. Dnešní losování zápasů dvouhry obstará Claude Bergeaud, trenér místního basketbalového klubu Béarnais Pau-Orthez, v jehož hale se tenisové utkání uskuteční.
</TEXT>
</DOC>
<DOC>
<DOCID>LN-20020404096</DOCID>
<DOCNO>LN-20020404096</DOCNO>
<DATE>04/04/02</DATE>
<TITLE>
přiznává prezident hokejového Kladna Jaromír Jágr starší nedlouho po pádu z extraligy
</TITLE>
<TEXT>
Dost krušné chvíle prožívá v těchto hodinách Jaromír Jágr, otec slavného útočníka Washingtonu a prezident hokejového klubu Vagnerplast Kladno. Jeho Kladno se totiž utopilo v barážových vodách a sestoupilo do druhé nejvyšší soutěže.
LN: Jak je vám v těchto dnech na duši?
Není to pro mě zrovna sranda. Ponížení je hrozné a cítím ho dost intenzivně, i když si myslím, že jsem silný chlap. Potkala nás sportovní tragédie a nejhorší na celé věci je, když poznáte, jak jste bezmocný.
LN: Příjemně vám asi nebylo ani po druhé porážce na domácím ledě v sérii s Libercem, když kladenští fandové žádali vaši hlavu...
Na vedení oddílu, ale vyrukovali i kvůli vám, novinářům.
</TEXT>
<HEADING>
LN: Jak to myslíte?
</HEADING>
<TEXT>
Protože fandové nejsou vůbec informováni o dění v českém hokeji. Myslí si, že v hokeji platí stejné zvyklosti jako ve fotbale. Třeba, že když náš klub opustil Tenkrát, že jsme za něho dostali 10 milionů.
LN: Prý jste s rozlícenými fanoušky hovořil. Co jste jim povídal?
Řekl jsem jim, ať se zklidní a přijdou druhý den. Dostavila se jich asi stovka a já jim hodinu a půl vysvětloval, jaký přestupní řád v hokeji platí. Že když třeba z Kladna odejde hráč do Evropy, nedostaneme za něho ani korunu, a když zamíří do NHL, na peníze čekáme nejméně tři roky. Na konci debaty jsme si potřásli rukama.
LN: Chcete tedy naznačit, že váš klub sestoupil především proto, že mu chyběly peníze?
Paradoxně jsme doplatili na to, jaké kvalitní mladé hokejisty dokážeme vychovat. Byl o ně výjimečný zájem, takže nám téměř všichni zmizeli. Klub, který vychová pouze průměrné hráče, je na tom mnohém lépe. Zůstanou mu doma a mužstvo má s kým hrát.
LN: Vedení klubů se v podobné situaci snaží porozhlédnout po hokejistech z jiných oddílů. Vy jste na ně neměli?
Dost možná, že mnozí příznivci hokeje neví, že v české lize platí tzv. tabulkové ceny, což je totální nesmysl. Hráči vám totiž legálně mohou odejít za naprosto směšné ceny. Patera i Martin Procházka třeba před časem zamířili do Vsetína za pouhých 1 300 000 korun. My bychom hráče za stejné peníze třeba také mohli teoreticky nakoupit, neměli bychom už ale na jejich platy.
LN: Jak vysoký byl rozpočet vašeho klubu na předchozí sezonu?
Asi 40 milionů korun, včetně mládeže. Kdybychom ale chtěli zpět třeba Pateru, museli bychom mu za sezonu zaplatit až 6 milionů.
LN: Zabránit exodu kladenských hráčů do jiných klubů skutečně žádným způsobem nešlo?
A co jsem asi podle vás měl dělat, když třeba Burger odmítl podepsat smlouvu? To jsem ho měl zastřelit?
LN: Občas se necháte slyšet, že hokejisté už necítí potřebnou lásku ke svému klubu. Váš syn Jaromír se ale před dvanácti lety také s Kladnem rozloučil a vydal se za štěstím do zámořské NHL...
Můj kluk odešel pouze pod podmínkou, že Pittsburgh za něho zaplatí. Kdyby se tak nestalo, zůstal by doma. Teď si klub z NHL jen pískne a hráč vám zmizí.
LN: Přes všechny problémy s odlivem vašich odchovanců jste ale v průběhu sezony několikrát tvrdil, že máte i na play off. Zřejmě se tedy nesestoupilo pouze kvůli nedostatku kvalitních hokejistů...
V posledním utkání základní části s Litvínovem stačilo, abychom z velkého tlaku vstřelili ještě jeden gól. Vedli bychom 2:0 a teď by se jásalo, že se extraliga zachránila. Baráž už mužstvo neuneslo psychicky. Hráči se podělali, protože je Liberec svojí hrou překvapil.
</TEXT>
<HEADING>
LN: Čím je překvapil?
</HEADING>
<TEXT>
Herní drzostí a rychlostí. Přejeli nás, protože na podobný hokej naši hráči z extraligy nejsou zvyklí. Mluvil jsem o tom s Jaromírem po druhém utkání a on mi povídal, že je to asi podobné jako když Washington hraje třeba s Minnesotou. Její mladíci také po ledě lítají jako diví. Zkušené mužstvo se k podobné hře nenechá strhnout. My jsme ale Liberec nechali hrát a doplatili jsme na to.
LN: Co dál, propustíte trenéra Šindela?
Nejsem blázen, abych pár dnů po sestupu pod vlivem emocí podnikal unáhlené akce.
LN: Věříte, že se Kladno dostane brzy zpátky mezi elitu?
Nebude to vůbec jednoduché. Kladno leží 30 kilometrů od Prahy, a proto se tu hrozně složitě shánějí peníze. Obávám se také, že se hokej postupně stává sportem bohatých. U nás v Kladně jsme asi předběhli před časem dobu, protože i malí hráči tu měli všechno zadarmo. Teď k nám ale z okolních vesnic už dojíždí mnohem méně kluků než dříve. Zrušila se spousta autobusových linek a lidi nemají peníze ani čas, aby své ratolesti každý den na zimák vozili autem.
</TEXT>
<HEADING>
LN: Vy hodláte na postu prezidenta klubu zůstat?
</HEADING>
<TEXT>
Nevím. Pravdou ale je, že klub vedu již osm let v dost svízelných podmínkách. Přesto se mi myslím dařilo držet tady hokej nad vodou. Žádné uznání za to, že jsem vše táhl sám jsem ale nikdy nečekal.
Nevím. Pravdou ale je, že klub vedu již osm let v dost svízelných podmínkách. Přesto se mi myslím dařilo držet tady hokej nad vodou. Žádné uznání za to, že jsem vše táhl sám jsem ale nikdy nečekal.
</TEXT>
</DOC>
<DOC>
<DOCID>LN-20020404097</DOCID>
<DOCNO>LN-20020404097</DOCNO>
<DATE>04/04/02</DATE>
<TITLE>
PRAHA - Sestupová místa ve fotbalové lize zatím okupují týmy Blšan a Opavy. Zatímco tým z chmelařské vesnice ještě věří v zázračné vzepětí, Slezané už jsou smířeni s osudem.
</TITLE>
<HEADING>
V Blšanech ještě cítí šanci
</HEADING>
<TEXT>
Voda se zavírá ve fotbalové lize nad týmem Blšan. Šest kol před koncem je na předposledním místě se ztrátou pěti bodů na Drnovice. "Bude to velice těžké, ale porveme se o udržení až do konce," bojovně prohlašuje trenér Blšan Günter Bittengel. Naposledy jeho muži odcházeli se svěšenými hlavami ze Strahova, kde podlehli Slavii 1:3. "Škoda, sahali jsme po bodu," říká zklamaně Bittengel. Je vidět, jak ho prohra mrzí. "Víte, nám už moc zápasů nezbývá," vysvětluje své rozpoložení. Ze zapeklité situace prý vede jediná cesta. "Pokud se chceme udržet, musíme přestat dělat hrubé chyby, které nám prohrávají zápasy," tvrdí kouč. Další příčinou hrozby sestupu je nízká střelecká produktivita. Na jaře mužstvo vstřelilo pouze šest branek. "To je naše velká slabina," přiznává trenér. Z trenérské pozice se však snaží dělat maximum. Před pár dny pomohl získat nadějného útočníka Tótha, jenž se okamžitě uvedl gólem při ligovém debutu. Pád do druhé ligy by byl pro chmelařskou vísku velkou ranou, ovšem ne definitivní. "Určitě musíme počítat i se sestupem. Snažíme se přebudovat mužstvo, aby mělo perspektivu. To ale neznamená, že boj o ligu vzdáváme. Šance ještě žije," dodává Bittengel.
</TEXT>
<HEADING>
Hráči bojují o peníze a angažmá
</HEADING>
<TEXT>
Poslední týdny prvoligového života zbývají fotbalistům Opavy. Už příští soupeř může jejich osud zpečetit. Oni stejně cíl určení dávno znají: druhá liga. Ještě před prologem jarní části doutnala naděje. "Čekali jsme, jak dopadnou první dva zápasy," připomněl trenér Miroslav Mentel. Zázrak se nestal a Slezané se smířili s krutou realitou. "Teď už je to uzavřená záležitost," přiznal slovenský kouč. Jaký je postup? Radikální řez napříč kádrem, čistka se dotkla nečekaných jmen. "Dáváme šanci mladým," prozradil Mentel klubovou filozofii. Opava sbírá body skromně, občas překvapí ziskem na úkor favorita. Většinou odchází čestně poražena. "Nezkušení kluci platí nováčkovskou daň. Máme jich v týmu hodně, doplácíme na chyby," hledal trenér příčiny jarních porážek. Vědí, že sestoupí a přitom musejí nadále vzdorovat prvoligistům. "Motivace nám nechybí. Hráči bojují o angažmá a prémie," naznačil Mentel, jak mužstvo hledá impuls k dalšímu boji, který se zdá marný. Až dostane sestup do nižší soutěže razítko, nastane čas k analýze letošního opavského vystoupení. "Musíme zlepšit ekonomickou situaci a posílit kádr," vykreslil Mentel dva opěrné body nutné k návratu mezi elitu. Bude při tom on sám? "To ještě nevím," pokrčil rameny.
Kandidáti na sestup z fotbalové ligy
KLUB SOUČASNÉ ZBÝVAJÍCÍ TIP LN NA
UMÍSTĚNÍ/BODY PROGRAM KONEČNÉ UMÍSTĚNÍ
Teplice 12./26 Synot (v), Blšany (d) 11
Sparta (v), Liberec (d)
Opava (v), Příbram (d)
Olomouc 13./24 Hr. Králové (d), Žižkov (v) 13
Drnovice (d), Jablonec (v)
Slavia (d), Ostrava (v)
Drnovice 14./23 Opava (v), Příbram (d) 14
Olomouc (v), Žižkov (d)
Hr. Králové (d), Jablonec (v)
Blšany 15./18 Ostrava (d), Teplice (v) 15
Brno (d), Bohemians (v)
Synot (d), Hr. Králové (v)
Opava 16./9 Drnovice (d), Jablonec (v)
Slavia (d), Ostrava (v)
Teplice (d),Brno (v) 16
V závorce vyznačeny zápasy doma (d) a venku (v)
</TEXT>
</DOC>
<DOC>
<DOCID>LN-20020404098</DOCID>
<DOCNO>LN-20020404098</DOCNO>
<DATE>04/04/02</DATE>
<GEOGRAPHY>MOST</GEOGRAPHY>
<TEXT>
K překvapení došlo ve čtvrtfinále Poháru ČMFS v Mostu, kde domácí druholigový klub vyřadil prvoligové Teplice. První gól vítězů vstřelil v 68. minutě mostecký záložník Spal, druhý přidal osm minut před koncem útočník Peteřík. Trenéři obou týmů se po utkání shodli, že postup Mostu byl zasloužený. "Náš výkon byl ostudný a ve skutečnosti jsme si ani postup zasloužit nemohli. Někteří hráči si asi mysleli, že k tomu není potřeba tolik udělat," nebral si servítky teplický trenér František Cipro. Trenér Mostu Luboš Urban byl na své hráče naopak hrdý. "Do semifinále postupujeme zcela zaslouženě, protože vedle branek jsme si dokázali vypracovat i další příležitosti," popsal dění na trávníku. Teprve penaltový rozstřel zajistil Baníku Ostrava, vítězství nad Mladou Boleslaví. Trenér Ostravy Jozef Jarabinský přiznal, že druholigový soupeř jeho svěřence potrápil. "Hráli dobře v defenzívě a vyráželi do nebezpečných brejků," popsal taktiku soupeře.
</TEXT>
</DOC>
<DOC>
<DOCID>LN-20020404099</DOCID>
<DOCNO>LN-20020404099</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Vidět v akci 354kilového bojovníka sumó, to je tahák sobotního mezinárodního mistrovství Česka v tradičním japonském sportu. Legendární americký obr Emanuel Yarbrough vyzve k boji o titul vítěze vyřazovací části, ve které se systémem k.o. utká dvacet zápasníků sumó z evropské špičky i zámoří. "Nevím, jestli vyhraji. V sumó nikdy nemůžete předpovídat výsledek," tvrdí sedmatřicetiletý Yarbrough, amatérský mistr světa z roku 1995. Klání, jehož vítěz inkasuje 100 tisíc Kč, začíná v sobotu v pražském Kongresovém centru od 19. hodin.
</TEXT>
</DOC>
<DOC>
<DOCID>LN-20020404100</DOCID>
<DOCNO>LN-20020404100</DOCNO>
<DATE>04/04/02</DATE>
<GEOGRAPHY>MOSKVA</GEOGRAPHY>
<TEXT>
Žádné překvapení nepřipustila na mistrovství světa v plavání v krátkém bazénu v Moskvě favorizovaná Ukrajinka Jana Kločkovová a vyhrála polohový závod na 400 metrů. Devatenáctiletá olympijská vítězka ze Sydney a mistryně světa z Fukuoky dohmátla v času 4: 30,63 minuty. Zlato na MS v krátkém bazénu získala potřetí vřadě. První finálový závod šampionátu vyhrál dvacetiletý Američan Klete Keller, který dokonale využil neúčasti favoritů. V závodě 200 metrů volný způsob dohmátl v času 1: 44,36 minuty. O to víc může českého plavce Květoslava Svobodu mrzet výpadek v dopoledních rozplavbách, neboť českým rekordem 1: 44,78 minuty, který vytvořil loni na ME v Antverpách, by s velkým přehledem obsadil stříbrnou pozici.
</TEXT>
</DOC>
<DOC>
<DOCID>LN-20020404101</DOCID>
<DOCNO>LN-20020404101</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Podle tajného a zároveň snadno čitelného scénáře se mají odehrát dva vzájemné duely Slavie a Liberce během čtrnácti dnů. Ten první v domácím poháru se uskutečnil v úterý a Pražané vyhráli 2:1. Nyní se čeká, že příští týden v lize zvítězí Severočeši. Logika je jednoduchá. Slávisté už ztratili naději, že by si v nejvyšší soutěži vybojovali účast v pohárové Evropě, a tak zkoušejí jinou cestu. Liberečtí zato bojují o titul. Proto si prý oba týmy vyjdou vstříc. "Víme, že se to povídá," řekl liberecký útočník Jiří Štajner. "Volali mi kamarádi a ptali se, jestli je to pravda," dodal obránce Miroslav Holeňák. To, že je domácí pohár na vedlejší koleji, dal Liberec najevo tím, že proti Slavii nechal odpočívat pět hráčů. "Řešili jsme zdravotní důvody. Mužstvo mi navíc v lize připadalo unavené, ztrácíme dynamičnost," uvedl trenér Ladislav Škorpil. Proto nechal v klidu Kolouška, Nezmara či Janů. "Záleží na tom, jak se kdo cítí," poznamenal Holeňák, který naopak nastoupil a převzal po Janů kapitánskou pásku. "Na mém postu se tolik nenaběhám. A mě baví pořád hrát." Liberec se předem nevzdal a vedl si aktivně. Přesto dvakrát inkasoval. Obě branky při tom padly kuriózně, alespoň podle vysvětlení kouče Škorpila. První předcházel rychlý Skácelův aut. "Domácí podavač zaslouží zvláštní ocenění. Naši hráči sledovali míč, kterým se hrálo, ale on mezitím hodil nový," povídal. "To je vážná věc," reagoval vzápětí na smích. Rozhodující gól padl poté, co se slávističtí příznivci rozestoupili na tribuně za bránou Liberce do prstence a zapálili červené louče. "Pochodně domácích fanoušků nás zaslepily," reagoval Škorpil. Liberec se ve zbytku duelu snažil zvěsti o dohodnutém výsledku nahlodat a nebyl daleko od vyrovnání. "Každá porážka nás mrzí. Všichni dnes viděli, že to nebylo 'puštěné'," řekl Holeňák. Jak tedy dopadne souboj v lize? "Spekulace byly a budou, s tím nic nenaděláme," povzdychl si Holeňák.
</TEXT>
</DOC>
<DOC>
<DOCID>LN-20020404102</DOCID>
<DOCNO>LN-20020404102</DOCNO>
<DATE>04/04/02</DATE>
<TITLE>
Pardubice hledají trenéry. Dvojice Josef Paleček, Petr Hemský nepovede v nadcházející sezoně hokejisty Pardubic v extralize. Představenstvo klubu se rozhodlo, že koučům nenabídne prodloužení smluv. Klub totiž vypadl v play off už ve čtvrtfinále se Slavií. Noví trenéři budou mužstvu představeni na začátku letní přípravy 22. dubna.
</TITLE>
<TEXT>
Stavjaňa opouští Třinec. Vedení extraligového hokejového klubu z Třince musí hledat nástupce trenéra Antonína Stavjani, který dnes definitivně oznámil, že ve slezském klubu neprodlouží smlouvu. Čtyřicetiletý kouč se s největší pravděpodobností vrátí na lavičku Zlína, kde po letošním ročníku v pozici hlavního trenéra skončil Zdeněk Venera.
</TEXT>
</DOC>
<DOC>
<DOCID>LN-20020404103</DOCID>
<DOCNO>LN-20020404103</DOCNO>
<DATE>04/04/02</DATE>
<TITLE>
Mistrovství světa silničních motocyklů začne psát novou kapitolu
</TITLE>
<TEXT>
Velkou cenou Japonska bude v neděli v Suzuce zahájen nový ročník mistrovství světa silničních motocyklů, v němž vystřídá dosavadní královskou kubaturu nová třída Moto GP.
PRAHA - V kompletním šampionátu se představí opět Češi. Oba, Jaroslav Huleš a Jakub Smrž, se ve stopětadvacítkách netají smělými cíli. Primát v nejslabší kubatuře obhajuje 19letý rodák ze San Marina Manuel Poggiali na gileře. Hrdina ministátu svede souboje především s řadou svých vrstevníků. V týmu Italia pojedou Fabrizio (17) a o rok starší Angeloni, podobně jako Poggiali na gilerách. Dalšího mladíka uvidíme v týmu Derbi, kde Španěl Jorge zanedlouho oslaví teprve 15. narozeniny. K těm mladším bude patřit i jeho krajan Pedrosa (16). Ve dvěstěpadesátkách je trůn po odchodu Japonce Katoha o třídu výš uvolněn, a tak k favoritům patří Italové Melandri a Locatelli na továrních apriliích a jejich krajan Rolfo na hondě. Ve stejném týmu bude startovat i zkušený Španěl Alzamora. Nováčkem je další, teprve 18letý Španěl Elias (Aprilia), třetí muž loňských stopětadvacítek. Samozřejmě, že největší pozornost bude upřena na novou třídu Moto GP, kterou začne psát šampionát novou kapitolu, i když ve startovním poli budou mít ještě převahu dožívající pětistovky. Se čtyřdobou technikou nastoupí poslední mistr světa pětistovek Ital Rossi a Japonec Ukawa na hondách, v týmu Marlboro Yamaha pojedou Ital Biaggi a Španěl Checa, v týmu Teléfonica MoviStar budou se suzuki startovat Američan Roberts a Španěl Gibernau a konečně sedmý čtyřtakt ve startovním povede Francouz Laconi (Aprilia). Ostatní, včetně skvělé dvojice stáje West Pons, Brazilec Barros - Ital Capirossi, pojedou na klasických dvoutaktních pětistovkách.
</TEXT>
<HEADING>
Bez Crivillého
</HEADING>
<TEXT>
Ze špičky bude chybět Crivillé. Exmistra světa z minulých let a historicky první španělského šampiona půllitrů totiž provázejí potíže epileptického charakteru, které mohou znamenat i ukončení jeho kariéry.
Ze špičky bude chybět Crivillé. Exmistra světa z minulých let a historicky první španělského šampiona půllitrů totiž provázejí potíže epileptického charakteru, které mohou znamenat i ukončení jeho kariéry.
</TEXT>
</DOC>
<DOC>
<DOCID>LN-20020404104</DOCID>
<DOCNO>LN-20020404104</DOCNO>
<DATE>04/04/02</DATE>
<TITLE>
PRAHA - Šampionát silničních motocyklů bude mít zajímavý náboj v technickém zákulisí. Dlouho očekávané zpestření v podobě soubojů dvoutaktních a čtyřtaktních motorů zavedením kubatury Moto GP právě vstupuje na scénu. Dvoutakty vládly pětistovkám více než čtvrtstoletí. Za tu dobu jejich vývoj dospěl až na maximum a konstruktéři se shodli, že dále jít prakticky nelze. A tak FIM rozhodla povolat od letošní sezony na závodní dráhy znovu motory čtyřdobé. S pětistovkami, které mohou závodit dál, se tedy postaví na start zbrusu nové stroje, zkonstruované podle nových pravidel. Motory mají povolený objem 990 ccm a není u nich omezen počet válců, limitována je ovšem minimální hmotnost strojů. O tom, že byl po letech dán větší prostor invenci konstruktérů, není pochyb už nyní. Honda vyvinula vidlicový pětiválec, Suzuki vidlicový čtyřválec, Yamaha a Aprilia se zatím představí s řadovými čtyř-, resp. tříválci s víceventilovou technikou. V polovině března testovala řadový čtyřválec i Kawasaki, která by měla svůj model nasadit ještě letos.
</TITLE>
<HEADING>
Příležitost pro další značky
</HEADING>
<TEXT>
A přidat se chtějí i další značky, protože Moto GP se má stát motocyklovou obdobou formule 1. V dílnách italské Ducati je již vyroben vidlicový čtyřválec. Za zmínku stojí rovněž nově vyvinutý tříválec Sauber a v posledních týdnech se hovoří i o aktivitách německé BMW, která vyvíjí novou tříválcovou pohonnou jednotku. Další německá značka MZ angažovala pro testovací jízdy Španěla Cardosa a své vážné úmysly vstoupit do Moto GP projevila i Gilera či rakouská KTM.
A přidat se chtějí i další značky, protože Moto GP se má stát motocyklovou obdobou formule 1. V dílnách italské Ducati je již vyroben vidlicový čtyřválec. Za zmínku stojí rovněž nově vyvinutý tříválec Sauber a v posledních týdnech se hovoří i o aktivitách německé BMW, která vyvíjí novou tříválcovou pohonnou jednotku. Další německá značka MZ angažovala pro testovací jízdy Španěla Cardosa a své vážné úmysly vstoupit do Moto GP projevila i Gilera či rakouská KTM.
</TEXT>
</DOC>
<DOC>
<DOCID>LN-20020404105</DOCID>
<DOCNO>LN-20020404105</DOCNO>
<DATE>04/04/02</DATE>
<TITLE>
S nemalými ambicemi vstupuje do sezony Jaroslav Huleš. Pro závodníka z Čimelic to je už pošesté, kdy pojede kompletní seriál v kubatuře do 125 ccm.
</TITLE>
<GEOGRAPHY>PRAHA</GEOGRAPHY>
<TEXT>
Jihočech se už definitivně zařadil mezi zkušené jezdce. Za dva měsíce mu bude 28 let a během roků strávených v MS by ho už nemělo nic překvapit. Navíc získal důvěru týmu Matteoni Racing i nového sponzora. Díky tomu se poprvé dostává ke špičkové technice, neboť má k dispozici tzv. tovární A-kit. "Jardu čeká zlomová sezona, protože tak kvalitní stroj a zázemí ještě neměl," prohlásil jezdcův manažer Andy Leuthe. Nově bude ovšem usedat za řidítka italského motocyklu Aprilia, s nímž má minimum zkušeností. I tak ale před časem přiznal, že by chtěl konečně poznat, jak v šampionátu vypadá pohled na svět ze stupňů vítězů.
</TEXT>
<HEADING>
LN: Nesvazuje vás fakt, že letos musíte prorazit?
</HEADING>
<TEXT>
Pan Matteoni a sponzor do mě vložili prostředky, a tak je nemůžu zklamat. Tlak bude díky fabrické motorce vysoký. Nejdůležitější bude co nejméně padat.
LN: Jaký je rozdíl v jízdních vlastnostech aprilie a hondy, s níž takřka výhradně jezdil?
Aprilia je úplně jiný motocykl. Osvojuji si novou techniku jízdy, při níž se jinak najíždí do zatáček. Výhodou je lépe nastavitelný podvozek a vysoká maximální rychlost.
LN: Piloval jste při testech starty, které jsou těžší než s hondou?
Pan Matteoni mi říkal, abych je zatím netrénoval. Prý bych mohl být v Japonsku nešťastný, že mi nejdou... Start jsem si ale přece jen párkrát vyzkoušel při výjezdu z boxů a nebylo to nejhorší.
</TEXT>
<HEADING>
LN: Jak se má projevit tovární podpora?
</HEADING>
<TEXT>
Motorka je prý to nejlepší, co teď Aprilia má, a já jsem s ní moc spokojen. Kdyby se vyskytly nějaké problémy, tak věřím, že by pomoc byla kvalitnější než v minulosti, kdy jsem se musel spolehnout jen na síly týmu.
Kalendář Velkých cen mistrovství světa 2002
7. 4. Japonsko Suzuka
21. 4. JAR Welkom
5. 5. Španělsko Jerez
19. 5. Francie Le Mans
2. 6. Itálie Mugello
16. 6. Katalánsko Barcelona
29. 6. Nizozemsko Assen
14. 7. Británie Donington
21. 7. Německo Sachsenring
25. 8. Česko Brno
8. 9. Portugalsko Estoril
21. 9. Brazílie Rio de Janeiro
6. 10. Pacifik Motegi
13. 10. Malajsie Sepang
20. 10. Austrálie Phillip Island
3. 11. Valencie Valencie
Srovnání Čechů ve světovém šampionátu
JAROSLAV HULEŠ JAKUB SMRŽ
</TEXT>
</DOC>
<DOC>
<DOCID>LN-20020404106</DOCID>
<DOCNO>LN-20020404106</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Už ne jako zajíc se při vstupu do druhé sezony MS cítí Jakub Smrž. Talentovaný českobudějovický gymnazista sice v den nedělního závodu oslaví sladkých 19 let, ale během loňska nasbíral tolik zkušeností, že si v novém týmu a s novou hondou troufá na víc než na loňské 17. místo ve stopětadvacítkách. Proti minulé sezoně si je ale vědom většího tlaku. "Loni jsem nastupoval bez nároků na úspěch, ale teď už se ode mě něco očekává," řekl mladý motocyklista, který z letošních cílů upřednostňuje stabilizaci výkonů. "Chci pravidelně bodovat, a ne být jako loni někdy v přední skupině a jindy mít zase potíže přiblížit se k bodovaným příčkám. Chci odjet v pohodě dva zámořské závody a v Evropě se pak představit v plné síle. Být na konci sezony do desátého místa by bylo skvělé." Za zkušenost Smrž považuje to, že už nepřekvapí žádná nová trať. "Všechny jsem už poznal. Budu vycházet z poznatků a z chyb, které bych nechtěl opakovat. To je ovšem idea, chybuje každý. Loni jsem si třeba na počítači projížděl Suzuku, teď už ale vím, jaká je, tak si ji spíš nějak přehrávám v hlavě," povídal student čtvrtého ročníku gymnázia. "Na testech se mi dařilo, a tak jsem zatím docela klidný. Nervozita přijde asi až těsně před jízdami." Smržův tým nedoznal proti loňsku velkých personálních změn, ale největší novinkou je název ELIT Grand Prix Racing podle nového sponzora, který osminásobně navýšil loňský rozpočet, a majitele, jímž se stal jezdcův manažer Daniel M. Epp. "Jakub je se svými 180 centimetry na stopětadvacítky příliš vysoký. Většina jeho soupeřů vypadá jako miminka a on se svou postavou nikdy nemůže tuto kubaturu vyhrát... Proto chceme výhledově přejít do dvěstěpadesátek, což je ale náročné z finančního hlediska. V průběhu sezony se ovšem budeme snažit, aby už příští rok jezdil vyšší třídu," dodal Epp.
</TEXT>
</DOC>
<DOC>
<DOCID>LN-20020404107</DOCID>
<DOCNO>LN-20020404107</DOCNO>
<DATE>04/04/02</DATE>
<TITLE>
Nejlepší česká lyžařka současnosti jezdí po hradech, hraje golf a těší se k moři
</TITLE>
<TEXT>
Vlídného, prosluněného jara si lyžařka Kateřina Neumannová užívá do sytosti. Život prožívá v těchto dnech naplno, navíc ale ještě stíhá plnit záplavu společenských povinností a také třeba zakládat nadaci na pomoc mladým lyžařům.
PRAHA - V poledním čase si to ve středu bronzová medailistka z olympijských her v Salt Lake City namířila na pražskou Kampu, kde v jedné z malostranských vinárniček převzala dva příjemné šeky. Předseda českého olympijského výboru Milan Jirásek jí předal za olympijskou medaili šek na 350 tisíc korun se slovy "Zasloužila by sis mnohem víc." Se svou troškou do mlýna přispěchal i předseda lyžařského svazu Roman Kumpošt. "Přestože svaz původně žádné prémie nevypisoval, udělali jsme určitou výjimku a Kateřině jsme věnovali alespoň symbolicky 100 tisíc korun," prohlásil a strčil jí do ruky další šek.
</TEXT>
<HEADING>
Neumannová: Mladé lyžaře chci vzít na ledovec
</HEADING>
<TEXT>
Neumannová vzápětí prohlásila, že založila nadaci se svým jménem a oněch 100 tisíc korun do ní vloží jako základní kapitál. "Ráda bych alespoň částečně chtěla podporovat mladé šikovné lyžaře," vysvětlovala Kateřina své představy. "Pro začátek bych některé vzala třeba na soustředění na ledovec. Každopádně ale chci rozhodovat o tom, kam peníze zamíří." Neumannová dodala, že si uvědomuje, že svým počinem život mladých sportovců podstatně nezmění, ale věří prý, že v mnohých probudí co možná největší motivaci. Šek za olympijskou medaili strčila nejprve do kabelky, pak se ale zarazila. "Ještě se tu chvíli projdu, když je tak krásně," nastavila tvář sluníčku. "S 350 tisíci v kabelce ale korzovat po Karlově mostě asi není ten nejlepší nápad, co?"
</TEXT>
<HEADING>
Angličan vytvořil nový zástřih
</HEADING>
<TEXT>
Již dva týdny odpočívají běžky druhé dámy Světového poháru ve sklepě pražského bytu. Jejich majitelka ve volném čase natáčela se svým bratrem v televizi pořad Sauna, účinkovala v hudebním pořadu zpěvačky Zelenkové, věnovala se golfu, až jí prý bolely i svaly "o nichž jsem vůbec nevěděla, že existují". V úterý se vydala na hrad Karlštejn a po návratu navštívila v centru Prahy svého oblíbeného anglického lazebníka, který jí vykouzlil nový slušivý sportovní zástřih. Neumannová ale také stačila s trenérem Stanislavem Frühaufem vymyslet plán tréninku na příští sezonu, v níž čeká mistrovství světa v italském středisku Val di Fiemme. "Vsadíme opět na vysokohorskou přípravu. Spát budu znovu v ,alpském' stanu a přes léto chystáme dvě soustředění ve Svatém Mořici a někde v Itálii," plánuje. "Rádi bychom pokračovali také ve spolupráci s Kamilou Rajdlovou."
</TEXT>
<HEADING>
Nové plány: angažovat zahraniční servismany
</HEADING>
<TEXT>
Zásadní změnu ale Neumannová plánuje v oblasti servisu. O její lyže se zpravidla dosud starala pouze dvojice Frühauf - Pešina, která má pravidelně na starosti ale také ostatní reprezentanty. "Když se člověk ocitne skutečně v absolutní světové špičce, pozná, že rozdíly v servisu jsou značné. Největší moje soupeřky jsou na tom skutečně mnohem lépe," připomněla několik závodů v letošní sezoně, kdy jí lyže nejely. "Chceme proto z ciziny angažovat jednoho nebo dva špičkové servismany s napojením na zahraniční firmy, vyrábějící nejlepší vosky." Po závodění se Neumannové zatím vůbec nestýská. V polovině dubna se chystá do lázní Velichovky a po nich na deset dnů někam k moři. "V květnu na Zadově ale s trenérem zase začneme..." povzdechla si.
Zásadní změnu ale Neumannová plánuje v oblasti servisu. O její lyže se zpravidla dosud starala pouze dvojice Frühauf - Pešina, která má pravidelně na starosti ale také ostatní reprezentanty. "Když se člověk ocitne skutečně v absolutní světové špičce, pozná, že rozdíly v servisu jsou značné. Největší moje soupeřky jsou na tom skutečně mnohem lépe," připomněla několik závodů v letošní sezoně, kdy jí lyže nejely. "Chceme proto z ciziny angažovat jednoho nebo dva špičkové servismany s napojením na zahraniční firmy, vyrábějící nejlepší vosky." Po závodění se Neumannové zatím vůbec nestýská. V polovině dubna se chystá do lázní Velichovky a po nich na deset dnů někam k moři. "V květnu na Zadově ale s trenérem zase začneme..." povzdechla si.
</TEXT>
</DOC>
<DOC>
<DOCID>LN-20020404108</DOCID>
<DOCNO>LN-20020404108</DOCNO>
<DATE>04/04/02</DATE>
<TITLE>
Velice rázně se šéf českého svazu lyžařů Roman Kumpošt ohradil proti výrokům předsedů několika lyžařských odvětví, kteří minulý týden kritizovali personální změny a hospodaření svazu.
</TITLE>
<GEOGRAPHY>PRAHA</GEOGRAPHY>
<TEXT>
"Především považuji za nefér, když krátce před tiskovou konferencí, kterou svolali, se mnou osobně hovořili a nebyli schopni mi oznámit, že něco podobného připravují, ani o chystané kritice," pravil Kumpošt. Zmínění předsedové, zřejmě pod vlivem progresivních změn na svazu pocítili, že se jejich dosavadní nevýrazné působení blíží ke konci, a tak začali dle zažitého zvyku kolem sebe kopat. Kumpošt s trochou rozpaků prohlásil, že těžko může na jejich kritiku hospodaření odpovídat, když z jejich úst žádná konkrétní slova nezazněla. "Jestliže ale hospodaření kritizuje předseda akrobatického lyžování Kamil Opletal, rád bych mu připomněl, že právě on byl za bývalého vedení svazu členem ekonomické skupiny a měl si tedy hospodaření, které teď kritizuje, hlídat," řekl rázně. Údiv u něho vyvolala i slova předsedy travního lyžování Václava Mačáta. "Prý prohlásil, že svaz malé sporty diskriminuje a jestliže prý dříve fungoval slušně, tak nyní vůbec," kroutil hlavou. "Nechápu, jak si travní lyžaři mohou stěžovat, když jsme jim dali 4,5 milionu korun, dokonce víc než akrobatům. Dostali je především proto, že jsme respektovali schválený klíč na rozdělování peněz. Skutečně rád si s panem Mačátem o těchto věcech osobně promluvím," dodal Kumpošt.
PRAHA - "Především považuji za nefér, když krátce před tiskovou konferencí, kterou svolali, se mnou osobně hovořili a nebyli schopni mi oznámit, že něco podobného připravují, ani o chystané kritice," pravil Kumpošt. Zmínění předsedové, zřejmě pod vlivem progresivních změn na svazu pocítili, že se jejich dosavadní nevýrazné působení blíží ke konci, a tak začali dle zažitého zvyku kolem sebe kopat. Kumpošt s trochou rozpaků prohlásil, že těžko může na jejich kritiku hospodaření odpovídat, když z jejich úst žádná konkrétní slova nezazněla. "Jestliže ale hospodaření kritizuje předseda akrobatického lyžování Kamil Opletal, rád bych mu připomněl, že právě on byl za bývalého vedení svazu členem ekonomické skupiny a měl si tedy hospodaření, které teď kritizuje, hlídat," řekl rázně. Údiv u něho vyvolala i slova předsedy travního lyžování Václava Mačáta. "Prý prohlásil, že svaz malé sporty diskriminuje a jestliže prý dříve fungoval slušně, tak nyní vůbec," kroutil hlavou. "Nechápu, jak si travní lyžaři mohou stěžovat, když jsme jim dali 4,5 milionu korun, dokonce víc než akrobatům. Dostali je především proto, že jsme respektovali schválený klíč na rozdělování peněz. Skutečně rád si s panem Mačátem o těchto věcech osobně promluvím," dodal Kumpošt.
</TEXT>
</DOC>
<DOC>
<DOCID>LN-20020404109</DOCID>
<DOCNO>LN-20020404109</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
Prezidenti tří pobaltských států navštíví začátkem května ČR. Prezidenti Estonska Arnold Rüütel a Litvy Valdas Adamkus a prezidentka Lotyšska Vaira Vikeová-Freibergaová přijedou na pozvání prezidenta Václava Havla. Havlův mluvčí Ladislav Špaček včera sdělil, že hlavy tří pobaltských států mají do Prahy přijet 2. května. Zatímco prezidentka Lotyšska a prezident Estonska již v Česku na návštěvě byli, pro Adamkuse to bude první cesta do Prahy. Prezidenti budou spolu hovořit především o rozšíření NATO a Evropské unie. Přestože po rozpadu Sovětského svazu byly zpočátku vztahy Prahy s postsovětskými republikami, včetně pobaltských států, poněkud stranou zájmů, dnes Estonsko, Litva i Lotyšsko vidí v ČR partnera ve své snaze začlenit se do NATO.
</TEXT>
</DOC>
<DOC>
<DOCID>LN-20020404110</DOCID>
<DOCNO>LN-20020404110</DOCNO>
<DATE>04/04/02</DATE>
<GEOGRAPHY>PRAHA</GEOGRAPHY>
<TEXT>
ČR zavírá k 1. červenci honorární generální konzulát v Hamburku. Třiaosmdesátiletý honorární konzul Robert Vogel požádal o uvolnění z funkce a Praha zatím nemá koho poslat na jeho místo. "Stalo se tak na vlastní žádost pana honorárního konzula Vogela z důvodu vysokého věku a v tuto chvíli bohužel nemáme náhradu," řekla včera Jiřina Valentová z tiskového oddělení ministerstva zahraničí. To teď náhradu za konzula hledá. Konzulát v Hamburku měl v působnosti spolkové země Hamburk, Brémy, Dolní Sasko a Šlesvicko-Holštýnsko.
</TEXT>
</DOC>
<DOC>
<DOCID>LN-20020404111</DOCID>
<DOCNO>LN-20020404111</DOCNO>
<DATE>04/04/02</DATE>
<GEOGRAPHY>JIHLAVA/BRNO</GEOGRAPHY>
<TEXT>
Tři lidé byli těžce zraněni a jeden člověk byl zraněn lehce při včerejší dopravní nehodě na 156. kilometru dálnice D 1 ve směru na Prahu. Z osobního vozu Mazda museli zraněné vyprošťovat hasiči. Záchranáři z Velkého Meziříčí a vrtulník z Jihlavy je přepravili do brněnských nemocnic. Po nehodě byla dálnice více než hodinu neprůjezdná v obou jízdních pruzích. Příčiny nehody vyšetřují policisté.
</TEXT>
</DOC>
<DOC>
<DOCID>LN-20020404112</DOCID>
<DOCNO>LN-20020404112</DOCNO>
<DATE>04/04/02</DATE>
<GEOGRAPHY>LOUNY</GEOGRAPHY>
<TEXT>
Staticky narušenou stěnu skeletu budovy hotelu Oharka v Lounech, jehož část se v pondělí zřítila, začne dnes rozebírat odborná firma. Pod troskami zahynulo šest členů polské rodiny, kteří přijeli do Česka za prací. O demolici rozhodl odborník na statiku. "Stěna hrozí zhroucením. Práce na odkrývání trosek a zjištění příčin zřícení hotelu budou pokračovat až po odstranění stěny," řekl stavební inženýr Jiří Špelina.
</TEXT>
</DOC>
<DOC>
<DOCID>LN-20020404113</DOCID>
<DOCNO>LN-20020404113</DOCNO>
<DATE>04/04/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouský finanční ústav Bank Austria má zájem o nákup většinového podílu v Živnostenské bance. "Obecně zájem máme, čekáme ale na informační memorandum o bance," potvrdil mluvčí banky Martin Hehemann. Na memorandu bude záviset, zda banka nabídku předloží. Bank Austria je součástí německé HypoVereinsbank.
</TEXT>
</DOC>
<DOC>
<DOCID>LN-20020404114</DOCID>
<DOCNO>LN-20020404114</DOCNO>
<DATE>04/04/02</DATE>
<TITLE>
Deset let s McDonald's: a co má být?
</TITLE>
<TEXT>
Už deset let je Česká republika napojena na celosvětovou síť restaurací McDonald's, jeden ze symbolů globalizace. Unifikované nasládlé žemle s plátkem šťavnatého burgra to u nás neměly ze začátku moc lehké. České oči po nich sice pošilhávaly jako po západní pochoutce, vzhledem k vyšší ceně se však valná část konzumentů raději přesouvala k tradičním stánkům s langošem a párkem v rohlíku. Dodnes je návštěva Maku pro některé lidi malým rodinným obřadem, ačkoliv ve světě je McDonald's vlastně jen jedním ze solidnějších bufetů. Srážka s McDonald's přinesla i první zkušenost s globalizací, která se po demokracii stala druhým nejfrekventovanějším cizím slovem. Debaty o ztrátě národní (stravovací) identity a ničivém vlivu unifikace ale velmi rychle utichly. Dnes se o "hrůzné mcdonaldizaci" české společnosti dokáže vážně bavit už jen pár zapálených sociologů a radikálních odpůrců globalizace, pro něž je McDonald's dobrým objektem k vyjádření třaskavému protestu. Konzumní způsob života a nitky globálního trhu by do České republiky pronikly i bez McDonaldu. Mac byl jenom první a viditelný, a tak to schytal za všechny. Ale kdo by se dnes Maku bál, vždyť McDonald's není bubák, ale jen tak trochu stejná restaurace.
</TEXT>
</DOC>
<DOC>
<DOCID>LN-20020404115</DOCID>
<DOCNO>LN-20020404115</DOCNO>
<DATE>04/04/02</DATE>
<GEOGRAPHY>ZÁHŘEB</GEOGRAPHY>
<TEXT>
Stolní tenisté Švédska obhájili v Záhřebu titul mistrů Evropy v soutěži družstev. V repríze finále z posledního ME porazili celek Německa po dramatickém boji 3:2. Česko obsadilo pátou pozici, což je nejlepší umístění samostatné reprezentace.
</TEXT>
</DOC>
<DOC>
<DOCID>LN-20020404116</DOCID>
<DOCNO>LN-20020404116</DOCNO>
<DATE>04/04/02</DATE>
<TITLE>
Kouč Zlína končí.S trenérskou funkcí hokejistů ve Zlíně se loučí Zdeněk Venera, kterému vyprší koncem dubna smlouva. Jeho nástupce bude určen do soboty. V kuloárech se nejčastěji hovoří o Antonínu Stavjaňovi.
</TITLE>
<TEXT>
Pardubice hledají trenéry.Dvojice Josef Paleček, Petr Hemský nepovede v nadcházející sezoně hokejisty Pardubic v extralize. Představenstvo klubu se rozhodlo, že koučům nenabídne prodloužení smluv. Klub totiž vypadl v play off už ve čtvrtfinále se Slavií.
</TEXT>
</DOC>
</CZE>