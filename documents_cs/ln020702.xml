<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020702001</DOCID>
<DOCNO>LN-20020702001</DOCNO>
<DATE>07/02/02</DATE>
<TITLE>
PRAHA - O několik kroků postoupilo včera jednání o vytvoření vlády mezi sociálními demokraty a Koalicí. Po včerejším čtyřhodinovém jednání zbývá vyřešit pouze tři body bránící programové shodě.
</TITLE>
<TEXT>
ČSSD a Koalice se nemohou dohodnout na tom, jak rychle snížit schodek státního rozpočtu. Koalice navíc stále odmítá záměr ČSSD, aby majetní lidé podávali majetkové přiznání. Třetím sporným bodem jsou pak sociálními demokraty prosazované plošné přídavky na děti.
Zbývající rozpory by prý mohli vyřešit už tuto středu na schůzce v Lidovém domě, podle šéfa ČSSD Vladimíra Špidly by dohoda mohla být uzavřena do konce týdne. Vyjednávání o společném programu vlády socialistů, lidovců a unionistů se táhnou už dva týdny. Nejvíce požadavků zatím přednášeli unionisté Hany Marvanové. Ta však po včerejší schůzce vypadala spokojeně. ČSSD se totiž s Koalicí dohodla na způsobu, jak bude fungovat vláda. "Nikdo nebude mít právo veta, ale nebude-li v některých věcech obecná shoda, poslanci žádné vládní strany by neměli podpořit věc, která je pro některou ze stran zásadní. Tím je vyřešen například problém lustračního zákona," uvedla Marvanová. Požadavek, aby poslanci ČSSD v některých případech nehlasovali s komunisty byl přitom jednou z hlavních priorit US-DEU.
Lidovci včera dosáhli toho, že ve vládní smlouvě nebude registrované partnerství. "Je to návrh, který dělí politiky z hlediska lidského nikoli podle příslušnosti k té či oné politické straně. V návrhu smlouvy nebude vůbec," řekl šéf KDU-ČSL Cyril Svoboda.
Ještě v sobotu nic nenasvědčovalo tak hladkému průběhu jednání. I po více než šestihodinovém jednání s ČSSD tehdy zůstávalo stále nevyřešeno jedenáct bodů v návrhu společného programu. Shodě nad většinou z nich přitom bránil postoj US-DEU.
Předseda lidovců Cyril Svoboda sobotní jednání komentoval slovy: "Je potřeba větší vstřícnosti ze strany Koalice. Unie svobody je ta, kdo klade požadavky a trvá na nich."
Lidovci a unionisté se včera před cestou do Lidového domu sešli, aby se domluvili na dalším postupu před večerní schůzkou. Po ní už Svoboda tvrdil: "Nyní jsme jednoznačně ve shodě."
"Tlačili" tedy lidovci partnery v Koalici k větší vstřícnosti? "Tak bych to neřekl. Nejde o to, že někdo ustoupil. Až text dostanete, zjistíte, že jsme hledali vyvážené formulace. I Koalice z toho vychází slušně," komentoval místopředseda KDU-ČSL Jan Kasal schůzku s unionisty.
Po ústupcích z obou stran zůstávají nedořešeny tři body.
ČSSD chce snížit schodek státního rozpočtu pod 3 % HDP až v roce 2008. Koalice ale trvá na tom, že je třeba rozpočtový dluh snižovat mnohem rychleji. Další problém se týká majetkových přiznání pro bohaté, která požadují sociální demokraté. "Hledali jsme formulaci, aby se majetková přiznání týkala jenom jednotlivých případů tak, aby se usnadnil postih majetkové trestné činnosti nebo daňové nekázně," popsala postoj Koalice Marvanová. Poslední spor se vede o plošné přídavky pro děti, které Koalice odmítá. Koalice chtěla původně už včera dojednat rozdělení sil ve vládě. "Ten požadavek jsme přednesli, ale pan předseda Špidla ho zamítl," řekla Marvanová.
Dnes se má sejít širší vedení US-DEU a rozhodnout, zda svým vyjednavačům vstup do vlády s ČSSD "posvětí".
</TEXT>
<HEADING>
Poslední tři sporné body
</HEADING>
<TEXT>
* Majetková přiznání pro majetné: ČSSD nechce ustoupit ze svého návrhu, aby občané s majetkem nad 10 milionů a obchodníci s majetkem nad 50 milionů podávali majetková přiznání. Koalice to považuje za nepřípustné.
* Deficit státního rozpočtu: ČSSD chce snížit schodek státního rozpočtu pod tři procenta hrubého domácího produktu až v roce 2008. Strany Koalice chtějí rozpočtový dluh snižovat mnohem r ychleji.
* Plošné přídavky pro děti: sociální demokraté chtějí zavést přídavek pro každé dítě. Zástupci Koalice mají za to, že by stát platil i majetným rodinám, které podobný příspěvek nepotřebují. kub
CO BUDE VE VLÁDNÍM PROGRAMU
* snížení daní pro právnické osoby * důchodová reforma * možnost zavedení registračních pokladen
CO NEBUDE VE VLÁDNÍM PROGRAMU
* registrované partnerství * nákup stíhaček gripen
</TEXT>
</DOC>
<DOC>
<DOCID>LN-20020702002</DOCID>
<DOCNO>LN-20020702002</DOCNO>
<DATE>07/02/02</DATE>
<TITLE>
Spojenecký letoun omylem zasáhl dům, kde probíhala svatební oslava
</TITLE>
<GEOGRAPHY>KÁBUL/WASHINGTON</GEOGRAPHY>
<TEXT>
Dvacet až třicet lidí, mezi nimi i ženy děti, zahynulo omylem při spojeneckém bombardování v afghánské provincii Uruzgán, ležící na sever od Kandaháru. Nejméně 60 lidí bylo zraněno. Podle Pentagonu minula nejméně jedna bomba svržená spojeneckými letouny svůj cíl, nicméně není jasné, zda tato bomba dopadla do obytné čtvrti.
"Nejméně jedna bomba byla vadná. Nevíme, kde dopadla," řekl mluvčí amerického ministerstva obrany Jeff Davis. "Americké síly evakuovaly z oblasti čtyři zraněné osoby, kterým je nyní poskytována lékařská péče."
"Víme, že během operace byli zasaženi civilisté. Nevíme ovšem kolik, a jak k tomu došlo," prohlásil pro zpravodajskou stanici CNN plukovník americké armády Roger King. Na místo už vyrazila jak afghánská vládní komise, tak skupina vyšetřovatelů koaličních sil.
"Včera v noci tu nikdo nebyl, aby nám pomohl," řekl BBC svědek události Abdal Sabúr. "Některé zraněné jsme odvezli do Kandaháru na ošetření. Potom přilétly zahraniční vrtulníky a pomohly nám."
Afghánští svědkové tvrdí, že včera asi ve tři hodiny ráno středoevropského letního času byl zasažen dům, kde probíhala svatební oslava. Při výbuchu bylo podle nich zraněno či zabito na 120 lidí. Toto tvrzení se nepodařilo ověřit.
Okolnosti incidentu jsou značně nejasné. Od neděle probíhala v oblasti rozsáhlá operace speciálních sil zaměřená proti bojovníkům teroristické organizace Al Kajda a bývalého vládního hnutí Taliban. Pozemní jednotky se údajně dostaly do nepřátelské palby, a tak zavolaly vzdušnou podporu.
Na místo přilétl speciální letoun s velkou palebnou silou AC-130 Spectre a těžký bombardér B-52 vybavený "chytrými" pumami. Stroje se údajně dostaly do palby protiletadlových zbraní. Poté s největší pravděpodobností podnikly útok, při kterém byla odpálena vadná bomba.
Podle jiných informací se útoku kromě AC-130 a B-52 zúčastnily i další letouny, a to nejenom americké. Zřejmě šlo o britské či francouzské stroje. A právě jimi odpálená střela mohla dopadnout na dům.
Objevily se také spekulace o tom, že na svatbě stříleli lidé do vzduchu, tak jak je v Afghánistánu zvykem. Piloti si to špatně vyložili jako útok na své stroje a zahájili odvetnou akci. Nejmenované vojenské zdroje však sdělily stanici CNN, že je krajně nepravděpodobné, aby si piloti spletli střelbu z protiletadlových zbraní se střelbou ze zbraní ručních.
Spojenecké síly zahájily útoky na Afghánistán loni 7. října. Důvodem bylo to, že fundamentalistické hnutí Taliban odmítlo vydat teroristu Usámu bin Ládina zodpovědného za útoky na New York a Pentagon 11. září.
Od října došlo v Afghánistánu už k řadě omylů, které si vyžádaly životy civilistů i vojáků. V dubnu byli zabiti čtyři kanadští vojáci, když na ně americký letoun zaútočil během cvičných střeleb.
</TEXT>
</DOC>
<DOC>
<DOCID>LN-20020702003</DOCID>
<DOCNO>LN-20020702003</DOCNO>
<DATE>07/02/02</DATE>
<TITLE>
Zpráva o stavu státního rozpočtu jen potvrdila, že státní finance jsou dnes hodně nemocný pacient. Jen letos bude podle odhadů ministerstva financí schodek 80 miliard korun, což je přestřelení o téměř 35 miliard.
</TITLE>
<TEXT>
Léčba by proto měla začít ihned. K dosažení naplánovaného schodku totiž nevede ani relativně rychlý ekonomický růst. Výdaje ze zákona rostou jako z vody, dokonce rychleji než výkonnost ekonomiky. Navíc se díry zalepují mimořádnými příjmy z privatizace a ruského dluhu, které za několik let definitivně zmizí.
Nezbytné kroky k ozdravení celého systému státních financí nevyhnutelně budou obyvatele bolet. Je proto rozumnější je udělat nyní a doufat, že za čtyři roky voliči na to nepříjemné zapomenou. Jen stěží lze předpokládat, že by některá vláda provedla nepopulární opatření jen chvíli před volbami.
Sociální demokracie by se proto měla co nejrychleji oprostit od názoru, že vše je v naprostém pořádku a že stačí jen udržovat ekonomický růst. Mohla by se na vlastní kůži přesvědčit, že čím později začne léčit, tím bude muset řezat hlouběji. A tím to každého bude více bolet, což žádný volič neodpouští.
</TEXT>
</DOC>
<DOC>
<DOCID>LN-20020702004</DOCID>
<DOCNO>LN-20020702004</DOCNO>
<DATE>07/02/02</DATE>
<TITLE>
PRAHA - Česko spěje k největšímu rozpočtovému schodku ve své historii. Ministerstvo financí včera přiznalo, že deficit státní pokladny může na konci roku dosáhnout výše 80 miliard korun. To je téměř dvojnásobek deficitu, který schválila Poslanecká sněmovna.
</TITLE>
<TEXT>
Stát překročí své plánované výdaje zhruba o 21,5 miliardy korun. Ani na straně příjmů nepůjde vše podle plánu. Podle ministerstva financí bude chybět 13,5 miliardy korun. Na vině bude především výpadek ve výběru daně z přidané hodnoty a spotřebních daní.
"Na řešení deficitu je připraveno několik variant. V dané chvíli nelze říci, kterou z nich nová vláda použije," uvedl mluvčí ministerstva Jaroslav Třoska.
Analytici vylučují možnost významnějších škrtů ve výdajích. "Škrtat se podle mého názoru nebude. Deficit bude vyšší, emituje se více vládních dluhopisů a tím to skončí," řekl Jan Schiesser ze společnosti Atlantik.
</TEXT>
</DOC>
<DOC>
<DOCID>LN-20020702005</DOCID>
<DOCNO>LN-20020702005</DOCNO>
<DATE>07/02/02</DATE>
<TITLE>
"Dominátor" už nechce nikdy chytat
</TITLE>
<GEOGRAPHY>PRAHA</GEOGRAPHY>
<TEXT>
Zřejmě natrvalo se včera vrátil z Ameriky do Česka hokejový brankář Dominik Hašek. Brankář Detroitu se rozhodl ukončit svoji bohatou kariéru po nedávném zisku bájného Stanley Cupu. O budoucím způsobu života v rodných Pardubicích zatím ale Hašek nemá zcela jasné představy.
"Mám tady sice nějaký byznys, ale minimálně příštích šest měsíců se chci věnovat především svým dětem," prohlásil po příletu ze zámoří jeden z nejuznávanějších světových brankářů.
Hašek chce společně s manželkou dvanáctiletému Michalovi a sedmileté Dominice pomáhat zejména v jejich adaptaci na nové prostředí, kulturu a způsob života. "Dosud se do České republiky vraceli pouze v létě na dva měsíce, proto jim chceme přechod usnadnit. Byl bych rád, kdyby si co možná nejdříve našli kamarády a sžili se s nimi. I proto již v neděli Míša odjel na letní tábor," vysvětloval Hašek.
Do hokejové branky už se Dominátor, jak se mu přezdívá, nehodlá nikdy postavit. Na ledě nechystá ani žádný benefiční zápas na rozloučenou. Opojné chvíle z vítězství ve Stanley Cupu si v Pardubicích připomene ještě jednou v týdnu od 12. srpna, kdy na 24 hodin dostane pohár do svého držení.
</TEXT>
</DOC>
<DOC>
<DOCID>LN-20020702006</DOCID>
<DOCNO>LN-20020702006</DOCNO>
<DATE>07/02/02</DATE>
<TITLE>
Pokles ceny CD se zahraničními nahrávkami zdůvodňují vydavatelství jednak silnou korunou, jednak bojem s pirátskými kopiemi. Nosičů s českou hudbou se snížení ceny ovšem netýká.
</TITLE>
<GEOGRAPHY>PRAHA</GEOGRAPHY>
<TEXT>
Cena nahrávek zahraničních interpretů je od včerejška asi o deset procent nižší. Jejich cena se dosud pohybovala kolem 600 korun.
"Cédéčka vydavatelství EMI s mezinárodním repertoárem jdou s cenou o zhruba sedm procent dolů. Důvodem je posilující koruna, která umožňuje snížení ceny zahraničních CD," uvedl Vladimír Kočandrle, šéf vydavatelství EMI. "Podařilo se nám navíc získat svolení reagovat na zhodnocení kursu pružněji než dosud a nelze vyloučit ani další pohyb v souvislosti s kursovým vývojem," dodal.
Za poklesem ceny stojí vedle silné koruny i snaha bojovat proti pirátským nahrávkám. Už dříve ovšem Kočandrle připustil, že snížení ceny hudebnímu průmyslu v boji s piráty příliš nepomůže.
Úspěšný boj s nelegálními kopiemi touto cestou zpochybňují i odborníci. "Nižší ceny samozřejmě vítáme, ale nevěřím, že by došlo k nějakému snížení počtu pirátských nahrávek. V Česku stále existuje dojem, že hudba je zábava, a tak by měla být zadarmo," řekl Karel Kučera z Mezinárodní federace fonografického průmyslu (IFPI). Ta v Česku sdružuje 25 hudebních společností.
"V důsledku situace na trhu prošly a procházejí hudební společnosti restrukturalizací. Počet zaměstnanců se snížil o 40 procent," dodal Kučera.
Pokles ceny se týká jen zahraničních nosičů. "Česká produkce je zhruba o třetinu levnější. Její cenu si - nehledě na silnou korunu - do značné míry dokážeme korigovat sami," uvedl Alan Piskač, šéf Popron Music.
Příkladem vlivu nízké ceny na prodejnost může být například soundtrack k filmu režiséra Filipa Renče Rebelové. Toto CD stojí v maloobchodě necelých dvě stě korun a od února loňského roku, kdy vyšlo, se ho prodalo 170 tisíc kusů.
Podle odborníků by cena hudebních nosičů mohla jít ještě daleko víc dolů, pokud by se změnila daňová politika. Na hudební nahrávky je totiž sazba DPH ve výši 22 procent. U podobných produktů - například knih nebo softwaru - je ale sazba daně z přidané hodnoty pouze pět procent.
"Pokud by došlo ke snížení daně z přidané hodnoty, mohly by jít ceny jednotlivých titulů - a samozřejmě nejen zahraničních dolů až o sto korun na jeden výrobek," vypočítal Kučera.
Hudební vydavatelství z vysokých cen obviňují i maloobchodníky. "Jednotliví prodejci by měli zvážit, jestli nejvyšší marže pohybují se mezi 20 až 25 procenty ceny - mají ještě na trhu uplatnění," shrnul Kučera.
</TEXT>
</DOC>
<DOC>
<DOCID>LN-20020702007</DOCID>
<DOCNO>LN-20020702007</DOCNO>
<DATE>07/02/02</DATE>
<TITLE>
"Jedno je jisté. Dnes někdo vyhraje," přivítal sportovní komentátor Jaromír Bosák diváky České televize do druhého poločasu fotbalového zápasu Turecko - Senegal. Hrálo se čtvrtfinále mistrovství světa, tedy zápas, který opravdu nemůže skončit remízou. A všichni, kdo se dívají, to vědí.
</TITLE>
<TEXT>
O kvalitě, odbornosti, pohotovosti či vtipnosti fotbalových komentátorů se v průběhu mistrovství živě diskutovalo. Například na internetovém diskusním fóru, které k tomu účelu zřídila Česká televize. Nejlépe hodnoceným "sporťákem" byl právě Bosák, za ním Petr Svěcený.
Nejhůře dopadl Pavel Čapek. Po právu. K jeho výkonům za mikrofonem lze jen těžko něco říci, protože žádné nepodával. Naopak první dva zase mají tu smůlu (i štěstí), že je divák poslouchá pozorně.
</TEXT>
<HEADING>
Jejich postřehy lze rozdělit do několika kategorií.
</HEADING>
<TEXT>
Do první patří "nezpochybnitelné pravdy" (viz například Bosák výše). Nebo jiný Bosákův axiom: "Být trenérem Senegalu, to chce opravdu pevné nervy."
V každém zápase je podobných větiček slyšet několik. Je to nejméně zajímavá kategorie.
Druhou tvoří vtipné a přesné "hlášky". Zde Bosák jasně vede. "Sněhuláci jsou pohyblivější než někteří defenzivní ruští hráči," nepotřebuje rozebírat. Opravdu to tak bylo. Nebo: "Zkoušet zastavit Owena, to je jako snažit se rukama přelít moře." Argentinci si s anglickým útočníkem skutečně nevěděli rady. Jde o nejzábavnější kategorii, divácky velmi vděčnou. Její existenci Čapkovi buď nikdo neprozradil, nebo ji ignoruje schválně.
Třetí můžeme nazvat "úlety a střely mimo". V závěru šampionátu se ukázalo, že v této kategorii Bosák na Svěceného nemá. Typickým příkladem budiž semifinálový zápas Německo - Korea a Svěceného snaha vyrovnat se Bosákovi v kategorii "hlášky". Svěcený komentoval rychlost dvaatřicetiletého německého hráče Bodeho. "Tohle by nestihl ani Kocour v botách, natož Marco Bode," zazněla Svěceného vzpomínka na dětství. V tomto případě si nejsem stoprocentně jistý svou pamětí, ale vážně jsem nikdy neměl pocit, že by boty dávaly kocourovi rychlost nadopovaného Bena Johnsona.
</TEXT>
<HEADING>
Hospodská moudra
</HEADING>
<TEXT>
Nešťastník Bode to měl ale schytat ještě jednou. Při jedné opravdu těsně promarněné šanci totiž divák zřetelně slyšel typicky hospodský komentář: "Tentokrát to Bode nestihl o prsa korejské ženy... Jiné přirovnání mě v tomto okamžiku nenapadá," prohlásil Svěcený. Kocour končí v propadlišti dějin - i s botami. Jen mi vrtá hlavou, jak na to ten Svěcený přišel. Průzkumem v terénu? Řekli mu to kolegové-novináři? Nebo spolužáci na střední?
Vysvětlení je možná banálnější, než by se na první pohled zdálo. Pomohu si Bosákovým přesvědčováním ze semifinále Brazílie - Turecko, k jehož druhé části by se zřejmě Svěcený přidat nemohl: "Já snad vidím dvakrát. Kam se podívám, tam je Cafú... Přísahám, že jsem střízlivý."
</TEXT>
</DOC>
<DOC>
<DOCID>LN-20020702008</DOCID>
<DOCNO>LN-20020702008</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
V oslabení včera zasedal sociálně demokratický tým vyjednavačů o budoucí vládě. Druhý muž ČSSD a ministr vnitra Stanislav Gross včera nastoupil týdenní dovolenou a v Lidovém domě se vůbec neukázal. Místo, kde se Gross ve svém volnu zdržuje, nedokázali upřesnit ani jeho podřízení z ministerstva vnitra. Mluvčí ČSSD Jiří Hron pouze řekl, že Gross odjel do zahraničí. "Stanislav Gross dnes skutečně nepřijde. Má dovolenou. Nevím ale, kde přesně je," řekl včera Hron. Cíl Grossovy dovolené není znám. V minulých letech odpočíval v italském letovisku Bibione, nebo u svého přítele, hudebního producenta Františka Janečka, ve vile na Bahamách.
</TEXT>
</DOC>
<DOC>
<DOCID>LN-20020702009</DOCID>
<DOCNO>LN-20020702009</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Ustavující schůze nově zvolené Poslanecké sněmovny začne 9. července ve 14 hodin. Schůzi svolal na základě jednacího řádu dolní komory Václav Klaus, který byl jejím předsedou v minulém volebním období. Václav Klaus jako bývalý šéf sněmovny bude ustavující jednání řídit do doby, než dolní komora zvolí jeho nástupce. Kromě volby předsedy a místopředsedů poslanci složí slib, ustaví mandátový a imunitní výbor, zřídí další parlamentní výbory a rozhodnou o počtu jejich členů tak, aby sněmovna mohla zahájit čtyřletou práci. Po ustavující schůzi sněmovny v souladu s ústavou podá demisi dosavadní vláda premiéra Miloše Zemana.
</TEXT>
</DOC>
<DOC>
<DOCID>LN-20020702010</DOCID>
<DOCNO>LN-20020702010</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Ani páteční dramatické události v kauze televize Nova nepřiblížily spolumajitele televize ke smíru. Významná finanční skupina PPF, která před čtyřmi dny oznámila svůj vstup do Novy (respektive licenční společnosti CET 21), naznačuje velký zájem o jednání, druhá strana však jakoukoliv dohodu odmítá. "Finanční skupina PPF nevstoupila do CET 21," tvrdí Martin Chalupský, který zastupuje Vladimíra Železného a finančníka Jiřího Šmejce. "Nova nepotřebuje pomoc, kterou PPF nabízí. Bude obtížné hledat prostor pro obchodní spolupráci za předpokladu, že potenciální partner využil nekorektního porušení smluv," prohlásil Železný. Televizi Nova v pátek došly peníze a musela zastavit i vyplácení honorářů v hotovosti. Minulý týden ji od zisků z reklamy odstřihly banky, které si nechaly platby mediálních agentur posílat na své účty. PPF Nově nabídla, že její dluhy zaplatí ze svého. "PPF zajistí, aby závazky vůči zaměstnancům, spolupracovníkům a dodavatelům TV Nova byly řádně a včas plněny, a to v případě nutnosti i z vlastních zdrojů," uvedl mluvčí PPF Ivan Lackovič. Šmejc naznačil, že s PPF nemá o čem jednat.
</TEXT>
</DOC>
<DOC>
<DOCID>LN-20020702011</DOCID>
<DOCNO>LN-20020702011</DOCNO>
<DATE>07/02/02</DATE>
<TITLE>
PRAHA - Nejkontroverznější postava z nejužšího vedení české policie Václav Jakubík opustil post náměstka policejního prezidenta a odchází šéfovat okresnímu policejnímu ředitelství do Mostu. Jakubík, který "proslul" zejména výjimkami z bezpečnostních prověrek, kterých za 20 měsíců dostal 10, aby mohl zůstat ve funkci, a přesvědčováním majitelky pozemku v Hranicích na Moravě, aby ho prodala firmě Philips, podle mluvčí policejního prezídia Ivany Zelenákové odchází dobrovolně.
</TITLE>
<TEXT>
Již několik týdnů se však spekuluje o tom, že by funkci náměstka opustit musel. Jakubík byl podle zdroje MF Dnes z ministerstva vnitra "chráněncem" dosavadního náměstka ministra vnitra Petra Ibla. Ten se však ve volbách dostal do parlamentu a patrně post na vnitru vymění za poslanecké křeslo. Obě funkce by ze zákona vykonávat nemohl.
Blíže neuvedený zdroj z ministerstva vnitra přitom MF Dnes minulý týden řekl, že "odejde-li Ibl, bude muset odejít i Jakubík". Ibl včera LN potvrdil, že je na 70 procent rozhodnut jít do sněmovny. Dodal, že definitivní slovo řekne do konce tohoto týdne. Václava Jakubíka se LN včera zastihnout nepodařilo. Podle jeho nového nadřízeného, krajského policejního ředitele Jiřího Vorálka, se už představil "svým" policistům. "Poté odjel do Prahy zařizovat stěhování, fyzicky má nastoupit až ve čtvrtek," sdělila pracovnice Jakubíkova nového sekretariátu.
Mluvčí policejního prezídia Zelenáková uvedla, že si Jakubík místo okresního policejního ředitele v Mostě vybral sám. Post byl volný od letošního dubna, kdy byl odvolán ředitel Ladislav Loun pro pochybení při vyšetřování nelegálně ozbrojeného gangu. Kvůli Jakubíkově zájmu o volné křeslo v Mostě muselo být zrušeno výběrové řízení. Pokud totiž o řídící funkci požádá někdo, kdo měl stejnou nebo vyšší funkci, připadá jemu bez ohledu na řízení. "To se pak automaticky ruší, jak to bylo v tomto případě," poznamenal Vorálek.
</TEXT>
</DOC>
<DOC>
<DOCID>LN-20020702012</DOCID>
<DOCNO>LN-20020702012</DOCNO>
<DATE>07/02/02</DATE>
<TITLE>
Aféra psychologa Hradní stráže podezřelého ze znásilňování vojáků nepokračuje. Další postup závisí na tom, zda muž netrpí duševní chorobou.
</TITLE>
<GEOGRAPHY>PRAHA</GEOGRAPHY>
<TEXT>
Uzavření policejního vyšetřování kauzy čtyřiatřicetiletého bývalého důstojníka a psychologa Hradní stráže Miloše Topolského, stíhaného za znásilňování vojáků, vázne na superposudku.
"Jde o revizní posudek z oboru psychiatrie a psychologie, který pro nás zpracovává Univerzita Karlova," upřesnil policejní rada Milan Macháček, který případ vyšetřuje.
"Až podle výsledků posudku bude jasné, zda trestní stíhání zastavit, nebo podat návrh na obžalobu," sdělil Macháček. V superposudku mohou odborníci totiž dospět k závěru, že bývalý důstojník je vážně duševně nemocný člověk. To by byl důvod k zastavení trestního stíhání.
Policejní rada byl již v květnu přesvědčen, že důkazy jsou natolik jednoznačné, že by měla být podána obžaloba. Státní zástupce se s jeho názorem neztotožnil a vrátil mu věc k došetření. "Policii jsem dal lhůtu do konce července, ale není vyloučeno, že si zpracování posudku vyžádá delší čas," řekl šéf Obvodního státního zastupitelství pro Prahu 1 Jiří Kára.
</TEXT>
<HEADING>
Hrozí až osm let vězení
</HEADING>
<TEXT>
Obviněný voják z povolání, který u Hradní stráže působil pět let, byl zadržen letos 7. března. Policie jej o den později obvinila. Necelé dva měsíce byl stíhán ve vazbě, aby nemohl ovlivňovat svědky. Záhy po vypuknutí kauzy byl postaven mimo službu. "Nyní je doma k dispozici veliteli Hradní stráže," citoval policejní rada ze spisu. Zda bude moci pokračovat v práci, nebo dostane padáka, se ukáže podle pravomocného výsledku trestního řízení. Prozatím nepracuje a pobírá větší část platu.
Miloš Topolský je stíhán pro šest trestných činů, které zahrnují celkem třináct skutků. Obviněn je ze čtyř znásilnění a tří pokusů znásilnění vojáků Hradní stráže. Podle obvinění je měl zvát k sobě do kanceláře na skleničku a opíjet je až do němoty. Postižení vypovídali, že se probrali až ve chvíli, kdy s nimi provozoval orální sex. Někdejší vojenský psycholog obvinění odmítá. Jen těžko pochopitelný je fakt, že vojáci jeho pozvání přijímali i přesto, že se o něm šuškalo, že je homosexuál.
Jednoho z vojáků podle obvinění napadl v zahradní restauraci v centru Prahy pěstí. Vysloužil si tím obvinění z trestného činu výtržnictví. Obvinění z urážky mezi vojáky mu vynesly nadávky adresované nadřízenému i podřízenému, kteří byli ve službě, když se dobýval do hradních kasáren. Policejní rada tvrdí, že je měl častovat vulgárními slovy se sexuálním obsahem. Dále je stíhán ještě za omezování osobní svobody a porušování práv a chráněných zájmů vojáků. Nejvyšší trest by mu hrozil za znásilnění, a to až osm let vězení.
Aféra vyvolala diskuse, zda by jednotka neměla být podřízena ne prezidentské kanceláři, jak je to nyní, ale jako dříve ministerstvu obrany. Prezident Václav Havel a ministr Jaroslav Tvrdík se shodli na tom, že by v Hradní stráži měli působit profesionální vojáci.
</TEXT>
</DOC>
<DOC>
<DOCID>LN-20020702013</DOCID>
<DOCNO>LN-20020702013</DOCNO>
<DATE>07/02/02</DATE>
<TITLE>
Uměním proti cenzuře se rozhodli bojovat muzikanti, kteří včera zahráli na pražské Štvanici. Stejnojmenným koncertem vyjádřili svůj postoj k novele zákona o šíření toxikomanie.
</TITLE>
<GEOGRAPHY>PRAHA</GEOGRAPHY>
<TEXT>
Novela zákona o šíření toxikomanie, která platí od včerejška, může podle některých právních výkladů přivést za mříže až na pět let každého, kdo bude na veřejnosti "nevhodně" mluvit, psát nebo třeba zpívat o drogách. "Chceme hlavně ukázat, že nejde o drogy, ale cenzuru," řekl jeden z organizátorů včerejšího koncertu na pražské Štvanici, konopný ombudsman Marek Jehlička.
Cílem organizátorů akce, kterou navštívily přinejmenším dva tisíce lidí, je dosáhnout zrušení zmiňovaného paragrafu. Ten doslova uvádí, že za propagaci drog v tisku, filmem, rozhlasem, televizí, počítačovou sítí nebo jinak může být člověk uvězněn na jeden rok až pět let. Přesný výklad zákona neexistuje, v konkrétních případech záleží na tom, jak si ho vyloží policie, státní zástupce či soudce.
Skeptici se obávají, že by se na "index" mohly dostat stovky domácích i světových hitů, básní nebo knih. "Snahy trestat třeba vydavatele Konopné kuchařky byly už předtím. Teď je vidět, že to režim myslí opravdu vážně," tvrdí Jiří X. Doležal, který je jedním z hlavních aktérů kampaně.
Při včerejším koncertě seděl stranou pódia u stolku s nápisem: "Zde se udává". Účinkující se totiž dnes odpoledne chystají sami udat na místním oddělení policie v Praze 7 za své včerejší vystoupení na koncertě. Hlavním tématem mnoha písní bylo konopí nebo drogy. Kdo z muzikantů dnes na policejní stanici nemůže osobně, mohl se včera udat u Jiřího X. Doležala písemně. "Mám tu Jima Čerta a tři další," svěřil LN v průběhu koncertu Doležal. "Určitě se půjdu udat já za své články, Michal Ambrož z Hudby Praha a taky DJ Tráva. Ten půjde za to, že vůbec existuje," smál se Doležal. Očekává, že další hudebníci budou příkladu následovat. O vystoupení byl mezi českými kapelami velký zájem i přesto, že všichni hráli bez nároku na honorář. Nakonec museli pořadatelé účinkující dokonce i odmítat. Happeningu se zúčastnili například Michal Prokop, David Koller, Kamil Střihavka, kapely Plexis, Mňága a Žďorp, Hudba Praha, Tichá dohoda, Žlutý pes, Švihadlo, Prohrála v kartách a další.
Boj proti kontroverznímu paragrafu o šíření toxikomanie vyvrcholil nejen happeningem na Štvanici. Jiří X. Doležal včera rovněž předal na Pražském hradě Kanceláři prezidenta republiky petici proti této novele. Podepsalo ji 6036 lidí.
Pod zmiňovanou novelou je i podpis prezidenta Václava Havla, jemuž ve schvalovacím procesu také prošla pod rukama. Jeho mluvčí Ladislav Špaček později podotkl, že v podkladech nebyl význam novely dostatečně zdůrazněn.
"U Václava Havla je to překvapující. Myslím, že se prostě jenom zmýlil," soudí Jiří X. Doležal.
</TEXT>
</DOC>
<DOC>
<DOCID>LN-20020702014</DOCID>
<DOCNO>LN-20020702014</DOCNO>
<DATE>07/02/02</DATE>
<TITLE>
Zahraniční hudební nosiče jsou finančně dostupnější
</TITLE>
<TEXT>
Pirátské kopie nahrávek jsou hlavním důvodem poklesu prodeje hudebních nosičů. Vydavatelství proti nelegálním kopiím bojují i příznivější cenou.
PRAHA - Polovinu všech "cédéček" na trhu tvoří podle Mezinárodní federace fonografického průmyslu pirátské nahrávky. Před třemi lety dosahoval tento podíl zhruba šesti až sedmi procent.
"V minulém roce se prodalo více prázdných CD než s originální nahrávkou. Nenahraná CD přitom nejvíce nakupovali teenageři a lidé do 25 let - tradičně nejzajímavější klientela pro vydavatelské domy," napsal už v březnu britský deník The Guardian.
Ke koupi originálního nosiče se vydavatelství snaží zákazníky nalákat i systémy slev. V zahraničí jsou například běžné zaváděcí ceny na novinková CD. V USA lze novou desku koupit v prvních dnech po uvedení na trh místo za obvyklých 15 až 18 dolarů (tj. 450 až 540 Kč) za 11 až 13 dolarů (330 až 390 Kč). Tento systém funguje i v západní Evropě. Například ve Francii stojí novinka 23 až 24 eur (690 až 720 Kč). Po slevě však vyjde na 18 eur (540 Kč).
Velmi slušně si hudební průmysl stojí i v severní Evropě. I tam ovšem prodeje klesají hlavně kvůli stahování hudby z internetu. Velké problémy má s CD pirátstvím především Finsko. Země totiž sousedí s Ruskem, odkud se pirátská CD vozí hromadně. Jen v loňském roce jich policie zabavila téměř 18 tisíc. A to i přesto, že se průměrná cena nosiče dostala pod 300 korun. Naopak relativně nejlépe je na tom Norsko, kde je méně než 10 procent všech disků pirátských.
</TEXT>
<HEADING>
Stahovat z internetu jde i legálně
</HEADING>
<TEXT>
Pod tlakem pirátského kopírování desek a stahování hudby z internetu začaly gramofonové společnosti nabízet legální nahrávání a poslech skladeb z jejich produkce přes internet. MusicNet, který vlastní společnost Bertelsman, byl prvním komerčním serverem na internetu.
Od loňského prosince si předplatitelé mohou za 9,95 dolaru na měsíc - tedy necelých 300 korun poslechnout sto skladeb a dalších sto si stáhnout.
Zájemci vybírají z katalogu 80 tisíc skladeb.
Předplatitelé si ovšem nesmějí stažené písně vypalovat na kompaktní disky.
Server Pressplay, který vlastní Sony a Vivendi Universal, se objevil dva týdny po MusicNetu. Za 9,95 dolaru měsíčně si mohou předplatitelé stáhnout 30 skladeb a poslechnout více než 300 z katalogu 75 tisíc skladeb. Za 14,95 dolaru 450 korun - si mohou poslechnout 500 set a nahrát 50 písní. Zároveň si mohou deset skladeb vypálit na CD.
Na internetu nabízejí podobné služby ještě další soukromé společnosti. Například jde o Rhapsody či MusicNow. Jejich cenové relace jsou podobné jako u Pressplay či MusicNetu, nicméně vypalování umožňuje pouze Rhapsody.
Srovnání cen CD
Francie 720 Kč
USA 540 Kč
Česko 540 Kč
Německo 510 Kč
Norsko 450 Kč
Dánsko 360 Kč Španělsko 310 Kč
Finsko 295 Kč
Pramen: výpočet LN
Statistika prodeje hudebních nosičů v ČR počet prodaných kusů a výše tržeb
prodané kusy tržby (v milionech) (v milionech Kč)
</TEXT>
</DOC>
<DOC>
<DOCID>LN-20020702015</DOCID>
<DOCNO>LN-20020702015</DOCNO>
<DATE>07/02/02</DATE>
<TITLE>
PRAHA - Je složité získat prakticky jakoukoli hudební nahrávku za několik korun? Odpověď zní ne. Pokud se člověk smíří s tím, že vlastně krade. Ale s okrádáním interpretů a hudebního průmyslu se každý den smiřují desítky milionů lidí na celém světě.
</TITLE>
<TEXT>
Co je tedy zapotřebí? V případě internetu stačí dobré připojení, vhodný program a někdy trpělivost. Odměnou je například novinka, která právě vyšla v USA a na český trh ještě nestihla ani dorazit.
Gramofonovému průmyslu se podařilo zlikvidovat průkopnický sdílecí program Napster z internetu. Okamžitě jej však nahradily desítky dalších. Tyto programy fungují tak, že "odkryjí" část uživatelova pevného disku v počítači ostatním uživatelům programu. A pak už je snadné najít skladby či desky, které člověk hledá, kliknout a přímo z počítače, který může být třeba v Japonsku, Spojených státech nebo Brazílii, si nahrát žádané zboží.
Vyhledání obvykle zabere pouze pár minut. Pokud jde o úplné novinky, je někdy zapotřebí vyčkat několik dnů, a hledá-li někdo rarity, musí mít štěstí nebo se obrnit trpělivostí. Vlastní doba stažení hudby závisí na rychlosti připojení a počtu skladeb, popřípadě jejich délce. Čím jsou delší, tím více zaberou místa a tím déle trvá stahování.
Cena takto stažené desky přes internet se řádově pohybuje v korunách (závisí od poplatků za připojení). Pokud má dotyčný člověk vypalovací zařízení nerespektující zákony, může mít staženou desku do deseti minut zkopírovanou na kompaktním disku. Cena se v tomto případě opět pohybuje v korunách.
Pokud počítáme, že prázdné CD koupíme za dvacet korun, vyjde nás "nová" deska do třiceti korun. A pokud je někdo náročný, snadno si může vytvořit i přebal desky. Na internetu je několik stránek nabízejících kopie přebalů stovek desek. Stačí je jenom stáhnout, vytisknout na barevné tiskárně, vystřihnout a je na světě krásné CD, vypadající jako originál. Nestojí více než 35 korun, má poměrně dobrou kvalitu a jeho sehnání zabere několik desítek minut. Jedinou vadou je, že je kradené.
Jsou i další způsoby, jak se v České republice dají získat desky za velice dobrou cenu. Jednak stále fungují půjčovny. Za členský poplatek několika set korun se dají potom půjčovat desky přibližně za 30 korun. Zkopírovat jejich obsah i obal je jednoduché a opět je na světě téměř originál. A nakonec existují bazary, kde se dají sehnat novinky tři týdny až měsíc poté, co vyjdou, přibližně za tři sta korun, tedy za polovinu oficiální ceny. A popravdě, nejsou ani příliš osahané.
</TEXT>
</DOC>
<DOC>
<DOCID>LN-20020702016</DOCID>
<DOCNO>LN-20020702016</DOCNO>
<DATE>07/02/02</DATE>
<TITLE>
Ani Dan Bárta či skupina Lunetic nepřesvědčili hudební fanoušky, aby si kupovali pouze originální nahrávky.
</TITLE>
<GEOGRAPHY>PRAHA</GEOGRAPHY>
<TEXT>
Masivní kampaň velkých hudebních vydavatelství pod názvem "Kopírování zabíjí hudbu" zahájená v létě roku 2000 nepomohla zastavit stálý pokles v prodejnosti hudebních nosičů. Karel Kučera, šéf české pobočky Mezinárodní federace fonografického průmyslu (IFPI), která kampaň zastřešovala, v tom ale problém nevidí. "Tato akce neměla snížit propad trhu, ale především iniciovat diskusi," říká Kučera. Bouřlivou polemiku kampaň skutečně vyvolala. Negativní postoj k ní totiž zaujala většina veřejnosti i někteří hudebníci, k jejichž ochraně měla sloužit. Jedním z umělců, který vyzval naopak ke kopírování hudby, byl například písničkář Jan Burian. Rozporuplný výsledek akce připustil i Karel Kučera.
</TEXT>
<HEADING>
Na začátku byla ztráta
</HEADING>
<TEXT>
Proč vůbec kampaň vznikla? Celou akci odstartovalo zjištění firem o třetinovém snížení prodeje hudebních nosičů během let 1998 a 1999. Náklady na tříměsíční propagační osvětu, do které se následující rok zapojili i známí interpreti Dan Bárta, Ilona Csáková, František Nedvěd nebo skupina Lunetic, odhaduje Kučera na půl milionu korun. Kampaň měla podle jejích tvůrců rozšířit právní povědomí lidí o problému porušování autorských práv. Podle IFPI je právo na kopii pro vlastní potřebu, zakotvené v autorském zákoně, pouze možností, nikoli povinností výrobce. Vlastník originálu prý nemá na kopii právní nárok.
Kontroverzní akce 25 vydavatelství sdružených v IFPI měla čtyři základní motta: "Kopie je horší než originál. Hromadné vypalování není legální ani morální. Může to ohrozit náš vstup do EU. Nižší tržby firem znamenají nižší šance začínajících na vydání vlastních alb." Právě poslední bod programu byl však často zpochybňován. Řada začínajících skupin si totiž raději vydává desky vlastním nákladem, než aby se svěřily do rukou velkých vydavatelství. A debaty se vedly i o pravdivosti tvrzení, že kopie z takzvaných vypalovaček je horší než originál. Efektivita kampaně, pokud ji hodnotíme řečí čísel, se tak jeví jako sporná.
</TEXT>
</DOC>
<DOC>
<DOCID>LN-20020702017</DOCID>
<DOCNO>LN-20020702017</DOCNO>
<DATE>07/02/02</DATE>
<TITLE>
písničkář Jan BURIAN
</TITLE>
<TEXT>
Myslím, že mnohé z české hudby by nikdo neznal, kdybychom si to po léta nekopírovali. Děláme to hlavně proto, že velká vydavatelství se starají jen o peníze. O hudbě ti sociální inženýři mluví, jen když jde o zisk, pak pokrytecky hlásají: "Kopírování zabíjí," místo aby přiznali: "Kopírování zabíjí naše prachy." O jaké zabíjení jde, když něco rozmnožujete? To heslo postrádá logiku. Bohužel na to, jak zacházejí s hudbou komerční vydavatelství, zákon není. Ale to neznamená, že to není odsouzeníhodné.
</TEXT>
<HEADING>
publicista Jiří ČERNÝ
</HEADING>
<TEXT>
Nechal bych to na posouzení člověku, o jehož hudbu se jedná. Pokud se třeba Jan Burian domnívá, že to jeho hudbě prospívá, je to jeho věc. Stejně tak, jako když si někdo myslí, že mu to škodí. Myslím, že kopírování hudby je v podstatě krádež, pokud si člověk neudělá jen jednu kopii pro svou vlastní potřebu. Je to normální krádež, i když se dá samozřejmě odůvodnit hloupěji i chytřeji. Desky si nekopíruji a ani takové ve svých pořadech nepouštím.
Nechal bych to na posouzení člověku, o jehož hudbu se jedná. Pokud se třeba Jan Burian domnívá, že to jeho hudbě prospívá, je to jeho věc. Stejně tak, jako když si někdo myslí, že mu to škodí. Myslím, že kopírování hudby je v podstatě krádež, pokud si člověk neudělá jen jednu kopii pro svou vlastní potřebu. Je to normální krádež, i když se dá samozřejmě odůvodnit hloupěji i chytřeji. Desky si nekopíruji a ani takové ve svých pořadech nepouštím.
</TEXT>
</DOC>
<DOC>
<DOCID>LN-20020702018</DOCID>
<DOCNO>LN-20020702018</DOCNO>
<DATE>07/02/02</DATE>
<TITLE>
Novinka: Šedesát procent nákladů na výstavbu pokryje finanční dotace z fondu Evropské unie ISPA
</TITLE>
<TEXT>
Přes deset let trvalo úřadům, než povolily výstavbu nového obchvatu obce Dobrá. "Lidé měli v očích slzy," popisuje atmosféru začátku stavby starosta obce Milan Stypka.
DOBRÁ - Příběh šestikilometrového obchvatu obce Dobrá u Frýdku-Místku je delší než desetiletí. Když se minulý týden začal stavět, charakterizoval to obecní zpravodaj slovy "sen se stal skutečností".
Zhruba každé čtyři minuty zasvítí na semaforu přechodu pro chodce zelená a lidé mohou přejít na druhou stranu silnice. Vcelku banální jev. Ne už tak v obci Dobrá na Frýdecko-Místecku. Aby si mohli semafor postavit, čekali na povolení tři roky.
"Semafor vám nepovolíme, je to mezinárodní komunikace," slýchali často z kompetentních míst. Stavba obchvatu obce, kterou za den projede asi dvacet tisíc aut, se plánovala déle než deset let - a stavět se začalo teprve minulý týden. "Lidé měli v očích slzy," popisuje atmosféru začátku stavby starosta obce Milan Stypka.
</TEXT>
<HEADING>
Lidé si obchvat museli téměř vybojovat
</HEADING>
<TEXT>
Z Frýdku-Místku na Český Těšín a dál do Polska míří přes obec Dobrá tisíce aut, mnohé z nich jsou kamiony. Před měsícem jeden z nich skončil v jednom z rodinných domků místních manželů. Takřka stále plná silnice - dělící vesnici na dvě poloviny - se několikrát stala mediálně známou. A to hlavně v době, kdy ji místní lidé, kteří si už nevěděli rady, zablokovali.
Necelých šest kilometrů obchvatu bude hotových možná již na podzim roku 2004. Část prostředků na jeho výstavbu - plných šedesát procent - pokryje dotace z fondu Evropské unie s názvem ISPA. V České republice je to vůbec první případ. Zbytek uhradí stát. Dlouhá jednání úředníků ministerstva dopravy a Ředitelství silnic a dálnic s Evropskou unií však nebyla bez chyby. Podle předpisů EU musí na průběh stavby pravidelně dohlížet autorizovaný stavební dozor. Ten dosud nebyl vybrán - aby se však se stavbou neotálelo, udělili úředníci EU v tomto případě České republice výjimku.
"O obchvatu jsme poprvé začali mluvit na schůzích Občanského fóra," vzpomíná starosta Stypka na porevoluční dobu. V Dobré se od té doby vystřídalo několik ministrů dopravy. "Počkejte ještě rok," říkal každých z nich. Mezitím se podařilo vyřídit alespoň onen jediný semafor pro chodce, díky kterému se lidé dostanou z jedné strany vesnice na druhou.
</TEXT>
<HEADING>
Chtěli na nás poslat vodní děla
</HEADING>
<TEXT>
"Při poslední blokádě silnice se vedení krajské policie rozhodovalo, zda na nás nasadí vodní děla," líčí průběh několika blokád starosta Stypka. Poprvé se obyvatelé vzbouřili v listopadu 1999. Tenkrát jen přecházeli po přechodu demonstrativně se svíčkami v rukou. Loni v srpnu svými těly na hodinu provoz přerušili a na přechodu stáli. "Informovali jsme tehdy všechny instituce, takže řidiči většinou Dobrou objížděli. Mnozí obyvatelé chtěli, abychom takto přerušovali dopravu každý týden," dodal starosta.
"Při poslední blokádě silnice se vedení krajské policie rozhodovalo, zda na nás nasadí vodní děla," líčí průběh několika blokád starosta Stypka. Poprvé se obyvatelé vzbouřili v listopadu 1999. Tenkrát jen přecházeli po přechodu demonstrativně se svíčkami v rukou. Loni v srpnu svými těly na hodinu provoz přerušili a na přechodu stáli. "Informovali jsme tehdy všechny instituce, takže řidiči většinou Dobrou objížděli. Mnozí obyvatelé chtěli, abychom takto přerušovali dopravu každý týden," dodal starosta.
</TEXT>
</DOC>
<DOC>
<DOCID>LN-20020702019</DOCID>
<DOCNO>LN-20020702019</DOCNO>
<DATE>07/02/02</DATE>
<TEXT>
KARLOVY VARY - Rudou barvou postříkal včera dopoledne neznámý pachatel památník židovským obětem holocaustu v Karlových Varech. Památník byl odhalen teprve nedávno jako připomenutí vypálení synagogy v roce 1938. Z letáku, který u památníku ležel, bylo zřejmé, že jde o protižidovskou provokaci. Plakát vyzýval k židovským pogromům a zpochybňoval šest milionů židovských obětí v koncentračních táborech během druhé světové války. Rudá barva se objevila i na zdech nově vybudované synagogy. Mimo Prahu je tato synagoga jediná, kde se konají náboženské obřady. Policie posuzuje čin jako rasistický.
</TEXT>
</DOC>
<DOC>
<DOCID>LN-20020702020</DOCID>
<DOCNO>LN-20020702020</DOCNO>
<DATE>07/02/02</DATE>
<TITLE>
RAKOVNÍK - Vraždou souseda řešil v neděli neshody v užívání pozemků jedenasedmdesátiletý důchodce ve Všesulově na Rakovnicku. Muže ubodal nožem, který poté obrátil i proti sousedově ženě a své družce. Manželka zavražděného skončila s vážným zraněním na jednotce intenzivní péče. Družka, která se vraždě snažila zabránit, je s pořezanýma rukama rovněž v nemocnici. Důchodce se k činu přiznal, uvedl mluvčí rakovnické policie René Černý.
</TITLE>
<TEXT>
Vztahy mezi sousedy se vyhrotily poté, co důchodce přeházel přes hranici pozemků posekanou trávu. Sousedé se cítili být poškozeni. "Pronikli do domu proti vůli majitele. Při slovní potyčce vzal důchodce kuchyňský nůž a zasadil muži tři bodné rány do hrudníku a břicha. Sousedovu ženu pak bodl dvakrát do hrudníku, družce pořezal šlachy a tepny na rukou," řekl Černý. Obviněný skončil v policejní cele. Za čin mu hrozí osm až 15 let vězení.
</TEXT>
</DOC>
<DOC>
<DOCID>LN-20020702021</DOCID>
<DOCNO>LN-20020702021</DOCNO>
<DATE>07/02/02</DATE>
<TITLE>
a spoustu dalších cen
</TITLE>
<TEXT>
plus benzinna celý rok
</TEXT>
<HEADING>
POZOR! STÁLE JEŠTĚ MŮŽETE ZAČÍT HRÁT
</HEADING>
<TEXT>
* Ve čtvrtek přineseme všechna dosud vyšlá výherní čísla. * Ve čtvrtek otiskneme žolík, kterým můžete nahradit kterýkoli chybějící soutěžní kupon.
DNES VYHRÁVÁ:
Chyběla Vám v pátečním magazínu Lidových novin soutěžní karta?
Zavolejte na soutěžní linku 02/25 09 87 54 a my Vám ji obratem zašleme. Karty (jedna na osobu a den) jsou rovněž až do vyčerpání zásob k dostání zdarma v Trafice Lidových novin, kterou najdete v recepci LN v Pobřežní 20, Praha 8. Je otevřena ve všední dny od 9 do 16 hodin.
4 díly knihy Výlety po ČR za 600 Kč ŠIMONÍČKOVÁ Andrea z Hradce Králové
Hrajte dál! Stačí jen zaškrtat dnešní výherní čísla a hned vidíte, zda jste vyhráli.
Potřebujete další informace o čtenářské Hře LN? Volejte na soutěžní linku: 02/25 09 87 54. Linka je v provozu ve všední dny od 9 do 13 hodin. Nebo e-mailujte na adresu: hraoctavia@lidovky.cz
</TEXT>
</DOC>
<DOC>
<DOCID>LN-20020702022</DOCID>
<DOCNO>LN-20020702022</DOCNO>
<DATE>07/02/02</DATE>
<TITLE>
Čtyři roky poté, co vstoupil v platnost zákon o znakové řeči, se neslyšící děti budou moci hlásit na běžné školy. K integraci jim má pomoci speciální tlumočník.
</TITLE>
<GEOGRAPHY>PRAHA</GEOGRAPHY>
<TEXT>
České školství více než dvanáct let po pádu komunismu stále diskriminuje sluchově postiženou mládež. Ministr školství Eduard Zeman sice už před čtyřmi lety vypracoval zákon o znakové řeči, který měl neslyšícím a nedoslýchavým žákům speciálních škol pomoci integrovat se na "běžné" střední a vysoké školy a odborná učiliště. Klíčem ke vstupu mezi slyšící studenty se měli stát tlumočníci do znakové řeči, kteří by překládali výklad učitele.
K uvedení zákona do praxe však přes ostrou kritiku organizací, které handicapované děti a jejich rodiče zastupují, chyběla prováděcí vyhláška. Až nyní - těsně před koncem mandátu - se ministr rozhoupal. Neslyšící se sice vyhlášky ještě nedočkali, v platnost však před dvěma týdny vstoupila směrnice, která najímání tlumočníků umožní. Problém je však v tom, že o ministrově rozhodnutí zástupci neslyšících nevěděli.
"O ministrově nařízení dosud nevíme, žádnou směrnici jsme nečetli. Jen se před časem dozvěděli, že se snad něco takového chystá," řekla Veronika Hodonská, výkonná ředitelka Asociace organizací neslyšících, nedoslýchavých a jejich přátel. "Nevíme tedy, zda umožní totéž, co měla umožnit vyhláška."
Podle Hodonské je nezbytné, aby ministerstvo vyhlášku, jež má vyšší právní sílu než směrnice, beztak vydalo. Její text už má Zemanův resort připravený a v polovině července jej dá k posouzení odborné veřejnosti.
</TEXT>
<HEADING>
Zeman vyčlenil 30 milionů
</HEADING>
<TEXT>
Alena Keblová z odboru speciálního školství tvrdí, že ministerstvo směrnicí "zkrátí čekání na vyhlášku". Její vydání se prý zdrželo kvůli neustálým změnám v zákonech. "Kdyby již byla platná, stejně by se musela už asi pětkrát přepracovat," řekla.
Služby tlumočníků budou školy vykazovat jako práci speciálního pedagoga. Ministerstvo nemá námitky ani proti tomu, aby neslyšícím tlumočili jejich příbuzní, pokud ovšem budou speciálními pedagogy se znalostí znakového jazyka.
Zástupci neslyšících se obávají, aby směrnice a následná vyhláška nekopírovaly chyby předchozích legislativních pokusů ministerstva. Loni v prosinci Zemanův úřad už první pokus o vydání vyhlášky učinil. Některé pasáže však vzbudily mezi organizacemi neslyšících takovou nevoli, že návrh zase stáhl.
"Stálo tam například, že neslyšící student má nárok na služby tlumočníka jen 80 hodin ročně. To ale dělá jen šest procent z obvyklého objemu učiva. Vyhláška tedy diskriminovala neslyšící děti tím, že jim upírala právo na plné vzdělání," usoudila Hodonská. Připomněla také, že v samotném zákoně o znakové řeči nebyla o podobném omezení ani zmínka.
"Směrnice žádné limity na počty hodin neobsahuje," uvedla Keblová. Na zaplacení tlumočníků hodlá ministerstvo vyčlenit 30 milionů ročně. "Podklady zpracoval vládní výbor pro zdravotně postižené a započítal všechny sluchově postižené, pro které připadá tlumočník v úvahu," řekla Keblová. Původní vyhláška počítala s tím, že škola tlumočníkovi zaplatí 75 korun za hodinu. I to ministerstvo školství změnilo. " Tlumočníka si vybere škola po dohodě se studentem," řekla.
</TEXT>
<HEADING>
Lepší by byli tlumočící asistenti
</HEADING>
<TEXT>
Zástupci sluchově postižených však upozorňují, že i když navrhované řešení znamená prolomení dlouholeté laxnosti ministerstva k jejich problémům, ani toto řešení není absolutně vyhovující. Většina neslyšících dětí totiž neumí po absolvování speciální základní školy sledovat výklad ve znakovém jazyce, protože to je škola nenaučí. Tlumočníků je navíc málo jejich práce je totiž špatně placená.
"Účinnější by bylo, kdyby byl tlumočník pro studenta zároveň i asistentem. Aby ve škole stačilo, neslyšící dítě se totiž musí na výuku připravit dopředu z učebnic a pochopit odborné termíny. Problémem tlumočníků navíc je, že pro řadu odborných výrazů neexistuje správný překlad do znakové řeči. Musí si je předem připravit, a to ve spolupráci se svým studentem," upozornila Anna Červenková z Federace rodičů a přátel sluchově postižených dětí.
"Zákon platí už čtyři roky a ministerstvo se za tu dobu ani nepokusilo tento systém experimentálně na některé škole vyzkoušet," podotkla. "Vláda ČSSD se vší proklamovanou sociálností vůbec nedbala na to, že u nás existuje početná skupina osob s handicapem, kteří jsou diskriminováni v přístupu ke vzdělání," dodala.
Podle Ústavu pro informace ve vzdělávání studovalo na středních školách 410 sluchově postižených dětí. Pouze 102 studentů, většinou s lehčím postižením a bez tlumočníka, ale bylo v loňském školním roce integrováno do normálních škol.
</TEXT>
</DOC>
<DOC>
<DOCID>LN-20020702023</DOCID>
<DOCNO>LN-20020702023</DOCNO>
<DATE>07/02/02</DATE>
<TITLE>
OLOMOUC - Asi třicet pacientů museli včera evakuovat olomoučtí lékaři z chirurgické kliniky místní fakultní nemocnice. Z podkroví třípatrové budovy se rozšířil požár, který hasiči likvidovali až do večera.
</TITLE>
<TEXT>
Někteří evakuovaní pacienti mají za sebou vážné operace. Ty, jejichž stav není příliš vážný, propustili lékaři domů.
"Pacienti, jejichž onemocnění nejsou vážná, byli propuštěni domů, zbytek lidí jsme přestěhovali na jiná oddělení fakultní nemocnice," řekl šéf olomoucké záchranné služby Michael Fischer.
Kromě lidí museli lékaři odvézt i drahé medicínské přístroje. Olomoucké nemocnice mají naštěstí dostatek prostor, kam pacienty umístit. Vzhledem k tomu, že chirurgická klinika je naprosto zničená, budou muset pacienti po nějakou dobu zůstat v náhradních prostorech.
Požár vypukl kolem čtvrté hodiny odpoledne v podkrovních prostorách, kde mají své místnosti lékaři. Jeho příčinu ovšem zatím nikdo nezná.
</TEXT>
<HEADING>
Situaci hasičům komplikoval vítr, který oheň šířil dál.
</HEADING>
<TEXT>
"Obáváme se, aby střecha náhle nevzplanula. Povolali jsme proto více výškové techniky, abychom byli i na tuto variantu připraveni," uvedl šéf zásahu Miroslav Karlec.
V půdních prostorách působil hasičům velké problémy hustý dým, kvůli zplodinám museli pracovat s dýchacími přístroji.
</TEXT>
</DOC>
<DOC>
<DOCID>LN-20020702024</DOCID>
<DOCNO>LN-20020702024</DOCNO>
<DATE>07/02/02</DATE>
<GEOGRAPHY>FRÝDEK-MÍSTEK</GEOGRAPHY>
<TEXT>
Čtyřmetrový plechový plot a vězeňské cely. Takové prostředí čeká od včerejška v bývalých frýdecko-místeckých kasárnách na cizince, kteří nesplnili některou z podmínek k pobytu, a proto musejí ČR opustit. Režim cizinců bude organizován podle vnitřního řádu. V něm je stanoven časový rozvrh vycházek, osobní hygieny, cizinci mohou přijímat návštěvy, na své náklady neomezeně korespondovat nebo odebírat tisk. "Počítáme i s rodinami s dětmi, po oddělení budou mít volný pohyb," řekl zástupce ředitele severomoravské cizinecké policie Tomáš Kužel. To ovšem neplatí pro část zařízení s přísnějším režimem, kde je vězení. První cizinci by měli být do cel dopraveni tento týden.
</TEXT>
</DOC>
<DOC>
<DOCID>LN-20020702025</DOCID>
<DOCNO>LN-20020702025</DOCNO>
<DATE>07/02/02</DATE>
<TITLE>
Finance na vyplácení důchodů jsou za půl roku v alarmujícím schodku 24,3 miliardy korun
</TITLE>
<TEXT>
Velmi příznivě vypadá vývoj schodku státního rozpočtu za letošní první půlrok. Jásat je však předčasné. Ve druhé polovině roku už totiž nezbývá moc mimořádných příjmů, ministerstvo financí navíc počítá, že vybere na daních méně, než se čekalo, a naopak vzrostou výdaje nad schválený rozpočtový rámec.
PRAHA - Rozdíl mezi příjmy a výdaji státního rozpočtu za celý letošní rok by se podle Ministerstva financí ČR mohl vyšplhat na 80 miliard korun. To je téměř dvojnásobek očekávaného deficitu, který byl naplánován nejprve na 46,2 miliardy korun. Podle zástupců ministerstva financí se totiž ve druhé polovině roku výrazně zhorší státní hospodaření.
</TEXT>
<HEADING>
Na spotřební dani se vybere méně peněz
</HEADING>
<TEXT>
Úředníci očekávají, že nevyberou tolik peněz zejména na dani z přidané hodnoty a spotřebních daních, jak bylo naplánováno. To znamená minus 13,5 miliardy korun na příjmové straně rozpočtu. K tomu se však přidají neočekávané částky na straně výdajů, a to ve výši 21,5 miliardy korun. Bude to zejména překročení výdajů na sociální dávky včetně důchodů o téměř 6 miliard korun. Kromě toho půjde nad plánovaný rámec státní kasy dalších 17,5 miliardy korun. V tom bude úhrada zbývající ztráty někdejší Konsolidační banky za rok 1999, finanční výpomoc Zajišťovacímu fondu družstevních záložen a další méně významné položky.
Dodatečné škrty v rozpočtových výdajích se podle analytiků letos nedají očekávat. "Škrtat se nebude a nebo ne tak, aby to mělo zásadní význam z pohledu celkového schodku," poznamenal Jan Schiesser ze společnosti Atlantik Finanční trhy.
Za letošní první pololetí přitom náš státní rozpočet skončil v minusu jen 0,9 miliardy korun. Ke konci května schodek činil 32,4 miliardy korun. Hlavním důvodem skoku je to, že v červnu byly do státního rozpočtu zařazeny mimořádné příjmy z privatizace plynárenské společnosti Transgas ve výši 20,6 miliardy korun.
"Tyto prostředky budou použity pro účely nemocenského, důchodového a zdravotního pojištění," uvádí zpráva ministerstva financí. Další zlepšení výsledků rozpočtu také ovlivnilo zahrnutí výnosů z deblokace ruského dluhu do květnových příjmů ve výši 17,2 miliardy korun. Příznivě se v červnu vyvíjel i výběr daní a poplatků, a to ve výši 45,4 miliardy korun. Zatímco v předchozích pěti měsících bylo vybráno 24,9 miliardy korun. Nepříjemný kurs ovšem nabraly běžné výdaje státního rozpočtu, které za letošní první pololetí činily 332,7 miliardy korun, což je v porovnání s loňským rokem zvýšení o 7,5 procenta. Největší objem peněz ze státní kasy v rámci neinvestičních výdajů tradičně pohltila sociální oblast. Celkem 149,9 miliardy korun tak znamenalo nárůst o 7,3 procenta.
Alarmující je opět částka vynaložená na důchody, a to 108,4 miliardy korun. To je více než polovina sumy určené na výplatu penzí na letošní rok. Rozdíl mezi příjmy z pojistného na sociální zabezpečení a výdaji státního rozpočtu na důchody byl za prvních šest měsíců letošního roku -24,3 miliardy korun.
Státní rozpočet ČR 2001-2002 v miliardách Kč
</TEXT>
</DOC>
<DOC>
<DOCID>LN-20020702026</DOCID>
<DOCNO>LN-20020702026</DOCNO>
<DATE>07/02/02</DATE>
<TITLE>
PRAHA - Koruna včera opět posilovala a z úvodních 29,35 Kč/euro se odpoledne dostala až na nové historické maximum 29,07 Kč za euro. Poté zisky mírně korigovala a končí na 29,16 koruny za euro. Uvedl to dealer Citibank Radek Malý.
</TITLE>
<TEXT>
Dolar na světových trzích proti euru posiloval a téměř celé odpoledne se držel pod úrovní 99 centů, před koncem obchodování stál na 98,8 centu. Na kurs koruny proti dolaru tak působily protichůdné vlivy, tedy posilující koruna a silnější dolar.
</TEXT>
</DOC>
<DOC>
<DOCID>LN-20020702027</DOCID>
<DOCNO>LN-20020702027</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Ministr dopravy Jaromír Schling odvolal generálního ředitele České správy letišť (ČSL) Miloše Šťastného. Řízením byl podle mluvčí ministra Ludmily Roubcové pověřen provozní náměstek Martin Kačur. Schling uvedl, že důvodem odvolání je obava, že Šťastný nebude pro svůj vysoký věk schopen provést letos plánovanou transformaci státního podniku na akciovou společnost i desetimiliardový projekt výstavby terminálu Sever II na letišti v Praze-Ruzyni. Šťastnému je 63 let.
</TEXT>
</DOC>
<DOC>
<DOCID>LN-20020702028</DOCID>
<DOCNO>LN-20020702028</DOCNO>
<DATE>07/02/02</DATE>
<GEOGRAPHY>BRUSEL</GEOGRAPHY>
<TEXT>
V Evropské unii vstoupilo v platnost nařízení, podle kterého musejí banky účtovat svým klientům stejné poplatky za výběry peněz a platby v euro pomocí bankovních karet v zemi pobytu jako v jiných členských státech. Podle Evropské komise tak občané EU ušetří značné částky při zahraničních cestách za zábavou či prací. Majitel karty dosud například platil v průměru čtyři eura za výběr sto eur v bankomatu v jiné zemi EU, přičemž podobné "domácí" výběry a platby byly zpravidla zdarma nebo stály jen několik centů.
</TEXT>
</DOC>
<DOC>
<DOCID>LN-20020702029</DOCID>
<DOCNO>LN-20020702029</DOCNO>
<DATE>07/02/02</DATE>
<TITLE>
WASHINGTON - Americká telekomunikační společnost WorldCom, která minulý týden přiznala machinace ve svých účtech, má problémů ještě více. Má totiž podezření, že další nesrovnalosti jsou v rezervních účtech, a proto zahájila v této věci šetření.
</TITLE>
<TEXT>
WorldCom uprostřed minulého týdne oznámil, že za rok 2001 a za první čtvrtletí letošního roku nadhodnotil tržby o téměř čtyři miliardy dolarů. Firma proto bude muset přepracovat účetní výkazy za posledních pět čtvrtletí a kvůli ztrátám propustit asi 17 000 zaměstnanců. Problémy ve firmě WorldCom se dále vyhrotily, protože organizátor trhu Nasdaq oznámil, že by akcie společnosti mohl od pátku úplně přestat kótovat.
</TEXT>
</DOC>
<DOC>
<DOCID>LN-20020702030</DOCID>
<DOCNO>LN-20020702030</DOCNO>
<DATE>07/02/02</DATE>
<TITLE>
PRAHA - Společnost Contactel na rozdíl od konkurenční firmy Aliatel nezačala nabízet službu volba operátora. Ta umožňuje zákazníkům Českého Telecomu volání přes síť konkurence. Contactel zatím čeká na kompletní rozhodnutí Českého telekomunikačního úřadu (ČTÚ) o výši souvisejících poplatků a na vyřešení technických problémů, které má údajně Telecom na Jihlavsku. Uvedli to mluvčí obou alternativních operátorů.
</TITLE>
<TEXT>
Mluvčí Telecomu Vladan Crha ale jakékoli technické problémy odmítl. "V oblasti Jihlavy není jediný technický problém, naopak se zde uskutečnil zkušební provoz volby operátora se společností Aliatel, a to bez nejmenších problémů," řekl Crha.
Aliatel službu volby operátora spustil a do středy by ji měl nabízet na celém území České republiky. Petra Kopecká z Aliatelu uvedla, že zájem o službu, kterou nabízejí, je velký.
"Ve zkušebním provozu, který proběhl v červnu na jižní Moravě a v jižních Čechách, jsme získali asi 25 firem," řekla. Podle ní se změna operátora vyplatí i domácnostem, které za telefon měsíčně platí více než 1000 korun a uskutečňují i meziměstské nebo zahraniční hovory.
</TEXT>
</DOC>
<DOC>
<DOCID>LN-20020702031</DOCID>
<DOCNO>LN-20020702031</DOCNO>
<DATE>07/02/02</DATE>
<TITLE>
PRAHA - Pojišťovny vytvořily v prvním čtvrtletí hrubý zisk 1,65 miliardy Kč, což je o 9,1 procenta více než ve stejném období loni. Výnosy 41 pojišťoven vzrostly meziročně o 37,4 procenta na 175,1 miliardy Kč, náklady o 37,7 procenta na 173,4 miliardy korun. Vyplývá to z údajů Českého statistického úřadu.
</TITLE>
<TEXT>
Na pojistném vybraly pojišťovny za tři měsíce 28,1 miliardy Kč, tedy o 13,3 procenta více než v prvním čtvrtletí 2001.
Rychleji rostlo životní pojištění, u něhož předepsané pojistné do konce března vzrostlo o 16,4 procenta na 7,86 miliardy Kč. Předpis pojistného pojišťoven činil v roce 2001 celkem 80,4 miliardy Kč. Životní pojištění loni vzrostlo o 24,6 procenta, neživotní pojištění o 9,3 procenta. Letos tak zřejmě pomalu dochází k vyrovnávání dynamiky zvyšování životního a neživotního pojištění. "Snížení nárůstu životního pojištění je způsobeno vysokou srovnávací základnou, protože v minulém roce se prudce zvýšil zájem občanů a firem o životní pojištění v souvislosti se zavedením daňových úlev," upozornil mluvčí České pojišťovny Richard Kapsa.
</TEXT>
</DOC>
<DOC>
<DOCID>LN-20020702032</DOCID>
<DOCNO>LN-20020702032</DOCNO>
<DATE>07/02/02</DATE>
<TITLE>
PRAHA - Druhá největší mediální společnost na světě bude mít nového šéfa. Včera o tom jako první informoval francouzský deník Le Monde, podle jehož informací dosavadní generální ředitel Jean-Marie Messier (45) podlehl nátlaku správní rady, která žádá, aby odstoupil.
</TITLE>
<TEXT>
Správní rada Vivendi Universal bude o Messierovi opět jednat na svém zítřejším zasedání. Podle informací zveřejněných agenturou Reuters se však Messier pokusí své nadřízené přesvědčit, aby mu dali ještě jednu šanci. "Rada bude jednat ve středu odpoledne a Messier chce požádat, aby hlasovala o jeho mandátu," sdělil nejmenovaný zdroj britské agentuře.
</TEXT>
<HEADING>
Messier doplatil na své velkolepé plány
</HEADING>
<TEXT>
Jiný nejmenovaný zdroj, na nějž se Reuters odvolává, však řekl, že Messierův osud je zpečetěn. Ve funkci generálního ředitele Vivendi má Messiera prozatím nahradit Jean-René Fourtou (63), dosavadní místopředseda dozorčí rady francouzské farmaceutické společnosti Aventis.
Agentura Bloomberg s odvoláním na nejmenované zdroje informovala, že o Messierově odvolání hlasovala správní rada Vivendi už minulý týden a zpečetila jeho osud vahou pěti hlasů svých amerických členů, k nimž se postupně přidávali i Francouzi.
Messier doplatil na své velkolepé plány, když chtěl skoro 150 let starou francouzskou vodárenskou firmu proměnit v moderní mediální koncern. Po propadu světových akciových trhů však firma loni prodělala 13,6 miliardy eur a vykázala tak největší roční hospodářskou ztrátu v historii francouzského byznysu.
Jen od počátku letošního roku klesla cena akcií Vivendi o 61 procent. Na první informace o Messierově odchodu z čela firmy však cenné papíry Vivendi včera reagovaly zhodnocením zhruba o deset procent na úroveň 23,90 eura.
Firma se potýká s dluhem v celkové výši 17 miliard euro. Aby ho snížila, bude se zřejmě muset zbavit některých svých částí. Podle agentury Bloomberg přichází v úvahu například prodej největšího hudebního vydavatelství Universal Music Group či filmových studií Universal.
</TEXT>
</DOC>
<DOC>
<DOCID>LN-20020702033</DOCID>
<DOCNO>LN-20020702033</DOCNO>
<DATE>07/02/02</DATE>
<TITLE>
Po volbách je jasno: ke sloučení ČEZ s distributory stačí již jen souhlas antimonopolního úřadu. Opozice tvrdí - ČSSD mohla rozhodnout, jak sama chce.
</TITLE>
<GEOGRAPHY>PRAHA</GEOGRAPHY>
<TEXT>
Vládu, která vzejde z letošních voleb, čeká nelehký úkol privatizace energetiky a Českého Telecomu. Situace kolem obou miliardových podniků se již delší dobu komplikuje.
Fond národního majetku (FNM) v pátek ve večerních hodinách podepsal s ČEZ smlouvu o prodeji státních podílů v osmi regionálních distribučních firmách. ČEZ tak zároveň odprodá podíl v přenosové soustavě ČEPS státu, respektive firmě Osinek a ministerstvu práce a sociálních věcí (MPSV).
Nesouhlas úředníků FNM s transakcí v červnu připravil o křeslo jeho šéfku Zdenku Němcovou. Ještě těsně před volbami lidé z FNM s transakcí nesouhlasili, po volbách se situace změnila. Podle mluvčí FNM Lucie Králové totiž proběhla ještě další jednání a fond má za to, že požadavek ohledně dalšího ocenění podílů v distribuci a ČEZ dostatečně ošetří audit, který po převzetí proběhne. "To je standardní řešení," uvedla Králová. FNM přitom dříve nesouhlasil zejména se způsobem ocenění, kdy cena za distribuci 32,1 miliardy Kč je považována za nízkou, a naopak cena za 51procentní podíl v ČEPS 11 miliard za vysokou. Proti konsolidaci elektroenergetiky ostře před volbami vystupovala i Unie svobody, jejíž představitelé tvrdili, že se transakci pokusí zastavit. "Je to špatné řešení. Výsledek voleb nám však nedává velkou šanci to zvrátit," uvedl včera Ivan Pilip (US-DEU) s tím, že v rámci jednání Koalice s ČSSD se o privatizaci elektroenergetiky diskutovalo. Podle Pilipa se šance, že se spojení ČEZ s distributory dokončí, zvýšila. Martin Říman z ODS uvedl, že transakce je v podstatě již politicky posvěcena. Zhatit ji může pouze nesouhlas antimonopolního úřadu či napadení někým z minoritních akcionářů. Říman dodal, že 19. června rezignoval na členství v dozorčí radě FNM.
15 procent ČEPS získá MPSV za 3,4 miliardy Kč pro rozjezd sociální pojišťovny. Rozdíl 17 miliard korun bude ČEZ státu splácet až do roku 2006. Ministr průmyslu Miroslav Grégr uvedl, že není nutné s privatizací ČEZ spěchat. Stát přitom za prodej v elektroenergetice očekává cca 250miliardový výnos. V letošním tendru o ČEZ se přitom nenašel jediný zájemce, který by za ČEZ bez distribuce zaplatil 200 miliard korun.
</TEXT>
<HEADING>
Otázkou je i Telecom
</HEADING>
<TEXT>
Kromě privatizace tuzemského trhu s elektřinou se problémy mohou dotknout i privatizace domácí telekomunikační jedničky - Českého Telecomu. V posledních týdnech se totiž cena akcií Telecomu pohybuje více méně jedním směrem: dolů. Za první pololetí se tak cena akcií ČTe propadla za půl roku z 362,5 na 243 korun. To znamená, že investor, který by investoval sto tisíc korun, by přišel za uplynulých šest měsíců o zhruba 33 tisíc. "Pokles ceny akcií se s největší pravděpodobností projeví i na ceně při privatizaci," říká ekonom Patrik Chovanec z BBG Finance.
Vláda přitom po investorech požaduje, aby zvýšili své původní nabídky, které se pohybovaly okolo 56 miliard korun, o nejméně deset procent. "Je to nepravděpodobné. Jsou tam jen dvě konsorcia, která nemají důvody výrazně zvyšovat cenu," uvedl analytik Baader Securities Lukáš Dufek. Pokud podle něj nedojde ke změně podmínek privatizace, investoři své nabídky nezvýší. Mezi úpravy by mohlo patřit rozložení platby za ČTe do více let. Mezi uchazeče o Telecom patří konsorcia vedená Deutsche Bank a CVC Capital Partners.
Za propadem ceny ČTe je podle odborníků nepříznivý vývoj v telekomunikacích po celém světě. Sektor se již dva roky potýká se zadlužením v desítkách miliard eur, což se odráží i na cenách telekomunikačních gigantů. Konkrétně tržní cena France Télécom spadla na deset miliard eur (291 miliard korun). Při telekomunikačním boomu v březnu 2000 byla přitom pětadvacetkrát vyšší, když dosáhla 250 miliard eur (7275 miliard korun).
Změny na trhu se přitom nedají hned tak očekávat. "Nelze očekávat, že by se to v krátké době otočilo nahoru," potvrzuje Dufek. Podle analytika Patria Finance Jana Hájka bude obnovení finanční síly telekomunikačních společností trvat několik let.
</TEXT>
</DOC>
<DOC>
<DOCID>LN-20020702034</DOCID>
<DOCNO>LN-20020702034</DOCNO>
<DATE>07/02/02</DATE>
<TITLE>
Šéf americké diplomacie Colin Powell potvrdil, že Washington chce hodit Jásira Arafata přes palubu
</TITLE>
<TEXT>
Čtyři tisíce Palestinců protestovaly před Arafatovým sídlem proti beznadějné sociální situaci na palestinském území.
WASHINGTON - "S palestinským vůdcem Jásirem Arafatem Spojené státy nevyjednávají a nemají v úmyslu na tom něco měnit," prohlásil o víkendu šéf americké diplomacie Colin Powell. Jasně tím vyjádřil to, co prezident George W. Bush minulý týden pouze naznačil jestli Američané chtějí z palestinského vedení někoho odstranit, je to právě Arafat.
"Arafat nevyužil žádnou z možností, které měl, aby dostal pod kontrolu násilí. Poté, co Izrael ukončil svou rozsáhlou dubnovou ofenzivu na palestinském území, mysleli jsme, že se něco změní. Ale nic takového se nestalo. Místo toho přišly další atentáty. Atentát střídal atentát a tak to šlo pořád dokola," prohlásil Powell v americké televizi CBS.
"V tuto chvíli s ním Spojené státy nevyjednávají," řekl americký ministr v jiné americké televizi Fox News. Na otázku, jestli Spojené státy s Arafatem opět vyjednávat začnou, odpověděl lakonicky: "Nemyslím si to."
Přesto jsou Spojené státy v tomto okamžiku nejspíše jedinou zemí, která jasně říká, že Arafat z palestinského vedení musí odejít. Jednoznačnou podporu pro požadavek na odstranění Arafata nedostaly ani na summitu států G8, tedy nejvyspělejších zemí světa a Ruska, v Kanadě.
Sám Arafat je připraven zasednout s Bushem za jednací stůl, a to "kdykoliv a na místě, které si americký prezident sám zvolí," prohlásil palestinský vůdce v neděli.
</TEXT>
<HEADING>
Radikálové chystají pomstu
</HEADING>
<TEXT>
Poměrně nečekanou podporu vyjádřil Arafatovi Egypt, který je na Blízkém východě považován za spojence Američanů. "Egypt zcela podporuje demokraticky zvolené palestinské vedení a odmítá jakýkoliv pokus o jeho odstranění," prohlásil v neděli šéf egyptské diplomacie Ahmad Máhir.
Silný americký tlak na jeho odstranění však není jediným problémem, se kterým se Arafat musí vypořádat. Palestinský vůdce totiž čelí rostoucí nespokojenosti obyvatel autonomních území. Podle palestinského ministerstva práce je v tuto chvíli bez práce 78 procent z nich.
Čtyři tisíce nespokojených Palestinců včera vyšly demonstrovat před Arafatovo sídlo v Gaze. Protestovaly proti nedostatku pracovních příležitostí a žádaly od palestinské vlády více peněz pro nezaměstnané. Demonstranti volali "Chceme práci, chceme jídlo," a nad hlavami nesli chleba nabodnutý na tyčích transparentů. Právě základní potraviny jim chybí nejvíc.
Jeden z protestujících Palestinců řekl agentuře AP, že je bez práce už osmnáct měsíců a přitom musí živit svou ženu a tři děti. "Za tu dobu jsem od vlády dostal jako podporu v nezaměstnanosti pouhých 240 dolarů," rozčiloval se.
Izraelský tisk ale včera věnoval pozornost především nedělní akci izraelských jednotek, které zabily Muhammada Táhira, velitele ozbrojeného křídla radikálního palestinského hnutí Hamas, zvaného Kásam. Ten podle Izraele stojí za smrtí asi 120 Izraelců. Představitelé Hamasu včera prohlásili, že za zabití jejich předáka bude následovat odveta.
</TEXT>
</DOC>
<DOC>
<DOCID>LN-20020702035</DOCID>
<DOCNO>LN-20020702035</DOCNO>
<DATE>07/02/02</DATE>
<GEOGRAPHY>MOSKVA</GEOGRAPHY>
<TEXT>
Potopení ruské jaderné ponorky Kursk způsobil výbuch paliva jednoho z torpéd. Oznámili to včera v Moskvě jako definitivní příčinu havárie vyšetřovatelé. Při tragédii Kursku zemřelo v srpnu před dvěma lety 118 námořníků. Viceadmirál Valerij Dorogin, který se účastnil vyšetřování, prohlásil, že výbuch paliva v torpédu byl nehodou. Při explozi vypukl v torpédové místnosti požár a ten spolu se zvýšením tlaku vedl k výbuchu další munice.
</TEXT>
</DOC>
<DOC>
<DOCID>LN-20020702036</DOCID>
<DOCNO>LN-20020702036</DOCNO>
<DATE>07/02/02</DATE>
<GEOGRAPHY>KOŠICE</GEOGRAPHY>
<TEXT>
Příčinou úmrtí někdejšího slovenského ministra dopravy a multimilionáře Alexandra Rezeše byla zvláštní degenerativní porucha srdečního svalu. Jak včera řekl v Košicích Rezešův osobní lékař Juraj Vančík, s podobným onemocněním se během své praxe nesetkal nejenom on, ale ani profesor Ernst Wolner, který Rezeše operoval ve vídeňské Všeobecné nemocnici, kde pacient také v pátek skonal. Údajně šlo o vrozenou vadu.
</TEXT>
</DOC>
<DOC>
<DOCID>LN-20020702037</DOCID>
<DOCNO>LN-20020702037</DOCNO>
<DATE>07/02/02</DATE>
<TEXT>
NEW YORK - Guvernér státu New York, George Pataki, poprvé jasně slíbil, že na místě věží Světového obchodního střediska (WTC) v New Yorku nebudou žádné komerčně využívané budovy. Pataki to přislíbil na schůzce se 400 lidmi, kteří v troskách WTC ztratili příbuzné. Mrakodrapy WTC se zřítily v září poté, co do nich narazily dopravní letouny unesené teroristy. Při útoku zemřelo na 2800 lidí.
</TEXT>
</DOC>
<DOC>
<DOCID>LN-20020702038</DOCID>
<DOCNO>LN-20020702038</DOCNO>
<DATE>07/02/02</DATE>
<TITLE>
Předky amerických Kroatanů mohou být třeba maurští či turečtí námořníci, ale i indičtí cikáni
</TITLE>
<TEXT>
Elvis Presley byl podle některých názorů jedním z potomků amerických Kroatanů, jejichž etnický původ zůstává nejistý.
KINGSPORT, USA - Původ Kroatanů - míšenců obývajících Appalačské pohoří na východě Spojených států - je do jisté míry zahalen tajemstvím.
Nedávno provedený genetický výzkum nedokázal odhalit, ze kterého etnika pocházejí. Mohou být právě tak potomky maurských či tureckých námořníků, jako portugalských kolonistů, indických cikánů či jedním ze ztracených kmenů Izraele.
První písemné záznamy o Kroatanech, jejichž populace dnes čítá něco mezi 15 tisíci až 50 tisíci lidí, pochází z konce 18. století. V té době žili v horách na východě státu Tennessee a v sousední Virginii a Severní Karolíně. Odkud se však do zmíněných končin dostali, nikdo neví.
</TEXT>
<HEADING>
Ani černí ani bílí
</HEADING>
<TEXT>
Existuje několik teorií, které se zabývají původem Kroatanů. Nejsou národem, pro který je určující společný etnický původ, ale spíše společná historická zkušenost. "Vždy museli čelit předsudkům ohledně barvy kůže," říká Brent Kennedy, autor mnoha publikací o Kroatanech.
"Je to označení pro skupinu lidí, kteří nejsou bílí, ale zároveň odmítli být klasifikováni jako černí," říká kroatanský potomek Mike Nassau. Jedna věc je jistá: svým vzhledem se lišili od svých bílých sousedů, což je pravděpodobně přimělo k tomu, aby se usadili v izolovaných roklích Appalačského pohoří.
Barva pleti Kroatanů nabývala různých odstínů, od černé až po měděnou. Vlasy měli rovné a často černé jak uhel, oči modré či kaštanové a u některých z nich bylo možné spatřit anomálii: jeden prst navíc. Jejich kultura se podobala kultuře jejich sousedů.
Ústní lidová slovesnost místy napovídá, že by mohli být portugalského původu. Podle jiných teorií jsou Kroatané potomky jednoho ze ztracených kmenů Izraele, španělských kolonizátorů či otroků ze Středomoří.
Odborník na molekulární biologii Kevin Jones odebral ve snaze vystopovat jejich genetický původ vzroky DNA 130 kroatanským potomkům. Výzkum prokázal, že Kratanům v žilách koluje trocha evropské, asijské, indické, africké i indiánské krve.
Dnešní Kroatané mají již mnohem světlejší pleť než měli jejich předkové. Podle některých názorů mezi potomky Kroatanů patřili i zpěvák Elvis Presley a herečka Ava Gardnerová.
Vzhled Kroatanů se měnil zároveň s tím, jak se mísili s okolní populací. "Naše pleť má však stále všechny barvy a odstíny, barvou ebenového dřeva počínaje a barvou slonoviny konče," říká předseda spolku pro zachování kroatanské kultury Wayne Winkler. Navzdory tomu, že v průběhu celé své historie trpěli nejrůznějšími předsudky, zůstali otevření míšení s jinými etnickými skupinami.
</TEXT>
</DOC>
<DOC>
<DOCID>LN-20020702039</DOCID>
<DOCNO>LN-20020702039</DOCNO>
<DATE>07/02/02</DATE>
<TITLE>
Potřeboval peníze. Mladý obyvatel indiánské rezervace zapálil les, aby si vydělal jeho hašením. Nyní ho čeká pokuta a vězení.
</TITLE>
<TEXT>
SHOW LOW, Arizona, USA - Soud v americkém státě Arizona v neděli obvinil 29letého Leonarda Gregga ze založení největšího požáru v dějinách státu.
Gregg se nechával příležitostně zaměstnávat jako hasič v Úřadu pro záležitosti indiánů. Požár založil úmyslně 18. června poblíž města Cibecue v indiánské rezervaci Fort Apache. Jak se během nedělního slyšení přiznal, suchou trávu v lese zapálil proto, aby získal práci. Místo výdělku při hašení požáru ho nyní může čekat až deset let vězení a pokuta ve výši půl milionu dolarů.
Požár, jemuž úřady přezdívají "Rodeo", vznikl ze dvou ložisek. Jedno založil právě Gregg, druhé zapálil turista, který se ztratil během túry a ohněm se snažil přivolat záchranný vrtulník.
Největší požár v historii Arizony dosud spálil přes 180 tisíc hektarů lesa a křovin, tedy území bezmála čtyřikrát tak velké jako Praha, zničil přes 420 budov a donutil desetitisíce lidí opustit domovy.
Několik dní bezprostředně ohrožoval osmitisícové městečko Show Low. To hasiči s vypětím všech sil nakonec zachránili, oheň v jiných částech státu ale zuří dál. V osmi státech USA nyní hoří celkem 19 velkých lesních požárů.
</TEXT>
</DOC>
<DOC>
<DOCID>LN-20020702040</DOCID>
<DOCNO>LN-20020702040</DOCNO>
<DATE>07/02/02</DATE>
<TITLE>
Američané zásadně nesouhlasí s tím, aby mezinárodní tribunál měl právo stíhat americké občany
</TITLE>
<TEXT>
Trestu by od včerejška neměl uniknout nikdo, kdo se dopustil těžkých zločinů proti lidskosti.
HAAG/WASHINGTON - Včera v nizozemském Haagu formálně zahájil svou činnost Mezinárodní trestní soud (ICC). Odstartoval tak jeden z největších projektů v historii mezinárodního práva, který by měl zásadním způsobem ovlivnit i mezinárodní politiku.
Pravomocí soudního tribunálu, s jehož zřízením vyslovilo souhlas již přes sedmdesát zemí světa, je trestat těžké válečné zločiny a zločiny proti lidskosti spáchané jednotlivci kdykoliv po 1. červenci 2002. Do výškové budovy v Haagu, která se má stát sídlem této prestižní instituce, včera vstoupili první čtyři zaměstanci ICC. Teprve postupně mají být vybráni soudci a žalobci ICC s tím, že soud zahájí svou běžnou činnost v průběhu příštího roku.
ICC, který vznikl na základě mezinárodních římských dohod z roku 1998, má mít zcela nezávislou pravomoc pohnat ke spravedlnosti kohokoliv, kdo se dopustil těžkých válečných zločinů a nebyl odpovídajícím způsobem potrestán soudem ve vlastní zemi. K dohodě o vzniku ICC se nepřipojily nebo ji neratifikovaly především režimy dlouhodobě obviňované z porušování lidských práv. Své výhrady k němu má početná skupina arabských států - ty tvrdí, že je příliš provázán s Radou bezpečnosti OSN (RB OSN) a může se ták stát nástrojem uskutečňování "velmocenského diktátu".
Některé státy - jako například ČR - dohodu o ICC dosud neratifikovaly, neboť ratifikace předpokládá změnu jejich vnitřní legislativy. V českém případě by měla být změněna česká ústava tak, aby umožnila trestní stíhání nejvyšších představitelů včetně prezidenta.
K ICC mají ovšem zásadní námitky i Spojené státy. Jedním z jejich argumentů naopak je, že soud závažným způsobem podlamuje autoritu RB OSN. Mezi státy, které dohodu neratifikovaly, jsou i dva další stálí členové této významné instituce - Čína a Ruská federace.
Americký zástupce při OSN, John Negroponte, motivoval odpor Washingtonu k ICC v jeho současné podobě obavami, že nepřátelé USA ho mohou zneužít především k žalobám proti americkým vojákům, kteří se účastní mezinárodních mírových misí. Washington v noci na včerejšek pohrozil, že pokud neobdrží od OSN jako zřizovatele ICC záruku imunity pro příslušníky svých ozbrojených sil, zablokuje jednu z nejvýznamnějších mírových misí - SFOR v Bosně.
</TEXT>
<HEADING>
Jak bude fungovat ICC
</HEADING>
<TEXT>
* Mezinárodní trestní soud (ICC) bude stíhat válečné zločiny a další zločiny proti lidskosti spáchané jednotlivci po 1. červenci 2002.
* Činnost ICC bude stát přibližně 90 milionů dolarů ročně a bude hrazena účastnickými státy.
* 18 soudců ICC zvolí z řad svých občanů státy, které dohodu o ICC ratifikovaly (účastnické státy). Plně funkční má být soud až v průběhu roku 2003.
* Žalobu mohou podat jednotlivé účastnické státy, Rada bezpečnosti OSN (RB OSN) nebo žalobci ICC. Toto podání musí schválit tři soudci ICC.
* Stíháni mohou být občané účastnických zemí nebo i občané třetích zemí, pokud se dopustili svých zločinů na jejich území.
* RB OSN může jako celek na jeden rok pozastavit soudní stíhání prováděné ICC, pokud by mohlo narušit světovou bezpečnost.
</TEXT>
</DOC>
<DOC>
<DOCID>LN-20020702041</DOCID>
<DOCNO>LN-20020702041</DOCNO>
<DATE>07/02/02</DATE>
<TITLE>
Daytonské dohody by podle NATO měly umožnit pokračovat v misi SFOR i bez mandátu OSN.
</TITLE>
<GEOGRAPHY>BRUSEL</GEOGRAPHY>
<TEXT>
Pokračování mezinárodní mírové mise v Bosně se ocitlo ve vážném ohrožení, když USA v noci na včerejšek odmítly při hlasování Rady bezpečnosti OSN (RB OSN) prodloužit její mandát na dalších šest měsíců.
Američané tvrdí, že včera zřízený Mezinárodní trestní soud (ICC) by mohl být zneužit k žalobám na jejich vojáky působící v zahraničí. Od OSN proto, dosud marně, vyžadovali výslovnou imunitu pro americké účastníky mírových misí.
V Bosně působí v současné době asi 18 000 vojáků mírových jednotek SFOR a okolo 1 500 policistů. Konečné rozhodnutí o prodloužení jejich mise by měla RB OSN přijmout nejpozději do čtvrtečního rána. OSN ve snaze předejít těžkým dopadům případného amerického veta pro bosenskou policejní misi včera naléhavě požádala EU, aby urychlila přípravy na vedení zahraničních jednotek v této zemi.
Mluvčí NATO včera tvrdil, že případné americké veto by se nemělo dotknout vojenské části mise. Ta se kromě příslušného usnesení RB OSN opírá i o Daytonské mírové dohody. Toto tvrzení bylo ovšem většinou komentátorů zpochybněno - především účast Německa předpokládá, s ohledem na jeho ústavu, k nasazení vojenských jednotek v zahraničí mandát OSN.
Závažným problémem by bylo, pokud by Američané z Bosny odvolali svých asi 3500 vojáků v jednotkách SFOR. Washington až dosud spojencům ústy šéfa diplomacie Colina Powella tvrdil "společně jsme přišli, společně odejdeme", ale podle nejmenovaných zdrojů byl tento princip během víkendu ve Washingtonu zpochybněn.
</TEXT>
</DOC>
<DOC>
<DOCID>LN-20020702042</DOCID>
<DOCNO>LN-20020702042</DOCNO>
<DATE>07/02/02</DATE>
<TITLE>
Boj proti terorismu, daně z cigaret a desítky dalších témat našly svou cestu do nových zákonů, které od včerejška platí v mnoha státech USA.
</TITLE>
<GEOGRAPHY>WASHINGTON</GEOGRAPHY>
<TEXT>
Kuřáci v šesti amerických státech platí od včerejška více za cigarety. Pokud jejich kolegové v Indianě vyhodí nedopalek z auta, mohou čelit vysoké pokutě. Mladiství v Utahu se budou moci podívat na vyobrazení nahého člověka, které ale musí mít "uměleckou hodnotu".
Tato nařízení jsou mezi stovkami zákonů, které v mnohých státech USA platí od včerejška, kdy v nich začal nový fiskální rok. Většina legislativních úprav podle televize CNN odráží snahu zákonodárců účinně bojovat s hrozbou terorismu a s rozpočtovými schodky, jiné ale mohou vyvolávat pousmání.
Na Floridě například nyní budou moci ochutnat víno i nezletilí - ale jen ti, kteří studují hotelové školy. Nápoj mohou jen krátce převalovat v ústech a pak jej musí vyplivnout.
Jejich vrstevníci z Utahu, který je jedním z nejkonzervativnějších států, se budou moci podívat na vyobrazení nahého člověka. Fotografie, obraz či socha ovšem musí mít "uměleckou hodnotu". Zákonodárci jim to umožnili na nátlak skupiny občanů pod vedením pornohvězdy Pauly Houstonové, která argumentovala tím, že podle dřívějších zákonů by bylo nelegální dívat se například na sochu Michelangelova Davida.
Zákonodárci v Georgii stanovili, že kaše z kukuřičné krupice bude oficiálním státním pokrmem, a jejich kolegové z Mississippi pasovali plyšové medvědy na oficiální hračku jejich státu.
</TEXT>
<HEADING>
Rooseveltova šelma
</HEADING>
<TEXT>
Podle CNN k tomu měli dobrý důvod - letos tomu bylo sto let, co prezident Theodore Roosevelt lovil v Mississippi medvědy. Když ani po třech dnech žádného nevystopoval, místní honci mu nabídli, ať zastřelí ochočenou šelmu. Prezident to odmítl a od té doby říkají Američané plyšovým medvědům "teddy bear" - Teddy je totiž zdrobnělina jména Theodore.
Většina zákonů se ovšem soustředila na zvýšení pravomocí bezpečnostních orgánů a boj proti terorismu. Například v Iowě je nyní trestné vlastnictví antraxu a Oklahoma postavila mimo zákon výhrůžky smyšleným teroristickým činem.
Nové zákony jsou špatnou zprávou pro kuřáky v šesti amerických státech, které kvůli snížení rozpočtového schodku zdvihly daň z cigaret. Ve státě Vermont tak zákazníci zaplatí za krabičku cigaret o 49 centů více. Kuřáci v Indianě mohou tvrdě zaplatit tehdy, když vyhodí nedopalek z auta hrozí jim totiž pokuta až 10 tisíc dolarů.
</TEXT>
</DOC>
<DOC>
<DOCID>LN-20020702043</DOCID>
<DOCNO>LN-20020702043</DOCNO>
<DATE>07/02/02</DATE>
<TITLE>
BUDAPEŠŤ/VARŠAVA - Devatenáct polských poutníků včera zahynulo při havárii autobusu v Maďarsku. Výprava cestovala do Medjugorje v Bosně. Poutníci zde chtěli navštívit svatyni Panny Marie.
</TITLE>
<TEXT>
Mezi mrtvými je devět mužů, osm žen a dvě děti. Všichni ze zbylých dvaatřiceti cestujících byli zraněni, někteří vážně, počet obětí se tedy může ještě zvýšit.
Tragédie se odehrála u vesnice Balatonszentgyörgy na břehu jezera Balaton. Autobus, který jel osmdesátikilometrovou rychlostí, narazil do svodidel u kruhového objezdu, převrátil se a sjel do hlubokého příkopu.
Příčinu nehody začala okamžitě vyšetřovat policie. Ta ve včerejších večerních zprávách uváděla dvě možná vysvětlení havárie. Nejpravděpodobnější je, že řidič vozu jel příliš vysokou rychlostí.
Jednou z cestujících byla polská novinářka Dorota Gonetová: "Seděla jsem v zadní části autobusu, když se vůz převrátil, ucítila jsem strašlivou bolest. Okno, které bylo přímo u mne, bylo roztříštěné. Vyhrabala jsem se ven a vytáhla z autobusu jednu dívku. Křičela jsem na ostatní, ať se dostanou ven tím stejným místem jako já." Jeden z přivolaných požárníků popsal peklo, které si prožila jedna z cestujících žen. Její noha se zaklesla pod autobusem a žena musela čekat sedm hodin, než se ji podařilo vyprostit.
Paradoxní je, že kruhový objezd, u kterého k nehodě došlo, byl postaven právě proto, aby nehodám zabránil. Místo včerejší tragédie je haváriemi totiž nechvalně proslulé.
Mnoho cestujících pocházelo z východopolského městečka Stoczeku, ale někteří z nich byli i z jiných oblastí Polska. Maďarský premiér Peter Medgyessy včera kvůli nehodě volal svému polskému protějšku Leszeku Millerovi. Ten do Maďarska vyslal tým polských vyšetřovatelů. Na místo tragédie pak osobně přijela maďarská ministryně vnitra Mónika Lamperthová. Doprava na dálnici musela být na několik hodin přerušena. Nehoda je jedním z nejhorších dopravních neštěstí, ke kterým v Maďarsku v posledních desetiletích došlo.
Nejhorší havárie autobusů v Evropě
* 19. srpna 1992 - Autobus na lince Barcelona-Sevilla havaroval poblíž města Castellón. 46 mrtvých.
* 6. dubna 1993 - U města Bjala v Bulharsku se do řeky Jantra zřítil turecký autobus. 28 obětí.
* 28. února 1996 - U španělského města Bailén se autobus srazil s automobilem, obě vozidla vybuchla: zahynulo 29 osob.
* 13. května 2000 - 40 lidí zahynulo ve střední Bosně, když autobus prorazil svodidla a spadl do řeky Bosna u města Kakanj.
* 4. března 2001 - Autobus se 67 cestujícími a dva vozy s 10 osobami se zřítily do řeky Douro v Portugalsku z 50metrové výšky. Nikdo nepřežil.
* 1. července 2002 - Nejméně 19 Poláků zahynulo při autobusové havárii u maďarského jezera Balaton.
Pramen: ČTK
</TEXT>
</DOC>
<DOC>
<DOCID>LN-20020702044</DOCID>
<DOCNO>LN-20020702044</DOCNO>
<DATE>07/02/02</DATE>
<TITLE>
"Superčez" se zalíbil i Špidlovi
</TITLE>
<TEXT>
Zatímco sociální demokraté v Lidovém domě vyjednávají o nové vládě, dosluhující kabinet v klidu naplňuje své vize. Není co ztratit, budoucí vládní partneři jsou natolik slabí, že si nedovolí dupnout. A tak není divu, že i spojení ČEZ s rozvodnými závody proběhlo bez vážnějšího ohlasu v řadách Koalice, která tento postup od počátku vždy tvrdě kritizovala.
Uskutečnění plánu ministra Grégra na vznik energetického kolosu už skoro nic nebrání. Vedení Fondu národního majetku po trapném předvolebním váhání, v němž se stavělo Grégrovi na oko na odpor, nakonec obchod posvětilo. Jediný, kdo může "superčez" ještě zastavit, je antimonopolní úřad. Je to pro něj dobrá šance ukázat, že je politicky nezávislý a není tu jen na ozdobu. Možností k námitkám má dost. Rozvodné sítě spojené s výrobci energie vytvářejí mohutný státní monopol. Stát tak drží v ruce výrobní trh i cenovou kontrolu nad ním, což s proklamovanou konkurencí nemá nic společného. Spojení jde i proti směrnicím EU, jež do roku 2004 počítají s oddělením prodeje a výroby energie.
ČSSD nic z toho nevadí. Vznik kolosu považuje za nutný krok k úspěšné privatizaci energetiky. Skutečné propojení ale bude nějaký čas trvat, hned tak se prodávat nebude. A "superčez" zatím do rozpočtu dodá jisté miliardy. A dráty? Ty si mezi sebe rozdělily FNM a Špidlovo ministerstvo sociálních věcí. I v drátech a sloupech je jistota a sociální pojišťovna bude mít do začátku slušný kapitál. Monopolní politická ekonomie podle ČSSD začíná být opravdu "zábavná".
</TEXT>
</DOC>
<DOC>
<DOCID>LN-20020702045</DOCID>
<DOCNO>LN-20020702045</DOCNO>
<DATE>07/02/02</DATE>
<TITLE>
USA si nárokují roli nejvyššího soudce
</TITLE>
<TEXT>
Byl to člověk bohabojný, říkalo se o dobrých lidech. Dnes se božího soudu bojí jen málokdo, nahrazovat ho o to urputněji musí světská spravedlnost. Ochránci lidských práv i představitelé většiny evropských demokracií doufají, že jejím účinným nástrojem se stane Mezinárodní trestní soud (ICC).
Vědomí toho, že zločiny zcela jistě neuniknou trestu bez ohledu na moc, může napravit i otrlé diktátory. Na poslední chvíli se proto mnozí pokoušejí mezinárodní soud sabotovat. V této skupině se však překvapivě ocitly i USA dlouholetý praporečník boje za lidská práva a spravedlnost.
Amerika tvrdí, že si žalobami na ni bude kdekdo odreagovávat své frustrace. Nový soud prý navíc podlamuje realizaci práva na "sebeobranu", jakou byl útok proti Talibanu. Ve skutečnosti je ale Americe ICC trnem v oku kvůli samotnému principu. Hrozí totiž, že sama přestane být nejvyšším soudcem i vykonavatelkou rozsudku v jednom.
"ICC nepřiměje Spojené státy k tomu, aby ustoupily ze své vedoucí úlohy při prosazování spravedlnosti a práva," řekl jasně a bez uzardění zástupce šéfa americké diplomacie Marc Grossman.
Jak ale rádi zdůrazňují sami Američané - svět nemůže fungovat bez "brzd a rovnováh". A spravedlnost po americku již řádnou brzdu potřebuje. ICC proto je, i přes svá rizika, lepší než trpné čekání na poslední soud.
</TEXT>
</DOC>
<DOC>
<DOCID>LN-20020702046</DOCID>
<DOCNO>LN-20020702046</DOCNO>
<DATE>07/02/02</DATE>
<TITLE>
Hudebníci vystoupili proti cenzuře
</TITLE>
<TEXT>
Od včerejška platí zákon, jehož uplatněním umělci zpívající například o tom, že se jim líbí třeba kouření marihuany, čili úředně konzumace drog, mohou být potrestáni odnětím svobody až na pět let.
Na pražském ostrově Štvanici proti příslušným paragrafům protestovali umělci, pro něž je zákon cenzurou. Jakkoli je snaha potlačovat drogy nezpochybnitelně chvályhodná, nesmí se zvrhávat do podobných zákonů, jež represivním složkám státní moci minimálně nabízejí prostředek k šikaně či kriminalizaci nepohodlných či pouze nesympatických hudebníků nebo třeba literátů.
Policisté sice popírají, že by chtěli stíhat ty, kdo se o svých zážitcích s drogou chtějí podělit nějakou uměleckou formou, avšak možnost, že se příslušným "orgánům" někdo znelíbí, je vždy aktuální.
Spoléhat v takových případech na soudy je ošidné, vzpomeňme si třeba na kauzu ministr Březina versus Zelený Raoul. Soud dal, navzdory zdravému rozumu, opakovaně za pravdu člověku, který se veřejně holedbal svou sexuální výkonností a naznačil všem karikaturistům, že ministra smí kreslit jen v souvislosti s výkonem jeho funkce (úřední). A to se soud neopíral o žádný "protikaturistický" zákon.
Zmenšování prostoru pro svobodný projev je vždy zdůvodňován bohulibým účelem. Věřme, že protesty pomohou alespoň zmírnit nesmyslné paragrafy.
</TEXT>
</DOC>
<DOC>
<DOCID>LN-20020702047</DOCID>
<DOCNO>LN-20020702047</DOCNO>
<DATE>07/02/02</DATE>
<TITLE>
Nedůvěře vůči Komunistické straně Čech a Moravy se nelze divit
</TITLE>
<TEXT>
Na pořadu dne je otázka, zda mají poslanci zvolení za Komunistickou stranu Čech a Moravy předsedat výborům a zda má tato strana obsadit i funkci jednoho místopředsedy Poslanecké sněmovny. Diskuse na toto téma bývají vášnivé, ale bohužel většinou ústí do prázdna, neboť argumenty stoupenců i odpůrců jsou obtížně vyvratitelné; reflektují totiž těžko zpochybnitelné skutečnosti.
Komunistická strana získala ve volbách 41 mandátů a tvoří přes pětinu sněmovny. Ať už voliči dali KSČM hlasy z jakýchkoli důvodů, vyjádřili tím svou vůli, již nelze přehlížet, říkají ti, kdo soudí, že by komunisté v parlamentních funkcích zasednout měli. A dodávají: v demokracii nemůžeme pomíjet představitele názorů, s nimiž nesouhlasíme. Kromě toho poslanecká frakce KSČM tvoří v dosavadním systému ve sněmovně blok, který odčerpává prostor pro vytváření konsenzu. Pak by bylo lepší, navrhují, vtáhnout komunisty do hry, aby nesli rovněž odpovědnost a nemohli se tvářit jako jediní čistí a spravedliví.
Odpůrci argumentují tím, že KSČM nelze pokládat za demokratickou stranu, neboť se dost důsledně nedistancovala od zločinů, za něž nesla odpovědnost Komunistická strana Československa, a naopak v mnoha ohledech připomíná, že je dědičkou této strany. Důležitá je i pocitová stránka věci - pro řadu lidí by komunisté ve funkcích přímo zosobnili návrat minulosti.
</TEXT>
<HEADING>
Ovoce nedůslednosti
</HEADING>
<TEXT>
Podle zákonných norem však KSČM demokratickou stranou je, jinak by přece nemohla svobodně působit. Kdyby její program obsahoval ustanovení, jež se neslučují s ústavou a zákony českého státu, nesměly by ji úřady zaregistrovat. Hlavní kámen úrazu tkví patrně v nepříliš dávné minulosti: podle mnohých měla být KSČ po zvratu mocenských poměrů v listopadu 1989 zakázána, protože byla hlavním zdrojem utlačovatelského systému. Stoupenci komunistických idejí si pak přece mohli založit novou marxistickou stranu, jež by stála na stejné startovní čáře s ostatními novými politickými stranami a nebyla by oproti nim zvýhodněna.
Nic takového se však, jak dobře víme, nestalo. Z různých důvodů: například proto, že na moci se do listopadu 1989 formálně podílely i další dvě politické strany, sdružené s KSČ v Národní frontě. Měly být tedy zrušeny i ony? A co další organizace Národní fronty? I ty přece v bývalém režimu hrály svou roli a podporovaly ho přinejmenším tím, že ho svým mlčením k útlaku svobodně smýšlejících občanů schvalovaly. Kolik by asi v polistopadovém Československu zbylo potenciálních politických představitelů, kdyby byli z politiky nového systému vyloučeni všichni, kdo se ať už z přesvědčení, nebo třeba tiše a s nechutí - podíleli na komunistickém režimu?
Zvážíme-li tyto okolnosti, nezbude nám než usoudit, že česká společnost a její představitelé uznávají (anebo v příslušné době uznali), že lidé, kteří byli s režimem tak či onak zapleteni, změnili smýšlení a že se z nich stali demokraté, kteří mohou zemi dát nové zákony a novou vládu. Proč tedy takový odpor k členům KSČM? Ti nemohli změnit smýšlení a stát se demokraty?
</TEXT>
<HEADING>
Historické souvislosti
</HEADING>
<TEXT>
Ti, kdo varují před podílem komunistů na moci, často připomínají, že by to byl nebezpečný krok. Historie nás učí, že komunisté získané moci vždy zneužili, aby všechny ostatní vyřadili ze hry. Česká republika je vedle Ruska jediný postkomunistický stát, kde hraje komunistická strana skutečně významnou roli. Nejspíš se v tom projevuje dějinná kontinuita - ze všech zemí bývalého sovětského bloku totiž komunistům svěřili moc ve svobodných nezfalšovaných volbách jen občané poválečného Československa.
Seriózní a rozsáhlá veřejná diskuse o tom, co byla a nebyla kolaborace a jaké je dnešní postavení komunistů, bohužel za víc než dvanáct svobodných let neproběhla. Pak je ovšem pochopitelné, že česká společnost váhá. Prošli jsme už transformací od komunismu natolik, abychom si mohli dovolit pokládat KSČM za demokratickou stranu nejen podle litery zákona?
A právě tady je prostor jak pro většinu sněmovny, tak především pro KSČM samou. Dokud totiž komunisté bagatelizují své spojení s minulostí a přesvědčivě se ho neodřeknou, budou přinejmenším podezřelí, že chtějí vrátit minulost, byť v jiné podobě. A podezření bude padat i na ty, kdo je chtějí vyvést z izolace. *
</TEXT>
</DOC>
<DOC>
<DOCID>LN-20020702048</DOCID>
<DOCNO>LN-20020702048</DOCNO>
<DATE>07/02/02</DATE>
<TITLE>
...že voliči jsou ryby, chytané na žížaly, jak to prohlásil v celostránkovém rozhovoru v sobotních LN.
</TITLE>
<TEXT>
Ani po prohraných volbách ODS svůj politický styl nemění. Svědčí o tom i přiznání Klausova poradce Jakla, že má v úmyslu stát se místopředsedou strany. "Návnada má chutnat rybě. Ne rybářovi. (...) Je třeba hodnotit, kolik ryb se nenajedlo, zda by se jich najedlo víc, kdyby byla jiná návnada," odhalil svůj politický program autor volební kampaně ODS, která stranu dovedla do absolutní politické izolace. Vážně se domnívá, že vhodnou návnadou na voliče-rybičky je on sám, a nedochází mu, že podobná kréda je možné říkat na schůzce volebního štábu, ale voliči se jimi oslovují jen velmi těžko? Takového místopředsedu tedy může ODS přát jen někdo, kdo si přeje její absolutní zánik.
Také další představitelé ODS se vyjádřili k neúspěchu voleb, za který prý mohla hlavně nepřízeň médií a štvanice na Klause. I laik by ale měl vědět, že kritiku muselo vyvolat něco reálného. Například paní Bobošíková, která se v "objektivních" předvolebních debatách na TV Nova statečně za Klause bila a pokračuje v tom evidentně dál. Naposledy věnovala polovinu Sedmičky článku pornografického časopisu Hustler o Haně Marvanové. Znechucenému Pilipovi mávala obálkou časopisu před nosem a opakovala: "Ty skutečnosti ale vycházejí na povrch, ne?" Možná i paní Bobošíková bude špatná návnada.
Nechal jsem po volbách ODS čas a nijak jsem se nevyjadřoval ani k poměrně humorné situaci, že se o jejího předsedu pokoušejí mdloby a má pocit, že ztrácí půdu pod nohama. Volba Igora Němce za pražského primátora ale ukazuje, že ODS svůj styl měnit nehodlá. Tohoto bývalého bezvýrazného ministra nejvíc proslavil jeho bratr, který si nechal zaregistrovat ochranné známky známých výrobců (např. Suzuki) a očekával, že od nich shrábne tučná "procenta". Igor Němec sám vystřídal pár dalších postů. Nyní ho ODS nasadila na místo, které jeho předchůdce opustil na protest proti korupci na magistrátě a neochotě spolustraníků cokoliv s ní dělat. Na návnadu v podobě Igora Němce se ale chytí možná tak nějaká leklá ryba.
Opravdu nemám škodolibou radost, ale na další čtyři roky je pohřbena třeba debata o snížení daní. ČSSD se domnívá, že získané peníze by si podnikatelé odvezli někam na Bahamy. Ve skutečnosti vysoké daně brání firmám v rozvoji a omezují šanci mladých schopných lidí něco se naučit. Když je firma ekonomicky na nule, těžko zaměstná někoho nového a nezkušeného.
Potřebovali bychom novou pravicovou stranu. Je těžké volit US-DEU, když jí všechny hlasy z kandidátky vyzobají lidovci. Je těžké volit ODS a stát se chycenou rybou. Potřebovali bychom někoho, kdo bude také chtít něco pro nás dělat a ne jenom vyrábět návnady. *
</TEXT>
</DOC>
<DOC>
<DOCID>LN-20020702049</DOCID>
<DOCNO>LN-20020702049</DOCNO>
<DATE>07/02/02</DATE>
<TITLE>
Zatímco v západní Evropě vyhrává pravice, ve střední části kontinentu zaznamenává zisky proevropská levice, která je vzdálena komunismu. (...) Před dvanácti lety, v době revolucí, by podobná volba nebyla možná, protože lidé se obávali, že zvolí jen růžovější verzi komunismu. Od té doby se však hodně změnilo. Tvrdě protržně orientované strany sklidily neúspěch a prakticky všechny významné politické síly v regionu podporují dobře "ušité" sociální sítě. (...) Sociální demokraté nyní vyznávají témata jako členství v NATO a Evropské unii, dobře fungující soudnictví, potírání korupce a privilegií politické elity a odmítání strnulého ideologického uvažování.
</TITLE>
<TEXT>
Nářek českého konzervativního politika Václava Klause, že výsledky nedávných voleb v České republice jsou "tragédií pro každou demokratickou stranu" a triumfem jen pro komunisty, zní proto poněkud dutě. V nynější střední Evropě je, jak se zdá, jediným významným politickým dělítkem rychlost, jakou preferují různé strany vstup do EU a jakou váhu přikládají nacionalismu (...)
</TEXT>
</DOC>
<DOC>
<DOCID>LN-20020702050</DOCID>
<DOCNO>LN-20020702050</DOCNO>
<DATE>07/02/02</DATE>
<TITLE>
Jakoukoli kontrolu nad situací kolem boje o televizi Nova stát už dávno ztratil
</TITLE>
<TEXT>
Představme si následující fotbalovou situaci. Hráč upadne po faulu v pokutovém území. Faul, vyloučení faulujícího, penalta, gól. Hráči znovu rozehrávají, oslabené mužstvo vzápětí inkasuje podruhé. Teprve v tu chvíli se ale do pokutového území, kde došlo k faulu, přiřítí udýchaný rozhodčí, přeruší hru a rozhodne žádný faul nebyl.
I naprostý laik mezi fotbalovými příznivci vám řekne, že kdyby hra probíhala takhle, nikdo by se na ni nedíval. To, co by nám u fotbalu připadalo neakceptovatelné, můžeme nyní sledovat v kauze televize Nova. Družstva finančníka Jiřího Šmejce na jedné straně a právníka Aleše Rozehnala na druhé běhají po hřišti jako utržená ze řetězu. Rozhodčí, tedy stát, který má nad zápasem dohlížet, se zatím snaží někde u postranní čáry sípavě chytit dech. Nad vývojem utkání už ale dávno nemá kontrolu.
Dnes se málokdo pozastaví nad tím, že jedním ze dvou nejdůležitějších hráčů v souboji o televizi Nova je Šmejcova společnost MEF Holding. Podle nedávného rozhodnutí městského soudu, který neuznal navýšení a převod podílů v CET 21 v jeho prospěch, přitom Šmejcovi v tuto chvíli v Nově nepatří ani klika u dveří. Jistě, rozhodnutí není pravomocné, lze se proti němu odvolat. Což možná někdo udělal. Vrchní soud třeba rozhodnutí nižší instance změní, možná úplně zruší a vrátí případ k novému projednání.
Je ale možné, že v tu chvíli už Jiří Šmejc televizi vlastnit nebude. Třeba ji prodá zahraničnímu i nve storovi , možná jej o ni připraví jeho protivník Aleš Rozehnal. Čistě teoreticky tedy může dojít k situaci, kdy někdo, kdo legálně nikdy nic nepřevzal, protože z právního hlediska prostě nemohl, ono "nic" relativně dlouho využívá, zmíněné "nic" mu přináší miliardy korun a navíc ono "nic" může někomu, komu by nevadila rizika podobné transakce, prodat. Pokud by konečně soudy rozhodly, například tak, že Jiří Šmejc nikdy Novu získat neměl, co by asi tak následovalo? Kdo by v takové situaci případnému Šmejcovu zahraničnímu investorovi vysvětloval, že stejně jako licenci na vysílání Novy by mu Šmejc mohl klidně prodat třeba Karlštejn, protože oboje vlastní asi tak stejně?
Ale nejde jen o Šmejce. Vladimír Železný a Aleš Rozehnal jsou na tom podobně. Oba jsou trestně stíháni na svobodě, za sebou přitom táhnou šňůru žalob ze strany CME, o kterých stále nebylo rozhodnuto. Některé přitom nemíří jen na Železného, ale i na společnost CET 21.
Možná to byl jeden z důvodů, proč se Železný a Šmejc pokusili odklonit tok peněz, které Nova generovala, mimo CET 21. Tak jako (technicky vzato) mohlo dojít k situaci, kdy by Američané soudní spory vyhráli, jenže by jim to bylo k ničemu, neboť z CET 21 by zůstala schránka bez peněz i vlivu na licenci.
</TEXT>
<HEADING>
Zoufalé vysvědčení
</HEADING>
<TEXT>
Právní přestřelku, plnou vzájemných žalob, kterými se drží v šachu nyní už nikoli dvě, ale tři strany sporu o Novu, dnes pomalu nestíhají sledovat ani novináři, kteří kauzu monitorují od jejího počátku. O ty ale nejde. Jisté je, že nad situací už ztratil kontrolu i stát, což je podstatně horší zjištění. Nedokázala tomu zabránit Rada pro rozhlasové a televizní vysílání, jejíž pravomoci silně zredukovala novela mediálního zákona, ale ani soudy, které nestíhají po právní stránce průběžně "čistit situaci", čímž jen podporují další legislativní chaos. Státní instituce navíc nemají velký zájem se tempu přizpůsobit.
Vychloubání vysílací rady, která se cítí být pyšná na to, že si dokáže "pružně" naplánovat své zasedání již za týden po vypuknutí současné krize, když se původně měla sejít až za dva měsíce, jasně ilustruje zoufalství jediného dozorčího orgánu. Právě a pouze jím totiž stát disponuje tváří v tvář dokonale motivovaným, neboť o vše hrajícím, právním týmům jednotlivých stran, připraveným učinit rozhodnutí v závislosti na situaci třeba v příští minutě. Ostatně večer v den, kdy krize vypukla, neměli členové rady v pořadu 21 k dispozici ani fundovaný právní výklad svých pravomocí, zatímco Aleš Rozehnal, jak se dnes ukazuje, byl už pravděpodobně o několik kroků napřed. A fakt, že jediným hmatatelným výsledkem tři roky trvajícího právního souboje mezi Železným a původními americkými investory je pouze nález mezinárodní obchodní arbitráže, je zase dost zoufalé vysvědčení pro tuzemský soudní systém.
Tento fotbalový zápas se už podle všeho dohraje bez pravidel. A jakýkoli výsledek ve prospěch jedné strany bude poškozením druhé. A dohoda? Na to už bylo na hřišti spácháno příliš mnoho sporných zákroků. Zoufalý rozhodčí u postranní čáry pak může jen doufat, že se na konci zápasu udrží na nohou alespoň jeden fotbalista, jehož celek bude možné vyhlásit za vítěze, a jeden zraněný, na kterého půjde před námi (daňovými poplatníky) svalit vina za skandální zápas. Aktuálně to v tuto chvíli sice vypadá, že vítězem bude Aleš Rozehnal a zraněným viníkem Vladimír Železný. To ale není podstatné. Z tribuny totiž není vidět na všechny záludnosti, které se na hřišti dějí.
Jisté je jedno - nikdo z nás diváků asi nechce podobný zápas vidět znovu a už vůbec za něj nehodlá platit. Problém je, že kolem není nikdo, kdo by nás před opakováním podobného zážitku ochránil. *
</TEXT>
</DOC>
<DOC>
<DOCID>LN-20020702051</DOCID>
<DOCNO>LN-20020702051</DOCNO>
<DATE>07/02/02</DATE>
<TITLE>
Evropa je poté, co tématu přistěhovalců využila k volebnímu zisku řada nacionalistických stran, ve střehu. Téma se z ulic přesouvá do parlamentů, zabývají se jím odborníci. I nedávný summit EU v Seville ilustroval stěžejním bodem svého programu hloubku problému, jímž jsou pro vyspělou Evropu uprchlíci.
</TITLE>
<TEXT>
O tom, že "loď je plná", mluví po zavražděném Pimu Fortuynovi kdekdo. Britský premiér Blair hrozí zemím, jež nezvládnou emigrační vlnu, zastavením či omezením rozvojové pomoci. Přesto je azylová politika v západní Evropě a Skandinávii výrazně liberálnější než u nás, kde za první čtyři měsíce letošního roku dostalo azyl 9, slovy devět, lidí zatímco 2277 žadatelům bylo sděleno negativní rozhodnutí.
Tito lidé se mohou podle novely azylového zákona platné od 1. února 2002 odvolat k vrchnímu soudu. Ten ale zatím vydal jediné věcné rozhodnutí. Časový odstup signalizuje, že na délce azylového řízení se tím mnoho nezmění. A to přesto, že počet nových žádostí o azyl poklesl v důsledku přijetí novely azylového zákona oproti loňskému více než stoprocentnímu nárůstu o čtyřicet procent.
Ředitel odboru azylové a migrační politiky MV ČR Tomáš Haišman odůvodňuje stále se snižující počet udělených azylů tím, že ČR je ve zvláštním postavení a struktura zemí původu žadatelů mluví sama za sebe. Nejčastější státní příslušností žadatelů o azyl je Ukrajina, Vietnam, Moldavsko, Gruzie a Arménie, za nimi Indie, Irák, Čína a jiné země.
</TEXT>
<HEADING>
Raději žít za zdí?
</HEADING>
<TEXT>
Vnitro údajně zkoumá poměry žadatelů nejen prostřednictvím oficiálních, ale i nevládních zdrojů. Podle Haišmana jsou získané informace relativně přesné a objektivní. Jejich kvalita, důslednost zkoumání se na druhé straně podepisují na délce řízení. Výsledek je takový, jaký je: úspěšnost žadatelů o azyl u nás je menší než jedno procento.
Úspěšnost východoevropských žadatelů je v zemích EU (včetně např. našich Romů) několikanásobně vyšší, než je tomu u nás. Rozdíl je zjevně dán v zásadě rozdílným hodnocením získaných informací a mírou oficiálně posvěcené ochoty a schopnosti vnímat míru lidského neštěstí.
Délka azylového řízení (i desítky měsíců) se výrazně podepisuje na drobné kriminalitě žadatelů o azyl, s níž se setkávají obyvatelé míst, v nichž jsou zařízení umístěna. Žadatelé mohou žít i mimo ně; v tom případě však nedostanou sociální dávky, "protože se to zneužívalo". Stát je samozřejmě povinen chránit především zájem svých občanů. Zeď, přes kterou se dostanou jen ti nejkřiklavější z křiklavých, je však extrémem, který našemu svědomí příliš neulehčí.
</TEXT>
</DOC>
<DOC>
<DOCID>LN-20020702052</DOCID>
<DOCNO>LN-20020702052</DOCNO>
<DATE>07/02/02</DATE>
<TITLE>
Červnové parlamentní volby otřásly politickou scénou, ne tak ODS. Senátor Sobotka to nazval politickou rozpačitostí. To je ovšem eufemismus pro zapouzdřenou ješitnost.
</TITLE>
<TEXT>
Po dvanácti letech nového politického života se Václav Klaus jeví ve svých činech jako poslední v řadě reformních ekonomů, jako byli Šik, Gerle, Komárek aj. Tedy jako poslední osmašedesátník. I když to zní paradoxně, Václav Klaus je komunista s opačným znaménkem. Zdaleka to neznamená antikomunista, neboť ovlivněn svým pracovním prostředím sice zavrhl marxismus, ale potáhl na sebe přehršli aparátního dirigismu. Jeho liberalismus je totiž machiavelismus ryzího zrna.
Václav Klaus opakovaně odmítá nařčení o svém suverénním postavení v ODS. Vedení strany ale konečně nabízí vzdálenou rezignaci. Sledujme pozorně, co vlastně nabízí. Není to konec, spíše začátek. Je to výstřel z Aurory ohlašující klausovsky mistrně připravený comeback. Podaří se mu to?
</TEXT>
</DOC>
<DOC>
<DOCID>LN-20020702053</DOCID>
<DOCNO>LN-20020702053</DOCNO>
<DATE>07/02/02</DATE>
<TITLE>
Ad LN 21. 6.: Neděkujeme, přijďte!
</TITLE>
<TEXT>
Jsem jedním z nevoličů, které autor článku obviňuje z toho, že neúčastí ve volbách dopomohli komunistům k získání hlasů. Jak naivní tvrzení. KSČM nemá po všem, čeho se na našem národě dopustila, právo existovat. Po revoluci měla být zakázána. Nestalo se tak, což je výsměch těm, kteří za totality trpěli.
Je zřejmé, kdo že komunistům dopomohl k hlasům. Ne nevoliči, ale zrada porevolučních politiků, kteří se angažovali už v totalitním režimu. Nemůžeme se proto divit, že za dvanáct let ani jeden z politiků nepodal návrh dát zde konečně průchod spravedlnosti a stranu se zločinným názvem postavit za zločiny, kterých se dopustila, mimo zákon.
Po tom všem máme my, kteří jsme trpěli, jít k volbám společně s pokračovateli v komunistické magorii a volit politiky, kteří vzbuzují odpor? Mimo jiné i toto je důvod, proč mnozí z nás nešli volit. A pokud zde nedojde k nápravě, volit nepůjdeme.
</TEXT>
</DOC>
<DOC>
<DOCID>LN-20020702054</DOCID>
<DOCNO>LN-20020702054</DOCNO>
<DATE>07/02/02</DATE>
<TITLE>
Poučeni zkušenostmi z proběhlých parlamentních voleb bychom měli podporovat úsilí jdoucí napříč všemi demokratickými politickými subjekty a snažit se o vytvoření účinných opatření proti průniku komunistů do zastupitelstev.
</TITLE>
<TEXT>
Až teprve nyní by měla být vyhlášena totální celostátní mobilizace proti zjevně narůstající síle a obnovované přidrzlosti pohrobků Klementa Gottwalda. Bylo by namístě, aby politické subjekty, které se prezentují jako pravicové či levicové anebo orientované středově, středolevicově či středopravicově, vytvořily jednotnou aktivitu a postavily tak neprůchodnou hráz KSČM!
Tato velice zásadní a potřebná aktivita by měla vést k nápravě chyby, která vznikla z naivní představy po roce l989, kdy se předpokládal postupný zánik komunistů jejich vytěsněním a odsunutím do neblahé, historické minulosti.
Zřetelně a přesvědčivě by se měly k takové aktivitě přihlásit ty politické subjekty, kterým jde zcela upřímně o zachování občanských svobod a obnovené demokracie.
</TEXT>
</DOC>
<DOC>
<DOCID>LN-20020702055</DOCID>
<DOCNO>LN-20020702055</DOCNO>
<DATE>07/02/02</DATE>
<TITLE>
Ad LN 29. 6.: "Není o čem jednat"
</TITLE>
<TEXT>
Souhlasím s prohlášením Vladimíra Špidly, ve kterém předseda ČSSD nevidí důvody pro nová česko-rakouská jednání k jaderné elektrárně Temelín.
Připomínám, že melský proces, zahrnující bezpečnostní a ekologické aspekty jaderné elektrárny, byl ukončen v listopadu loňského roku závěrečným protokolem podepsaným premiéry vlád ČR a Rakouska a komisařem EU. Úkoly, ke kterým se ČR dobrovolně v dalších letech zavázala, plní v ekologických aspektech komise expertů jmenovaná vládou, bezpečnostní otázky jsou v působnosti Státního úřadu pro jadernou bezpečnost. Pravidelné konzultace probíhají v rámci bilaterální mezinárodní dohody mezi ČR a Rakouskem.
Tím je otevřen dostatečný prostor pro odborná jednání i setkávání expertů obou států. S poukazem na prokázanou ekologickou i jadernou bezpečnost Temelína souhlasím s tím, že není potřebné ani účelné otevírat na vládní úrovni žádná další politická jednání.
</TEXT>
</DOC>
<DOC>
<DOCID>LN-20020702056</DOCID>
<DOCNO>LN-20020702056</DOCNO>
<DATE>07/02/02</DATE>
<TITLE>
Ad LN 1. 7.: Lidovci se bojí převzít ministerstvo kultury
</TITLE>
<TEXT>
Pan Talíř prohlásil, že by mě odvolal z funkce generálního ředitele Národní galerie (NG). Chce dělat politické čistky, dosadit své oblíbence a odstranit politické odpůrce.
NG pod mým vedením jasně a zcela viditelně i dokazatelně plní svoji funkci muzea umění jak málokdy v historii. Nechci vypočítávat, co se v NG povedlo, je to vidět a lze se to dočíst na webových stránkách. Jen krátkou zmínku. NG za dobu mého působení získala donace (tzn. dary uměleckých děl) v ceně 135 milionů korun a trvalé zápůjčky v podobné výši. A to jen díky tomu, že jsem se celý život pohyboval na světové umělecké scéně a mám důvěru řady světových umělců a sběratelů.
Pan Talíř dal svým prohlášením jasně najevo, že mu nejde o kvalitu vykonané práce, ale o politické postoje. Přiznávám, že mě to udivuje. Pokládal jsem ho za čestného člověka, i když politicky jinak orientovaného. On však asi pokládá stranickou disciplínu za důležitější než úctu k vykonané práci.
Budou-li ministři KDU-ČSL vládnout jen podle stranického klíče, máme se na co těšit.
</TEXT>
</DOC>
<DOC>
<DOCID>LN-20020702057</DOCID>
<DOCNO>LN-20020702057</DOCNO>
<DATE>07/02/02</DATE>
<TITLE>
Ad LN 26. 6.: Špidla zařadil zpátečku
</TITLE>
<TEXT>
Podobně realistická a klidná úvaha o sestavování vlády a povolebních jednáních je v médiích spíše výjimkou. Já se ale domnívám, že právě je nanejvýš důležité klidným způsobem sestavit vládu bez ODS a komunistů.
O skutečném vztahu Klause k socialistům víme svoje. Ostatně už před lety přetiskly LN článek Adama Michnika, kde prohlásil Klause za politika s konzervativní dikcí a sociálnědemokratickou politikou.
Vítězná sociální demokracie po odchodu Miloše Zemana značně vylepšuje svoji tvář. Předseda Špidla podle svých slov nepočítá pro příští vládu s těmi nejzkompromitovanějšími nebo nejneschopnějšími politiky - Kavanem, Fenclem, Grégrem. Šéfa Zemanových poradců Šloufa vyhodil už dříve. Nejen na mě tak působí dojmem, že mu jde jen o principy, ne o osobní hádky a neomalenosti. Dojmem člověka, který je ochoten se dohodnout i za cenu kompromisů. A to je důležité.
Po letošních volbách totiž nejde o pravicovost či levicovost vlády, ale o rehabilitaci politiky jako takové. A Pánbůh dej, aby se to povedlo!
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020702058</DOCID>
<DOCNO>LN-20020702058</DOCNO>
<DATE>07/02/02</DATE>
<TITLE>
Z bývalé přísně tajné vojenské základny na Krymu se stalo přední terapeutické centrum
</TITLE>
<TEXT>
Hledání min a nepřátelských ponorek bylo úkolem speciálně vycvičených delfínů Černomořské flotily SSSR. Po zániku Sovětského svazu se jejich poslání změnilo - pomáhají dětem s psychickými poruchami.
SEVASTOPOL, Ukrajina - Kolaps Sovětského svazu znamenal pro elitní námořní síly strach z konce kariéry. Velký otazník se vznášel i nad budoucností Diany, Vakha a dalších speciálně vycvičených delfínů, kteří měli za úkol střežit strategické území Černého moře kolem Sevastopolu. Potápěli se do hlubokých studených vod, kde hledali miny a nepřátelské potápěče. Vycvičení delfíni byli součástí prestižní Černomořské flotily SSSR. Se zánikem Sovětského svazu však zmizel také strach z nepřátel, a tím i užitečnost armádních delfínů.
"Nejdříve jsme chtěli delfíny využít k hledání potopených objektů a k ochraně zálivu," uvedla ředitelka mořského akvária Ljudmila Lukinová. "Šlo to ale špatně. Již jsme nebyli pro nikoho užiteční, a tak jsme museli najít způsob, jak naše delfíny zachránit," řekla dále Lukinová. Tak se zrodil nápad, že by mohli vycvičení delfíni pomáhat dětem s psychickými poruchami, a z bývalé přísně tajné vojenské základny se stalo přední terapeutické centrum.
Jedna návštěva zde přijde Ukrajince a obyvatele dalších států bývalého SSSR na dvacet dolarů (přibližně 700 korun). Ostatní si musí trochu připlatit - za jednu návštěvu zaplatí více než dvojnásobek.
"Je to teprve podruhé, co Míša plave s delfíny. Je to pro něj velký emocionální zážitek. Má to velice rád," svěřila se matka Míši, který trpí mozkovou poruchou, Galina Stěpanovová.
"Naši delfíni mají ohromné dovednosti. Na naše signály odpovídají svými ultrazvukovými signály. Ultrazvuk soustředí na děti a tak s nimi komunikují," řekla Lukinová.
Odborníci v terapeutickém centru odmítají domněnky, že byli v minulosti delfíni využíváni k zabíjení. Tvrdí, že tito živočichové, kteří se na svobodě dožívají až padesáti let, sloužili pouze k vyhledávání min a potápěčů. "Jejich prvním úkolem bylo monitorovat ponorky za první světové války. Když byla ponorka ukrytá, vypustili se delfíni a našli ji. Delfíni také dokážou určit polohu člověka až do vzdálenosti 1,5 kilometru," uvedl vedoucí delfinária Alexandr Žanin. "Musím ale říct, že jsem proti využívání delfínů armádou. Jestliže spolu lidé chtějí pod vodou bojovat, ať si bojují sami," dodal Žanin.
</TEXT>
</DOC>
<DOC>
<DOCID>LN-20020702059</DOCID>
<DOCNO>LN-20020702059</DOCNO>
<DATE>07/02/02</DATE>
<TITLE>
ST. LOUIS, USA - Američan Steve Fossett překonal v neděli svůj vlastní rekord v délce sólového letu balonem. Dobrodruh, snažící se pošesté o oblet Země v balonu bez zastávky, míří k západní Austrálii, kde před týdnem a půl startoval. Podle Fossettova týmu by mohlo silnější proudění zvýšit jeho rychlost až na 222 kilometrů za hodinu a svou cestu by tak mohl ukončit již dnes.
</TITLE>
<TEXT>
Fossett překonal podle své internetové stránky svůj vlastní rekord z roku 1998, kdy uletěl 22 909 kilometrů. Pokus tehdy začal v Argentině a skončil pádem do Korálového moře. Včera měl Fossett za sebou již přes 25 000 kilometrů - tedy zhruba 80 procent cesty, na kterou se vydal 19. června.
Americký dobrodruh překonal také svůj další rekord - časovou délku nepřetržitého sólového letu. Předchozího rekordu dosáhl v loňském roce, kdy kvůli špatnému počasí přistál po 12 dnech.
Bryan Maddocks z Fossettova týmu uvedl, že osmapadesátiletý dobrodruh je stále v dobré náladě. "Vše se zdá být perfektní. Let je relativně bez komplikací," řekl Maddocks.
Kromě balonového létání dosáhl Fossett světových rekordů také na moři a v letadlech. V roce 1985 přeplaval kanál La Manche. V roce 1996 se zúčastnil automobilových závodů 24 hodin Le Mans.
</TEXT>
</DOC>
<DOC>
<DOCID>LN-20020702060</DOCID>
<DOCNO>LN-20020702060</DOCNO>
<DATE>07/02/02</DATE>
<TITLE>
LONDÝN - Vědci z londýnské univerzity objevili velké genetické rozdíly mezi Angličany aWalesany. To podle nich potvrzuje teorii tvrdící, že "skutečné" Brity zatlačila anglosaská invaze do okrajových oblastí země. Původní obyvatelstvo tak bylo v Anglii vymýceno, ale Wales zůstal nedotčen. Informoval o tom britský Daily Telegraph.
</TITLE>
<TEXT>
Odborníci zkoumali geny 313 mužů - dobrovolníků, jejichž kořeny sahají do Anglie 11. století. Zaměřili se přitom na chromozom Y, který se zpravidla dědí z otce na syna nezměněn. Posléze srovnali geny těchto dobrovolníků s geny obyvatel Fríských ostrovů - severní provincie Nizozemska - a zjistili, že jsou téměř totožné. Historikové tvrdí, že právě z Nizozemska Anglosasové pocházejí.
</TEXT>
</DOC>
<DOC>
<DOCID>LN-20020702061</DOCID>
<DOCNO>LN-20020702061</DOCNO>
<DATE>07/02/02</DATE>
<TITLE>
Patricie.
</TITLE>
<TEXT>
Jméno má své počátky ve starém Římě a je odvozeno od přídavného jména patricius. Kdo se takto jmenuje, je tedy vznešeného či šlechtického původu. V českém církevním kalendáři si dnes připomínáme Otu. Jméno je počeštělou formou německého Otto odvozeného od Otfrieda, Otmara či Otomara. Lze tedy přeložit jako "majetek střežící" nebo "slavný majetkem". Dalšími světci dnešního dne je dvojice Proces a Martinian.
</TEXT>
</DOC>
<DOC>
<DOCID>LN-20020702062</DOCID>
<DOCNO>LN-20020702062</DOCNO>
<DATE>07/02/02</DATE>
<TITLE>
Tenže Alu (seber minci)
</TITLE>
<TEXT>
Podle pravidel starověké nomádské hry si jezdec, kterému se podařilo sebrat ze země vak s penězi, nechává svůj úlovek jako cenu. Na fotografii je jezdec, který soutěžil na festivalu v severokazašském Pavlodaru.
</TEXT>
</DOC>
<DOC>
<DOCID>LN-20020702063</DOCID>
<DOCNO>LN-20020702063</DOCNO>
<DATE>07/02/02</DATE>
<TITLE>
Všimněte si, jak si nikdo nevšímá, co se po celé zeměkouli děje s podnebím a se živly. Ledovce se lámou, hoří lesy, smrště se roztáčejí dokonce už i u nás jak někde v Americe. Tyto katastrofické úkazy znamenají, že Země jako naše obydlí se rouchá. Noviny to vše netečně oznamují, ale nikdo v nich se nepouští do myšlenky, že asi budeme muset změnit své chování.
</TITLE>
<TEXT>
Je-li toto všecko zaviněno posledními padesáti či sto lety naší činnosti, bude dalších sto let stačit k nápravě? Budeme se muset více plazit při zemi než se vzpínat k nebi! Jinak upevňovat střechy! Stavět zase na kůlech? Hlavně musíme změnit významy mnoha věcí, například našich pohybů po zemi. Nebo tzv. sportovních soutěží, při nichž několik lidí se tuží a ostatní, hledíce na ně, tloustnou. Pak nepřelezou zříceniny!
V poslední době ve všech novinách byla nejdůležitější zpráva o tom, jak kolem nás proletěl vesmírný balvan. Měl průměr "několik desítek metrů", pohyboval se rychlostí 10 km/s a minul nás ve vzdálenosti 120 000 km. Dostal evidenční značku 2002 MN. Tato zpráva mě zaujala úplně. Čekal jsem další informace, ale žádné nepřišly a zdá se, že nikdo jiný je nepotřebuje. Pro pokročilejší čtenáře těchto novin je to slabý materiál k úvahám o významu té události.
Myslel bych, že naši významní komentátoři si uvědomí, co je důležité navždy a co má význam na čtyři roky. Jako by se nestalo nic, tak se v těchto novinách tváří Petr Fischer. V banalitách politiky se pohybuje i Karel Steigerwald a Pavel Verner. Všichni tito, ale i všichni ostatní žijí jen z roku na rok, jako děcko žije jen ze dne na den.
Podivné i typické je i to, že ani žádná z agentur, jež zprávu přinesly, dokonce ani jejich ředitelé se nezajímali například o to, v jakém sklonu k ekliptice těleso přiletělo: neboť s tím může souviset otázka, máme-li je zas někdy očekávat. Nikdo nikomu nepoložil otázku, z kterého směru, vzhledem k pohybu Země, se těleso přiblížilo: neboť byl by jakýsi rozdíl, jestli by se s naší Zemí pohybující se rychlostí 40 km/s srazilo rychlostí o 10 km vyšší, či nižší. Zpráva říká, že těleso proletělo ve vzdálenosti o dvě třetiny menší, než je vzdálenost Měsíce: mohlo se tedy, při náležité matematické pozornosti astronomů, střetnout s ním! Vůbec, jaké jsou jiné komponenty jeho pohybu? Při tak těsném průletu kolem naší planety nezměnila se jeho dráha? Nemohlo by těleso při pomalejším pohybu odvléct s sebou část naší atmosféry? Ale hlavně: kam by vesmírný balvan dopadl za těch a těch nebo jiných okolností? To se přece dá modelovat. A to by byla i zábava pro naše děti! Které možnosti by kdo z nás dal přednost? Největší katastrofu by, milé děti, způsobil pád tělesa do moře. Co myslíte: proč?
</TEXT>
</DOC>
<DOC>
<DOCID>LN-20020702064</DOCID>
<DOCNO>LN-20020702064</DOCNO>
<DATE>07/02/02</DATE>
<TITLE>
Kaskadérští jezdci z celého světa se sjeli do Čech. Výsledek: velkolepá show a dva mrtví
</TITLE>
<TEXT>
"Chceš vědět, jaké to je?" ptá se mne muž u ranveje na vojenském letišti u Hodic. Sedám si k němu do auta. V tom zapískají brzdy, za autem se zvedá prach a já ležím namáčknutá na dveřích auta. Vůz stojí na dvou bočních kolech a šílenou rychlostí se honí po dráze s motorkou, která pro změnu jede jen po zadním. Později se oba stroje rozjedou dvousetkilometrovou rychlostí proti sobě. "Vítej ve světě streetfighterů," říká mi po hrůzném zážitku s úsměvem Pavel Hanzlík, známý "streetfighterový" jezdec.
Vsobotu proběhl na vojenském letišti u Hodic pátý ročník akce nazvané Streetfighter day. Největšího exhibičního, kaskadérského a soutěžního setkání svého druhu v Evropě, které mělo u nás premiéru, se zúčastnili tři desítky jezdců ze sedmi zemí. Evropské zlato si nakonec odvezl Brit Craig Jones. Uznání se mu dostalo za "let" po zadním kole na velkém chopperu Harley, při kterém popíjel minerální vodu.
Streetfighter v doslovném překladu znamená "pouliční bojovník". "Je to způsob technických i designových úprav motocyklů (říká se jim přestavby - pozn.red.), aby stroj při nízké hmotnosti dosáhl co největších výkonů, to vše v patřičně uzpůsobeném kabátu," přibližuje celý styl jezdec Pavel Hanzlík. Na letišti trénoval již od čtvrtka. Na svém kontě má desítky úspěšných vystoupení, a to hlavně v zahraničí. Jeho specialitou je dlouhá, rychlá jízda po zadním kole. Jízdy absolvuje i se spolujezdkyní. Ke své show používá výhradně těžký a výkonný motocykl. Momentálně jezdí se zapůjčenou Hondou CB 900F Hornet. Je držitelem několika rekordů - světového rychlostního v jízdě po zadním kole se spolujezdkyní (212 km/h), českého rychlostního po předním kole (152 km/h) a rychlostního rekordu v jízdě po zadním kole ve třech (153 km/h).
Stunt ridingu, jak se říká kaskedérskému stylu jízdy, se Hanzlík věnuje čtyři roky. Svůj věk nechce zveřejňovat. Typuji ho na čtyřicet. "Baví mne šokovat lidi a řádit na silnicích. Snažím se být co nejlepší," usmívá se Pavel Hanzlík.
</TEXT>
<HEADING>
Vzduch nasáklý benzinem
</HEADING>
<TEXT>
Po našich silnicích jezdí Hanzlík běžně 240 km/h. "Svištim mezi autama po dálnici, po předním kole a koukám na řidiče, jak zíraj. Je to sranda." S policisty si hlavu neláme. "Nestíhaj mne dohonit. Schválně jsem to počítal a už jsem jim ujel dvanáctkrát," směje se Hanzlík.
Teď je Hanzlíkovou prioritou kaskadérství a šou společně s autokaskadérem Petrem Hnětkovským z barrandovské Filmky. "Chtěl bych prorazit v Hollywoodu."
Ve čtvrtek v podvečer přijíždějí na letiště závodníci z Maďarska a z Holandska. Po dni stráveném za volantem vystupují z aut s přívěsy, potřepou si rukou s Pavlem: "Máš pěknou motorku. Dá se tady volně jezdit. To je skvělý." Ještě zpocení z auta na sebe oblékají kožené kombinézy, sjedou s motorkami z přívěsů a vyrážejí pokořit českou dráhu. S Holanďany se potkávám ještě v sobotu: "V Čechách je to super, máte dobrý pivo a levné jídlo. My zase máme dobrou marihuanu."
O den později, v noci z pátku na sobotu, se na letišti sjeli ještě další účastníci a diváci sobotní šou. Při oblíbeném měření sil došlo mezi třemi českými mladíky ke srážce, která skončila smrtí dvou z nich. "Bylo to hrozné. Než přijely sanitky a vrtulník, drželi jsme jim tepny a rozsekané hlavy. Jeli bez helem a měli už něco vypito," říká pořadatel akce Honza Drobný.
Od deváté ráno se na letiště stahují tisíce motorkářů. Tribuny kolem dráhy, kde má závod proběhnout, jsou přeplněné lidmi. Publikum obsadilo i okolní hangáry a bunkry. Převážná část je stylově oděna v kůži. Pravda, ne všichni přijeli na silných mašinách. S několika jsem jela ve vlaku. Na parkovišti, trávníku letiště, parkuje přes dvacet tisíc motorek. Majitelé těchto skvostů tráví hodiny jejich okukováním a porovnáváním kvality. Ve vzduchu je cítit benzin a přepálené pneumatiky. Na dráze se střídají soutěžící a ukazují nejprve povinné prvky a pak se předvádějí při volné jízdě. Většina dne vypadá následovně: na třicet tisíc fandů jednostopých vozidel obdivuje, jak jezdci předvádějí jízdu po předním či zadním kole, dokáží udržet rovnováhu při maximální, nebo naopak minimální rychlosti svého stroje. Předepsané prvky mají své názvy. Při stoppie je třeba rozjet motocykl na vysokou rychlost a následným vyvážením brždění a přenesením váhy zvednout stroj na přední kolo. U willie jezdci dokáží udržet rovnováhu v minimálních rychlostech, nebo naopak uhánět rychlostí 251km/h. Lahůdkou pro diváky je donut (koláček): vykroužení kolečka s přibržděným předním kolem a naplno roztočeným zadním kolem, přičemž jezdci prokazují mistrovství v rovnováze a citu pro plyn a brzdu. Z pálící se gumy vychází hustý dým. Donut je jen základním prvkem, kaskadérská špička zvládá tímto stylem kroužit po letištní dráze kterýmkoliv směrem a tak dlouho, jak jim jen vydrží zadní pneumatika. "Za den přezouvám třeba desetkrát," potvrzuje Hanzlík. Jedna pneumatika stojí šest tisíc korun.
K oblíbeným exhibičním kouskům patřila vystoupení s partnerkami. Jeden si jí posadil za jízdy na řidítka anebo těsně před ní zabrzdil motorku. Publikum jásá a zdviženými pěstmi vzdává hold hrdinovi. V druhé ruce většinou nadšení fandové třímají umělohmotný kelímek s pivem. "Jo, jo, seš dobrej hochu. To je frajer, pánové! Ten ale umí bejkovat," ozývá se z tribuny nade mnou. "A máme tu závodníka s číslem 51," ohlašuje komentátor dalšího jezdce. Padesát jednička ale nikde. "Musíme počkat, na soutěžícího přišla.... Asi ze stresu. No to se stává."
Během klání panovala v depu klidná atmosféra. "Baví nás to. Jsme tady hlavně proto, abysme pobavili lidi, ne," odpovídají převážně závodníci.
</TEXT>
<HEADING>
Začalo to ve Skotsku
</HEADING>
<TEXT>
První kaskadérské motocyklové klání proběhlo v roce 1997 ve Skotsku. Do Čech tento styl "krocení" silných motocyklů pronikl s anglickým časopisem Streetfighter a prostřednictvím videokazet ze zahraniční stuntridingové soutěže. Pár nadšenců se začalo scházet na opuštěných letištích, kde zkoušeli ty nejjednodušší odkoukané prvky. Ti nejtrpělivější, a možná i nejodvážnější, začali postupně slušně zvládat jízdu po zadním kole, dokonce i s nohama přes řídítka. Následovala první vystoupení na motorkářských srazech. V roce 1998 na letišti v Plané u Českých Budějovic vypukl první Streetfighter Day.
Na sobotní Streetfighter Day zřejmě přijelo více diváků, než pořadatelé očekávali. Celá řada se k samotné dráze, na níž soutěže probíhaly, neprobojovala. Někdo vztek zapíjel plzeňskou dvanáctkou a někdo si měřil síly svého stroje s ostatními na přilehlé ranveji. Po chvíli jim zábavu překazili všudypřítomní policisté a přehradili cestu autobusem. *
</TEXT>
</DOC>
<DOC>
<DOCID>LN-20020702065</DOCID>
<DOCNO>LN-20020702065</DOCNO>
<DATE>07/02/02</DATE>
<TITLE>
S rodinou trávíme obvykle dovolenou v jižních Čechách poblíž lipenské přehrady v našem oblíbeném penzionu. Kdykoli máme v létě čas, moc rádi sem jezdíme, nejen na dovolenou, ale i na víkendy. Není to ovšem pouze pasivní povalování se u vody. Penzion nabízí všelijaké varianty. Můžeme tu hrát všechny možné hry s míči, například nohejbal. Také plaveme a podnikáme pěší túry.
</TITLE>
<TEXT>
Později se chystám, také s celou rodinou, do Holandska.Tam bychom rádi hlavně jezdili na kolech a také na kolečkových bruslích, protože v Nizozemsku jsou k tomu ideální podmínky. *
</TEXT>
</DOC>
<DOC>
<DOCID>LN-20020702066</DOCID>
<DOCNO>LN-20020702066</DOCNO>
<DATE>07/02/02</DATE>
<TITLE>
kam a za kolik
</TITLE>
<TEXT>
Vzdálenost z Valletty do Prahy: letecky 2 hodiny 45 minut
Jak se dorozumíte: angličtina je tu vedle maltštiny úředním jazykem, proto se s ní domluvíte prakticky všude
Jaká je měna: maltská lira (1 MTL je 69,569 Kč)
</TEXT>
<HEADING>
LETOVISKA
</HEADING>
<TEXT>
Na severu a východě ostrova jsou dobře chráněné zátoky s množstvím jeskyní. Oblíbené jsou St. Paul's Bay, Bugibba a Qawra. Pobřeží je tu obsypáno hotely s bazény a vodní zábavou. Nejoblíbenějšími plážemi jsou Mellieha nebo Golden Bay. Je tu ale i mnoho skrytých zátok, které jsou i v létě skoro liduprázdné. Menší a klidnější pláže jsou na nejzazším cípu Malty s výhledem na ostrov Gozo - Paradise Bay a Armier.
Velká část ostrova se proto dá projít pěšky. Bohužel Malťané se o svou krajinu moc nestarají, takže je z velké části zanedbaná a válí se tu odpadky. Dobrým nápadem je půjčit si auto nebo motorku a projet si ostrov na vlastní pěst.
</TEXT>
<HEADING>
PAMÁTKY
</HEADING>
<TEXT>
Samotné hlavní město Valletta je označováno za "perlu renesance". Katedrála sv. Jana tu ukrývá mnoho památek ještě z dob slavných maltézských rytířů. Valletta je také největším přírodním přístavem v Evropě. Jedním z nejzajímavějších míst, která se na Maltě dají navštívit, jsou prehistorické chrámy Hagar Qim. Krásné je středověké město Mdina nazývané také Mlčící město. Blízko je i velmi zajímavá vesnička řemesel Ta Qali. Na Gozu se zase nacházejí impozantní megalitické chrámy Ggantija.
Letecké zájezdy
CK Fischer Reisen
</TEXT>
<HEADING>
San Pawl's Bay/týden/polopenze 16 490 Kč
</HEADING>
<GEOGRAPHY>Praha</GEOGRAPHY>
<TEXT>
Salerno (Itálie) 1570 km poplatky za dálnice + mýtné za cestu tam a zpět: cca 130 eur Salerno - Valletta (trajektem 16 hodin) auto 129 eur/osoba kajuta/3 osoby/ 103 eur na osobu cena benzinu: 1 MTL/2,80 l dálniční poplatky kolem 5 eur/100 km
Vnitrostátní doprava
Autobus (Malta) Valletta - Cirkewway/linky 45, 452-3/15-50c
Na kole půjčovny:
Cycle store v Mosta/1,50 MTL/den
Marsalforn Hotel v Gozo/ 2 MTL den
Lodí
trajekt Malta - Gozo/1,75 MTL obě cesty/osoba 4 Lm/auto
Vrtulníkem
Malta - Gozo/25 MTL obě cesty
* zpáteční jízdenka
</TEXT>
<HEADING>
Ceny potravin
</HEADING>
<TEXT>
Životním zážitkem je tu potápění. Pod vodou je vidět i na 30 metrů, pozoruhodný podmořský svět je plný jeskyní a strmých srázů. Doporučované potápěčské školy jsou například Maltaqua nebo Calypso Divind. Pokud máte rádi noční život, nechoďte sami po Gzire, které je centrem prostituce.
Více informací na internetu www.malta-info.cz www.bongobongo.cz www.holidays-malta.com
Pramen: Nakladatelství Svojtka &amp; Co
</TEXT>
</DOC>
<DOC>
<DOCID>LN-20020702067</DOCID>
<DOCNO>LN-20020702067</DOCNO>
<DATE>07/02/02</DATE>
<TITLE>
Havířovem pochodovalo 600 dívek * Disciplíně holduje v republice přes 150 souborů
</TITLE>
<TEXT>
Pochodování Češky i Čechy přitahuje. Důkazem bylo víkendové mistrovství republiky mažoretek.
HAVÍŘOV - Co se týče mažoretek, je Česko velmocí. "Máme nejširší základnu v Evropě," hrdě hlásí ředitel víkendového mistrovství České republiky a člen Evropské asociace mažoretek Jiří Necid. S počtem šesti stovek pochodujících, batonem (tyčí) žonglujících a třásněmi třesoucích žen a dívek se stal Havířov hostitelem největší podobné přehlídky na starém kontinentě.
První mažoretky se objevily ve Francii na přelomu devatenáctého a dvacátého století. V českých zemích vypukl jejich boom v šedesátých letech minulého století. Na začátku devadesátých let Necid spoluorganizoval v Hranicích na Moravě koncerty dechových hudeb přímo na náměstí. Jednou přijela dechovka z Oder a přivezla mažoretky. "Zájem veřejnosti byl ohromující. Začali jsme po mažoretkách pátrat." První mistrovství se konalo v Hranicích v roce 1994. Přihlásilo se na něj čtrnáct souborů. Dnes jich je v republice evidováno 152.
</TEXT>
<HEADING>
Základ je slyšet hudbu
</HEADING>
<TEXT>
Skupina asi patnácti mažoretek pochoduje havířovskou ulicí. Porota sedí a pečlivě vše sleduje. Zvukař však trochu zazmatkuje a hudbu ztlumí o něco dříve, než dívky v uniformách dopochodují do cíle. "Do pr...!" zakleje u tribuny zubař, starosta Nových Sedlic, trenér a manažer mažoretkového souboru Rytmus v jedné osobě Tomáš Both.
"Mažoretky vždycky patřily k vojákům, k jejich kapelám. Měly by mít uniformu," říká později u sklenice džusu. Žádné knihy ani návody na trénink mažoretek prý neexistují. "Napřed je třeba vybrat pěknou hudbu. A pak vymyslet pochodové kroky. Až na pódiu poznáme, jestli výsledek lahodí oku," popisuje Both vznik sestavy.
Nové zájemkyně o ženské pochodování prý přicházejí často. Ale vybrána bývá jen málokterá: "Ta děvčica musí cítit hudbu, aby mohla pochodovat. Slyšet muziku, to je základ." V zimě soubor zahajuje plesy. Na jaře a v létě absolvuje dětské dny, hasičské oslavy, otevírá zrekonstruovaná náměstí a podobně. A samozřejmě soutěží.
</TEXT>
<HEADING>
Zlepšit práci s hůlkou
</HEADING>
<TEXT>
U tribuny stojí mladý muž a pečlivě zapisuje výsledky. Zdeněk Havránek je manažerem mažoretek týmu Sany ze Šumperka. "Mažoretka musí být zároveň modelkou, gymnastkou, tanečnicí," vypočítává nutné vlastnosti svých svěřenkyň. Nejmladší jsou sedmileté, pak už je prý nekonečno. I on si myslí, že české mažoretky se směle mohou měřit s Evropou: "Trochu problém je akorát práce s hůlkou, ale i tam se to už začíná zlepšovat."
Provoz takové patnáctičlenné skupiny stojí za rok asi sto tisíc. "Když je skupina úspěšná, výdaje a příjmy se srovnají - čili nula k nule," odmítá otázku, zda se lze mažoretkováním alespoň nepatrně obohatit.
Pro laika je nové sportovní odvětví poněkud složité. Hodnotí se umělecký dojem, choreografie a její provedení, technika kroku a těla, synchronnost, rytmus. A nakonec práce s nástroji: hůlkou a třásněmi. Nejlepší české mažoretky zamíří na podzimní mistrovství Evropy v Polsku. Šanci na úspěch mají podle zasvěcených obrovskou.
</TEXT>
</DOC>
<DOC>
<DOCID>LN-20020702068</DOCID>
<DOCNO>LN-20020702068</DOCNO>
<DATE>07/02/02</DATE>
<TITLE>
OLOMOUC - Šlehačková bitva jako z doby zlatého věku filmových grotesek vypukla před pár dny na centrálním olomouckém náměstí. Olomoučané tímto netradičním způsobem vzdali hold svému městu. Krátce poté, co začaly vzduchem létat kusy našlehané smetany, pokryl dlažbu na náměstí bílý povlak. Dvanáctičlenná dětská družstva se snažila porcemi šlehačky co nejvíce upravit krále soupeře. Od hlavy až k patě však byli bílí nejen králové, ale i ostatní členové družstev a s hromádkou na saku či šatech odešel i nejeden z diváků.
</TITLE>
<TEXT>
Rodiče, kteří do bitvy poslali své potomky, ani neláteřili, že dětem zůstaly na oblečení mastné skvrny. "Přišli jsme v oblečení, které je speciálně na šlehačkovou válku," řekla jedna z maminek. Při bitvě se spotřebovala stovka lahví šlehačky ve spreji. Pokud příští rok seženou pořadatelé sponzora mezi firmami produkujícími mražené výrobky, slibují zmrzlinovou bitvu.
Svátky města zasvěcené jeho patronce svaté Pavlíně, která podle pověsti ve středověku ochránila hanáckou metropoli před morovou ranou, slavívali Olomoučané pravidelně až do dob první republiky. Tradici obnovila po desetiletích v polovině 90. let olomoucká agentura Senia.
</TEXT>
</DOC>
<DOC>
<DOCID>LN-20020702069</DOCID>
<DOCNO>LN-20020702069</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Informační a poradenské centrum humanitární organizace Život 90 bude i přes léto zajišťovat služby pro starší lidi a jejich blízké. Nadále bude nabízet majetkoprávní a sociální poradenství a fungovat nepřestane ani nepřetržitá telefonní senior linka, poskytující pomoc lidem, kteří se ocitli v krizové situaci. Senior linky 22 22 17 71 využívají například osamělí lidé, kteří se ocitli v momentální zdravotní krizi.
</TEXT>
</DOC>
<DOC>
<DOCID>LN-20020702070</DOCID>
<DOCNO>LN-20020702070</DOCNO>
<DATE>07/02/02</DATE>
<TITLE>
HAVLÍČKŮV BROD - Nedaleko někdejšího brodu na řece Sázavě v Havlíčkově Brodě odhalili o víkendu recesisté památník středu Evropy v podobě obřího trychtýře. Dílo uměleckého kováře Martina Štellera měří podle jejich slov 3500 milimetrů a jeho hmotnost je půl milionu gramů.
</TITLE>
<TEXT>
"Fakt, že střed Evropy je v Havlíčkově Brodě, jako první odvážně vyslovil a obhájil Jára Cimrman," připomněl účastníkům slavnosti notář Ladislav Vondrák. Centrum starého kontinentu se nachází uprostřed tisového labyrintu na zahradě kavárny U Notáře. "Když vidím ten labyrint, který ke středu Evropy vede, domnívám se, že pro nás cesta do Evropy přes něj nepovede," řekl zástupce starosty Jiří Vondráček poté, co památník pokřtil lahví sektu.
Brodští radní s hledáním středu starého kontinentu započali loni v pražském Divadle Járy Cimrmana. Cimrmanolog Zdeněk Svěrák si tehdy vzpomněl na důležitý fakt: když se novináři slavného vynálezce ptali, kde leží střed Evropy, odpověděl, že "taková místa bývají u brodu".
</TEXT>
<HEADING>
Vyzařování génia
</HEADING>
<TEXT>
Svěrák vysvětlil, že Cimrman někdy kolem roku 1907 pojal myšlenku, že se usadí. Hledal proto místo, odkud by jeho génius mohl vyzařovat do celé Evropy. Tím seznal její střed. Na takovém místě chtěl postavit vysílač poháněný elektřinou. Vybral proto místo u řeky. Už loni brodští cimrmanologové uspořádali objeviteli středu Evropy výstavu o jeho životě. Jasné důkazy o srdci Evropy v Brodě dokládá od roku 2000 i maketa Centra Europae, kterou vytvořil sochař Jan Exnar. Slouží jako pomůcka pro fyzikální důkaz tohoto faktu. Kdo by ho zpochybňoval, může na radnici získat razítko, které tuto skutečnost dokládá. Informace každý najde na adrese www.stredevropy.cz nebo www.centrumeuropae.cz.
Svěrák vysvětlil, že Cimrman někdy kolem roku 1907 pojal myšlenku, že se usadí. Hledal proto místo, odkud by jeho génius mohl vyzařovat do celé Evropy. Tím seznal její střed. Na takovém místě chtěl postavit vysílač poháněný elektřinou. Vybral proto místo u řeky. Už loni brodští cimrmanologové uspořádali objeviteli středu Evropy výstavu o jeho životě. Jasné důkazy o srdci Evropy v Brodě dokládá od roku 2000 i maketa Centra Europae, kterou vytvořil sochař Jan Exnar. Slouží jako pomůcka pro fyzikální důkaz tohoto faktu. Kdo by ho zpochybňoval, může na radnici získat razítko, které tuto skutečnost dokládá. Informace každý najde na adrese www.stredevropy.cz nebo www.centrumeuropae.cz.
</TEXT>
</DOC>
<DOC>
<DOCID>LN-20020702071</DOCID>
<DOCNO>LN-20020702071</DOCNO>
<DATE>07/02/02</DATE>
<TITLE>
Recese podeváté: Ani letos se běžkaři sněhu nedočkali, a tak Mělnickou padesátku museli běžet po rozpálených kostkách.
</TITLE>
<GEOGRAPHY>MĚLNÍK</GEOGRAPHY>
<TEXT>
"Abys nepromazal," pokřikuje jeden z fanoušků na člena týmu SK JZD Rudý říjen stojícího ve frontě na pivo. V Mělníku se již podeváté schyluje k recesistickému závodu na běžkách. "Celá akce vznikla v létě před devíti lety, samozřejmě u piva, kdy jsme s kamarády uspořádali závody dvou sáňkařských posádek do příkrého kopce," říká jeden z organizátorů Miroslav Filipi. "Chtěli jsme pak závod nějak rozvinout. A tak jsme se rozhodli zorganizovat Mělnickou padesátku," dodává. Trasa běhu opisuje tvar náměstí a je 285 metrů dlouhá. Závodníky na ní čekají mnohá úskalí - kromě nevyzpytatelného terénu i dvě laviny - překážky z větví listnatých stromů, a zejména "pivní stolice". Zde mají za úkol vypít v co nejkratším čase točené pivo. Muži půllitrové, ženy třetinku.
Kolo se běží dvakrát. Ve finále dokonce třikrát. Vstupenkou do cíle je potom hod tenisákem na hubičku velkého namalovaného sněhuláka. Po pěti rychlých pivech to byl pro některé závodníky opravdu nadlidský úkol. Letos se do závodu přihlásilo okolo sedmdesáti vesměs originálně oblečených závodníků, z toho asi deset žen. Před startem vzbuzuje mezi diváky rozruch zejména žlutý pick-up. Ten přivezl "nabušené" družstvo SK Vítr v trenkách Baywatch - muže spoře oděné pouze do červených trenek a se žlutým plováčkem na zádech.
Na týmovou spolupráci sází i manšaft Krvavé koleno Kalevala Miss Universe s dvojnásobným vítězem Pepou Hájkem z Ústí nad Labem. "Minule skočil po dojezdu do cíle do napuštěné kašny a zlomil si ruku," vypráví Filipi. "Letos se snad nic takového nestane - kašna je vypuštěná," dodává.
</TEXT>
<HEADING>
Staronový vítěz
</HEADING>
<TEXT>
Ze čtyř rozběhů do finále postupuje dvacet borců. Dlouho vede Michal Beneš z SK VVT Baywatch. I jeho, stejně jako ženskou favoritku Petru Oškerovou, zrazuje střelba na sněhuláka a musí se spokojit s druhým místem. Naopak hned napoprvé se trefuje Pepa Hájek. V jednodílných plavkách se šerpou Miss Grónsko oslavuje třetí vítězství. "Do finále jsem se probil těžko, ale v něm jsem měl větší štěstí," zhodnotil své vystoupení. Ženskou soutěž ovládla do montérek oblečená novicka Vendula z SK JZD Rudý říjen. "Měla jsem problémy s pivem. Myslela jsem, že to do sebe jen tak kopnu a poběžím dál, ale když je člověk zadýchaný, moc to nejde," smála se v cíli.
Ze čtyř rozběhů do finále postupuje dvacet borců. Dlouho vede Michal Beneš z SK VVT Baywatch. I jeho, stejně jako ženskou favoritku Petru Oškerovou, zrazuje střelba na sněhuláka a musí se spokojit s druhým místem. Naopak hned napoprvé se trefuje Pepa Hájek. V jednodílných plavkách se šerpou Miss Grónsko oslavuje třetí vítězství. "Do finále jsem se probil těžko, ale v něm jsem měl větší štěstí," zhodnotil své vystoupení. Ženskou soutěž ovládla do montérek oblečená novicka Vendula z SK JZD Rudý říjen. "Měla jsem problémy s pivem. Myslela jsem, že to do sebe jen tak kopnu a poběžím dál, ale když je člověk zadýchaný, moc to nejde," smála se v cíli.
</TEXT>
</DOC>
<DOC>
<DOCID>LN-20020702072</DOCID>
<DOCNO>LN-20020702072</DOCNO>
<DATE>07/02/02</DATE>
<TITLE>
Aspirin snižuje riziko rakoviny plic
</TITLE>
<TEXT>
Až na polovinu mohou snížit riziko rakoviny plic ženy, které pravidelně užívají aspirin. Vyplývá to ze studie, která byla uveřejněna v červnovém čísle časopisu British Journal of Cancer.
Výzkumu se zúčastnilo 14 tisíc žen. Ty, které užívaly lék s obsahem kyseliny acetylsalicylové (např. aspirin nebo acylpyrin), snížily nebezpečí, že se u nich rozvine jakákoli forma rakoviny plic, o celou třetinu.
Americký tým vědců, který se studie účastnil, přesto stále zdůrazňuje, že nejlepší ochranou proti onemocnění rakovinou plic zůstává zdravý životní styl a nekuřáctví.
Pravidelné užívaní aspirinu chrání i před vznikem srdečního onemocnění nebo artritidy.
</TEXT>
<HEADING>
Lesbičky mohou získat sperma přes internet
</HEADING>
<TEXT>
Ve Spojeném království byla otevřena nová služba. Ženy z lesbických párů, které si přejí otěhotnět, si sperma mohou objednat přes internet. Stránka www.mannotincluded.com bude podle informací BBC zavedena 9. července.
Lesbický pár, který bude chtít služby využít, zaplatí za kompletní servis až 480 liber.
</TEXT>
<HEADING>
Voda ze sprchy může být nebezpečná
</HEADING>
<TEXT>
Tisíce Američanů mohou onemocnět těžkou chorobou plic při sprchování. V trubkách, které vedou vodu do sprchy, byly nalezeny nebezpečné bakterie. Stejně jako bakterie způsobující TBC patří do skupiny tzv. mykobakterií.
Na rozdíl od tuberkulózy není tato nemoc nakažlivá. Jak informoval v červnovém vydání časopis Time, mykobakteriím se nejlépe daří ve vlhkém a teplém prostředí. Podle nedávné studie je proto víc pacientů hospitalizováno v oblasti Floridy, kde vlhkost ovzduší dosahuje téměř 100 procent.
"Léčba NTM (infekce netuberkulózního původu) trvá až třikrát déle než léčba TBC, tedy až 18 měsíců," informuje doktor Michael Lazauro z oblastního kontrolního úřadu pro TBC na Floridě. Podle jeho slov se náklady na léčbu pohybují okolo 5 tisíc dolarů na jednoho pacienta.
</TEXT>
</DOC>
<DOC>
<DOCID>LN-20020702073</DOCID>
<DOCNO>LN-20020702073</DOCNO>
<DATE>07/02/02</DATE>
<TITLE>
Hackeři vykrádají konta přes počítače. Gangsteři se neštítí nejdrsnějších praktik
</TITLE>
<TEXT>
Tajné služby USA varují veřejnost před sílícími aktivitami ruské mafie. Ta patří svým chováním mezi nejhorší zločinné spolky.
MOSKVA - V minulých dnech upozornila americká vláda všechny vysoké školy USA na nebezpečí napadení jejich počítačové sítě. Mělo by souviset s činností ruské mafie. Informoval o tom minulý týden ruský deník Pravda.
Již v pěti amerických univerzitách v různých státech byly podle vládních úřadů zaznamenány pokusy nabourat se do jejich počítačového systému.
V kalifornském městě Pasadeně byl dokonce zatčen jeden Rus, jehož jméno Pravda neuvádí. Ten se měl podle amerických úřadů pokusit dát do jednoho počítače program umožňující vytahovat z něj čísla kreditních karet a další údaje jeho uživatelů. Především získávání osobních dat a čísel úvěrových karet univerzitních studentů jsou údajně hlavním cílem počítačových hackerů.
</TEXT>
<HEADING>
Napadání sítě viry
</HEADING>
<TEXT>
CIA si je sice této činnosti vědoma, neví prý však, za jakým účelem je vyvíjena a kolika napadených systémů se to již týká.
Americké speciální služby a FBI neustále upozorňují občany USA na obrovské nebezpečí, které hrozí ze strany zločineckých kruhů bývalého Sovětského svazu. Informuje o tom Interactive Week. Ruští hackeři kromě narušování počítačových systémů, kradení identifikačních čísel karet a osobních dat infikují ještě počítače různými viry.
Ruská mafie je podle odborníků stále zkušenější právě v oblasti počítačové techniky. FBI zveřejnila, že zločineckým skupinám z východní Evropy se podařilo ukrást více než jeden milion čísel úvěrových karet a poničit sítě více než 40 společnostem ve dvaceti státech. Ruská mafie je v této souvislosti vnímána americkými úřady téměř jako největší hrozba elektronického obchodu USA.
Aktivitami ruské mafie v USA se zasvěceně zabývá spisovatel Robert Friedman ve své knize, která vyšla v loňském roce. Říká v ní, že rozsah přestupků a kriminálních zločinů je z její strany skutečně obrovský. Machinace s brilianty, benzinem, léky, narkotiky v této souvislosti přesáhly částku jedné miliardy dolarů. "To bylo doposud nevídané," píše Friedman.
V současné době existuje v USA zhruba 30 syndikátů ruské mafie, které se koncentrují z valné míry v sedmnácti městech. Na prvním místě je New York, za ním následuje Miami, San Francisco, Los Angeles, Denver atd.
</TEXT>
<HEADING>
Ruská mafie je nejhorší
</HEADING>
<TEXT>
Pro ruské gangstery v USA je podle Friedmana typické, že absolutně neuznávají nepsaná pravidla. Například italská mafie velmi zřídka ublíží americkému novináři, soudci či prokurátorovi. Je si totiž vědoma, jaký trest by následoval. Pro Rusy je to však krvavý sport.
Ruská mafie je největší etnickou skupinou organizovaného zločinu v USA. Má větší počet členů, zbraní a bohatství než jiné mafie - kolumbijské kartely a jiné latinskoamerické skupiny, čínské triády či japonské a italské mafie. V tomto směru je také největším protivníkem FBI.
Členy ruské mafie jsou podle amerických úřadů zkušení profesionálové. Patří mezi ně bývalí agenti KGB, členové zvláštních jednotek ministerstva vnitra apod. Kromě zločinů týkající se počítačových sítí, distribuce a obchodu s narkotiky pojišťovacích podvodů a vyděračství se zabývají prostitucí a pornografickým průmyslem.
</TEXT>
</DOC>
<DOC>
<DOCID>LN-20020702074</DOCID>
<DOCNO>LN-20020702074</DOCNO>
<DATE>07/02/02</DATE>
<TITLE>
Co se v České republice a na Češích líbí a nelíbí ANTOINU SCHMITTOVI z Francie.
</TITLE>
<TEXT>
"První největší šok, který jsem zažil, se týkal jazyka." Než přijel Antoine do Prahy, učil se trochu česky. "Jenže když jsem sem dorazil, vůbec jsem nerozuměl. Co bylo ale horší, jakmile jsem se snažil mluvit já sám, nikdo mi nerozuměl!" dodává se smíchem. "Líbí se mi, že spousta Čechů, které jsem potkal, mluví velmi dobře hned několika cizími jazyky. Asi je to tím, že je čeština tak těžká, takže naučit se další jazyk je jednodušší."
Antoine pochází z města Mulhouse ve východní Francii, necelých 50 minut vlakem od Štrasburku, kde studuje na Institutu politických studií. V Praze je jako výměnný student.
Na Karlově univerzitě ho šokoval jeden fakt. "Čeští studenti hodně pracují. Studují, pracují a ještě do toho píší diplomovou práci. Teď to nemyslím vůbec špatně, ale jsou jako stachanovci!"
"Řekl bych, že je těžké Čechy poznat. Musíš postupovat krůček po krůčku, aby ses dostal blíž. Myslím, že se mi to nakonec podařilo tak se třemi čtyřmi lidmi."
Antoine miluje českou kuchyni, a to jak jídlo i jeho přípravu, tak všechno, co je s ní spojeno. "Hrozně rád chodím do kavárny Slavia na vídeňskou kávu. Hlavně na tu šlehačku. Pak bych určitě nezapomněl jít na svíčkovou pečeni. Až přijedu zpátky do Francie, budu si muset udělat knedlíky." Na důkaz, že nežertuje, vytahuje knihu českých receptů. *
</TEXT>
</DOC>
<DOC>
<DOCID>LN-20020702075</DOCID>
<DOCNO>LN-20020702075</DOCNO>
<DATE>07/02/02</DATE>
<TITLE>
Jíst dietně a zdravě by mohlo být ideální prevencí kriminální činnosti.
</TITLE>
<GEOGRAPHY>OXFORD</GEOGRAPHY>
<TEXT>
Povzbuzovat společnost, aby se živila mnohem zdravěji než doposud, by mohla být nová tajná vládní zbraň v boji proti zločinu. Informuje o tom BBC News a odvolává se na nedávný výzkum vědců Oxfordské univerzity. Podle jejich studie je evidentní, že větší konzumace vitaminů a zdravých potravin zejména u mladých lidí může omezit kriminalitu.
O 25 % přestupků méně
Vědci zjistili, že větší množství dietní stravy u mladých delikventů v Buckinghamshiru snížilo počet jejich přestupků o 25 procent.
Průzkum, který poprvé z vědeckého pohledu ukazuje jasnou souvislost mezi jídlem a zločinností, chtějí vědci rozšířit na zkoumání v celé společnosti. Dosavadní studie Bernarda Gesche a jeho kolegů z univerzity se týkala 230 mladých delikventů z nápravného zařízení pro mladistvé vAylesbury.
Polovina z nich dostala pilulky obsahující vitaminy, minerály a základní mastné kyseliny. Zbývajících padesát procent dostalo jen tabletky, které žádné podobné látky neobsahovaly.
</TEXT>
<HEADING>
Pozitivní pro společnost
</HEADING>
<TEXT>
Odborníci zkoumali, jaké přestupky každý ze zavřených mladistvých spáchal před devíti měsíci a jaké během pokusu. Ten trval rovněž devět měsíců. Zjistili, že skupina dostávající obohacené tabletky spáchala o jednu čtvrtinu méně přestupků než ta, která dostávala pouze placebo pilulky. Největší pokles byl zaznamenán u nejhorších přestupků včetně násilí - až o 40 procent. U těch, kteří užívali neobohacené tabletky, nedošlo k žádnému poklesu zločinnosti.
Autoři výzkumu označili jeho výsledky za "pozoruhodné". V odborném časopisu British Journal of Psychiatry uvedli, že zvýšená dieta může být velmi efektivní způsob, jak omezit kriminalitu a snížit počet vězňů.
Bernard Gesch k výzkumu poznamenal, že je potřeba si výsledky ověřit ještě dalším výzkumem. Podle jeho slov ale jde o metodu, která je levná, vysoce efektivní a humánní.
Těm, kteří dostávali výživnou a obohacenou stravu, se vytvořily v mozku a k němu přidružených strukturách jakési bloky, které měly bezprostřední pozitivní dopad na jejich chování.
Průzkum byl organizován charitativní organizací Natural Justice (přirozená spravedlnost), která od svého vzniku v roce 1991 zkoumá sociální a fyzické příčiny zločinu. "Studie je důležitá nejenom pro lidi, kteří pracují ve vězeňství, ale pro celou společnost," zdůraznil její předseda biskup Hugh Montefiore z Birminghamu.
</TEXT>
</DOC>
<DOC>
<DOCID>LN-20020702076</DOCID>
<DOCNO>LN-20020702076</DOCNO>
<DATE>07/02/02</DATE>
<TITLE>
YOGYAKARTA (Indonésie) - Všeobecná chudoba dohnala krávy k tomu, aby si začaly hledat samy potravu. Z býložravců se stávají všežravci.
</TITLE>
<TEXT>
Na skládce odpadu u indonéského města Yogyakarta se pohybují hnědé a bílé skvrny. Z dálky vypadá jako jiná indonéská smetiště a na první pohled se zdá, že se v haldě prohrabávají nuzáci pátrající po soustu jídla, nebo po něčem, co se dá ještě za pár drobných prodat. Přijdete-li ale blíž, zjistíte, že tentokrát je to jinak - tito paběrkáři mají čtyři nohy, krátké rohy a vlečou za sebou dlouhé motouzy. Zdejší chudoba dohnala místní krávy bojovat o holý život a nepohrdat ničím, ani zbytky, které do jídelníčku býložravce zrovna nepatří, píše britský The Guardian.
Když místní úřady skládku před čtyřmi lety otevřely, neměly v úmyslu nechat po ní potulovat krávy. Zejména když se hned zpočátku ozvali rozlícení farmáři, jejichž zvířata zavalil náklaďák odložený do starého železa. Nakonec došly obě strany ke kompromisu - krávy se smějí haldou prohrabávat, ale místní vláda nenese žádnou odpovědnost za případnou nehodu. Vedoucí skládky Sumijo je toho názoru, že dohoda řeší problém všech zúčastněných stran.
"Komplikuje nám to sice práci, ale musím přiznat, že hnůj urychluje rozklad odpadu, farmáři ušetří a krávy se tady napasou," tvrdí Sumijo. "Mouchy a ten smrad jsou strašné," přiznává zemědělec Sarmanto hledící na svou víc než blahobytně vyhlížející kravku přežvykující sousto rozhodně nerostlinného původu. "Ale když si uvědomím, kolik peněz ušetřím, stojí to za to," dodává spokojeně.
Jinde na Jávě jsou lidé jako on často nuceni prodat jeden kus dobytka, aby měli na krmení pro zbytek stáda. Tady v Ngablaku stačí jen vědět, kdy na skládku přijíždí kamiony s "čerstvým" odpadem.
</TEXT>
</DOC>
<DOC>
<DOCID>LN-20020702077</DOCID>
<DOCNO>LN-20020702077</DOCNO>
<DATE>07/02/02</DATE>
<TITLE>
Dvoukolka Segway nemá ani volant, ani brzdovou páku, ani plynový pedál a je řízena počítačem.
</TITLE>
<TEXT>
NEW YORK - Nové vozítko Segway s dvěma koly, jež může dosáhnout rychlosti až 25 kilometrů v hodině, je na světě.
Na vynálezu, který zpestří provoz na silnicích, pracoval jeho autor Dean Kamen několik dlouhých měsíců. Podle německého časopisu Focus jde o amerického vynálezce a badatele z New Hampshire, kterého za jeho nápady a vynálezy dokonce v nedávné minulosti vyznamenal bývalý prezident Clinton.
Při prezentaci dvoukolky před přítomnými novináři a odbornou veřejností byl Kamen se svým vynálezem přijímán částečně shovívavě a s počáteční nedůvěrou. Občas se to u některých vynálezů stává, než se nakonec stanou běžnou součástí našeho života. Podle Focusu se něco podobného kdysi přihodilo i počítačům Apple, bez kterých si však dnes málokteré podniky dovedou představit svou další existenci. Segway je unikátní především tím, že nemá volant, brzdovou páku ani plynový pedál. Změna směru - dopředu, dozadu, vlevo či vpravo - se jednoduše řídí pouhým pohybem lidského těla. Rychlost takto řízené dvoukolky dosahuje 25 kilometrů. Obsluha Segwaye vypadá na pohled jako zcela nenamáhavá. Je to, jako byste dostávali do pohybu houpací židli.
Pohybové zařízení má pět gyroskopů, podobně jako některé navigační systémy. Pohyb na dvoukolce trochu připomíná žongléra, který na svém prstu balancuje s koštětem.
Můžete stát na ploše mezi dvěma koly se samostatnými motory podle libosti. Nejlépe však vzpřímeně.
Po velmi krátkém seznámení s ovládáním Segwaye nemá s jeho řízením a provozem průměrně zdatný člověk prakticky žádný problém.
Technicky jde o velmi dokonalý vynález s motorem, senzory a počítačovou technikou.
Pokud dojde u jednoho z počítačů zabudovaných ve dvoukolce k poruše, druhý jej okamžitě nahradí.
Vzhledem ke své rychlosti 25 kilometrů za hodinu by Segway mohl být v případě sériové výroby, o které se zcela seriózně uvažuje, velkou konkurencí mopedům.
Segway může znamenat skutečnou revoluci v dopravním provozu. Není vůbec vyloučeno, že jeho obliba bude tak obrovská, že ve větších městech částečně nahradí automobily. "Pokud by se Segway integroval do městské dopravy, bylo by to vítězství pro každého," říká k tomu jeho vynálezce Kamen.
Vzhledem k tomu, že rychlost 25 kilometrů v hodině je již poměrně slušná, mělo by být nošení helmy kvůli bezpečnosti naprostou samozřejmostí.
</TEXT>
<HEADING>
Dvoukolka Segway
</HEADING>
<TEXT>
* hmotnost 30 kg nosnost 112 kg * dvě speciální postranní brašny - maximální nosnost 33 kg * dva počítače s identickými programy * senzory reagující na lidský pohyb * dva elektromotory, baterie
* hmotnost 30 kg nosnost 112 kg * dvě speciální postranní brašny - maximální nosnost 33 kg * dva počítače s identickými programy * senzory reagující na lidský pohyb * dva elektromotory, baterie
</TEXT>
</DOC>
<DOC>
<DOCID>LN-20020702078</DOCID>
<DOCNO>LN-20020702078</DOCNO>
<DATE>07/02/02</DATE>
<GEOGRAPHY>LISABON</GEOGRAPHY>
<TEXT>
Čtyři ženy v Portugalsku pózovaly nahé z okna bytu poté, co obdržely telefonát, že mohou podstoupit zdarma mamografii přes satelit, pokud ovšem náležitě vystaví svá bujná poprsí. Informuje o tom zpravodajský server Ananova. Ženám ve věku od 19 do 45 let údajně telefonovala doktorka medicíny, která jim sdělila, že satelity už dokážou opravdu mnoho, včetně rentgenování na dálku. Ženám se zalíbilo, že lékařské vyšetření jinak obvykle finančně nákladné, budou mít zadarmo.
</TEXT>
</DOC>
<DOC>
<DOCID>LN-20020702079</DOCID>
<DOCNO>LN-20020702079</DOCNO>
<DATE>07/02/02</DATE>
<GEOGRAPHY>OSLO</GEOGRAPHY>
<TEXT>
Norové, kteří si doma pochutnávají na masíčku, netuší, že množná polykají krysy. Jeden chmaták totiž z dodávky zaparkované před nákupním centrem Oasis v Bergenu sebral bedýnku s masem a její obsah rozprodal nic netušícím mlsným zákazníkům. Ve skutečnosti ovšem šlo o maso z myší a krys a bylo určeno pro krmení hadů. Podle norského deníku Aftenposten se pachatele zatím nepodařilo zadržet. V bedýnce bylo maso asi ze stovky krys a několika desítek myší. Policie neví přesně, kolik ho chybí, ale na dobrou večeřičku by to prý stačilo.
</TEXT>
</DOC>
<DOC>
<DOCID>LN-20020702080</DOCID>
<DOCNO>LN-20020702080</DOCNO>
<DATE>07/02/02</DATE>
<TITLE>
Léto, doba dovolených a rodinných výletů... Čas dobývání českých hradů a zámků. Ne husité, ne Švédové, ale naši i zahraniční turisté je v těchto měsících berou útokem. Tedy alespoň některé.
</TITLE>
<TEXT>
Karlštejn, Konopiště, Hluboká... Tyto pojmy náležejí už k českému rodinnému stříbru. Nabídka českých krajů je ale daleko širší, průvodce Kamenný klíč upozorňuje například na tři sta padesát hradů, zámků a tvrzí.
Zatímco na prohlídku kaple svatého Kříže na Karlštejně je třeba telefonické rezervace a zájemce může i několik týdnů čekat, než na něj přijde řada, jiné památky musejí své návštěvníky lákat. Některé na alchymistickou laboratoř, jiné na největší sbírku vycpaných psů a koček v Evropě či mučírnu i s funkčními nástroji. Jinde vsadili na výstavy umělců známých jmen a ještě jinde na středověký kolorit včetně šermířů, krčmy a tržiště. Stačí si vybrat.
Lidové noviny připravily několik desítek tipů pro letošní letní výlety. Kromě Karlštejna v něm ale notoricky známá jména nehledejte. Chceme upozornit spíše na zajímavé památky, na které zatím nebyla upřena masová pozornost.
10 nejzajímavějších památek podle Lidových novin
BEČOV NAD TEPLOU
Hrad z počátku 14. století později renesančně a barokně přestavěn, leží blízko Karlových Varů
otevřeno: červen - srpen denně mimo pondělí 9 - 17, září denně mimo pondělí 9 - 16 vstupné: dospělí 30, děti 15 zajímavost: románský relikviář sv. Maura, byl objeven v hradní kapli v roce 1985, po náročné restauraci vystaven od letošního roku
BÍTOV
Jeden z nejstarších hradů u nás první zmínka je z 11. století, přestavěn v novogotickém duchu, leží na Znojemsku
otevřeno: červen a září denně mimo pondělí 9 - 17, červenec a srpen denně mimo pondělí 9 - 18 vstupné: dospělí 65, děti 30 a 10 zajímavost: největší evropská expozice vycpaných psů, zoologická zahrada s velkým množstvím dravých ptáků akce: 28. 6. - 31. 8. výstava obrazů Theodora Pištěka
ČASTOLOVICE
Renesanční zámek užívaný soukromou majitelkou, leží u Rychnova nad Kněžnou
otevřeno: denně mimo pondělí 9 - 18 vstupné: dospělí 60, děti 30 zajímavost: obora s bílými daňky a ptáky emu akce: 22. 6. - 31. 8. zpřístupnění privátní části zámku včetně zámecké knihovny a bytu majitelky
HELFŠTÝN
Hrad budovaný od začátku 14. století, novodobá rekonstrukce, leží na Přerovsku
otevřeno: červen - srpen denně mimo pondělí 9 - 18, září denně mimo pondělí 9 - 17 vstupné: dospělí 30, děti 10 zajímavost: expozice uměleckého kovářství akce: 6. 4. - 28. 10. Železná cesta - ze sbírek Městského muzea v rakouském Ybbsitz, 27. 7. Hradní bál, 24. 8. Hefaiston 2002 - setkání uměleckých kovářů, demonstrace kovářské tvorby
KARLŠTEJN
Hrad založený Karlem IV. k uchování říšských korunovačních klenotů, leží na Berounsku
otevřeno: červen, září: denně mimo pondělí 9 - 18, červenec, srpen: denně mimo pondělí 9 - 19 vstupné: 1. trasa (Císařský palác, Mariánská věž) dospělí 120, děti 60, 2. trasa (Velká věž včetně kaple sv. Kříže) dospělí 300, děti 100 zajímavost: kaple sv. kříže opět přístupná veřejnosti od 2. 7.
poznámka: prohlídku kaple sv. Kříže je nutno rezervovat předem na telefonu 02/740 08 15 4-6
KRATOCHVÍLE
Zámek postavený ve stylu italské renesance, leží na Prachaticku
otevřeno: červen - srpen denně mimo pondělí 9 - 17.15, září denně mimo pondělí 9 - 16.15 vstupné: dospělí 50, děti 30 expozice: historie animovaného filmu včetně originálů J. Trnky, K. Zemana, B. Pojara aj. akce: 2. polovina července "Kratochvílení" - noční divadelní představení
KYNŽVART
Původně raně barokní zámek přestavěn v empírovém stylu, leží na Chebsku
otevřeno: červen - srpen denně mimo pondělí 9 - 17, září denně mimo pondělí 9 - 16 vstupné: dospělí 30, děti 20 zajímavost: zámek je po celkové rekonstrukci, otevřena je celá prohlídková trasa včetně unikátní knihovny a kabinetu kuriozit akce: 27. - 29. 6. a 29. - 31. 8. noční prohlídky
ROŽMBERK N. VLTAVOU
Jeden z nejstarších hradů, přestavěn nejprve renesančně a v 19. století ve stylu anglické novogotiky, leží na Českokrumlovsku
otevřeno: červen až srpen denně mimo pondělí 9 - 17, září denně mimo pondělí 9 - 16 vstupné: dospělí 60, děti 35 zajímavost: expozice útrpného práva s výkladem a ukázkami akce: v červenci a srpnu příležitostné koncerty a divadelní představení
SOVINEC
Významná husitská pevnost po renesanční přestavbě s barokním opevněním, leží na Bruntálsku
otevřeno: červen až září denně mimo pondělí 9 - 17 vstupné: dospělí 25, děti 10 zajímavost: zpřístupněna nejstarší část tzv. horní hrad s vyhlídkovou věží akce: 20. - 21. 7. Za čest krále - třicetiletá válka na Sovinci, 3. - 4. 8. Rytíři z východu - japonská bojová umění, 24. 8. závod autoveteránů, 14. - 15. 9. r ytířský turnaj
TOČNÍK
</TEXT>
<HEADING>
Královský hrad Václava IV. na Berounsku
</HEADING>
<TEXT>
otevřeno: červen: denně mimo pondělí 9 - 17, červenec, srpen: denně mimo pondělí 9 - 18, září: denně mimo pondělí 10 - 17 vstupné: dospělí 25, děti 15 zajímavost: medvědi v hradním příkopu akce: 22. a 23. 6. Švédové pod Točníkem - šermířské akce + slavnost slunovratu, 5. 7. - 7. 7. Bitva u La Rochelle aneb tři mušketýři oživený hrad, šerm, řemesla, divadlo, bitva v hradním příkopu, 3. 8. - 4. 8. Living history - šermířská vystoupení včetně bitvy
Připraveno ve spolupráci s vydavateli publikace Kamenný klíč
</TEXT>
</DOC>
<DOC>
<DOCID>LN-20020702081</DOCID>
<DOCNO>LN-20020702081</DOCNO>
<DATE>07/02/02</DATE>
<TITLE>
JIHOČESKÝ KRAJ
</TITLE>
<HEADING>
ČERVENÁ LHOTA
</HEADING>
<TEXT>
Romantický renesanční vodní zámek, leží v blízkosti Jindřichova Hradce zámek na skále uprostřed jezera je známý z mnoha filmových a televizních pohádek, možnost romantické projížďky po jezeře
</TEXT>
<HEADING>
ČESKÝ KRUMLOV
</HEADING>
<TEXT>
Mohutný komplex renesančního zámku Rožmberků, barokně a rokokově přestavěn dominanta města Český Krumlov, barokní divadlo s otáčivým hledištěm, medvědi v hradním příkopu, celé léto bohatý kulturní program
DAČICE
Původně renesanční zámek, přestavěn empírově, leží na Jindřichohradecku reprezentační empírové interiéry, sbírka funkčních hodin, grafika M. Švabinského, malíři Vysočiny
</TEXT>
<HEADING>
MĚŠICE
</HEADING>
<TEXT>
Barokní zámek přestavěný v polovině 19. stol., leží na Táborsku expozice Bydlení, život a práce na zámku v současnosti - problémy vlastníků kulturních památek
PLZEŇSKÝ KRAJ
</TEXT>
<HEADING>
HORŠOVSKÝ TÝN
</HEADING>
<TEXT>
Raně gotický hrad přestavěný na renesanční zámek, leží na Domažlicku gotická sklepení, expozice Bydlení šlechty od 16. do 20. stol.
</TEXT>
<HEADING>
KAŠPERK
</HEADING>
<TEXT>
Zřícenina gotického hradu ze 14. stol. založeného Karlem IV., leží na Klatovsku výtvarné umění doby Karla IV. aVáclava IV., expozice dokumentující těžbu zlata v okolí Kašperských Hor, na věži rozhledna s výhledem na centrální Šumavu
KARLOVARSKÝ KRAJ
</TEXT>
<HEADING>
CHÝŠE
</HEADING>
<TEXT>
Původně renesanční zámek, přestavěn nejprve barokně a potom novogoticky, leží na Karlovarsku barokní interiéry s malbami mimo jiné Petra Brandla, nová expozice Karla Čapka (byl vychovatelem v rodině majitelů Lažanských)
</TEXT>
<HEADING>
SKALNÁ (VILDŠTEJN)
</HEADING>
<TEXT>
Románský hrad byl několikrát přestavován, v 18. stol. přistavěn rokokový zámek, leží na Chebsku hrad i zámek se momentálně rekonstruují, jedna z nejzachovalejších románských staveb u nás
STŘEDOČESKÝ KRAJ
KAČINA
Empírový zámek z počátku 19. století, leží na Kutnohorsku historie zemědělství a potravinářství, unikátní knihovna hraběte Chotka, historická lékárna
</TEXT>
<HEADING>
NELAHOZEVES
</HEADING>
<TEXT>
Pozdně renesanční zámek, v 19. stol. upraven na vojenskou nemocnici, rekonstruován ve 20. stol., leží na Mělnicku lobkovické umělecké sbírky - umělecká řemesla, obrazy Rubense, Brueghela, Velásqueze a dalších, nejvýznamnější rodová umělecká sbírka ve střední Evropě
ÚSTECKÝ KRAJ
</TEXT>
<HEADING>
JEZEŘÍ
</HEADING>
<TEXT>
Původně gotický hrad přestavěný na barokní zámek, leží na Mostecku dokumentace zaniklé krajiny Mostecka, výhled na zničené Podkrušnohoří, ve sklepení Strašidelná galerie
</TEXT>
<HEADING>
LIBOCHOVICE
</HEADING>
<TEXT>
Původně renesanční zámek barokně upravený, leží na Litoměřicku expozice vývoje bydlení od renesance po klasicismus, památník J. E. Purkyně, v podzemí expozice Pohádkový svět skřítků
LIBERECKÝ KRAJ
JILEMNICE
Původně renesanční zámek novorenesančně upraven, leží na Semilsku historie lyžování, sbírka betlémů včetně Metelkova
</TEXT>
<HEADING>
SYCHROV
</HEADING>
<TEXT>
Původně barokní zámek novogoticky přestavěný, leží na Liberecku novogotické interiéry s řezbářskou výzdobou, Rohanská portrétní galerie - nejvýznamnější soubor francouzských portrétů mimo Francii
KRÁLOVÉHRADECKÝ KRAJ
</TEXT>
<HEADING>
KUKS
</HEADING>
<TEXT>
Barokní lázně a špitál s kostelem, kryptou a hřbitovem, leží na Trutnovsku barokní lékárna, přírodní park s galerií Braunových soch, farmaceutické muzeum
PARDUBICKÝ KRAJ
</TEXT>
<HEADING>
KLADRUBY NAD LABEM
</HEADING>
<TEXT>
Původně renesanční zámek v areálu hřebčína, přestavěn v 18. stol., novorenesančně upraven ve století následujícím, leží na Pardubicku nejstarší velký hřebčín na světě, založen Rudolfem II., stále chováno původní plemeno starokladrubských běloušů, jediné místo na světě, kde je kůň živou součástí kulturní památky
KRAJ VYSOČINA
LIPNICE
Mohutný gotický hrad, upravený barokně, v posledních letech náročně rekonstruován, leží na Havlíčkobrodsku rozsáhlé sklepení, zbrojnice, sezonní galerie
</TEXT>
<HEADING>
PERNŠTEJN
</HEADING>
<TEXT>
Jeden z nejlépe dochovaných gotických hradů u nás, pozdější přestavby ho zasáhly jen minimálně, leží blízko Žďáru nad Sázavou výjimečná architektura (např. křivolaké chodby a strmá schodiště), dobový mobiliář včetně kuchyně a hladomorny
JIHOMORAVSKÝ KRAJ
MORAVSKÝ KRUMLOV
Původně gotický hrad přestavěn na renesanční zámek, leží na Znojemsku vystaven cyklus Alfonse Muchy Slovanská epopej
</TEXT>
<HEADING>
STRÁŽNICE
</HEADING>
<TEXT>
Původně gotický hrad přestavěn na renesanční zámek, leží u Hodonína expozice hudebních nástrojů, jediná svého druhu ve střední Evropě, výstava obrazů Joža Uprky
ZLÍNSKÝ KRAJ
CHROPYNĚ
Renesanční zámek spjatý s legendou o Ječmínkovi, leží na Kroměřížsku nová instalace historických a etnografických sbírek, galerie E. Filly
</TEXT>
<HEADING>
ZLÍN
</HEADING>
<TEXT>
Renesanční zámek klasicistně upraven stálé expozice Hanzelky a Zikmunda "Pěti světadíly" a českého malířství a sochařství 20. stol. (Kubišta, Filla, Čapek, Zrzavý a další)
OLOMOUCKÝ KRAJ
</TEXT>
<HEADING>
BOUZOV
</HEADING>
<TEXT>
Původně gotický hrad romanticky přestavěný na přelomu 19. a 20. století, leží blízko Olomouce apartmá arcivévody Evžena Habsburského, ve sklepení expozice Svět legendárních rytířů
JESENÍK
Gotická vodní tvrz přestavěná v 18. stol. na zámek expozice historie kamenictví, lázeňství, geologie a zoologie Jesenicka
</TEXT>
</DOC>
<DOC>
<DOCID>LN-20020702082</DOCID>
<DOCNO>LN-20020702082</DOCNO>
<DATE>07/02/02</DATE>
<TITLE>
Hiram Bingham otevřel před devadesáti lety cestu do ztracené metropole říše Inků
</TITLE>
<TEXT>
Kolik stojí nesmrtelnost? V případě Hirama Binghama, který se zapsal do dějin znovuobjevením Machu Picchu, to bylo 50 centů. Právě o takovou denní mzdu si řekl v roce 1911 indiánský pastýř, který Binghamovi nabídl, že ho zavede k troskám města vysoko v horách, které zná jen málokdo a které on sám navštívil jen jednou.
Zdálo se to přijatelné, ačkoli ta částka byla jedenapůlkrát vyšší než jeho běžný denní výdělek," napsal Bingham a také přiznal, že během úmorného putování nabyl dojmu, že nakonec uvidí jen pár rozpadlých indiánských chýší. Později však svůj názor změnil.
"Neznám na světě místo, jež by se mu vyrovnalo," prohlásil o Machu Picchu Bingham po svém prvním návratu z Peru. Jen díky tomu, že toto město leží v jedné z nejnedostupnějších částí And, uniklo v 16. století ničivé invazi španělských dobyvatelů. Ti nejen rabovali incké poklady, ale rozebírali i jejich stavby pro budování vlastních paláců - jako například v Cuzcu.
Hned následující rok (1912) se Bingham do srdce říše Inků vrátil v čele nové dvanáctičlenné expedice, která měla smělý cíl: impozantní Machu Picchu vyrvat džungli. O náklady na celou expedici se podělily National Geographic Society a univerzita v Yale - stála celkem 20 000 dolarů.
</TEXT>
<HEADING>
Pro indány byla výprava velkou atrakcí
</HEADING>
<TEXT>
"Až na jednu výjimku se všichni členové expedice těšili dobrému zdraví," ujišťoval Bingham v úvodu reportáže. A pak překvapivě uvádí výčet průjmů a zažívacích potíží, které pocházely z neopatrného stravování nebo pití nepřevařené vody. Jeden člen expedice byl také postižen malárií, ale díky chininu ji rychle překonal. A tak pouze jediný účastník nedorazil až k cíli, protože si po pádu zlomil klíční kost.
Nemocím se Bingham věnoval podrobně možná i proto, že v té době v oblasti sužovaly místní indiány neštovice a tyfus. Ve vesničkách o 150 až 200 obyvatelích umíralo 40 až 50 lidí. Bingham přitom zevrubně líčí nedostatek hygienických návyků a teprve pak přechází k popsání hlavních cílů expedice, jimiž jsou archeologický a topografický výzkum Machu Picchu a několika dalších míst. K tomu navíc pořídil na tu dobu bohatou fotodokumentaci - přes 250 snímků.
Pro místní indiány představovala expedice vítanou atrakci. "Většinou jen tak tiše sledovali, jak je míjíme. Nebo mezi sebou diskutovali, cože to provádí náš zeměměřič. Avšak jednou byli náš hlavní topograf a jeho asistent napadeni desítkou rozčilených indiánů, kteří získali dojem, že se svými přístroji provádějí nějaké ďábelské kousky," zapsal si do poznámek Bingham. Velmi ho přitom překvapilo, že zde ve výšce kolem 4000 metrů nad mořem chodí ženy bosé.
Největším problémem pro Binghamovu expedici bylo překonávání terénních překážek, protože k Machu Picchu jako by nevedly cesty. Především mulám nesoucím náklad se nezdálo, že by mohly přežít cestu na voru přes řeku Apurimac. Putování po cestách necestách střídalo pronikání tropickým pralesem a také šplhání do strmých kopců.
Stezka, po níž se Bingham dostal k cíli v roce 1911, byla o dva roky později pro větší expedici nepoužitelná. Pro překonání řeky Urubamba musela nakonec expedice postavit improvizovaný dřevěný most. Cesta s nákladem byla o to delší a úmornější.
Fotografie pořízené během expedice zachytily úmorné probíjení se krajinou, balancování na hraně kilometrových srázů.
Expedice zahodila mačety a rozhodla se cestu si "propálit". Napoprvé se to nepovedlo, zato při druhém pokusu byl úspěch až příliš velký: členové výpravy se museli spasit útěkem. Bingham ho popisuje velmi barvitě. Má k tomu ostatně dobrý důvod. V jednom okamžiku "našlápl vzduch" a zřítil se z výšky přes tři metry.
Vedle něj dopadl tvrdě i jeho kolega. "Thomas žuchl kousek ode mne a vypadal tak směšně, že jsem se musel začít smát, přestože mě samotného bolely všechny kosti," zapsal si Bingham.
Cesta měla však i své příjemné stránky - indiáni je hostili "lahodnou vodou a sladkými brambory". A konečná odměna byla ještě sladší: Machu Picchu.
Místo skryté v bující tropické flóře, zapomenuté a pohřbené v zeleném hrobě. Přesto to bylo sídlo s mnoha chrámy a budovami postavenými z žulových bloků. Podobalo se monumentálnímu orlímu hnízdu přilepenému na horském štítě.
Binghama zaujala na budově chrámu tři velká okna - "jedinečná v rámci rané peruánské architektury". Machu Picchu se pro něj stalo kolébkou incké říše - v indiánských bájích nazývanou Tampu Tocco.
Právě odsud si mohli Inkové vedení třemi bratry, kteří "vzešli ze tří oken" (či ze tří jeskyní) začít podmaňovat své okolí, aby položili základy největší staré říše na americkém kontinentě. Zabírala většinu západního pobřeží Jižní Ameriky od Ekvádoru po severní oblasti Chile. Inkové byli podle legend potomky megalitické kultury, která byla již jednou vytlačena nájezdy "barbarů z jihu" (pravděpodobně z argentinských pamp) do hor - do Tampu Tocco, kde znovu zesílili. A protože legenda mluví o třech oknech, její spojitost s chrámem v Machu Picchu se zdála americké expedici zřejmá.
A to i přesto, že podle zpráv španělských dobyvatelů indiáni tvrdili, že Tampu Tocco leželo na zcela opačné straně od Cuzka, než leží Machu Picchu - v údolí Aurima. Tam však expedice zdokumentovala jen nevelké ruiny.
</TEXT>
<HEADING>
Zahrady uprostřed džungle
</HEADING>
<TEXT>
Během tří měsíců členové expedice s pomocí najatých indiánů dobyli zarostlé Machu Picchu zpět na džungli. Místo po staletí opuštěné tak pomalo mohlo začít vydávat své poklady. Členové výpravy pátrali i v jeskynních hrobech. Kromě koster z celkem 52 hrobů byly nalezeny i další artefakty - na dvě stě bronzů, desítky kusů keramiky a zbytky tkanin.
Největším pokladem je však město samo. Nezbývá než žasnout nad jeho budovami, ulicemi, schodišti a rozvodem vody s vodními nádržemi. To vše z hladce opracovaných bělostných žulových bloků. Jednotlivé skupiny domů podle Binghama pravděpodobně patřily různým kastám nebo klanům. Některé měly na terasách dokonce vlastní zahrady.
A to vše přitom postavili lidé, kteří neznali železo. "Muselo to zabrat celé generace, než město postavili," soudil Bingham, podle nějž bylo Machu Picchu posledním útočištěm uprchlíků - posledních z rozvrácené říše Inků.
Těch 50 centů na den pro indiánského průvodce se skutečně vyplatilo. *
</TEXT>
</DOC>
<DOC>
<DOCID>LN-20020702083</DOCID>
<DOCNO>LN-20020702083</DOCNO>
<DATE>07/02/02</DATE>
<TITLE>
Pokud byste hledali předobraz filmovfého Indiana Jonese ve skutečném světě archeologie, Hiram Bingham (1875 - 1956) by byl zřejmě nejvhodnějším kandidátem. A to nejen kvůli vnější podobě.
</TITLE>
<TEXT>
Tento americký profesor narozený v misionářské rodině během svého života vystřídal řadu profesí a funkcí. Byl podplukovníkem v armádě, republikánským guvernérem (celé dva dny) a senátorem (osm let), členem bratrstva Sigma Psí. Do dějin se však zapsal jako objevitel Machu Picchu. Časopis National Geographic jeho expedici nejen sponzoroval, ale jeho putování věnoval celé dubnové číslo v roce 1913. *
</TEXT>
</DOC>
<DOC>
<DOCID>LN-20020702084</DOCID>
<DOCNO>LN-20020702084</DOCNO>
<DATE>07/02/02</DATE>
<TITLE>
KDO BYL KDO V 90. LETECH: Lukáš Pollert, kanoista, který zůstal bohémem i v lékařském plášti
</TITLE>
<TEXT>
Jeho psychicky a fyzicky vyčerpaný organismus se jednoho letního dne před dvěma roky vzbouřil. Držitel zlaté a stříbrné olympijské medaile, vodní slalomář Lukáš Pollert proto uložil zřejmě navždy svoji kanoi v loděnici v Troji na krákorec. V pražské vojenské nemocnici ve Střešovicích pak podepsal smlouvu na plný pracovní úvazek.
"Ocitl se v roli štvané zvěře," prohlásil starostlivě jeho táta Emil, někdejší světový šampion na divoké vodě. "Mám o něj strach, potřebuje si odpočinout."
Lukáš Pollert, jeden z nejlepších kanoistů světa, krátce poté, co se neprotáhl skrz kvalifikační síto na olympiádu v Sydney, za bohatou kariérou skutečně zavřel vrata.
Prohlásil, že ho vodní slalom přestal bavit, že ho ubíjí věčný stereotyp závodů. "Chybí mi motivace, ve sportu člověk maximálně vyhraje, nic víc," řekl a ze dne na den skončil.
Od té doby už ani jednou do kanoe nezaklekl, už nikdo ho od léta roku 2000 neviděl, jak se svým nenapodobitelným hadím stylem proplétá mezi brankami, jak se zavěšuje do protivodek a hladce proplouvá zlověstnými válci.
Pollert po vlnách horských řek i umělých kanálů pokaždé klouzal bez zjevné námahy. Vodu dokázal číst jako slabikář a brilantně využíval jejích proudů a síly. S oblibou povídal, že závodí tak, aby se nezpotil.
V peřejích vyhrál snad všechno, co se vyhrát dalo, kromě úspěchů ale poutal pozornost i svojí osobitou povahou. Nesnášel konvence, a tak odmítl na olympijských hrách nosit předepsané oblečení, před závody se klidně opil, anebo ho třeba před deseti roky málem vyloučili z olympijských her v La Seu Urgell, protože si otevřel lahvové pivo.
Legendární se stal také jeho prodej olympijských medailí. Peníze, které za ně utržil, věnoval na nákup injekčních stříkaček pro drogově závislé.
Ne každý mu rozuměl. Leckdo možná nikdy nepochopil jeho bohémství, věčné vtipkování i ve vážných chvílích a pohrdání zvyklostmi a společenskými mravy. Pro ty, kteří jej blíže poznali ale dodnes Pollert zůstává citlivým člověkem s dobrým srdcem a smyslem pro spravedlnost. Na olympijských hrách v Atlantě poradil před šesti roky svému největšímu soupeři Slováku Martikánovi, jak projet nejsložitějším úsekem trati, a pomohl mu tak ke zlatu. Na Pollerta zůstalo stříbro. "A proč bych mu neporadil? Jsem rád, že jsem mu pomohl," zakřenil se tehdy klukovsky. Před třemi roky zase zachránil život v pražské Troji topícímu se kanoistovi. Mávl nad tím rukou. "O nic nešlo, jsem snad doktor ne?" odbyl celou záležitost.
Přechod z kanoe k bílému plášti zvládl brilantně. Zprvu pracoval na I. interním oddělení u primáře Ilji Kotíka, jinak též ošetřujícího lékaře prezidenta republiky Václava Havla.
"Lukáš mě příjemně překvapil," chválil Pollerta uznávaný doktor. "U pacientů je dost oblíbený. Má trochu bohémskou povahu, ale medicíně se věnuje s plnou vážností. Už teď je velmi dobrým lékařem."
Pollerta ale srdce táhlo z interny na oddělení Emergency, kde přijímají pacienty i v nejtěžším stavu. Tam pracuje dodnes a je šťastný.
"Konce sportovní kariéry jsem se nikdy nebál," povídal klidně. "Vždycky jsem totiž věděl, že sport mě věčně živit nebude. A kdybych se nestal lékařem, našel bych si něco jinýho, co by mě bavilo. Třeba vyvážení odpadků," zůstává věren své rétorice.
Z rovnováhy ho nevyvádí ani poměrně nízký plat a věčně hubená peněženka. "Už nemůžu utrácet jako dřív," hlásí. "S penězma si zkrátka užiju v poslední době dost srandy... A jak jejich nedostatek řeším? Jsem zadluženej," prohodí nevzrušeně "Sekyru jsem měl donedávna dokonce i v jedněch potravinách na Ořechovce..."
Svoji situaci bere statečně, ale rozohňuje ho obecně nízké ohodnocení lékařů. "Zvláštní je, že coby sportovec jsem se flákal, a teď, když pracuju, mám mnohem míň peněz. A to máme prakticky šestidenní pracovní týden. Někdo holt sloužit musí. Nízké platy doktorů fakt nejsou spravedlivý."
O svoji tělesnou schránku se vůbec nestará, jen občas pro radost šplhá jako pavouk po horolezeckých stěnách či horských štítech. "V době voleb jsem vylezl na Gerlach," připomíná. "Nic těžkýho to nebylo, sem tam trochu horolezeckých míst, ale člověk tam je navázanej na laně, takže o nic nejde."
Kdyby se prý jednou jeho finanční situace zhoršila natolik, že nebude schopný splácet půjčku, s medicínou se rozloučí. "Co by mi zbývalo jinýho?" ptá se.
"Stejně ale počítám s tím, že brzy vstoupím do politiky. Jedině tak člověk může pomoci tenhle systém zreformovat..." *
</TEXT>
</DOC>
<DOC>
<DOCID>LN-20020702085</DOCID>
<DOCNO>LN-20020702085</DOCNO>
<DATE>07/02/02</DATE>
<TITLE>
Úlet
</TITLE>
<TEXT>
Mistrovství světa ve fotbale skončilo. Šampionát ve hře, o níž se říká, že je obrazem světa. Světa, kde se střetají brazilská inspirovanost, poněkud byrokratická německá efektivnost, dravá efektivnost americká, japonská a korejská schopnost učit se, bezprecedentní bohémství Kostaričanů, příliš dobrých na to, aby kdykoli cokoli vyhráli. Podobně jako v tom skutečném světě zuří kromě toho viditelného boje na trávníku i boj idejí nad ním. Ten už hráči přenechávají vykladačům fotbalového kosmu - televizním komentátorům. I v kopané se mnohé z těch filozofických sporů smrsknou na střet dvou základních koncepcí prapříčiny všeho fotbalového. Soustředěny jsou ve dvou protichůdných větách "Fotbalový bůh si to (ne)přál" a "Míč je kulatý". Představa nejvyšší bytosti, jež z jen jí známých příčin rozhoduje o tom, kdo "vsítí" a "kým". A proti tomu odkaz ke kulatosti míče, jehož odraz od mokré trávy je ovlivněn tolika faktory, že zůstane jednou provždy nepředvídatelným. A podobně jako ve světě i ve fotbale občas místo těch dvou důstojných představ - nevypočitatelné náhody a lidské chápání přesahujícího záměru vyšší moci - nastupuje představa třetí, nepříjemná a nudná - představa uplaceného rozhodčího. *
</TEXT>
</DOC>
<DOC>
<DOCID>LN-20020702086</DOCID>
<DOCNO>LN-20020702086</DOCNO>
<DATE>07/02/02</DATE>
<TITLE>
V Domě U Kamenného zvonu jsou vystaveny světelné vize Otty Pieneho
</TITLE>
<TEXT>
Galerie hlavního města Prahy připravila v Domě U Kamenného zvonu výstavu Otty Pieneho, jednoho z nejvýraznějších představitelů experimentálního umění druhé poloviny 20. století.
Otto Piene spolu s Heinzem Mackem zakládal v roce 1958 düsseldorfskou skupinu Zero, která později dosáhla mezinárodního významu. Na její činnosti se podílely velké osobnosti evropské avantgardy. Mezi nimi Lucio Fontana, Yves Klein, Piero Manzoni, Günter Uecker, Arnulf Rainer, Arman a další. Stojí za zmínku, že k ní měli blízko také někteří čeští umělci.
</TEXT>
<HEADING>
Jako v alchymistově laboratoři
</HEADING>
<TEXT>
Otto Piene pracuje se světlem netradičním a hlavně neiluzivním způsobem. Pražská retrospektiva naznačuje jeho složitý vývoj. Dokládá, jak na konci padesátých let začínal s jednoduchými prostředky a jak se s technickým pokrokem dostával stále dál. Světlo má v jeho pojetí různé významové vrstvy. Spojuje se s pohybem. Otvory v otáčejících se objektech, discích či kruzích procházejí paprsky a na protilehlých stěnách vytvářejí mihotavé světelné obrazy. Divák si může připadat jako v alchymistické laboratoři nebo v planetáriu.
Do obrazů z konce padesátých let (Frekvence, 1957) pronikají rastry tvořící reliéfy, v nichž jsou skladebné prvky zdůrazněny hrou světel a stínů. Perforace pak umělec využil při vernisáži své výstavy v düsseldorfské Galerii Schmela (1957) v tzv. Světelném archaickém baletu. Rastry se objevily také v řadách fotografických tisků. Dírkami prostupovalo světlo, které kreslilo kompozici ovládanou přesně určeným řádem.
Otto Piene jimi také nechával procházet kouř a pak směřoval k pokusům s ohněm. Do křehkých obrazů se promítá meditace a hluboké vcítění do přírody, zamyšlení nad vesmírnými vztahy a zřejmým časovým vymezením naší civilizace. Do kouřových kreseb se vpisuje čas a místo. Mají svůj přesný rytmus.
V dalším sále jsou působivé světelné instalace složené z několika objektů, které se neustále rozsvěcují a zhasínají v předem určeném pořadí. Hra tvarů, světel a stínů se stává magickým zážitkem. Následující instalace opět připomíná kosmické dění v pohybu struktur, bodů a jakýchsi mlhovin. Velkou skupinu obrazů inspirovaly přírodní živly (Černý oheň, 1977 - 1981), proměny zemského nitra i povrchu (Soptící hora, 1964 - 1974) či atmosféry (Černý mrak 2, 1975).
</TEXT>
<HEADING>
Nafukovací happeningy
</HEADING>
<TEXT>
Zajímavou součástí Pieneho díla se staly happeningy s nafukovacími balony. Během let se jejich tvary proměňovaly od dlouhých tubusů až po tvary připomínající květy. V sedmdesátých letech autor rozvíjel pozoruhodné experimenty vycházející z citlivého vnímání přírody. Lze v nich pozorovat, jak se chaos proměňuje v řád nebo jak se řád naopak rozpadá.
Ve sklepeních galerie se návštěvníci setkají s monumentálními nafukovacími objekty, které s tajemnou agresivností a přitom hravostí a vtipem ovládají prostor (Šesticípý kohout, 1983). Někdy se v nich prolíná pohyb s mihotavým světlem (Květy zla, 1982).
Z obrazů a figurálních kreseb z devadesátých let vyzařuje určité vyčerpání invence. To však vůbec nesnižuje význam autora, který po více než dvě desetiletí s úspěchem experimentoval se světlem a jeho využitím v uzavřeném i otevřeném prostoru. Na výstavě se setkáme také s bohatou dokumentací spojenou nejen s tvorbou Otty Pieneho, ale i celé skupiny Zero. Zajímavá, rytmicky členěná instalace, kterou připravil kurátor Vít Havránek společně s umělcem, zaslouží pozornost a rozhodně stojí za zhlédnutí. V oblasti výtvarného umění patří k událostem sezony. Jenom je škoda, že k ní nebyl vydán katalog.
Otto Piene: The Zero Experience
Dům U Kamenného zvonu, Praha
</TEXT>
</DOC>
<DOC>
<DOCID>LN-20020702087</DOCID>
<DOCNO>LN-20020702087</DOCNO>
<DATE>07/02/02</DATE>
<TITLE>
V neděli vyvrcholil 24. ročník mezinárodního filmového festivalu v Moskvě. Českou kinematografii na přehlídce zastupoval snímek Zatracení.
</TITLE>
<GEOGRAPHY>PRAHA</GEOGRAPHY>
<TEXT>
Hlavní cenu si z Moskvy odvezl italský snímek Vzkříšení bratrů Tavianiových. Cenu za režii získal Alexandr Rogožkin za film Kukačka, který můžeme vidět už za pár dnů v Karlových Varech. Český film se z Moskvy sice vrátil bez trofeje, přesto režisér Dan Svátek hodnotí svou misi do ruské metropole pozitivně.
"Nejel jsem do Moskvy vyhrát. Satisfakcí pro mě byla už skutečnost, že Zatracené vybrali do soutěže vedle filmů Rafaelsona, Zanussiho nebo Muratovové," říká sedmadvacetiletý režisér, který byl nejmladším filmařem v historii festivalu.
"Z Moskvy jsem si odvezl velmi intenzivní zážitky, jak příjemné, tak negativní," říká Svátek. Ty příjemné se týkají hlavně přijetí jeho filmu: "Zatracení se promítali jako první soutěžní film. Po projekci za námi chodili lidé, děkovali a říkali, jak jsou takovéhle filmy důležité. Reakce v novinách byly také přívětivé. Tiskovka se protáhla na hodinu a půl, padal jeden dotaz za druhým."
Novináře v Moskvě nejvíc zajímalo zákulisí natáčení v Thajsku a souvislost filmu se skutečnými osudy vězňů. "Rusové reagovali hodně spontánně, když měli potřebu něco říct, tak vstali a řekli to, ať už chtěli chválit nebo kritizovat," říká Svátek, který na festivalu strávil tři dny se svými herci Danou Vávrovou a Janem Plouharem. Podle něj je moskevský festival plný extrémů podobně jako celá Moskva.
</TEXT>
<HEADING>
Moskva touží po americkém luxusu
</HEADING>
<TEXT>
"Z letiště nás odvezli limuzínou do nóbl hotelu Metropol, kde před lety bydlel Masaryk. Pak nás nechali našemu osudu," líčí své zážitky Svátek. Odvrácenou stranou jednoho z nejprestižnějších evropských filmových podniků jsou například výrazné rezervy v komunikaci. Jednotlivá festivalová kina jsou roztroušená po rozlehlé Moskvě a zvláštní doprava mezi nimi nefunguje. Místo, kde by se filmaři a hosté festivalu měli šanci potkávat, jednoduše neexistuje. Nicméně na nezájem si moskevská přehlídka vedená Nikitou Michalkovem a podporovaná prezidentem Putinem nemůže stěžovat. Kina jsou plná především lidí z ulice (a to stojí lístek 150 rublů), na festivalové hosty vstupenky obvykle nezbývají.
Ani o hvězdy v Moskvě nebývá nouze: letos festival zahajovala Sharon Stoneová s Harvey Keitelem, přijela i Holy Hunterová. Moskva prahne po všem, co voní Amerikou. Podle Svátka to platí jak pro festival, tak pro Moskvu samu: "Jiný film než americký ruská distribuce nekoupí.
</TEXT>
</DOC>
<DOC>
<DOCID>LN-20020702088</DOCID>
<DOCNO>LN-20020702088</DOCNO>
<DATE>07/02/02</DATE>
<TITLE>
Nejprodávanější alba v ČR v minulém týdnu
</TITLE>
<TEXT>
Rebelové O. S. T.
Různí interpreti
Sony Music/Bonton, Supraphon (1)
Suma Sumárum
Kabát
EMI (2)
200 po vstrečnoj
Tatu
Popron Traxx/Universal (6)
9mm argumentů
Daniel Landa
EMI (3)
Tres Lunas
Mike Oldfield
Warner Music (4)
Rebelové - co se nevešlo...
Sony M./Bonton, Supraphon (5)
Eminem Show
Eminem
Universal Music (7)
Rok ďábla O. S. T.
Různí interpreti
Sony Music/Bonton, Universal M. (8)
Heathen
David Bowie
Sony Music/Bonton (9)
Elán 3000
Elán
BMG (novinka)
Pramen: IFPI
</TEXT>
</DOC>
<DOC>
<DOCID>LN-20020702089</DOCID>
<DOCNO>LN-20020702089</DOCNO>
<DATE>07/02/02</DATE>
<TITLE>
PRAHA - Daniel Hůlka se už potřetí představí v titulní roli opery Wolfganga Amadea Mozarta Don Giovanni v rámci letní stagiony ve Stavovském divadle v Praze. Zpěvák v inscenaci účinkoval poprvé v létě 2000 a díky úspěchu se na operní jeviště vrátil také v loňském roce.
</TITLE>
<TEXT>
Letos vystoupí Hůlka v inscenaci režiséra Jiřího Nekvasila jako Don Giovanni sedmkrát, 12., 14., 16., 18., 20., 22. a 24. července, a oblékne stejný kostým jako při předchozím hostování.
Letní stagionu uvádí ve Stavovském divadle Opera Mozart, vstupenky jsou v prodeji v cenách od 400 do 1750 Kč.
</TEXT>
</DOC>
<DOC>
<DOCID>LN-20020702090</DOCID>
<DOCNO>LN-20020702090</DOCNO>
<DATE>07/02/02</DATE>
<TITLE>
PRAHA - V rámci třetího ročníku Letních slavností staré hudby, pořádaných pražskou vzdělávací institucí Collegium Marianum, vystoupí dnes v malostranské Vrtbovské zahradě (Karmelitská 25) od 19 hodin dechový oktet Amphion z Basileje. V případě nepříznivého počasí se koncert odehraje v barokním sále knihovny v Melantrichově ulici.
</TITLE>
<TEXT>
V souboru složeném z absolventů švýcarské Scholy Cantorum Basiliensis působí i dva čeští hornisté Miroslav Rovenský a Václav Luks. Hráči na historické nástroje se sešli v roce 1996, o dva roky později zvítězili v mezinárodní soutěži Van Wassenaer Concours v nizozemském Haagu. Repertoár tvoří dobové úpravy Mozartových oper a další skladby autorů 18. století.
</TEXT>
</DOC>
<DOC>
<DOCID>LN-20020702091</DOCID>
<DOCNO>LN-20020702091</DOCNO>
<DATE>07/02/02</DATE>
<TITLE>
Nejslavnější taneční duo Chemical Brothers se poprvé představí českému publiku
</TITLE>
<TEXT>
Šanci zahlédnout, ale především poslechnout si nejslavnější taneční skupinu na světě mají poprvé i fanoušci u nás. Na festivalu Open Air Field u Proboštských jezer nedaleko Brandýsa nad Labem vystoupí 4. července duo Chemical Brothers.
PRAHA - Když koncem osmdesátých let chodili na univerzitě v Manchesteru na přednášky, jejich spolužáci netušili, že sedí v lavici s budoucími členy nejslavnější taneční kapely na světě. Ambice stát se hudebními megastars, které prodávají miliony desek, spolehlivě plní obrovské haly a za každé vystoupení inkasují tučné honoráře, neměli ani tehdejší studenti historie Ed Simons a Tom Rowlands. Druhý z nich se sice pokoušel hrát s partou kamarádů v rockové kapele, tu ale žádná sláva nepotkala.
Ed s Tomem si sice velkou budoucnost v showbyznysu neplánovali, ale elánu do muziky měli na rozdávání. A také talentu a především chuti pořád zkoušet něco nového. Právě experimentování, hledání nových zvuků a postupů je o pár let později proslavilo. Do jedné ze skladeb na své nejnovější desce například prý chtěli zakomponovat zvuk plácání křídel tučňáka. Z plánu sešlo, když potřebnou nahrávku nikde nesehnali.
Dlouho předtím, než získali celosvětovou slávu, plnili malé sály v Manchesteru a Londýně. V Británii v té době začínala taneční revoluce, styl acid house pomalu opouštěl zastrčené kluby a zabydloval se v hitparádách i rádiích. Dva studenti z Manchesteru tehdy včas naskočili do rozjíždějícího se vlaku taneční kultury a zakrátko to byli oni, kdo přikládal pod kotel.
Nová hudba Eda s Tomem fascinovala. Oba nakupovali hory desek a jejich největší tužbou bylo pouštět je ostatním. Společně začali hrát jako dýdžejové po klubech, a v roce 1991 otevřeli svůj vlastní podnik s názvem Naked under Leather, kde se za gramofony stavěli jako Dust Brothers. Tehdy ještě nikomu nevadilo, že v USA existuje hiphopová skupina, která se jmenuje úplně stejně.
</TEXT>
<HEADING>
1994: první singl
</HEADING>
<TEXT>
Kromě dýdžejování začali skládat vlastní hudbu, která už tehdy nesla typické znaky jejich tvorby - hutný rytmus, pestrou paletu samplů a hlavně originální zvuky a efekty, které nikdo předtím neslyšel. Jejich první skladba, Song for the Siren z roku 1992, si okamžitě získala obrovskou popularitu jak mezi posluchači, tak i nejznámějšími britskými dýdžeji, kteří ji dlouho mixovali do svých setů.
O dva roky později vydali Ed a Tom pod hlavičkou Dust Brothers první singl, který je v Británii definitivně zařadil do první taneční ligy. Mladíkům začaly volat takové veličiny jako Prodigy nebo Primal Scream se žádostmi o remixy jejich skladeb, dvojice se ale spíše věnovala práci na vlastním albu Exit Planet Dust, které vyšlo o rok později. Tehdy se také ozvali originální Dust Brothers a pohrozili soudním procesem, pokud si Ed s Tomem nezmění název. Chemical Brothers byli na světě.
Chemicals, jak jim začali říkat fanoušci, se postavili po bok nejslavnějším tanečním skupinám Británie Underworld, Leftfield a Orbital. Stali se interprety stylu, pro který se na ostrovech vžil název big beat. Jde o elektronickou hudbu s hutným, zlámaným rytmem doplněným mnoha samply "vykradenými" ze skladeb, na které už dávno všichni zapomněli. Její hlavní hvězdou je dýdžej Fatboy Slim a netřeba dodávat, že ostrovní "big beat" má s tím, čemu říkáme "bigbít" v české kotlině, společného skutečně pramálo.
</TEXT>
<HEADING>
Grammy s protesty
</HEADING>
<TEXT>
S úspěchem přišlo také první ocenění kritiky. Za veleúspěšný singl Block Rockin' Beats dostali "bratři" v roce 1997 Grammy v kategorii nejlepší rocková instrumentální skladba. Ed s Tomem si pro cenu došli, ačkoli všude protestovali, že jejich skladba rozhodně není instrumentální rock. Grammy ale v té době ještě kategorii pro tento druh hudby zkrátka neměla.
Chemical Brothers nikdy nebyli ortodoxními vyznavači elektronické hudby - pro jejich skladby je typický třeba živý zvuk bicích a kytary. "Bratři" si také často zvou ke spolupráci zpěváky a hudebníky, kteří mívají k taneční hudbě poměrně daleko. Již na druhém albu Dig Your Own Hole z roku 1997 si tak s nimi zazpíval Noel Gallagher z kytarové skupiny Oasis, který se vrátil o dva roky později a pro album Surrender nazpíval hitovku Let Forever Be. Tradici Chemicals neporušili ani v případě letošního, v pořadí již čtvrtého alba Come With Us. Na něm vystupuje mimo jiné i Richard Ashcroft z dnes již rozpadlé skupiny Verve.
Deska, na které dvojice pracovala přes půldruhého roku, byla očekávána s velkým napětím. Každý čekal, že muzikanti přijdou opět s něčím převratným. Právě to je ale pro Chemical Brothers stále obtížnější. "Nejtěžší je znovu cítit to vzrušení, jako když jsme začínali," tvrdil Simons listu The Times. "Když jsme vydávali první singly, dělali jsme něco jedinečného. Měnili jsme způsob, jakým se dělala muzika. Po osmi letech je kolem tolik taneční hudby, že už se nic nezdá výjimečné."
Přestože některým kritikům vadilo, že deska není dostatečně "nová", posluchači ji přivítali s nadšením. Za pouhý měsíc se jí prodalo přes milion kusů. A právě o to Edovi s Tomem jde. "Chceme, aby se naše desky hrály," tvrdil Simons v dubnu novinářům, když v rámci celosvětového turné zavítali do Kanady. "Nechceme dělat ezoterickou hudbu, o níž se vedou akademické diskuse. Chceme, aby se lidi do muziky vžili a bavili se."
Tento cíl se "chemickým bratřím" zatím plní všude na světě. Brzy se ukáže, zda to tak bude i u nás.
</TEXT>
<HEADING>
Špička taneční scény
</HEADING>
<TEXT>
Příznivce klubové scény čeká ve čtvrtek 4. července jeden z vrcholů letošní festivalové sezony. Agentura Lighthouse přiveze na festival Open Air Field, který se koná na letišti u Proboštských jezer poblíž Brandýsa nad Labem, špičku světové i domácí taneční hudby.
Jednoznačně největším tahákem festivalu Open Air Field bude nejpopulárnější taneční skupina současnosti, britské duo Chemical Brothers (na snímku). Na hlavním pódiu je doplní mimo jiné i jedni z nejúspěšnějších světových DJ Sasha a Dave Angel, který si získal české publikum při několika předchozích vystoupeních. Z řady českých interpretů vyčnívá především Michael Burian, který byl posluchači zvolen nejlepším českým dýdžejem za rok 2001, a také otec-zakladatel domácí taneční scény, DJ Loutka, který program hlavní scény nad ránem zakončí.
Na ostatních scénách si fanoušci mohou mimo jiné poslechnout nefalšovaný zvuk londýnského undergroundu v podání breakbeatové legendy Lee Coombse a projekt Stanton Warriors, jenž v Británii nadchl kritiky i posluchače.
</TEXT>
</DOC>
<DOC>
<DOCID>LN-20020702092</DOCID>
<DOCNO>LN-20020702092</DOCNO>
<DATE>07/02/02</DATE>
<TITLE>
AIX-EN-PROVENCE/PAŘÍŽ Vedle Rusalky Antonína Dvořáka má francouzské publikum možnost seznámit se také s operní tvorbou Leoše Janáčka. Na programu 54. ročníku hudebního festivalu v jihofrancouzském Aix-en- -Provence je jedním z hlavních bodů programu Janáčkova opera Příhody lišky Bystroušky, jejíž první předpremiéra se odehrála včera večer.
</TITLE>
<TEXT>
Nastudovala ji Evropská hudební akademie, která slouží při festivalu v Aix-en-Provence ke zdokonalování nadějných hudebníků. V rámci České kulturní sezony 2002 pod názvem Bohemia Magica bude Janáčkova opera do pátečního oficiálního zahájení festivalu uvedena třikrát a během festivalu šestkrát.
Mladí hudebníci se pak s Příhodami lišky Bystroušky vydají na turné, přičemž se postupně mají představit v Caen, Rouenu či německém Remscheidu. Na závěr vystoupí v říjnu před pařížským publikem v divadle na ChampsElysées.
V Aix-en-Provence představují Janáčkovo dílo již třetí rok po sobě. Janáčkovský cyklus zde začal před dvěma lety uvedením jeho opery Věc Makropulos, v rámci loňského ročníku vzbudila velkou pozornost diváků scénická úprava Janáčkova písňového cyklu Zápisník zmizelého.
</TEXT>
</DOC>
<DOC>
<DOCID>LN-20020702093</DOCID>
<DOCNO>LN-20020702093</DOCNO>
<DATE>07/02/02</DATE>
<TITLE>
KAŠPERK - Premiéra představení divadelního spolku Kašpar nazvaného Májový Shakespeare se odehraje ve čtvrtek 4. července na hradě Kašperk. Originální večer je sestaven z her Romeo a Julie, Sen noci svatojánské a Othello a jeho reprízy jsou naplánovány na 5., 6. a 7. července. Hrají Petr Vobecký, Monika Zoubková, Jakub Špalek, Markéta Coufalová, Tomáš Karger, Jitka Nerudová, Petr Lněnička, Jelena Juklová, Marek Němec, a Václav Jakoubek.
</TITLE>
<TEXT>
Představení doprovodí skupina Krless, jež po skončení představení vystoupí v působivé atmosféře hradního paláce.
</TEXT>
</DOC>
<DOC>
<DOCID>LN-20020702094</DOCID>
<DOCNO>LN-20020702094</DOCNO>
<DATE>07/02/02</DATE>
<TITLE>
Jan Vacek v osmifinále nestačil na Nizozemce Schalkena, světové jedničky jistě postoupily
</TITLE>
<TEXT>
Bez české účasti bude ve dvouhrách pokračovat slavný Wimbledon. Poslední český mohykán Jan Vacek totiž ve třech setech prohrál osmifinálový souboj s osmnáctým nasazeným Nizozemcem Schalkenem. Do čtvrtfinále naopak bez sebemenších problémů postoupily světové jedničky Lleyton Hewitt i Venus Williamsová.
LONDÝN - Ani třetí vzájemný zápas v kariéře s Nizozemcem Sjengem Schalkenem český tenista Jan Vacek nevyhrál. Na třináctém wimbledonském kurtu prohrál za necelé dvě hodiny 2:6, 5:7, 5:7.
"Proč jsem prohrál? Jednoduše proto, že soupeř byl lepší," přiznal sympaticky 26letý hráč, který byl přesto se svým celkovým učinkováním na trávě All England Clubu velmi spokojený. A aby ne.
Ačkoli se do čtvrtfinále nedostal, je prvním Čechem, který se v Londýně probojoval do osmifinále od roku 1998. A dál než Vacek v historii turnaje došlo jen pět českých tenistů: vítězové Jaroslav Drobný a Jan Kodeš, dvojnásobný finalista Ivan Lendl a Tomáš Šmíd s Petrem Kordou. "K maximální spokojenosti mi chybí opravdu málo. Je fantastické dostat se do šestnáctky, zvlášť v momentu, kdy se mi v sezoně vůbec nedařilo. To je obrovská vzpruha," řekl Vacek.
Jeho zápas se Schalkenem byl poměrně vyrovnaný, v rozhodujících chvílích však byl Nizozemec o poznání jistější. "Hrajeme hodně podobným stylem založeným na servisu a volejích. Ale on to prostě hraje trochu líp," dodal Vacek a statistika jeho slova potvrdila. Zatímco Schalken měl úspěšnost prvního servisu 72 procent, Vacek jen 52 procent.
</TEXT>
<HEADING>
Hewitt i Williamsová neztratili ani set
</HEADING>
<TEXT>
Ještě před tím, než se nad Wimbledonem zamračila obloha a poprvé v průběhu turnaje vyhnala tenisty do šaten, stihly své zápasy vyhrát obě světové jedničky Venus Williamsová a Lleyton Hewitt.
Američanka si snadno pohrála s šestnáctou nasazenou Lisou Raymondovou. S krajankou neměla žádně slitování, porazila ji za pouhých 48 minut 6:1, 6:2 a potvrdila, že přijela do Wimbledonu bojovat o svůj třetí titul v řadě ve famózní formě.
"Cítila jsem se skvěle," těšila se Venus, jedním dechem ale dodala, že míří za jediným cílem: "Je hezké vědět, že zase můžu turnaj vyhrát. Mám už zkušenosti z minulých let a prostě vím, kudy ve Wimbledonu vede cesta za vítězstvím."
Lleyton Hewitt při postupu mezi elitní osmičku rovněž neztratil ani set. Rusa Michaela Južného zdolal 6:3, 6:3, 7:5 a radost měl především z toho, že nepřipustil, aby se ze zápasu stalo drama. "Na grandslamových turnajích, kde k vítězství potřebujete vyhrát sedmkrát za sebou, je moc důležité to, jak dokážete hospodařit se silami. Nechtěl jsem proto na kurtu strávit moc času, a to se mi podařilo," těšil se Australan, kterého ve čtvrtfinále čeká Vackův přemožitel Schalken.
"Je příjemné vědět, že mám stále dost sil, a když to bude potřeba, můžu přeřadit na vyšší rychlostní stupeň," dodal nejvýše nasazený tenista.
Dalšího favorita, domácího Tima Henmana, trápil Švýcar Kratochvil celých pět setů, miláček anglického publika ale nakonec postoupil. "Netuším, jak jsem vůbec vyhrál," přiznal Henman. "Ani nevím, co mě udrželo při životě, ale publikum má na tom velkou zásluhu. Během zápasu jsem měl problémy se žaludkem," uvedl šťastný tenista.
Wimbledonské výsledky
</TEXT>
</DOC>
<DOC>
<DOCID>LN-20020702095</DOCID>
<DOCNO>LN-20020702095</DOCNO>
<DATE>07/02/02</DATE>
<TITLE>
PRAHA - Hokejovou extraligu s největší pravděpodobností opustí jedna z největších hvězd uplynulé sezony, zlínský útočník Petr Čajánek. Podle hráčova zástupce Roberta Spálenky míří dvojnásobný světový šampion do NHL a má blízko k dohodě se St. Louis.
</TITLE>
<TEXT>
"Jednání probíhají v podstatě každý den," přiznal Spálenka. Na rozdíl od loňska zástupci zámořského klubu souhlasili s jednocestnou smlouvou, kterou si Čajánek stanovil jako podmínku. Hlavní výhodou takto koncipovaného kontraktu je skutečnost, že i když klub odešle hráče na farmu, je povinen platit mu stejný plat jako v hlavním týmu. Pravidelný start v NHL mu však nezaručuje. "Na hráče se ale pohlíží jinak. Pokud St. Louis splní naše finanční požadavky, tak ho jen tak na farmu nepošlou," připomněl Spálenka.
</TEXT>
</DOC>
<DOC>
<DOCID>LN-20020702096</DOCID>
<DOCNO>LN-20020702096</DOCNO>
<DATE>07/02/02</DATE>
<TITLE>
Sosenka vítězem Závodu míru. Vítězem cyklistického Závodu míru se dodatečně stane Čech Ondřej Sosenka z polské stáje CCC Polsat. I opakovaná zkouška totiž u původního vítěze Poláka Piotra Przydziala potvrdila pozitivní dopingový nález.
</TITLE>
<TEXT>
Janiš vybojoval bod. Jaroslav Janiš obsadil šesté bodované místo ve třetím závodu evropské F 3000 v Monze. Český jezdec tak rozšířil své skóre na sedm bodů a usadil se na 4. místě průběžného pořadí.
Biker Prokop druhý ve four-crossu. Velkého úspěchu dosáhl český cyklista Michal Prokop, když ve třetím závodu SP v nové disciplíně four-crossu obsadil druhé místo. V kanadském středisku Mont St. Anne porazil Prokopa ve finále pouze Američan Eric Carter.
Oates podepsal Anaheimu. Vedení klubu NHL Anaheim Mighty Ducks uzavřelo dvouletou smlouvu s útočníkem Adamem Oatesem (39), jenž měl status volného hráče. V Anaheimu s ním počítají do útoku k největší hvězdě týmu, Paulu Kariyovi.
Messier prý ještě neskončí. Kapitán New Yorku Rangers a veterán NHL Mark Messier (41) ještě neuvažuje o tom, že skončí s hokejem. Útočník, který má šest prstenů za vítězství ve Stanleyově poháru, prý hodlá v kariéře pokračovat.
Brankář Joseph opouští Toronto. Vedení klubu NHL Toronto Maple Leafs se nedohodlo na nové smlouvě s gólmanem Curtisem Josephem a přenechalo opční práva na něj Calgary. Joseph ale vzhledem k vysokým finančním požadavkům v Calgary nezakotví. Pokud uzavře smlouvu v jiném klubu, dostanou Flames kompenzaci v podobě dalšího přednostního práva výběru v draftu.
</TEXT>
</DOC>
<DOC>
<DOCID>LN-20020702097</DOCID>
<DOCNO>LN-20020702097</DOCNO>
<DATE>07/02/02</DATE>
<TITLE>
FRANKFURT N. M. - Tisíce fanoušků a záplava vlajek včera uvítaly ve Frankfurtu nad Mohanem tým německých fotbalistů, který získal na MS stříbrné medaile.
</TITLE>
<TEXT>
Jako první vystoupili z letadla brankář Oliver Kahn a trenér Rudi Völler, kteří se stali nejoslavovanějšími postavami německé reprezentace. Na Kahnově tváři se objevil i úsměv poté, co kapitán v neděli při rozhovorech v německých televizích zjevně strádal kvůli podílu viny na prvním gólu z Ronaldovy kopačky.
Oslavy zahraničních úspěchů se tradičně odehrávají ve Frankfurtu nad Mohanem, kam fotbalisté přilétají na největší mezinárodní letiště v zemi a kde sídlí Německý fotbalový svaz. Naposledy se jim takového uvítání dostalo roku 1996 po finálovém vítězství nad Čechy na evropském mistrovství v Anglii.
Na přeplněném náměstí před frankfurtskou radnicí čekalo nejméně 10 000 lidí, další osm tisíc už policisté do centra města nevpustili. V radničním Císařském sále se mužstvo zapsalo do Zlaté knihy někdejšího korunovačního města.
"Už účast ve finále pro nás znamená velké vítězství - kdo by to čekal? Prohrát s Brazílií není žádná ostuda," prohlásil dvaadvacetiletý fanoušek Alex Maier, který vehementně mával německou vlajkou. V ulicích byly k vidění také rozličné transparenty - nápisy hlásaly např. "Skuteční vítězové", "Prohráli jste až ve finále, byli jste skvělí" či "Rud-ii, milujeme tě".
Po počátečním šoku z porážky se ještě v neděli vydaly do ulic německých měst statisíce fanoušků, aby oslavily aspoň druhé místo. Převážně pokojné srazy v centrech velkých měst ale chvílemi přerostly v potyčky se strážci pořádku.
Policie zadržela kolem 900 lidí, z toho přes stovku v Berlíně a 75 v Hamburku. V Saské Kamenici se do sebe na náměstí pustili němečtí výtržníci s fanoušky jiných národů.
Nejvytrvalejší opilci zapíjeli radost či žal až do hluboké noci. Jeden šestatřicetiletý fanoušek, posilněný alkoholem, zaplatil oslavy životem, když se utopil u Mannheimu v řece Neckaru.
</TEXT>
</DOC>
<DOC>
<DOCID>LN-20020702098</DOCID>
<DOCNO>LN-20020702098</DOCNO>
<DATE>07/02/02</DATE>
<TITLE>
Gratulace ze severu. Ke čtvrtému místu na MS gratulovala korejským fotbalistům i sousední komunistická KLDR. Navzdory dlouhodobě napjatým vztahům, které vyostřila sobotní přestřelka ve Žlutém moři, zaslal předseda severokorejského fotbalového svazu Ri Kwang-gun blahopřejný dopis. "Váš úspěch světu demonstroval sílu korejského lidu," napsal Ri a přirovnal tažení Korejců k překvapivému vítězství týmu KLDR nad Itálií na MS v roce 1966. Tehdy Korejci došli do čtvrtfinále. Podle šéfa svazu je prý vítězství nad silnějšími soupeři jen otázkou vůle. "Potvrzuje to rovněž, že pokud bude vůle, uskuteční se i znovusjednocení našich zemí," dodal Ri.
</TITLE>
<TEXT>
Ronaldo inspiroval pilota. Obzvlášť velkou motivaci měl v neděli na závodě v Chicagu Brazilec Cristiano Da Matta, suverénní král zámořského seriálu automobilových závodů CART. Na počest vítězství krajanů, nových mistrů světa, se spolu s dalšími brazilskými piloty ještě před startem nechal ostříhat jako hrdina finále, útočník Ronaldo. A prospělo mu to - vzápětí také vyhrál.
Hiddink povede Eindhoven. Trenér korejského týmu Guus Hiddink včera potvrdil, že na konci týdne převezme nizozemský klub PSV Eindhoven. Na jeho lavičce nahradí Erika Geretse, který byl v závěru uplynulé sezony odvolán. Eindhoven skončil v lize druhý o pět bodů za Ajaxem. "Potřebuji si ještě vyřídit pár věcí v Koreji. To bude trvat do pátku, pak se vrátím domů a začnu zařizovat záležitosti spojené s PSV," uvedl Hiddink.
Maradona kritizoval. Bývalý legendární argentinský fotbalista Diego Maradona prohlásil, že Brazilci získali titul jen díky šťastné shodě náhod. Jedenačtyřicetiletý světový šampion z roku 1986 kritizoval nejen je, ale celé MS. "Finále jen potvrdilo úroveň celého turnaje. Byl to slabý zápas," uvedl Maradona. "Brazílie, to jsou samé individuality. Nehrají jako tým. Ve finále nastoupili proti jednomu z nejhorších německých výběrů, jaký jsem kdy viděl. Měli štěstí, že měli Ronalda, který dobře načasoval svou formu," dodal Maradona.
Turky zdržely výhrůžky. S pětihodinovým zpožděním přistálo v Istanbulu letadlo s bronzovými tureckými fotbalisty. První zdržení nastalo už při odletu, který byl odložen kvůli hrozbě bombového atentátu. Potom muselo letadlo z neznámých důvodů přistát v uzbecké metropoli Taškentu. Smůla se s hráči táhla i po přistání, když náhle vypověděl službu motor autobusu, v němž absolvovali triumfální jízdu městem.
Inter dal Ronaldovi úkol. Inter Milán chce využít návratu brazilského fotbalisty Ronalda do špičkové formy k vítězství v italské lize, které mu letos těsně uniklo. Předseda klubu Massimo Moratti vyzval nejlepšího střelce MS, aby nyní využil svých schopností plně ve prospěch Interu. "Jako všichni fanoušci Interu jsem byl nadšen jeho výkony na šampionátu. Nyní má ale povinnost vyhrát nám ligu," prohlásil Moratti. Také trenér Hector Cúper věří, že kanonýra forma neopustí. "Byl to Ronaldův šampionát a já nyní počítám, že bude mít skvělou sezonu," dodal kouč.
Slušné mistrovství. Fotbalové MS se obešlo téměř bez výtržností, přesto japonská policie zatkla celkem 93 lidí. Nikdo ale nebyl zadržen kvůli násilnostem, k čemuž přispěl i fakt, že imigrační úřady odepřely vstup do země 65 fanouškům, kteří figurovali na seznamu výtržníků. Třetina zatčených byla obviněna z machinací se vstupenkami. Desítka fanoušků pak čelí obvinění z obscénností.
</TEXT>
</DOC>
<DOC>
<DOCID>LN-20020702099</DOCID>
<DOCNO>LN-20020702099</DOCNO>
<DATE>07/02/02</DATE>
<TITLE>
Mistrem světa se stal tým, který díky talentu a týmovému duchu povýšil hru na umění
</TITLE>
<TEXT>
Uznalý potlesk patří novopečeným mistrům světa z Brazílie. Díky nim se na šampionát na Dálném východě bude vzpomínat jako na turnaj, kde vyhrála podstata fotbalu.
PRAHA - Co se děje, když vyhraje Brazílie titul mistra světa ve fotbale? V ulicích Sao Paula nebo na plážích Copacabana se tančí lambada, zpívá se a propuká velký karneval.
Svět mezitím přikyvuje: ano, je dobře, že Brazilci zvítězili. Fotbalu to prospěje.
Historie světových šampionátů už popáté zvoní stejnými finálovými dozvuky. Naposledy si tým zvaný "kanárci" podmanil fotbalovou planetu v neděli.
Brazílie nenašla přemožitele a definitivně pohřbila jedno zašlé přísloví: Fotbal vymysleli Angličané, nejlépe ho hraje Brazílie a vždycky vyhraje Německo.
Symbolicky právě tváří v tvář Němcům, trojnásobným mistrům světa, si jihoamerický tým obhájil svou filozofii. Ta je založena na citu pro hru, povyšujícím fotbal na umění.
Mistrem v tom byl útočník Ronaldo. Střelec osmi gólů, z toho dvou finálových, byl autorem nejkrásnějšího příběhu turnaje. Ještě před pár měsíci netušil, zda vůbec bude hrát fotbal. Dočkal se a osudu svůj dluh splatil i s úroky.
Společně se zkušeným Rivaldem a benjamínkem Ronaldinhem vytvořil triumvirát, jaký v žádném jiném týmu neměli. Potřeboval však někoho, kdo dá třem fotbalovým králům volnost k jejich nápadům.
Tím, kdo vsadil na schopnosti tria R, byl trenér Felipe Scolari. "Vybudoval královský tým," tvrdí uznale japonský list Sports Hoči. "Dokázal, že si zaslouží uznání," píše Sports Nippon. Oceňuje zejména způsob, s jakým Scolari pozvedl v kvalifikaci chátrající soubor a dovedl jej až na vrchol.
Kouč-praktik věděl, že svazovat hvězdy provazy taktických pokynů by se nevyplatilo. Učinil tedy kompromis. Využil pružnosti svých svěřenců a zasadil je do šablony, která se měnila podle potřeby.
</TEXT>
<HEADING>
Romário nakonec nechyběl
</HEADING>
<TEXT>
Hvězdy se mu odměnily a postavily se za něj v boji s veřejností. Ta si přála vidět v týmu veterána Romária, mistra světa 1994. Scolari odporoval a výsledek mu dal za pravdu.
"Kdyby se třeba Ronaldovi nedařilo, měly by spekulace o Romáriovi na tým velmi negativní vliv," řekl trenér Jaroslav Hřebík.
Brazilcům hrálo od začátku všechno do karet. Jejich úhlavní soupeři postupně opouštěli turnaj. A když bylo potřeba, pomohli rozhodčí. Tak jako v úvodním střetnutí s Tureckem, jež bylo odrazovým můstkem k tažení nepřemožitelného mužstva.
"Fotbalový Bůh musí být Brazilec," napsal německý deník Bild.
Svalovat vše na zásluhy vyšších sil by však bylo nepřípadné. Brazilci šli úspěchu naproti. Svým herním projevem si naklonili každého fanouška. "Musím si dát alespoň malé pivo," zářila čtyřiasedmdesátiletá Maria Barbosa Andradeová, která pamatuje všechny čtyři předchozí triumfy Brazílie. Co jí utkvělo v paměti jako společný znak? Na každém turnaji je tým žlutomodrých vítězem diváckých sympatií. "Dokázali jste, že náš fotbal patří dík talentu, umu a týmovému duchu k nejlepším na světě," napsal hráčům brazilský prezident Fernando Henrique Cardoso. Lepší fotbalové vysvědčení nemohli staronoví šampioni obdržet.
</TEXT>
</DOC>
<DOC>
<DOCID>LN-20020702100</DOCID>
<DOCNO>LN-20020702100</DOCNO>
<DATE>07/02/02</DATE>
<TITLE>
1958 (ŠVÉDSKO)
</TITLE>
<TEXT>
* Pro první titul si Brazilci přijeli do Skandinávie. Právě tehdy začala šampionát vysílat televize. Svět tak mohl obdivovat gólové dostihy, vrcholící v bojích o medaile. V nádherném finále Brazílie přehrála domácí reprezentaci Tre kronor 5:2, Vavá a Pelé dali po dvou gólech.
Trenér: Vincente Feola. Má dva primáty: získal první zlato a objevil Pelého.
Největší hvězda: Pelé. Sedmnáctiletý bažant ohromil svou drzostí a nevídanými technickými kousky. Stal se nejmladším mistrem světa v dějinách. Nikoli zadarmo: k titulu přispěl šesti góly.
</TEXT>
<HEADING>
1962 (CHILE)
</HEADING>
<TEXT>
* Po zlatých Italech z 30. let se brazilská dynastie stala první, která dokázala svůj titul obhájit. Svou sílu ukázal tým ve vyřazovacích bojích. Nejprve zdolal silnou Anglii, pak ambiciózní tým domácího Chile a nakonec vzdorovité Československo. Pelé se zranil hned v úvodu turnaje, ale spoluhráči se semkli.
Trenér: Aymore Moreira. Měl možná nejtěžší pozici. Týmu bez Pelého se nedařilo herně, přesto titul obhájil.
Největší hvězda: Garrincha. Prý často ani nevěděl, proti komu hraje. Jednu nohu měl do X a druhou do O, ale dokázal s nimi nevídané věci. Prokličkoval se ke čtyřem gólům.
</TEXT>
<HEADING>
1970 (MEXIKO)
</HEADING>
<TEXT>
* Zlatá Niké, původní trofej pro fotbalové šampiony, připadla navždy Brazílii. V mexických vedrech se představilo prý nejlepší mužstvo všech dob. Sázka na útok vyšla: Italové v boji o zlato dostali čtyřku, stejně jako tým ČSSR ve skupině. Kanonýr Jairzinho se trefil v každém zápase a vytvořil ojedinělý primát.
Trenér: Mario Zagallo. První muž, který získal pohár jako hráč i trenér.
Největší hvězda: Pelé. Na sklonku kariéry si připsal třetí a poslední titul. Po utrpení v Anglii 1966 hrál zase v plném lesku. Čecha Viktora chtěl zneuctít ranou z 50 metrů, ale jeho lob skončil těsně vedle.
</TEXT>
<HEADING>
1994 (USA)
</HEADING>
<TEXT>
* Země socceru, která toho o opravdovém fotbale mnoho nevěděla, se stala pro Brazilce půdou zaslíbenou. Po 24 letech znovu vystoupili na trůn. Nejvíc práce měli ve finále s Itálií. Poprvé došlo až na penalty. Selhání Roberta Baggia nabídlo Brazilcům sošku pro mistry.
Trenér: Carlos Alberto Parreira. Muž, který k hravosti přidal systém a pořádek.
Největší hvězda: Romário. Sebrat balón a r ychle k brance. Tak znělo krédo nejlepšího střelce i hráče turnaje, podsaditého střízlíka. Jeho spolupráce s útočným partnerem Bebetem byla příkladná.
</TEXT>
<HEADING>
2002 (KOREA A JAPONSKO)
</HEADING>
<TEXT>
* Sedm výher v řadě, přesvědčivá bilance. Na prahu 3. tisíciletí se Brazilcům věřilo snad nejméně v historii, ale nakonec vyhrál jejich fotbalový projev. Z osidel taktiky unikali svými typickými přednostmi vytříbenou technikou a smyslem pro kombinaci. Vyhráli zaslouženě.
</TEXT>
<HEADING>
Trenér: Felipe Scolari. Zachránce špatně rozjeté kvalifikace.
</HEADING>
<TEXT>
Největší hvězda: Ronaldo. Po dlouhé rekonvalescenci se vrátil v plné formě. Nedávno zraněné koleno drželo a útočník milánského Interu nenašel rovnocenného protivníka. Byl ze všech nejlepší.
Největší hvězda: Ronaldo. Po dlouhé rekonvalescenci se vrátil v plné formě. Nedávno zraněné koleno drželo a útočník milánského Interu nenašel rovnocenného protivníka. Byl ze všech nejlepší.
</TEXT>
</DOC>
<DOC>
<DOCID>LN-20020702101</DOCID>
<DOCNO>LN-20020702101</DOCNO>
<DATE>07/02/02</DATE>
<TITLE>
MARCOS (Palmeiras, 28 let)
</TITLE>
<TEXT>
Možná nejpříjemnější překvapení. Dlouho se nevědělo, kdo bude brankářskou jedničkou. Marcos za celý šampionát inkasoval jen čtyři góly. Naposledy jej překonal ve čtvrtfinále Angličan Owen. Ve finále se vyznamenal zejména při dělovce Neuvilla, kterou vytáhl na tyč.
</TEXT>
<HEADING>
LÚCIO (Leverkusen, 24)
</HEADING>
<TEXT>
Důrazný pravý obránce se dočkal prvního velkého vítězství v sezoně. Zatím zůstával vždy před branami finále. V bundeslize skončil s Leverkusenem druhý, ve finále Ligy mistrů i Německého poháru se také triumfu nedočkal. Titul mistra světa je dostatečnou náplastí.
</TEXT>
<HEADING>
EDMÍLSON (Lyon, 25)
</HEADING>
<TEXT>
Hlavní pilíř středu obrany, která se ale občas při ofenzivních touhách Brazilců dostala do úzkých. Jistý ve hře hlavou, předvídavý. Dokázal se prosadit i střelecky. Proti Kostarice se trefil parádně nůžkami.
</TEXT>
<HEADING>
ROQUE JUNIOR (AC Milán, 25)
</HEADING>
<TEXT>
Nenápadný poctivý dříč, bezchybný ve hře hlavou. Stejně jako Edmílson si občas vybral slabší chvilku, spoluhráči je však stihli napravit.
</TEXT>
<HEADING>
CAFÚ (AS Řím, 32)
</HEADING>
<TEXT>
Opravdový kapitán, neúnavný bojovník a jezdec po pravé straně hřiště. Získal už druhý titul mistra světa, ve finále hrál potřetí a ani tato statistika nemusí znamenat konečnou. Cafú tvrdí, že ještě jeden šampionát zvládne.
</TEXT>
<HEADING>
GILBERTO SILVA (Mineiro, 25)
</HEADING>
<TEXT>
Na postu defenzivního záložníka odvedl obrovský kus práce. Díky jeho neviditelné dřině mohli výrazněji zazářit Rivaldo či Ronaldinho. Další z méně zkušených hráčů, na které kouč Scolari vsadil a neprohloupil.
</TEXT>
<HEADING>
KLÉBERSON (Parananense, 23)
</HEADING>
<TEXT>
Chybějící zkušenosti nahrazoval dynamický hráč středu zálohy bojovností. Ve finále se blýskl ranou do břevna a akcí, z níž Brazilci vytěžili druhý gól.
</TEXT>
<HEADING>
RONALDINHO (Paris SG, 22)
</HEADING>
<TEXT>
V závětří za útočníky Ronaldem a Rivaldem čekal na svou velkou chvíli. Ta přišla ve čtvrtfinále. Střelou z dálky překvapil anglického gólmana Seamana. Vyhlášený technik bavil diváky, přihrával spoluhráčům do šancí, někdy se ale utopil v moři kliček.
</TEXT>
<HEADING>
ROBERTO CARLOS (Real Madrid, 29)
</HEADING>
<TEXT>
Čekalo se od něj víc. Ofenzivními výpady po levé straně sice trápil soupeře, často zkoušel i střílet, ale jeho skvělá levačka gólově udeřila jen jednou - v zápase s Čínou.
</TEXT>
<HEADING>
RONALDO (Inter Milán, 25)
</HEADING>
<TEXT>
Největší hvězda mistrovství. Mnohými odepisovaný hráč se dal zdravotně dohromady a s osmi góly se stal králem střelců. Dvěma z nich rozhodl finále. Netrefil se jen ve čtvrtfinále s Anglií.
</TEXT>
<HEADING>
RIVALDO (Barcelona, 30)
</HEADING>
<TEXT>
Ve finále se obětoval pro tým. V úvodu MS se snažil prosadit víc individuálně, což i přes pět vstřelených gólů trochu pokazilo hvězdě Barcelony vizitku.
Ve finále se obětoval pro tým. V úvodu MS se snažil prosadit víc individuálně, což i přes pět vstřelených gólů trochu pokazilo hvězdě Barcelony vizitku.
</TEXT>
</DOC>
<DOC>
<DOCID>LN-20020702102</DOCID>
<DOCNO>LN-20020702102</DOCNO>
<DATE>07/02/02</DATE>
<TITLE>
V dobrém i zlém, ale v každém případě jako o mimořádném fotbalovém svátku se bude hovořit o letošním fotbalovém mistrovství světa v Japonsku a Koreji. Proč?
</TITLE>
<TEXT>
Dva hostitelé z Asie
O dva primáty mělo mistrovství postaráno, ještě než byl proveden první výkop.
Poprvé se konalo na území jiného kontinentu než evropského či amerického. A premiérově se pořádání zhostily dvě země: Japonsko a Korejská republika. Podle všeobecného mínění přinesla jejich spolupráce úspěch, i když by se nemělo zapomínat na problémy s dopravou a náročné přelety či problémy se vstupenkami.
"Spolupořadatelství může mistrovství přinést novou kulturu a nové prostředí," řekl šéf Mezinárodní fotbalové federace (FIFA) Sepp Blatter.
První zkouškou bylo mistrovství Evropy 2000, o které se podělily Belgie a Nizozemsko. Dva státy se hlásí i o ME v roce 2008 stejně jako o MS 2010, které bude v Africe. Prý jsou ve hře Maroko s Tuniskem či Nigérie a Ghana.
Zkáza favoritů
Mistrovství bylo velkou fotbalovou revolucí. Na účet největších favoritů se totiž děly neuvěřitelné věci.
Už první zápas, v němž Senegal porazil obhájce titulu z Francie, předznamenal sérii překvapení. Vedle Francouzů skončili v základní skupině i Argentinci a příslušníci "zlaté generace" z Portugalska. A to senzacím ještě nebyl konec.
Velkým zklamáním byly výkony hráčů tipovaných na největší hvězdy: Argentinců Batistuty či Veróna, Portugalce Figa, Francouze Henryho a dalších. Nejdražší fotbalista planety Zidane pak nastoupil jen jednou. "Byl to šampionát unavených týmů," našel důvod propadáků bývalý německý fotbalista Franz Beckenbauer. "Hráči jsou z klubů přetížení," přidal se Brazilec Pelé.
</TEXT>
<HEADING>
Vzpoura outsiderů
</HEADING>
<TEXT>
Na úkor favoritů zářily podceňované týmy. Největší pokrok udělali pod vedením kouče Guuse Hiddinka Korejci, kteří to dotáhli až na čtvrté místo. Ohromný vzestup přetavili v bronz Turci.
Vždy se dařilo jednomu z afrických týmů, letos převzal štafetu od Kamerunu Senegal. Příjemně překvapili i čtvrtfinalisté ze Spojených států. A ostatně i finalisté z Německa, s nimž nikdo nepočítal.
</TEXT>
<HEADING>
Omyly rozhodčích
</HEADING>
<TEXT>
O mnohých senzacích však nerozhodovalo jen to, kdo je na trávníku opravdu lepší. Mistrovství se zapsalo do povědomí i spornými verdikty sudích, kteří se mýlili hlavně v utkáních věhlasných mužstev jako Itálie či Španělska.
Hodně přišlo na přetřes, že se k důležitým utkáním dostávají nezkušení rozhodčí z exotických zemí. Třeba asistenti z Ugandy a Trinidadu potopili v utkání Španělsko - Korea jinak kvalitního egyptského arbitra Gamala Gandúra.
"FIFA musí rozhodčí ze států, které nemají špičkovou ligu nebo soutěže typu Champions League, nejdřív připravit a teprve pak hodit do vody," myslí si Pelé.
</TEXT>
<HEADING>
Historické milníky
</HEADING>
<TEXT>
Letošní šampionát přinesl i několik nových kapitol do fotbalových dějin. Premiéru si odbyla mužstva Číny, Senegalu, Ekvádoru a Slovinska. Poprvé nebyli v semifinále jen zástupci Evropy a Jižní Ameriky. Němci a Brazilci zase nastoupili posedmé ve finále a posledně jmenovaní si připsali pátý triumf.
Letošní šampionát přinesl i několik nových kapitol do fotbalových dějin. Premiéru si odbyla mužstva Číny, Senegalu, Ekvádoru a Slovinska. Poprvé nebyli v semifinále jen zástupci Evropy a Jižní Ameriky. Němci a Brazilci zase nastoupili posedmé ve finále a posledně jmenovaní si připsali pátý triumf.
</TEXT>
</DOC>
<DOC>
<DOCID>LN-20020702103</DOCID>
<DOCNO>LN-20020702103</DOCNO>
<DATE>07/02/02</DATE>
<TITLE>
upřesnil bývalý hokejový brankář Detroitu Dominik Hašek chvíli, kdy definitivně ukončil svoji kariéru
</TITLE>
<TEXT>
Na nový způsob života si bude muset zvykat hokejový brankář Dominik Hašek. Čerstvý držitel Stanley Cupu totiž včera nepřiletěl do rodné vlasti poprvé po dvanácti letech pouze na dva měsíce, ale nejspíš natrvalo. Před týdnem totiž ukončil svoji obdivuhodnou kariéru.
Jak moc složité pro vás bylo rozhodnutí skončit s profesionálním hokejem?
Nerozhodoval jsem se lehce. Představte si situaci, kdy při oslavách Stanley Cupu snad milion lidí 45 minut v jednom kuse skanduje - Ještě jeden rok! Navíc za mnou chodili spoluhráči a pořád do mě hučeli - tak se zase uvidíme v příští sezoně. Hodně lidí chtělo, abych v Detroitu ještě chytal, takže jsem rozhodně nebyl v jednoduché situaci.
Vzpomenete si na moment, kdy jste přestal konečně poměřovat všechna pro a proti a definitivně jste řekl - dost, vracíme se do Česka?
Člověk samozřejmě přemýšlí jinak, když oslavuje a pije šampaňské, než když si sedne a v klidu si vše rozmýšlí. Definitivně jsme se s manželkou rozhodli asi týden po zisku Stanley Cupu, kdy už oslavy trochu utichly. Sedli jsme si spolu, ale situaci jsme ani moc rozebírat nemuseli, protože jsme o návratu mluvili už během sezony. Jen jsme si řekli - věci se mají takhle a takhle...
Často jste tvrdil, že při rozhodování, kdy se vrátit do Česka, budete myslet i na děti, aby si ještě dokázaly zvyknout na nové prostředí. Nemusel jste je letos k návratu už trochu přemlouvat?
Nemusel. Poslední dva roky jsme s nimi o návratu mluvili, připravovali jsme je, že budeme žít v České republice. Připouštím ale, že jsem trochu nervózní z toho, jak si na nové prostředí zvyknou. Čeká je jiná kultura, jiní kamarádi, jiné zvyky. Je to pro nás nová výzva, na níž se ale těšíme. S manželkou musíme dětem pomáhat, aby si tady rychle zvykly. Věřím, že vše dobře dopadne. Kdyby ne, bylo by to pro mě zklamání a velká prohra.
S trochou nadsázky se vypráví, že váš návrat do vlasti uspíšila mírná jazyková bariéra. Prý jste synovi, ač vystudovaný pedagog, nedokázal v jistých studijních věcech pomoci...
Neumím tak dobře anglicky, abych se orientoval třeba ve fyzice. Skutečně pro mě bylo nepříjemné, že mu nedokážu určité věci vysvětlit. Doma to teď snad bude lepší.
Před několika dny jste prohlásil, že už nikdy na sebe neoblečete brankářskou výzbroj. Cožpak nepřemýšlíte o benefičním zápase na rozloučenou?
Žádnou rozlučku na ledě neplánuji. Výzbroj si obléknu maximálně, když budu chtít někdy dětem na ledě něco vysvětlit anebo ukázat.
Také vás ale čeká jiný život. Bez nutnosti pravidelně trénovat. Jak si ho představujete?
Vždycky jsem si říkal, až jednou skončím s hokejem, že budu chodit brzo spát a časně zrána vstávat. Když jsme totiž hráli play off, po jednom zápase, který skončil až ve třetím prodloužení, jsem usnul až ráno v osm hodin po snídani. Snad se mi tady moje předsevzetí podaří naplnit. Lenošit ale určitě nehodlám, už se těším, až s kamarády zamířím na squash, tenis anebo fotbálek.
V létě si ještě na posledních 24 hodin Stanley Cup užijete. Už víte, kdy ?
Přibližně někdy v týdnu od 12. srpna. Těsně před odletem z Detroitu jsem měl ještě možnost společně s pár klukama z mančaftu si z něj znovu připít šampaňským. Už teď se těším, až pohár přiletí a já se s ním ještě jednou trochu pomazlím.
Když vypukly v Detroitu bujaré oslavy, nabídl jste se, že za spoluhráče zaplatíte všechnu útratu. Kolik vás jejich rozmařilost stála?
Kapitán Yzerman měl jiný názor a rozhodl, že se o účty podělí asi šest hráčů.
O kolik dolarů jste tedy chudší?
Oslavy mě stály asi dvakrát až třikrát víc než jsem čekal... A také jsem částečně přišel o hlas.
Jaromír Jágr si nechal pro strýčka Příhodu svůj dům v Pittsburghu. Zachoval jste se stejně?
V Americe po mně nezůstalo nic, jen vzpomínky. V Detroitu jsme dům rentovali, v Buffalu jsme ho prodali.
V Buffalu snad po vás zůstal také jistý program pro děti...
Jde o charitu. Děti, které by nikdy neměly šanci dostat se na led, teď mohou dvakrát, třikrát týdně trénovat, mohou tedy dělat něco, co třeba můj syn. Hokej už v Buffalu sice nikdy hrát nebudu, jsem ale rád, že tam po mně tohle zůstalo.
Vzpomenete si ještě na poslední inkasovaný gól v životě?
Tak to si vůbec nevzpomínám, fakt... Jo už vím! Puk mi proletěl pod vyrážečkou, vůbec jsem ho neviděl.
Co nejbližšího vás v Pardubicích, kde žijete, čeká?
Vždyť já ani nevím, jak se s autem z Prahy vymotám. Nechcete mi říct, kudy se do Pardubic jede...?
</TEXT>
</DOC>
<DOC>
<DOCID>LN-20020702104</DOCID>
<DOCNO>LN-20020702104</DOCNO>
<DATE>07/02/02</DATE>
<TITLE>
Unie svobody couvla. V programu budoucí vlády by se například mohla objevit majetková přiznání.
</TITLE>
<GEOGRAPHY>PRAHA</GEOGRAPHY>
<TEXT>
Koalice včera udělala vstřícný krok směrem k ČSSD, se kterou se zatím nedohodla na společné vládě. Po sobotním vyjednávání zbylo v návrhu společného programu jedenáct sporných bodů. Většinou šlo o formulace, se kterými nesouhlasila Unie svobody-DEU. Ta se včera odpoledne dohodla s lidovci, že bude dál trvat jen na třech z nich. Vyjednávání o společném programu vlády socialistů, lidovců a liberálních unionistů se táhnou už dva týdny. Nejvíce požadavků zatím přednášejí právě unionisté Hany Marvanové. Předseda lidovců a její partner v Koalici Cyril Svoboda to po neúspěšném sobotním jednání komentoval slovy: "Je potřeba větší vstřícnosti ze strany Koalice. Unie svobody je ten, kdo klade požadavky a trvá na nich." Po včerejší schůzce lidovců s unionisty zůstaly tři hlavní problémy, které jsou pro Koalici klíčové. Lidovci chtějí ze společného programu vyškrtnout zavedení registrovaného partnerství. Unionisté chtějí zase rychleji snížit schodek státního rozpočtu a také záruku, že ČSSD nepodpoří případné zrušení lustračních zákonů. U zbylých osmi bodů je Koalice po včerejšku ochotná alespoň částečně ustoupit. Mezi nimi jsou návrhy ČSSD jako například plošné přídavky na děti nebo majetková přiznání pro majetné občany. Ustupovat bude i ČSSD. Ze svého návrhu už například vypustila nákup nadzvukových stíhaček Gripen. Třetí kolo vyjednávání Koalice s ČSSD začalo v šest hodin večer a do uzávěrky tohoto vydání nebyl znám výsledek. Strany ještě nezačaly mluvit o rozdělení resortů. A to i proto, že předsedkyně US-DEU včera předčasně odešla ze schůzky Koalice a její vedení se nestihlo dohodnout na tom, co budou po ČSSD žádat.
PRAHA - Koalice včera udělala vstřícný krok směrem k ČSSD, se kterou se zatím nedohodla na společné vládě. Po sobotním vyjednávání zbylo v návrhu společného programu jedenáct sporných bodů. Většinou šlo o formulace, se kterými nesouhlasila Unie svobody-DEU. Ta se včera odpoledne dohodla s lidovci, že bude dál trvat jen na třech z nich. Vyjednávání o společném programu vlády socialistů, lidovců a liberálních unionistů se táhnou už dva týdny. Nejvíce požadavků zatím přednášejí právě unionisté Hany Marvanové. Předseda lidovců a její partner v Koalici Cyril Svoboda to po neúspěšném sobotním jednání komentoval slovy: "Je potřeba větší vstřícnosti ze strany Koalice. Unie svobody je ten, kdo klade požadavky a trvá na nich." Po včerejší schůzce lidovců s unionisty zůstaly tři hlavní problémy, které jsou pro Koalici klíčové. Lidovci chtějí ze společného programu vyškrtnout zavedení registrovaného partnerství. Unionisté chtějí zase rychleji snížit schodek státního rozpočtu a také záruku, že ČSSD nepodpoří případné zrušení lustračních zákonů. U zbylých osmi bodů je Koalice po včerejšku ochotná alespoň částečně ustoupit. Mezi nimi jsou návrhy ČSSD jako například plošné přídavky na děti nebo majetková přiznání pro majetné občany. Ustupovat bude i ČSSD. Ze svého návrhu už například vypustila nákup nadzvukových stíhaček Gripen. Třetí kolo vyjednávání Koalice s ČSSD začalo v šest hodin večer a do uzávěrky tohoto vydání nebyl znám výsledek. Strany ještě nezačaly mluvit o rozdělení resortů. A to i proto, že předsedkyně US-DEU včera předčasně odešla ze schůzky Koalice a její vedení se nestihlo dohodnout na tom, co budou po ČSSD žádat.
</TEXT>
</DOC>
<DOC>
<DOCID>LN-20020702105</DOCID>
<DOCNO>LN-20020702105</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Výškoměry v armádních letadlech nejsou zřejmě nejspolehlivější. Plyne to z informací, které ČTK získala o posledním z několika testování těchto přístrojů, která provádějí Úřad pro civilní letectví a České aerolinie na základě zadání ministra obrany Jaroslava Tvrdíka. Letecké zkoušky nejsou zatím hotovy. O vadných výškoměrech se hovořilo jako o možné příčině nehod vojenských letadel, armáda to ale vyloučila. Podle neoficiálních informací z ministerstva obrany dosavadní výsledky posledních měření ukazují, že výškoměry jsou nebezpečné a poruchové, nikdo ale není schopen s jistotou říct, že jsou konstrukčně špatné. "V některých hodnotách vojenské výškoměry přesahují povolené tolerance civilní normy," řekl včera ředitel odboru vojenského letectví generálního štábu Josef Mocsi. Civilní metodika měření spolehlivosti 36 přístrojů se od vojenské liší, a proto jsou výsledky rozdílné. Vojáci se snaží své normy sjednotit s civilními.
</TEXT>
</DOC>
<DOC>
<DOCID>LN-20020702106</DOCID>
<DOCNO>LN-20020702106</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
I pouhou minutu před půlnocí ze včerejška na dnešek mohli branou kasáren projít poslední z přibližně 5000 mladých mužů, kteří nastupují základní vojenskou službu. Pokud se bez vysvětlení dostaví až dnes, budou si muset vojnu o den prodloužit. Miroslav Šindelář z tiskové služby ministerstva obrany uvedl, že pokud bez omluvy nepřijdou branci do kasáren ani po 24 hodinách, porušují zákon se všemi důsledky a mohou být odsouzeni až ke třem letům vězení. Branci nahrazují u útvarů 4150 vojáků, kteří odešli do civilu minulý týden. "Stává se, že nováčci nastoupí opožděně, většinou však k tomu mají důvod," řekl Šindelář. Mezi důvody patří například onemocnění, úraz, vážná rodinná situace. Branci začínají základní vojenskou službu čtyřikrát ročně - v lednu, dubnu, červenci a říjnu - a to buď na roční základní nebo tříměsíční náhradní vojenskou službu. Civilní služba trvá 18 měsíců.
</TEXT>
</DOC>
<DOC>
<DOCID>LN-20020702107</DOCID>
<DOCNO>LN-20020702107</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Policie obdržela od České zbrojovky ke včerejšku 6500 nových pistolí. Do konce srpna skončí přezbrojování útvarů policejního prezidia, například útvaru pro odhalování organizovaného zločinu, útvaru pro boj s korupcí, útvaru rychlého nasazení či Národní protidrogové centrály. Mluvčí policejního prezidia Ivana Zelenáková uvedla, že začalo i přezbrojování pražské policejní správy. "Celkem do konce roku obdržíme od zbrojovky 16 500 pistolí, příští dodávky dorazí na přelomu srpna a září," řekla mluvčí. Ministerstvo vnitra podepsalo na konci loňského listopadu smlouvu s Českou zbrojovkou na dodání 46 tisíc pistolí CZ 75D Compact. Přezbrojování policie má trvat asi čtyři roky.
</TEXT>
</DOC>
<DOC>
<DOCID>LN-20020702108</DOCID>
<DOCNO>LN-20020702108</DOCNO>
<DATE>07/02/02</DATE>
<GEOGRAPHY>PRAHA</GEOGRAPHY>
<TEXT>
Zdravotní stav muže, který utrpěl závažné poranění mozku a zlomeninu stehenní kosti při nehodě tramvají v pražských Modřanech, se mírně zlepšil. Pacient už není udržován v umělém spánku a podařilo se stabilizovat jeho oběh, řekl včera mluvčí vinohradské nemocnice Leoš Kabát. "Stav již není tak kritický, je mírně lepší a čeká se, jaký bude neurologický nález," uvedl mluvčí. V pondělí 24. června ráno se v Modřanské ulici srazilo pět tramvají. Při nehodě bylo zraněno 18 lidí, 15 z nich skončilo v nemocnici. Hmotnou škodu dopravní podnik předběžně odhadl na šest milionů korun. Podnik je pojištěn a cestujícím, kteří byli účastníky havárie, uhradí věcné škody i škody na zdraví.
</TEXT>
</DOC>
<DOC>
<DOCID>LN-20020702109</DOCID>
<DOCNO>LN-20020702109</DOCNO>
<DATE>07/02/02</DATE>
<GEOGRAPHY>FRÝDEK-MÍSTEK</GEOGRAPHY>
<TEXT>
Čtyřmetrový plechový plot a vězeňské cely. Takové prostředí čeká v bývalých frýdecko-místeckých kasárnách na cizince, kteří nesplnili některou z podmínek k pobytu, a proto musejí ČR opustit. Podobné nejbližší zařízení je v jihomoravské Poštorné, v Čechách jsou další tři. Jejich celková kapacita je zhruba osm set míst. Režim se řídit vnitřním řádem. V něm je stanoven časový rozvrh vycházek, osobní hygieny, cizinci mohou přijímat návštěvy, na své náklady neomezeně korespondovat nebo odebírat tisk. "Počítáme i s rodinami s dětmi, po oddělení budou mít volný pohyb," řekl zástupce ředitele severomoravské cizinecké policie Tomáš Kužel. To neplatí pro část zařízení s přísnějším režimem, kde je vězení. Na vycházky mohou obyvatelé zařízení do oploceného dvora, kde střechu nahrazuje mříž. Šance na útěk jsou zde minimální. První nedobrovolní obyvatelé by měli být do frýdecko-místeckých cel dopraveni tento týden. "Všichni cizinci, kteří nelegálně překročí hranice, se již tímto překročením dopouštějí přestupku a mohou být vyhoštěni," uvedla včera Lucie Sládková z Mezinárodní organizace pro migraci. Tato celosvětová organizace má vypracován program asistovaných dobrovolných návratů cizinců. "Český stát uhradí letenku a servis za naše služby. Je to pro něj pořád levnější než platit pobyt lidí v podobných zařízeních," vysvětluje Sládková. Loni bylo vráceno do vlasti 750 cizinců, letos již 380.
</TEXT>
</DOC>
<DOC>
<DOCID>LN-20020702110</DOCID>
<DOCNO>LN-20020702110</DOCNO>
<DATE>07/02/02</DATE>
<TEXT>
Česká konsolidační agentura včera podepsala smlouvy o prodeji brněnského výrobce traktorů Zetor se slovenskou firmou HTC holding. HTC převzala i dluhy Zetoru a má v příštích pěti letech ve firmě investovat stovky milionů korun. Šéf Zetoru Vratislav Goj (na snímku) uvedl, že firma zlepšila své hospodaření.
</TEXT>
</DOC>
<DOC>
<DOCID>LN-20020702111</DOCID>
<DOCNO>LN-20020702111</DOCNO>
<DATE>07/02/02</DATE>
<GEOGRAPHY>KÁBUL</GEOGRAPHY>
<TEXT>
Bomba z amerického letounu zabila a zranila na 120 lidí, kteří se účastnili místní svatby. K neštěstí došlo 175 kilometrů severovýchodně od Kandaháru. "Snažíme se zorganizovat pomoc a na místo už vyrazila vládní vyšetřovací komise," řekl premiér Hamíd Karzáí. Od 7. října, kdy začaly spojenecké útoky na Afghánistán došlo už k několika neštěstím, při kterých zahynuli omylem civilisté
</TEXT>
</DOC>
<DOC>
<DOCID>LN-20020702112</DOCID>
<DOCNO>LN-20020702112</DOCNO>
<DATE>07/02/02</DATE>
<TEXT>
NEW YORK - Guvernér státu New York, George Pataki, poprvé jasně slíbil, že na místě věží Světového obchodního střediska (WTC) v New Yorku nebudou žádné komerčně využívané budovy. Mrakodrapy WTC se zřítily v září poté, co do nich narazily dopravní letouny unesené teroristy. Při útoku zemřelo na 2800 lidí. Pataki to přislíbil na schůzce se 400 lidmi, kteří v troskách WTC ztratili příbuzné. "Nikdy nebudeme stavět na místě, kde stály věže. To místo je svaté," řekl Pataki. Jeho slova přivítali pozůstalí obětí teroristického útoku. "Jsem velice šťastný," reagoval Joseph Maurer, jehož dcera 11. září zemřela. "Na místech, kde stály dvě věže, by nemělo být nic postaveno a nikdo by o tom neměl ani přemýšlet. Pro mě je to posvátná půda." Ožehavým tématem bude ovšem velikost a umístění památníku teroristického útoku. Někteří pozůstalí původně chtěli, aby památník zabíral celých 6,4 hektaru, na kterých stávalo obchodní centrum. Každá z věží však zabírala pouze přibližně 0,40 hektaru. Není proto jasné, zda Pataki myslel celých 6,4 hektaru, či pouze půdu, na které stály dvě věže. Starosta New Yorku Michael Bloomberg navrhuje, aby byl namísto velkého památníku vybudován památník malý.
</TEXT>
</DOC>
<DOC>
<DOCID>LN-20020702113</DOCID>
<DOCNO>LN-20020702113</DOCNO>
<DATE>07/02/02</DATE>
<TEXT>
Šach Žokejem století. Vítězem ankety Žokej 20. století byl v Netolicích in memoriam vyhlášen Josef Šach, pětinásobný vítěz Čs. derby. Šampion šampionů, jak se mu přezdívalo, vyhrál v prestižním rovinnovém dostihu naposledy v roce 1975 v 56 letech. Na dalších místech ankety se umístili Vlastimil Smolík a Karel Havelka.
</TEXT>
</DOC>
</CZE>