<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020921001</DOCID>
<DOCNO>LN-20020921001</DOCNO>
<DATE>09/21/02</DATE>
<TITLE>
Česká telefonní revoluce
</TITLE>
<TEXT>
Tři hodiny potrvá největší akce přečíslovaní telefonů v historii Česka. Od neděle ráno budou všechna telefonní čísla devítimístná.
PRAHA - Pracovníky telekomunikačních společností dnes čeká dlouhá noc. Déle než rok se připravovali na přečíslování takřka všech telefonních stanic v Česku, ke kterému dojde mezi dnešní půlnocí a zítřejší třetí hodinou ráno. Dotkne se nejen více než čtyř milionů pevných linek, ale i skoro osmi milionů mobilních telefonů, které dnes vlastní obyvatelé České republiky. Náklady celé akce se odhadují na několik miliard korun. Během kritických tří hodin nebudou v provozu pevné linky. Mobilní telefony by měly naopak fungovat bez problémů. Všechna nová telefonní čísla budou devítimístná. Žádné už nebude začínat nulou. Při volání mezi jednotlivými telefonními obvody se už nebude vytáčet žádné meziměstské předčíslí. Součástí nového čísla totiž bude i tzv. národní směrový kód, který ponese informaci o umístění daného telefonu. Tento směrový kód se však bude vytáčet i při místním volání. Čísla mobilních telefonů přijdou o svou počáteční nulu, jinak zůstanou stejná. Protože tato změna nemá být pro mobilní operátory zvlášť technicky náročná, dojde k přečíslování mobilů už těsně před dnešní půlnocí. Mobilní operátoři budou navíc až do zítřejší páté hodiny ráno zajišťovat volání na tísňové linky, například hasiče 150, záchranku 155 a policii 158. Nový tvar čísel pevných linek lze zjistit ve Zlatých stránkách, na internetové adrese www.ceskytelecom. cz/precislovani nebo na zvláštní lince 14111. V neděli i na čísle 1180. Pokud někdo v neděli a následujících dnech vytočí staré telefonní číslo, ozve se mu místo vyzváněcího tónu hláska, která jej upozorní, že došlo k přečíslování a poskytne mu informaci, kde lze nové číslo získat. Jediná čísla, která se nezmění, budou právě tísňové linky, doplňkové služby operátorů a čtyřmístné kódy pro volbu operátora. Jsou to čísla, která dnes začínají jedničkou. Přečíslování nařídil Český telekomunikační úřad, aby zharmonizoval tuzemský systém číslování s evropským. Akce má přinést prostor pro nová čísla, která mohou využít mobilní a alternativní operátoři. Má navíc umožnit zavádění nových telekomunikačních služeb.
</TEXT>
<HEADING>
Co přinese přečíslování
</HEADING>
<TEXT>
* čísla budou devítimístná * žádné číslo nebude začínat nulou * číslicí 1 budou začínat všechny tísňová volání, doplňkové služby a přístupové kódy pro volbu operátora * číslicemi 2,3, 4, a 5 budou začínat národní účastnická čísla v pevné síti * číslicemi 6, 7, 8 a 9 budou začínat čísla mobilních operátorů, přístup na internet a ostatní přídavné služby všech pevných operátorů
* čísla budou devítimístná * žádné číslo nebude začínat nulou * číslicí 1 budou začínat všechny tísňová volání, doplňkové služby a přístupové kódy pro volbu operátora * číslicemi 2,3, 4, a 5 budou začínat národní účastnická čísla v pevné síti * číslicemi 6, 7, 8 a 9 budou začínat čísla mobilních operátorů, přístup na internet a ostatní přídavné služby všech pevných operátorů
</TEXT>
</DOC>
<DOC>
<DOCID>LN-20020921002</DOCID>
<DOCNO>LN-20020921002</DOCNO>
<DATE>09/21/02</DATE>
<TITLE>
Před několika lety jsme ve venkovské hospodě slavili svatbu mé prostřední dcery. Šťastná tvář nevěsty a pýcha ženicha i domácká spokojenost hostů mě upomněly na Othella, kterým jsem se tehdy zabýval. Díval jsem se na svoji holčičku a uvažoval o tom, co bych dělal, kdyby mi ji někdo unesl, vyrval z domova. Nenapadlo mě nic chytřejšího než se zeptat pana faráře z místního kostelíka, co on si o tom myslí. O Othellovi, jeho důvěřivosti, velkorysosti i dalších ambicích jsem věděl zdánlivě dost, ale s Jagem jsem si nevěděl rady. Kde se bere to tupé a hrozivé zlo? Čím je motivované? Vždyť nemá žádný racionální důvod. Tomu čirému zlu nerozumím. Pan farář se na mne pozorně podíval a povídá: "Vy máte jeden vážný problém. Nevěříte, že ďábel existuje!" Ano.
</TITLE>
<TEXT>
Vždycky jsem myslel, že víra přináší poselství dobra, že nedostatek víry je znamením nedostatku vstřícnosti, že víra a dobro jedno jest. A ten dobrý muž mi dokazuje, že existuje zlo, že je stejně konkrétní a věcné, že věřit znamená i vědět o něm, že to znamená vědět víc. O světě i o člověku. Ďábel existuje. Když jsem zcela náhodně pustil onoho 11. září televizi, byl jsem ohromen dokonalostí animace a počítačové obratnosti obrazu. Právě přilétalo druhé letadlo a já v duchu spílal scenáristovi za víc než nebezpečnou vizi. Záběry ještě dokonalejší než obrazy nočního vylodění v jakési válce, taky nejen televizní. Trvalo hodnou chvíli, než jsem začal vnímat viděné jako fakt. Zděsilo mě to. Ta tenká mezera mezi reálem a iluzí. Co je tedy život? Je to jen pomysl? Dočetl jsem se, že v troskách bylo nalezeno dvacet tisíc ostatků lidí. Bože! Život je tedy velmi křehký a reálný. Terorismus je prý těžko potlačitelný, protože je v podstatě úspěšný. Dvacet tisíc lidských zbytků dokazuje jeho úspěch. Pro mne se svět rázem změnil. O to víc, že jsem se o osud světa vždycky bál, že jsem hrával tu pitomou hru na optimismus, že jsem si nechtěl připouštět myšlenky na nebezpečí, na nemoci a smrt. Terorismus je tedy úspěšný?! Když pro mne je terorista ďábel, pro koho je spasitelem? Komu a jaké představě světa slouží dvacet tisíc ostatků lidských snů? Komu a jakému dobru slouží utrpení tisíců sirotků a děs celých národů? Svět spojený sdělovací technikou, tak nepatrný a zanedbatelný ve vesmíru, neschopen dohovoru. Neschopen podělit se o společné bohatství, tak krutě rozdělený. Pro mne se svět změnil. Obávám se, že tato hrozná zkušenost nebude mít na běh světa žádný vliv. Vždyť iluze o tom, že se změní člověk, že v něm zvítězí dobro a jednou pro vždy zmizí to ďábelské tíhnutí ke zlu, jsou dávno vyvinuté a zdiskreditované. Ani v zapadlé vísce, v jednotřídce učitele s housličkami, ani na univerzitě prvního řádu si nikdo nedovolí snít o tom, že se člověk promění, že zmizí stín této hrozivé tragédie. Zástup oslavujících a jásajících chudáků domnívajících se, že destrukce v srdci nejbohatší země světa jim přinese toužený podíl na blahobytu, byl pro mne další ranou. Prý chudoba cti netratí. Kdekdo očekával převratné změny, které se měly dostavit s novým letopočtem. Nestalo se nic. Svět zestárnul. Zevšedněla i iluze, že člověk je ve své podstatě dobrý. Dobro jako by se prodíralo dějinami nepatrnými krůčky, vždycky znovu poráženo temnotou. Jako by to, co jsme si zvykli nazývat světem, se vyčerpalo a zklamalo. Je tedy ještě jiný svět? Jiné světy? Ta příšerná apokalypsa, ta technická perfektnost zkázy nevzešla z pomatených hlav svedených fanatiků, i když má společné kořeny s těmi, pro které je Bůh mrtev, a je tedy dovoleno vše. Zjevila se naopak ve jménu nového boha, velkého a slitovného. Jediného pravého. Jestliže je nejvyšší hodnotou napadené civilizace člověk, v jehož trpící podobu se vtělil Boží syn, jehož tvář se připomněla v tisíci tvářích zkrášlených bolestí, jsou hodnoty toho pravého a nového skryté, stejně jako jeho podoba. Vizionářské oči odvrácené od pozemského života, opovrhující vším pouze lidským, kterým je utrpení bližních lhostejné, jako jejich vlastní. A přece svět je pouze jeden. Bude zase jen světem zločinu a trestu? Nenávisti a odplaty? Intolerance? Nebo se opravdu změnil?
</TEXT>
</DOC>
<DOC>
<DOCID>LN-20020921003</DOCID>
<DOCNO>LN-20020921003</DOCNO>
<DATE>09/21/02</DATE>
<TITLE>
Soud po víkendu rozhodne o osudu komunistických kádrů
</TITLE>
<GEOGRAPHY>PRAHA</GEOGRAPHY>
<TEXT>
Někdejší komunističtí prominenti Milouš Jakeš a Jozef Lenárt jsou obětními beránky stejně, jako byl před dvěma tisíci lety Ježíš Kristus. Toto přirovnání použil včera obhájce obou exponentů minulého režimu Kolja Kubíček při závěrečné řeči před pražským městským soudem. Rozsudek má být vynesen v pondělí. Někdejší generální tajemník ÚV KSČ a předseda komunistické vlády se slov svého advokáta chytli. Milouš Jakeš přirovnal vyšetřování k inkvizičnímu tribunálu a Jozef Lenárt pro změnu naznačil, že se cítí jako Jan Hus nebo Giordano Bruno. Mezi jiným padlo i srovnání s procesy padesátých let dvacátého století. "Každá společnost se snaží najít nějakého obětního beránka za své neúspěchy nebo za své hříchy. V této souvislosti jsem měl na mysli, že československá společnost si za nedostatek odboje proti komunismu nyní vybírá obětní beránky, aby z ní sňali hřích a zbavili ji pocitu viny," vysvětlil Kubíček, co měl vlastně na mysli svým podobenstvím o Ježíšovi.
Všichni tři obhájci se na věc dívají shodně a jejich včerejší návrh soudkyni Haně Hrnčířové jednomyslně zněl: zbavit obžaloby v plném rozsahu. Státní zástupce Jiří Bednář ve svém vystoupení den předtím naopak navrhl dvanáctileté nepodmíněné vězení s tím, ať soud případně použije paragraf umožňující mimořádné snížení trestu až na pět let. Hrnčířová se nakonec včera rozhodla, že verdikt vysloví až v pondělí, ačkoli už bylo dokazování ukončeno a zazněla i poslední slova žalobce, obhájců i obžalovaných. Jakeš i Lenárt si při svých projevech brali do úst všemožné argumenty od neúměrné délky procesu přes svoji touhu po socialismu s lidskou tváří až po biblické citáty. "Ze Starého zákona jsem si vždy půjčoval tento výrok, který je hned na začátku: Na počátku bylo slovo. A z Nového zákona pak: Nikoli podle slov, ale podle skutků budete souzeni," snažil se Lenárt zapůsobit na Hrnčířovou, aniž si uvědomil, že z Nového zákona pocházejí oba výroky. Obhájci se při včerejším argumentačním klání snažili soudkyni přesvědčit, že "nebylo prokázáno, že se skutek popsaný v obžalobě stal, navíc, že oznámený skutek není trestným činem, a i kdyby soud seznal, že je trestným činem, není prokázáno, že by ho spáchali obžalovaní," jak uvedl Kubíček. Obhájci také poukazovali na fakt, že městský i vrchní soud již stíhání zastavily a proces se rozjel jen díky verdiktu Nejvyššího soudu, který věc vrátil k došetření. Za absurdní též považují, že by Jakeš s Lenártem mohli spoluprací se SSSR rozvracet socialismus, když tehdejší ústava hovořila o soudružské spolupráci se Sovětským svazem na budování světové socialistické soustavy. Advokát Petr Lesný též napadl znalecké posudky, které žalobce použil jako důkaz a které hovořily v neprospěch obou obžalovaných. "Vypracovávat znalecký posudek v oboru historie je něčím opravdu novým v trestním řízení," kroutil hlavou a označil to za "komický prvek". Výpovědi historiků totiž před soudem naznačily: ano, chystala se neústavní vláda, hlavní roli hráli tehdejší prominenti Alois Indra, Vasil Biľak a Drahomír Kolder. Jakeš s Lenártem jim pomáhali.
</TEXT>
</DOC>
<DOC>
<DOCID>LN-20020921004</DOCID>
<DOCNO>LN-20020921004</DOCNO>
<DATE>09/21/02</DATE>
<TITLE>
Tady stály věže
</TITLE>
<TEXT>
"Šlo o útok proti lidskosti a civilizaci," řekl včera prezident Václav Havel při své návštěvě Ground Zero. Místy, kde v New Yorku stály před loňskými útoky z 11. září mrakodrapy Světového obchodního centra, provedl prezidenta a jeho choť Dagmar někdejší newyorský starosta Rudolph Guiliani. Havel Giulianimu udělil českou medaili Za hrdinství.
Projev Václava Havla v New Yorku a zpravodajství z jeho cesty po USA čtěte na stranách 6 a 7
</TEXT>
</DOC>
<DOC>
<DOCID>LN-20020921005</DOCID>
<DOCNO>LN-20020921005</DOCNO>
<DATE>09/21/02</DATE>
<TEXT>
V roce 1945 nikdo nepochyboval o tom, kdo je Adolf Hitler: člověk, který rozpoutal nejhorší válku v lidských dějinách. V posledních měsících se jeho jméno nečekaně objevuje v mnoha nových souvislostech. Jak slouží toto zhmotnění zla současným politikům? Přirovnat někoho dnes k Hitlerovi je i po bezmála šedesáti letech hodně drsné. A kdo to udělá, musí počítat se silnou odezvou. Německá ministryně spravedlnosti přirovnala k Hitlerovi amerického prezidenta. Noviny citovaly její prohlášení, že Bush používá podobné metody jako neblaze proslulý nacistický vůdce. Co naplat, že ministryně včera ujišťovala amerického ambasadora, že nic takového neřekla. Americko-německé vztahy se otřásly a kancléř Schröder dostal štiplavý předvolební políček. Už zítra totiž budou voliči rozhodovat těsný souboj Schröder Stoiber. Aféra "Hitler" Bush by mohla převážit volební výsledek na stranu bavorského premiéra. Není pochyb o tom, že Hitler byl zločinec. Ale v posledních měsících se nám tak trochu roztrhl pytel s hitlerovskými přirovnáními. Miloš Zeman k němu přirovnal Arafata, Cyril Svoboda Haidera, Bush Husajna a ministryně Däublerová-Gmelinová zas Bushe. Nehrozí devalvace Hitlera jako synonyma zla? Kdy to skončí? Kdo je vlastně Hitler?
</TEXT>
</DOC>
<DOC>
<DOCID>LN-20020921006</DOCID>
<DOCNO>LN-20020921006</DOCNO>
<DATE>09/21/02</DATE>
<TITLE>
VOLBY U SOUSEDŮ ČESKÉ REPUBLIKY
</TITLE>
<GEOGRAPHY>BRATISLAVA</GEOGRAPHY>
<TEXT>
Slovensko se včera probudilo do deštivého rána. Jeho obyvatelé tak možná uposlechnou úpěnlivé volání nevládních organizací, které je do poslední chvíle prostřednictvím letáků a plakátů vyzývaly, aby přišli volit. Situace na politické scéně je zmatená. V parlamentu zasedne téměř jistě šest, možná však i devět stran nejrůznějších směrů. "Není koho - ani proti komu - volit: Mečiar už je nejspíše mimo hru... A ostatní? Jsou to pořád ti samí, ale hlavně, že chtějí do NATO a EU," míní za většinu bratislavských vysokoškoláků Andrej. Se "skřípěním zubů" zvolí jednu ze stran dosavadní vládní koalice.
To minulé volby v roce 1998, které byly jakýmsi plebiscitem proti autoritativnímu premiérovi Vladimíru Mečiarovi a jeho národoveckému Hnutí za demokratické Slovensko (HZDS), připomínaly revoluční drama. Pamětníci na ně vzpomínají bezmála se slzou v oku. Lidé v ulicích diskutovali, radovali se, nadávali... Letos se v ospalé bratislavské centrále HZDS, u jedné z rušných výpadovek, otevírá tiskové středisko v sobotu. Tedy až druhý den voleb. Více již vrátný neřekne. V centrále Smeru - nové a silné strany, která dlouhodobě vítězí v průzkumech veřejného mínění - je situace podobná: důležitý politik, v tomto případě její šéf a zakladatel v jedné osobě Robert Fico, sem dorazí také až v sobotu. Nicméně, nebýt kontroverzního expremiéra a šéfa HZDS Vladimíra Mečiara, byla by slovenská předvolební kampaň ještě nudnější. To jemu se předevčírem narodilo páté vnouče, což v době povinného předvolebního ticha uvítal hlavně bulvár. To on 13. září napadl novináře televize Joj poté, co se jej odvážil zeptat, kde vzal peníze (41 milionů korun) na rekonstrukci penzionu Elektra v Trenčianských Teplicích. Patriarcha slovenské politiky stále budí v demokratických kruzích strach, i když ze zavilého bojovníka zůstal jen stín. Svědčí o tom anekdotická výzva, kterou kdesi zaslechli redaktoři deníku SME. Naráží na věkový průměr voličů HZDS. "Chcete jít dnes volit? Tak splňte občanskou povinnost... A zavřete prarodiče do sklepa."
</TEXT>
</DOC>
<DOC>
<DOCID>LN-20020921007</DOCID>
<DOCNO>LN-20020921007</DOCNO>
<DATE>09/21/02</DATE>
<TITLE>
VOLBY U SOUSEDŮ ČESKÉ REPUBLIKY
</TITLE>
<GEOGRAPHY>BERLÍN</GEOGRAPHY>
<TEXT>
Zkraty ve volební kampani dvou nejsilnějších německých uskupení, sociálních demokratů (SPD) a konzervativní koalice CDU/CSU, vážně ohrozily americko-německé vztahy. Průběh hodin, zbývajících do zítřejšího hlasování, se tak nečekaně zdramatizoval. Nejvíce rozruchu vyvolala ministryně spravedlnosti Herta Däublerová-Gmelinová (SPD). Podle tisku prý měla přirovnat amerického prezidenta Bushe s jeho plánem tažení na Irák k Adolfu Hitlerovi. I on prý podobným způsobem odvracel pozornost od domácích problémů. Z USA přišlo ostré odsouzení takového srovnání. Vlivný republikánský senátor Jessie Helms dokonce přišel s návrhem, aby se americké vojenské základny odstěhovaly z Německa. Ministryně včera odmítla, že by přirovnávala Bushe k Hitlerovi. Sice o nich prý mluvila, ale vždy v jiné části debaty. Kvůli aféře si včera telefonovali ministři zahraničí Fischer a Powell. Kancléř Schröder ve čtvrtek na otázku, proč nezavolal do Bílého domu, odpověděl: "Proč já? Bush mi přece mohl zavolat sám." Včera však poslal Bushovi omluvný dopis. USA už delší dobu s nelibostí sledovaly, jak Schröder ve volební kampani odmítal útok na Irák. Výhrady proti americké akci ale začala dávat najevo i konzervativní opozice. Ještě nedávno přitom CDU/CSU obviňovala své sociálnědemokratické rivaly z protiamerických postojů.
BERLÍN - Zkraty ve volební kampani dvou nejsilnějších německých uskupení, sociálních demokratů (SPD) a konzervativní koalice CDU/CSU, vážně ohrozily americko-německé vztahy. Průběh hodin, zbývajících do zítřejšího hlasování, se tak nečekaně zdramatizoval. Nejvíce rozruchu vyvolala ministryně spravedlnosti Herta Däublerová-Gmelinová (SPD). Podle tisku prý měla přirovnat amerického prezidenta Bushe s jeho plánem tažení na Irák k Adolfu Hitlerovi. I on prý podobným způsobem odvracel pozornost od domácích problémů. Z USA přišlo ostré odsouzení takového srovnání. Vlivný republikánský senátor Jessie Helms dokonce přišel s návrhem, aby se americké vojenské základny odstěhovaly z Německa. Ministryně včera odmítla, že by přirovnávala Bushe k Hitlerovi. Sice o nich prý mluvila, ale vždy v jiné části debaty. Kvůli aféře si včera telefonovali ministři zahraničí Fischer a Powell. Kancléř Schröder ve čtvrtek na otázku, proč nezavolal do Bílého domu, odpověděl: "Proč já? Bush mi přece mohl zavolat sám." Včera však poslal Bushovi omluvný dopis. USA už delší dobu s nelibostí sledovaly, jak Schröder ve volební kampani odmítal útok na Irák. Výhrady proti americké akci ale začala dávat najevo i konzervativní opozice. Ještě nedávno přitom CDU/CSU obviňovala své sociálnědemokratické rivaly z protiamerických postojů.
</TEXT>
</DOC>
<DOC>
<DOCID>LN-20020921008</DOCID>
<DOCNO>LN-20020921008</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Předseda Valného shromáždění OSN Jan Kavan (ČSSD) zřejmě porušuje zákon o střetu zájmů tím, že je poslancem a zároveň velvyslancem se zvláštním posláním. Uvedla to Česká televize s tím, že se na tom shodují renomovaní právníci, například Tomáš Sokol. Kavan ovšem odmítl, že by se takto do konfliktu zájmů dostal. "Z hlediska pracovněprávních předpisů musím být v zaměstnaneckém poměru vůči ministerstvu zahraničí, ale nezastávám tam žádnou jmenovanou funkci. Hodnost velvyslance se zvláštním posláním není funkce, ale diplomatická hodnost," řekl Kavan. Zákon o střetu zájmů zapovídá poslancům vykonávat souběžně funkci v pracovním nebo služebním poměru k některému ministerstvu, pokud vznikla jmenováním. Kavan je pracovníkem odboru mezinárodních organizací ministerstva.
</TEXT>
</DOC>
<DOC>
<DOCID>LN-20020921009</DOCID>
<DOCNO>LN-20020921009</DOCNO>
<DATE>09/21/02</DATE>
<GEOGRAPHY>OSTRAVA</GEOGRAPHY>
<TEXT>
Jeden ze 17 obviněných manažerů v případu zkrachovalé Moravia Banky včera při výslechu zkolaboval. Roman Podgrabinský, bývalý ekonomický ředitel Ingstavu Opava, ve chvíli, kdy byl vyslýchán, zbledl a roztřásly se mu ruce. "Zdraví je přednější," řekl předseda senátu Krajského soudu v Ostravě Karel Gil a jednání přeložil na pondělí. Podgrabinský zkolaboval v okamžicích, kdy měl soudu vysvětlit rozpory mezi výpověďmi, které učinil v rámci vyšetřování na policii, a výpověďmi, které uvedl před soudem. Podgrabinský patří k obviněným, kteří za hlavního viníka krachu banky označují předsedu dozorčí rady banky Jiřího Barona.
</TEXT>
</DOC>
<DOC>
<DOCID>LN-20020921010</DOCID>
<DOCNO>LN-20020921010</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Prezidentské primární volby, v nichž ČSSD osloví i veřejnost, začnou 22. října. V Den vzniku samostatného československého státu 28. října by měly volby vrcholit. Sociální demokraté budou o tomto státním svátku oslovovat občany také na veřejných prostranstvích okresních měst, řekla místopředsedkyně ČSSD Marie Součková. O uspořádání primárek rozhodl 14. září Ústřední výkonný výbor ČSSD. Každý z oslovených kandidátů bude muset dát k nominaci do primárek písemný souhlas, uvedl na dnešní tiskové konferenci místopředseda Zdeněk Škromach. Stranické vedení osobnosti, které připadají v úvahu, teprve osloví, dodal.
</TEXT>
</DOC>
<DOC>
<DOCID>LN-20020921011</DOCID>
<DOCNO>LN-20020921011</DOCNO>
<DATE>09/21/02</DATE>
<TITLE>
O místo a o prémie přišli lidé, kteří ve FN Na Bulovce upozornili na podivné ekonomické praktiky vedení. Ty teď prošetřuje policie.
</TITLE>
<GEOGRAPHY>PRAHA</GEOGRAPHY>
<TEXT>
Vedení pražské Fakultní nemocnice Na Bulovce potrestalo několik svých zaměstnanců, kteří upozornili na evidentně nevýhodné ekonomické transakce, prováděné svými nadřízenými. Další, například ekonomická náměstkyně Marie Mlynaříková, raději odešli sami, než aby se na nich podíleli. Okolnosti odprodeje více než 40 tun lehkého topného oleje, nákupu nového informačního systému a počítačové techniky a realizace několika investičních akcí v letech 2000 a 2001 vyšetřují policisté z oddělení hospodářské kriminality Služby kriminální policie a vyšetřování Praha 8.
</TEXT>
<HEADING>
Olej, nebo odpad?
</HEADING>
<TEXT>
Na ředitele nemocnice Jaroslava Štrofa bylo podáno trestní oznámení pro porušování povinností při správě cizího majetku. Pokud se podezření potvrdí, hrozí mu trest vězení až na osm let. Jednou z věcí, které policisté prověřují, je likvidace zásob lehkého topného oleje, jenž zbyl po ukončení provozu kotelny. Palivo, které nemocnice nakoupila za 19 korun za litr, bylo podle stěžovatelů odprodáno za symbolickou cenu soukromé firmě. Podle prodejní faktury mělo jít o odpad, následné rozbory zbytků ale ukázaly, že šlo o vysoce kvalitní topný olej. Nemocnice pak ještě zaplatila několik desítek tisíc korun za jeho údajnou likvidaci. Vedoucí kotelny Petr Vimmer si na tento postup svého nadřízeného, tehdejšího hlavního energetika Jiřího Pavelky písemně stěžoval řediteli Štrofovi. "Hodnota zbylého lehkého topného oleje činila asi 2,3 milionu korun včetně dopravy a DPH," odhadl Vimmer. "Nemocnice ho ale dala prakticky zadarmo, a ještě zaplatila za odvoz odpadu. Když jsem na to napsal řediteli stížnost, krátce poté jsem byl z práce vyhozen," uvedl Vimmer. Vedení nemocnice přitom podle Vimmera neudalo důvod jeho propuštění. Naopak, jen pár měsíců předtím byl odměněn jako nejlepší pracovník. "Za mého vedení jsme modernizací provozu snížili počet pracovníků ze čtrnácti na tři a ročních nákladů ze 60 na 25 milionů korun. A za to se mi odvděčili vyhazovem," postěžoval si Vimmer. O celé transakci s LTO musel být ředitel Štrof informován. Všechny odprodeje materiálu z nemocnice totiž osobně podepisuje. Podle informací LN sice následně dal výpověď i Pavelkovi, celou kauzu ale pak zahrál do ztracena a škodu na státním majetku neohlásil. Ředitelův postup v této záležitosti teď policie prověřuje. "Ano, odprodej lehkého topného oleje je jednou z věcí, které policie v Bulovce šetří," potvrdil LN kriminalista, který je s případem obeznámen.
</TEXT>
<HEADING>
Za kritiku trest
</HEADING>
<TEXT>
Podle kriminalisty je další podezřelou transakcí výběr nového informačního systému pro Bulovku od firmy Steiner, s. r. o. I v tomto případě byl potrestán zaměstnanec, který nabídku veřejně označil za nevýhodnou. Daniel Kardoš, jenž změnu systému kritizoval, v nemocnici působí jako metodik informačního systému. Kromě toho je uznávaným odborníkem, mj. vyučuje mezinárodní metodiku hodnocení jakosti informačních systémů na Zemědělské univerzitě, a pod patronací ministryně zdravotnictví a ministra pro informatiku pořádá na téma informační systémy ve zdravotnictví odborné semináře. "Pro dozorčí radu nemocnice jsem vypracoval zevrubné hodnocení jakosti obou systémů, ze které vyplynulo, že nově zakoupený systém je horší než původní. Za to se mi ředitel pomstil tím, že mi bez udání konkrétních důvodu odebral osobní ohodnocení," řekl Kardoš. Upozornil rovněž na další nevýhodné zakázky, které nemocnice při správě počítačové sítě zadává. Za sedm měsíců už Kardoš přišel na osobním ohodnocení o 63 tisíc korun. Na podle něj neoprávněný postup ředitele Štrofa podal stížnost kontrolnímu odboru ministerstva zdravotnictví, které je zřizovatelem Bulovky. "Kontrolní odbor stížnost evidoval, ale protože jde o pracovněprávní spor, její řešení nepříslušelo do kompetence ministerstva zdravotnictví. Stěžovatele jsme odkázali na soud," řekl mluvčí resortu Mario Böhme.
</TEXT>
<HEADING>
Ministr pomohl s dozorčí radou
</HEADING>
<TEXT>
Předchozí ministr zdravotnictví Bohumil Fišer přitom podivným ekonomickým transakcím nového ředitele Bulovky napomohl. Z dozorčí rady nemocnice totiž, údajně na popud ředitele Štrofa, odvolal několik členů, uznávaných lékařů, včetně jejího předsedy Pavla Dungla. Dozorčí rada mj. upozorňovala na trvale neuspokojivou situaci v budování nemocničního informačního systému. "Pan ředitel zhruba půl roku po svém nástupu do funkce zařídil prostřednictvím náměstka ministra pana (Michala) Pohanky, že nás ministr z dozorčí rady odvolal. Na naše místa byli následně jmenováni lidé loajální k vedení nemocnice," prohlásil Pavel Dungl, primář ortopedické kliniky FN Bulovka.
</TEXT>
<HEADING>
Štrof: Vyjadřovat se nebudu
</HEADING>
<TEXT>
Zaměstnanci odvolaní z dozorčí rady se podle Dungla cítí dotčeni. "Nikdo jim nic nevysvětlil, nikdo ani nepoděkoval za práci, kterou dělali zadarmo ve svém volném čase. Odvolali nás v polovině funkčního období proto, že jsme byli kritičtí vůči krokům nového vedení. Od toho ale podle mne dozorčí rada je," podotkl Dungl. Ředitel Fakultní nemocnice na Bulovce Jaroslav Štrof se k policejnímu šetření odmítl vyjádřit. Přes svůj sekretariát pouze vzkázal, že s LN nebude hovořit, dokud nebude mít připraveny podklady od právníků. Za ředitele se postavili představitelé všech tří odborových organizací v nemocnici. Zveřejnění informací o vyšetřování označili za "štvavou kampaň" proti současnému vedení.
Zaměstnanci odvolaní z dozorčí rady se podle Dungla cítí dotčeni. "Nikdo jim nic nevysvětlil, nikdo ani nepoděkoval za práci, kterou dělali zadarmo ve svém volném čase. Odvolali nás v polovině funkčního období proto, že jsme byli kritičtí vůči krokům nového vedení. Od toho ale podle mne dozorčí rada je," podotkl Dungl. Ředitel Fakultní nemocnice na Bulovce Jaroslav Štrof se k policejnímu šetření odmítl vyjádřit. Přes svůj sekretariát pouze vzkázal, že s LN nebude hovořit, dokud nebude mít připraveny podklady od právníků. Za ředitele se postavili představitelé všech tří odborových organizací v nemocnici. Zveřejnění informací o vyšetřování označili za "štvavou kampaň" proti současnému vedení.
</TEXT>
</DOC>
<DOC>
<DOCID>LN-20020921012</DOCID>
<DOCNO>LN-20020921012</DOCNO>
<DATE>09/21/02</DATE>
<TITLE>
Bývalý komunistický činitel se obhajuje
</TITLE>
<TEXT>
Atmosféra v srpnu 1969 nebyla nijak příznivá. Byla plná emocí, napětí, informací, které nešlo ověřit, zda jsou pravdivé, nebo nepravdivé. Byla plná růstu nacionalismu, antisovětismu, říká v rozhovoru pro LN Milouš Jakeš.
</TEXT>
<HEADING>
LN: Jak vnímáte svoji pozici před soudem?
</HEADING>
<TEXT>
To, z čeho jsme obviňovaní, je obrovský paradox, na který poukazují naši obhájci, totiž že jsme měli rozvracet socialistické společenské zřízení. Zatímco na druhé straně ti, kdož ho skutečně ve spolupráci s cizinou rozvraceli a dnes se k tomu hrdě hlásí, jsou na Hradě vyznamenáváni.
LN: Můžete jmenovat?
Teď si nevzpomínám, ale zjistěte si, kdo je tam vyznamenáván.
LN: Myslíte tedy všechny vyznamenané?
Ale jistě že ne, ale je jich tam nemalá část. V tom je také protismyslnost celého procesu.
LN: Chcete říci, že skuteční vlastizrádci jsou dnes vyznamenáváni na Hradě?
Kdybych to bral z pozic socialismu... Já proti socialismu nebyl a každý má právo jednat podle sebe. Ti druzí proti němu byli.
LN: Vaše role 21. a 22. srpna 1968 byla tedy jaká?
Spolu s ostatními jsem odešel žádat sovětského velvyslance o spojení s Moskvou, aby se zadržení soudruzi mohli vrátit. To je vše. Pak jsme šli k prezidentu republiky spolu s ostatními, tedy s většinou vedení strany, neboť z jedenáctičlenného vedení bylo přítomno šest soudruhů, a na Hradě jsme informovali - my jsme nijak nepřesvědčovali, ale informovali prezidenta, že byl mj. podán návrh velvyslance Červoněnka na ustavení prozatímní vlády. Prezident to k našemu ulehčení odmítl a sdělením "pojedu do Moskvy" byla záležitost vyřešena.
LN: Čistě hypoteticky, kdyby s ustavením prozatímní revoluční vlády souhlasil, přijal byste v ní ministerské křeslo?
To ne. Ale je to tak hypotetická otázka, že nemá smysl na ni odpovídat. Nějak jsme se dohodli, přijali jsme stanovisko prezidenta s povděkem a byli jsme rádi, že skončilo tápání.
LN: Jak jste vy v srpnu 1968 vnímal tehdejší atmosféru?
Atmosféra to nebyla nijak příznivá. Byla plná emocí, napětí, informací, které nešlo ověřit, zda jsou pravdivé, nebo nepravdivé. Byla plná růstu nacionalismu, antisovětismu. Byla to velmi těžká situace a všechno to působilo na hledání možnosti, jak věci řešit a jak k tomu přistoupit. My jsme se zásadně drželi ústavního řešení, tak jak říkali naši obhájci. Šli jsme za prezidentem požádat ho, aby pomohl k tomu, aby vláda mohla pracovat. Ta vláda, která existovala.
LN: Vaše jednání vycházelo z pozice, že při okupaci Československa měla sovětská strana navrch?
Je logické, že jsme museli jednat s nimi. Měli jsme snad jít na americké, rakouské či německé velvyslanectví? Ti nerozhodli o tom, že sem armády vstoupí. Koneckonců podle všech listin a dohod jsme měli přátelské smlouvy se SSSR a patřili jsme mezi státy Varšavské smlouvy a byli jsme vázáni rozhodnutími Varšavské smlouvy. Kam jsme měli jít? No především na sovětské velvyslanectví! Ti, kteří rozhodli, můžou také rozhodnutí změnit.
LN: Váš obhájce Kolja Kubíček přirovnal vaši situaci k situaci Ježíše Krista. Cítíte se tak?
Já se nesrovnávám s Kristem. Ale bylo to uvedeno jako paralela a v podstatě má pravdu. Kdybych nežil, nikdo se mě ani netkne.
Co také zaznělo během včerejšího líčení
"Kristus měl sejmout hříchy světa a přesně takovou roli hrají moji klienti."
Kolja Kubíček k postavení obžalovaných
"Jestliže někdo jedná ve jménu mimozemšťanů, bude to bráno jako důkaz toho, že mimozemšťané existují?"
Petr Lesný k argumentu, že zatýkání v srpnu 1968 probíhalo ve jménu dělnicko-rolnické vlády, a tudíž musela existovat
"Syntéza se dá dělat jen tehdy, když máte tezi i antitezi. Pokud nemáte obojí, můžete si s tím vypálit komín."
Jozef Lenárt k důkazní situaci
"Připadám si, jako bychom žili v roce 1415, 1600 nebo 1950."
Jozef Lenárt k procesu (letopočty jsou daty, kdy byl upálen Jan Hus, Giordano Bruno a začínaly komunistické procesy - pozn. red.)
"Pravda, chudinka, je pryč."
</TEXT>
<HEADING>
Jozef Lenárt k postupu vyšetřovatelů
</HEADING>
<TEXT>
"Obžaloba, jak jsem se s ní seznámil a již odmítám, je dílem inkvizičního tribunálu Úřadu dokumentace a vyšetřování zločinů komunismu."
Milouš Jakeš k obžalobě
</TEXT>
</DOC>
<DOC>
<DOCID>LN-20020921013</DOCID>
<DOCNO>LN-20020921013</DOCNO>
<DATE>09/21/02</DATE>
<TITLE>
Nečekaně podobně mluvili kandidáti na post německého kancléře o Benešových dekretech. Stoiber i Schröder je považují za neslučitelné s evropským právem.
</TITLE>
<GEOGRAPHY>PRAHA</GEOGRAPHY>
<TEXT>
Německé volby jsou pro Českou republiku mimořádně důležité. A je také jasné proč: nová německá politika i osoba nového kancléře podstatným způsobem ovlivní vzájemné vztahy i náš vstup do Evropské unie. Obecně se má za to, že pro Česko by bylo výhodnější, kdyby kancléřem zůstal Gerhard Schröder. Jako sociální demokrat by měl k premiéru Špidlovi mnohem blíž. Schröder také není bezprostředně svázán s bojem sudetských Němců proti Benešovým dekretům jako jeho vyzyvatel, bavorský premiér Edmund Stoiber. Dá se předpokládat, že Schröder by byl při vzájemných jednáních vstřícnější, ani on se ale nejpalčivějšímu tématu českoněmeckých vztahů zřejmě nevyhne. Názory Schrödera a jeho stranických kolegů na zrušení českých právních norem, legalizujících poválečný odsun Němců, se během předvolební kampaně překvapivě přiblížily pohledům Stoiberovým. "Vysídlení Němců bylo bezprávím," řekl kancléř v televizi ARD. Přikyvoval mu i další účastník debaty držitel Nobelovy ceny, spisovatel Günter Grass. Stejně hodnotí tuto část společné minulosti program CDU/CSU. "Nejrozumnější je evropské řešení," pokračoval Schröder, "jakmile se Česko stane součástí Evropy, vše, co není v souladu s evropským právním chápáním, které odpovídá našemu, nemůže mít dál právní účinnost," vysvětlil dosavadní šéf německé vlády. "Dekrety týkající se vyhnání odporují evropskému právnímu a hodnotovému řádu. Pro EU jsou neúnosné," řekl pro změnu protikandidát Stoiber. I on je pro "evropské řešení" - zrušit dekrety kvůli evidentní kolizi s evropským právem. Předtím by se ovšem podle něj měla česká vláda distancovat od poválečného násilí. Ani v tom se od "předvolební" SPD neliší. Stačí připomenout výrok ministra vnitra Schilyho. "Ve smyslu česko-německé deklarace by se měla česká strana rozhodnout zrušit Benešovy dekrety." Stoiber je samozřejmě mnohem ostřejší v rétorice, která v České republice vyvolává (často pochopitelně) popudlivé válečné reminiscence. Schröder je diplomatičtější, mediálně přijatelnější a mnohem pružnější. To ovšem nemění nic na tom, že oba považují téma některých dekretů prezidenta Beneše za nevyřešené. Českou vládu tedy tak jako tak čeká těžká práce. Prohlášení parlamentu z konce dubna minulého roku je totiž vedeno přesně opačným duchem.
PRAHA - Německé volby jsou pro Českou republiku mimořádně důležité. A je také jasné proč: nová německá politika i osoba nového kancléře podstatným způsobem ovlivní vzájemné vztahy i náš vstup do Evropské unie. Obecně se má za to, že pro Česko by bylo výhodnější, kdyby kancléřem zůstal Gerhard Schröder. Jako sociální demokrat by měl k premiéru Špidlovi mnohem blíž. Schröder také není bezprostředně svázán s bojem sudetských Němců proti Benešovým dekretům jako jeho vyzyvatel, bavorský premiér Edmund Stoiber. Dá se předpokládat, že Schröder by byl při vzájemných jednáních vstřícnější, ani on se ale nejpalčivějšímu tématu českoněmeckých vztahů zřejmě nevyhne. Názory Schrödera a jeho stranických kolegů na zrušení českých právních norem, legalizujících poválečný odsun Němců, se během předvolební kampaně překvapivě přiblížily pohledům Stoiberovým. "Vysídlení Němců bylo bezprávím," řekl kancléř v televizi ARD. Přikyvoval mu i další účastník debaty držitel Nobelovy ceny, spisovatel Günter Grass. Stejně hodnotí tuto část společné minulosti program CDU/CSU. "Nejrozumnější je evropské řešení," pokračoval Schröder, "jakmile se Česko stane součástí Evropy, vše, co není v souladu s evropským právním chápáním, které odpovídá našemu, nemůže mít dál právní účinnost," vysvětlil dosavadní šéf německé vlády. "Dekrety týkající se vyhnání odporují evropskému právnímu a hodnotovému řádu. Pro EU jsou neúnosné," řekl pro změnu protikandidát Stoiber. I on je pro "evropské řešení" - zrušit dekrety kvůli evidentní kolizi s evropským právem. Předtím by se ovšem podle něj měla česká vláda distancovat od poválečného násilí. Ani v tom se od "předvolební" SPD neliší. Stačí připomenout výrok ministra vnitra Schilyho. "Ve smyslu česko-německé deklarace by se měla česká strana rozhodnout zrušit Benešovy dekrety." Stoiber je samozřejmě mnohem ostřejší v rétorice, která v České republice vyvolává (často pochopitelně) popudlivé válečné reminiscence. Schröder je diplomatičtější, mediálně přijatelnější a mnohem pružnější. To ovšem nemění nic na tom, že oba považují téma některých dekretů prezidenta Beneše za nevyřešené. Českou vládu tedy tak jako tak čeká těžká práce. Prohlášení parlamentu z konce dubna minulého roku je totiž vedeno přesně opačným duchem.
</TEXT>
</DOC>
<DOC>
<DOCID>LN-20020921014</DOCID>
<DOCNO>LN-20020921014</DOCNO>
<DATE>09/21/02</DATE>
<TITLE>
V posledních hodinách sázejí politici na emoce
</TITLE>
<TEXT>
Němci zítra rozhodnou o budoucnosti země i o vztazích s ČR
HANNOVER (od zvláštního zpravodaje LN v Německu) - Je pátek, šestnáct minut po dvacáté hodině. Třináct tisíc lidí v dortmundské Vestfálské hale bouří - k řečnickému pultu se právě postavil německý kancléř a šéf sociálních demokratů (SPD) Gerhard Schröder. Ovace přijímá s rukama sepjatýma nad hlavou. Potom se opírá o pult, pravou ruku svírá v pěst a pronáší třicetiminutový proslov nabitý emocemi. Kampaň sociálních demokratů před nedělními volbami končí bombasticky. "Opoziční CDU/CSU a liberálové chtějí vládnout, ale nemají na to schopnosti," pouští se kancléř zostra do svých nejsilnějších soupeřů. Třináct tisíc fanoušků nadšeně tleská a mává plakáty se sloganem "Zůstaň ve vládě, Gerde!". Schröder postupně promlouvá o jednotlivých volebních tématech. Jeho řeč je stručná, jasná a úderná. Co chvíli ji přerušuje bouřlivý potlesk a skandování. Z kancléře vyzařuje sebevědomí. Když domluví, ovládne halu fotbalová atmosféra. Schröder znovu pózuje s rukama nad hlavou. Pak začne celý stadion zpívat: "Stáhni Bavorovi kožené kalhoty, stáhni Bavorovi kožené kalhoty." Bavorem je myšlen Edmund Stoiber, hlavní Schröderův soupeř. "Stažení kalhot" pak symbolizuje drtivou volební porážku. Neutichající aplaus sklidil Schröder už na čtvrtečním mítinku v Hannoveru. Před 8 tisíci přívrženci tam burácel: "Vydržte! Bijte na poplach! A ničeho se nebojte! (...) Situace je dobrá, vše nasvědčuje tomu, že zvítězíme."
</TEXT>
<HEADING>
Schröder chce dál vládnout Německu
</HEADING>
<TEXT>
Šéf německých sociálních demokratů (SPD) a nynější kancléř Gerhard Schröder před čtyřmi roky prohlásil, že sníží vysokou nezaměstnanost v zemi. Jinak si prý nezaslouží, aby ho voliči zvolili znovu. Svůj slib nedodržel. Moci se však vzdát nehodlá. O Stoiberovi říká, že mu na post kancléře chybí "schopnosti". Žoviální a vtipem hýřící Schröder se v posledních týdnech stylizuje do role "krizového manažera". Shání peníze na škody způsobené povodněmi a "chrání" německé vojáky před nasazením v plánované americké operaci v Iráku.
Šéf německých sociálních demokratů (SPD) a nynější kancléř Gerhard Schröder před čtyřmi roky prohlásil, že sníží vysokou nezaměstnanost v zemi. Jinak si prý nezaslouží, aby ho voliči zvolili znovu. Svůj slib nedodržel. Moci se však vzdát nehodlá. O Stoiberovi říká, že mu na post kancléře chybí "schopnosti". Žoviální a vtipem hýřící Schröder se v posledních týdnech stylizuje do role "krizového manažera". Shání peníze na škody způsobené povodněmi a "chrání" německé vojáky před nasazením v plánované americké operaci v Iráku.
</TEXT>
</DOC>
<DOC>
<DOCID>LN-20020921015</DOCID>
<DOCNO>LN-20020921015</DOCNO>
<DATE>09/21/02</DATE>
<TITLE>
V posledních hodinách sázejí politici na emoce
</TITLE>
<TEXT>
Němci zítra rozhodnou o budoucnosti země i o vztazích s ČR
BERLÍN (od zvláštního zpravodaje LN v Německu) - Ručičky hodinek se blíží k osmé hodině večer, pět zpěváků ukončilo recitál muzikálových melodií. Teď vyklízejí pódium, aby uvolnili místo Edmundu Stoiberovi, který v Berlíně zakončí volební kampaň. Pět tisíc Stoiberových příznivců v berlínské hale Maxe Schmellinga ale ještě čeká generální zkouška. "Máme to štěstí, že dnes budeme na šest minut hosty v přímém přenosu v televizi ARD. Deseti milionům Němců ukážeme, jak vypadá nálada v CDU," hecuje moderátor. Najednou zvážní a zakřičí: "Vážené dámy, vážení pánové. Budoucí kancléř Německa přichází." Zazní melodie The Final Countdown (Poslední odpočítávání), sál bouří. K pódiu se probíjí, obklopen fotografy a kameramany, šéf sociálních a křesťanských demokratů Stoiber. Dav skanduje jeho jméno. O svém oponentovi již 14 dní tvrdí, že je komediant. "Za 48 hodin přebírám zodpovědnost za celé Německo. Schröder je mužem minulosti. Vynasnažím se, aby kancléřský úřad znovu neobsadil pokračovatel komika Gottschalka," baví Stoiber své příznivce a znovu přichází na scénu Irák a USA. "Schröder se chová podle Machiavelliho - když máš problémy ve vlastní zemi, mluv o válce," mírní hlas. "Máme-li odlišný názor od Američanů, je třeba mluvit o tom s nimi, nikoli jim nadávat," křičí Stoiber. Důvodem je výrok sociálně demokratické ministryně, která prezidenta Bushe přirovnala k Hitlerovi. "Tato nemožná paní je ostudou pro celé Německo. Také díky ní se začínáme izolovat. Podívejte se do zahraničního tisku. Španělé, Francouzi, Poláci a Češi kroutí hlavou," tvrdí Stoiber.
</TEXT>
<HEADING>
Stoiber je hlavním vyzyvatelem kancléře
</HEADING>
<TEXT>
Je jen jeden politik, který může vyhodit z kancléřského sedla šéfa sociálních demokratů (SPD) Gerharda Schrödera - bavorský premiér Edmund Stoiber, který kandiduje za opoziční koalici CDU/CSU. Němcům slibuje, že se pokusí celou zemi dostat na úroveň Bavorska, které sám považuje za výkladní skříň Německa. Klíčem k úspěchu by mohla být jeho pověstná pracovitost a buldočí povaha. Za Stoiberem stojí i průmyslníci a podnikatelé, kteří mají současné vlády "plné zuby". Přesto je Stoiber voličům méně sympatický než Schröder.
Je jen jeden politik, který může vyhodit z kancléřského sedla šéfa sociálních demokratů (SPD) Gerharda Schrödera - bavorský premiér Edmund Stoiber, který kandiduje za opoziční koalici CDU/CSU. Němcům slibuje, že se pokusí celou zemi dostat na úroveň Bavorska, které sám považuje za výkladní skříň Německa. Klíčem k úspěchu by mohla být jeho pověstná pracovitost a buldočí povaha. Za Stoiberem stojí i průmyslníci a podnikatelé, kteří mají současné vlády "plné zuby". Přesto je Stoiber voličům méně sympatický než Schröder.
</TEXT>
</DOC>
<DOC>
<DOCID>LN-20020921016</DOCID>
<DOCNO>LN-20020921016</DOCNO>
<DATE>09/21/02</DATE>
<GEOGRAPHY>BERLÍN</GEOGRAPHY>
<TEXT>
V neděli bude zvoleno 598 poslanců německého parlamentu. Každý volič má dva hlasy. První odevzdává konkrétnímu kandidátovi v daném volebním obvodu. Tímto způsobem je zvoleno celkem 299 poslanců Spolkového sněmu. Do parlamentu jde přímo ten kandidát, který v daném obvodu získá nejvíc hlasů. Zde tedy funguje většinový volební princip. Druhý hlas pak volič odevzdává stranické kandidátce v rámci dané spolkové země. Podle toho, kolik strana získá "druhých hlasů", se určí počet mandátů. Do parlamentu se přitom dostanou pouze zástupci stran, které v rámci celého Německa obdržely minimálně pět procent hlasů či získaly nejméně tři přímé mandáty. Mandáty, které strany získají, obsadí nejdříve kandidáti, kteří byli zvoleni přímo - "prvním hlasem". Zbylých 299 kandidátů se dostane do parlamentu na základě pořadí na kandidátských listinách stran v jednotlivých spolkových zemích. Když určitá strana získá více přímo zvolených mandátů, než jí náleží podle počtu obdržených "druhých hlasů", zůstanou jí zachovány. O tento počet mandátů se pak rozšíří celkový počet poslanců Spolkového sněmu. To zvýhodňuje především velké strany, jako je sociální demokracie (SPD) či koalice CDU/CSU.
</TEXT>
</DOC>
<DOC>
<DOCID>LN-20020921017</DOCID>
<DOCNO>LN-20020921017</DOCNO>
<DATE>09/21/02</DATE>
<GEOGRAPHY>BERLÍN</GEOGRAPHY>
<TEXT>
Volební horečka v Německu vrcholí a paní kancléřová je uprostřed nezvykle ostré výměny názorů s nejčtenějšími novinami v zemi. Její vyzyvatelka naopak sází spíš na klidnou, umírněnou strategii a v médiích opakuje, že nejvyšší prioritu pro ni má její rodina. Ty dvě ženy se ve skutečnosti neucházejí o post předsedkyně vlády, každá z nich ale po svém podporuje v tomto úsilí svého manžela. Devětatřicetiletá bývalá novinářka Doris Schröderová-Köpfová a o dvacet let starší žena v domácnosti Karin Stoiberová se neliší jen věkovým rozdílem jedné generace, ale také naprosto odlišným stylem působení na veřejnosti. Kancléř Gerhard Schröder a jeho vyzyvatel Edmund Stoiber se kvůli tomu střetli i v jednom ze svých předvolebních televizních duelů: "Má žena není politička - nejde do voleb, ale podporuje mě, příležitostně mi i radí, ale ne na veřejnosti," řekl konzervativec Stoiber. V případě jeho zvolení by asi šla německá první dáma ve stopách Hannelore Kohlové, která byla šestnáct let vidět po boku svého manžela-kancléře. Nikdy ji však nebylo moc slyšet. (Nejvíc na sebe upozornila vydáním dvou kuchařských knih.) "Ptám se, jak asi vnímá svou ženu člověk, který chce omezit její projevy na to, aby byla přátelská a hodná, ale aby pokud možno vůbec nemluvila o politice," reagoval Schröder. Byla to pro něj vítaná munice, protože jeho sociální demokraté se snaží vykreslit Stoibera jako zpátečníka. Doris Schröderová-Köpfová se coby manželka spolkového kancléře věnuje charitě. Stejnou tradici dodržuje i Stoiberová, nenápadná první dáma Bavorska. Zde ale jejich podobnost končí. Usedlá žena, která žije na předměstí Mnichova, se navždy vzdala svého zaměstnání v bance v roce 1971, když se jí narodilo první ze tří dětí. Doris Schröderová, čtvrtá manželka svého muže, měla mnohem dobrodružnější osud: 16 let pracovala jako politická novinářka, byla svobodnou matkou a prožila nějaký čas v New Yorku. Ke svému povolání se "vrátila" během letošní volební kampaně, kdy napsala a uveřejnila dvě rozsáhlé polemiky s nejčtenějším deníkem Bild, který útočil na jejího manžela.
</TEXT>
</DOC>
<DOC>
<DOCID>LN-20020921018</DOCID>
<DOCNO>LN-20020921018</DOCNO>
<DATE>09/21/02</DATE>
<TITLE>
Joschka Fischer
</TITLE>
<HEADING>
Tažný kůň Zelených
</HEADING>
<TEXT>
Podle agenturních průzkumů je Joschka Fischer lídr německých Zelených nejoblíbenějším německým politikem. Tento vynikající a zábavný řečník je zároveň jediným politikem své strany, který na sebe neustále strhává pozornost médií. Volební tým Zelených tak svou kampaň postavil takřka výlučně na Fischerovi. Tento současný šéf německé diplomacie, se v posledních dnech jednoznačně postavil za kancléře Schrödera v brojení proti účasti Německa v případném americkému útoku na Irák. Zelení doufají, že je Fischer dostane opět do vlády.
</TEXT>
<HEADING>
Gabi Zimmerová Šedá myš postkomunistů
</HEADING>
<TEXT>
"Je šedivou předsedkyní šedivé strany, nevlídná a bez temperamentu," napsal o Gabi Zimmerové šéfce německých postkomunistů list Die Süddeutsche Zeitung. Zimmerová se snaží, aby její východoněmecká strana oslovila voliče i na západě Německa. O tom, zda se jí to daří, panují pochybnosti. Zimmerová si dokázala udělat pořádek v řadách vlastní strany, voličům ale příliš sympatická není. Postkomunisté sází na to, že překvapí. Jako šéfka PDS v Durynsku dokázala v zemských volbách v roce 1999 porazit sociální demokraty.
Guido Westerwelle
</TEXT>
<HEADING>
Mistr úsměvů
</HEADING>
<TEXT>
Němečtí liberálové (FDP) nominovali na post kancléře svého šéfa Guida Westerwelleho. Šance, že se Westerwelle stane německým kancléřem, se rovnají nule. Ale podstatné je být na očích voličů, říkali si liberálové. A Westerwelle na sebe svou kandidaturou pozornost skutečně přitáhl - v médiích se dlouho pobuřoval nad tím, že se nemohl zúčastnit dvou televizních střetů Edmunda Stoibera a Gerharda Schrödera. Jinak je Westerwelle znám tím, že se neustále usmívá. Německý list Die Süddeutsche Zeitung ho proto nazval "mistrem úsměvů".
Němečtí liberálové (FDP) nominovali na post kancléře svého šéfa Guida Westerwelleho. Šance, že se Westerwelle stane německým kancléřem, se rovnají nule. Ale podstatné je být na očích voličů, říkali si liberálové. A Westerwelle na sebe svou kandidaturou pozornost skutečně přitáhl - v médiích se dlouho pobuřoval nad tím, že se nemohl zúčastnit dvou televizních střetů Edmunda Stoibera a Gerharda Schrödera. Jinak je Westerwelle znám tím, že se neustále usmívá. Německý list Die Süddeutsche Zeitung ho proto nazval "mistrem úsměvů".
</TEXT>
</DOC>
<DOC>
<DOCID>LN-20020921019</DOCID>
<DOCNO>LN-20020921019</DOCNO>
<DATE>09/21/02</DATE>
<TITLE>
Je po povodních a zároveň krátce před komunálními volbami. Někteří starostové v zaplavených obcích se bojí, aby jim voliči nevyčítali, že se věnují odklízení škod na svém vlastním majetku a zanedbávají pomoc ostatním.
</TITLE>
<GEOGRAPHY>SOBĚSLAV</GEOGRAPHY>
<TEXT>
Do složité situace se po povodních dostaly desítky českých úředníků a volených zástupců obcí, kterým voda vyplavila byty a domy. Zatímco lidé postižení záplavami právě v této chvíli očekávají od úřadů zvýšené nasazení a rychlou pomoc, někteří úředníci a komunální politici nestačí pomáhat sami sobě. Krátce před volbami by totiž voliči vytopenému starostovi údajně jen těžko odpustili, kdyby se místo práce v úřadě věnoval s krumpáčem a lopatou úklidu svého zatopeného domu. Někteří starostové se dokonce v obavě, aby nebyli nařčeni ze zneužívání svých pravomocí, vzdávají i nabízené humanitární pomoci a peněz. "O veškerou likvidaci škod se stará manželka, příbuzní a kamarádi. Já musím v tuto chvíli dávat přednost úřadu," říká například starosta jihočeské Soběslavi Jindřich Bláha. Po povodních se může paradoxně "pochlubit" tím, že mu řeka Lužnice jako jedinému zaměstnanci soběslavské radnice vyplavila domov. Velká voda totiž sahala v jeho bytě až do výše jednoho metru. Podobným nebo ještě horším způsobem ale záplavy postihly v Soběslavi další desítky rodin. Všichni zaplavení lidé nyní očekávají, že jim v těžké situaci pomůže největší měrou právě podobně postižený starosta. "Naštěstí manželka situaci zatím zvládá. Já se snažím alespoň trochu pomáhat v noci nebo chvíli o víkendech," říká Bláha, který zároveň odmítl veškerou humanitární a finanční pomoc nabízenou úřady. Starosta se údajně obává, aby se takzvaně nedostal do řečí. "I vysoušeč jsem si raději půjčil od kamaráda. Znáte to, lidé vám jen těžko uvěří, že jste si jako radní nezajistil nějakou nestandardní výhodu," říká Bláha. Starosta Soběslavi přitom není ani zdaleka jediným obecním radním v jižních Čechách, který s následky povodní bojuje hned na dvou frontách. Ve Veselí nad Lužnicí, které patří k vůbec nejpostiženějším městům v republice, vyplavila velká voda třetinu zaměstnanců zdejší radnice. "Ze sedmi mých náměstků byli vytopení čtyři," říká starosta Veselí Petr Hynek. Přiznává, že provoz úřadu je tak částečně ochromen. "Těžko mohu zakazovat lidem, kterým voda zničila dům, aby si vzali alespoň pár dnů dovolené na úklid," tvrdí starosta. Prosí proto všechny obyvatele města, aby měli s vyřizováním svých záležitostí na úřadě alespoň trochu trpělivosti. "Občas stejně zaslechneme nadávky. Na to jsme ale u některých lidí byli zvyklí i před povodněmi," konstatuje starosta.
SOBĚSLAV - Do složité situace se po povodních dostaly desítky českých úředníků a volených zástupců obcí, kterým voda vyplavila byty a domy. Zatímco lidé postižení záplavami právě v této chvíli očekávají od úřadů zvýšené nasazení a rychlou pomoc, někteří úředníci a komunální politici nestačí pomáhat sami sobě. Krátce před volbami by totiž voliči vytopenému starostovi údajně jen těžko odpustili, kdyby se místo práce v úřadě věnoval s krumpáčem a lopatou úklidu svého zatopeného domu. Někteří starostové se dokonce v obavě, aby nebyli nařčeni ze zneužívání svých pravomocí, vzdávají i nabízené humanitární pomoci a peněz. "O veškerou likvidaci škod se stará manželka, příbuzní a kamarádi. Já musím v tuto chvíli dávat přednost úřadu," říká například starosta jihočeské Soběslavi Jindřich Bláha. Po povodních se může paradoxně "pochlubit" tím, že mu řeka Lužnice jako jedinému zaměstnanci soběslavské radnice vyplavila domov. Velká voda totiž sahala v jeho bytě až do výše jednoho metru. Podobným nebo ještě horším způsobem ale záplavy postihly v Soběslavi další desítky rodin. Všichni zaplavení lidé nyní očekávají, že jim v těžké situaci pomůže největší měrou právě podobně postižený starosta. "Naštěstí manželka situaci zatím zvládá. Já se snažím alespoň trochu pomáhat v noci nebo chvíli o víkendech," říká Bláha, který zároveň odmítl veškerou humanitární a finanční pomoc nabízenou úřady. Starosta se údajně obává, aby se takzvaně nedostal do řečí. "I vysoušeč jsem si raději půjčil od kamaráda. Znáte to, lidé vám jen těžko uvěří, že jste si jako radní nezajistil nějakou nestandardní výhodu," říká Bláha. Starosta Soběslavi přitom není ani zdaleka jediným obecním radním v jižních Čechách, který s následky povodní bojuje hned na dvou frontách. Ve Veselí nad Lužnicí, které patří k vůbec nejpostiženějším městům v republice, vyplavila velká voda třetinu zaměstnanců zdejší radnice. "Ze sedmi mých náměstků byli vytopení čtyři," říká starosta Veselí Petr Hynek. Přiznává, že provoz úřadu je tak částečně ochromen. "Těžko mohu zakazovat lidem, kterým voda zničila dům, aby si vzali alespoň pár dnů dovolené na úklid," tvrdí starosta. Prosí proto všechny obyvatele města, aby měli s vyřizováním svých záležitostí na úřadě alespoň trochu trpělivosti. "Občas stejně zaslechneme nadávky. Na to jsme ale u některých lidí byli zvyklí i před povodněmi," konstatuje starosta.
</TEXT>
</DOC>
<DOC>
<DOCID>LN-20020921020</DOCID>
<DOCNO>LN-20020921020</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Od středy 25. září budou moci motoristé jezdit přes Libeňský a Jiráskův most. Palackého most bude ovšem od středy vyhrazen pouze pro městskou hromadnou dopravu a nebudou ho moci používat ani držitelé karet D. Ve stejný den bude na Strakonické ulici obnovena doprava v plném rozsahu, tedy ve všech jízdních pruzích. Po jednání pražského krizového štábu o tom informoval mluvčí magistrátu Martin Kupka. Z Jiráskova mostu ovšem nebude možné jet do Resslovy a Ječné ulice a dále na magistrálu, protože auta by zde blokovala tramvajovou dopravu. Řidiči budou moci z mostu pouze odbočit doprava a jet proti proudu Vltavy po nábřeží. Dopravní opatření doprovodí i otevření Libeňského mostu. Nájezd z Holešovic na most bude možný ulicemi Komunardů a dále Dělnickou, která bude jednosměrná. Z mostu nebude možné jet přímo do Dělnické, protože individuální doprava bude vedena ulicemi Jankovcova, U Uranie, Na Maninách a Jateční. Krizový štáb také rozhodl, že nezruší karty D, které jsou propustkou ke vjezdu do některých částečně uzavřených ulic.
</TEXT>
</DOC>
<DOC>
<DOCID>LN-20020921021</DOCID>
<DOCNO>LN-20020921021</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Při dnešní street party na pražském Těšnově, která bude součástí kampaně proti NATO, očekávají její organizátoři účast několika stovek lidí. Akci přijede podpořit i několik anarchistů ze Slovenska, Polska a Německa, řekl Petr Záras z Československé anarchistické federace. Ta akci spolu s Feministickou skupinou 8. března a organizací ORA Solidarita pořádá. Akce je řádně nahlášena, podle Zárase se nechtějí organizátoři odchýlit z dohodnuté trasy. Po několika hudebních produkcích se anarchisté chystají na Letnou. Na veřejný pořádek při akci budou dohlížet příslušníci pražské policejní správy, jednotlivých obvodů a připravena bude i stálá pořádková jednotka. "Nemohu teď říci, jestli bude rovnou v ulicích, ale spíše bude v záloze, kdyby se něco stalo," řekla policejní mluvčí Eva Brožová. Policie zatím nepředpokládá větší incidenty. Anarchisté chtějí akcí protestovat proti válkám a proti NATO, jehož summit se v listopadu uskuteční v Praze. Akce navazuje na street party, která se konala minulou sobotu v Bratislavě. Další demonstraci v rámci takzvané AntiNATO kampaně plánují anarchisté na 17. listopad. Demonstrovat proti Severoatlantické alianci a kapitalismu budou na Albertově. Další protesty budou provázet i o několik dní později začínající summit aliance v Praze. Dnešní pouliční slavnost nazvaná "NE světu válek a mocenských bloků" začne na pražském Těšnově hodinu po poledni. Policie očekává účast zhruba 300 až 500 lidí.
</TEXT>
</DOC>
<DOC>
<DOCID>LN-20020921022</DOCID>
<DOCNO>LN-20020921022</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Praha 11, kterou povodně nezasáhly, daruje milion korun školám v Karlíně, Radotíně a v Praze 7, tedy oblastem, které srpnové záplavy poškodily. Sdělila to tisková mluvčí Prahy 11 Lenka Stříhavková. Radotínské základní škole v Loučanské ulici daruje jedenáctá městská část 700 tisíc korun na částečné pokrytí škod na nemovitém majetku. Základní škole v Pernerově ulici věnuje 50 tisíc korun na nákup sportovního vybavení, učebních pomůcek a dalšího zařízení školy. Finanční dar ve výši 250 tisíc korun dostane Mateřská škola v Praze 7 v ulici U Uránie. Peníze poslouží na vybavení kuchyně, tříd, šaten, zahrady a hraček pro děti.
</TEXT>
</DOC>
<DOC>
<DOCID>LN-20020921023</DOCID>
<DOCNO>LN-20020921023</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Zdarma městskou hromadnou dopravu v Praze do obnovení plného provozu metra, rozšíření předností tramvají na křižovatkách a rozšíření zvláštních pruhů pro autobusy požadují mimo jiné tramvajáci, železničáři, odbory a koalice občanských sdružení SOS. Podle nich se kritická dopravní situace v Praze po povodních stále zhoršuje a je nedůstojná pro cestující i řidiče městských hromadných prostředků. Iniciovali proto petici za zlepšení podmínek cestování v Praze pod názvem Město pro lidi, kterou podepsalo již přes 3000 lidí. "Přidalo se k ní spousta odborových organizací v Praze včetně Federace řidičů tramvají a dalších," řekl včera Petr Štěpánek z koalice občanských sdružení SOS Praha. S požadavky se obrátil na primátora Igora Němce a pražský dopravní podnik. Štěpánek míní, že pokud by byla doprava zdarma, motivovalo by to řidiče, aby nechali auta doma a přepravovali se autobusy a tramvajemi. Méně aut v centru by pak zlepšilo rychlost, jakou městské dopravní prostředky Prahou projíždějí, míní. Situaci by podle něj zlepšilo také uzavření památkové rezervace pro auta a zrušení veškerých výjimek pro vjezd do centra mimo rezidentů. Nápomocné by bylo i zavedení metropolitních železničních linek, běžných v zahraničí, soudí Štěpánek. Petice rovněž požaduje, aby policie snížila povolenou rychlost na magistrále na 50 kilometrů v hodině a proměnila ji v městský bulvár. Vyzývá také, aby magistrát zahájil výstavbu cyklostezek.
</TEXT>
</DOC>
<DOC>
<DOCID>LN-20020921024</DOCID>
<DOCNO>LN-20020921024</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Od včerejšího podvečera do nedělních 21.00 mohou motoristé vjíždět do pražské čtvrti Karlín, která byla pro dopravu uzavřena při srpnových záplavách. Pro automobily se tak otevřela Hrabovka, tedy sjezd ze Žižkova nad Florencí, a rovněž Sokolovská na Invalidovně, informovala Daniela Razímová zpražské policie. Uzávěry na křižovatce ulic Křižíkova - Ke Štvanici a Sokolovská - Ke Štvanici se otevřou dnes odpoledne. Těšnovský tunel zůstane po celou dobu pro dopravu uzavřen. V neděli ve 21.00 se Karlín pro dopravu znovu uzavře. Od té doby bude platit stejný režim jako předtím, tedy pouze vjezd na povolení, uvedla Razímová. V Karlíně a části Libně zatopila velká voda na 1100 domů. Hned v prvních dnech poté, co voda Karlín opustila, se v této čtvrti zřítily tři domy. Poničeny zůstávají i některé komunikace.
</TEXT>
</DOC>
<DOC>
<DOCID>LN-20020921025</DOCID>
<DOCNO>LN-20020921025</DOCNO>
<DATE>09/21/02</DATE>
<TEXT>
Hasiči z Bílovce na Novojičínsku chytali prasata, která včera po havárii unikla z nákladního vozu a rozprchla se do okolních polí. Přestože všech 42 čuníků přestálo bez újmy nehodu i následný odchyt, ze života se dlouho radovat nebudou. Jejich pouť totiž tak jako tak skončí porážkou v ostravském Masokombinátu Martinov.
</TEXT>
</DOC>
<DOC>
<DOCID>LN-20020921026</DOCID>
<DOCNO>LN-20020921026</DOCNO>
<DATE>09/21/02</DATE>
<TEXT>
Některé z měst a obcí, které byly postiženy povodněmi, již začaly čerpat ze svých povodňových kont. Peníze většinou rozdělují přímo občanům, a to buď vyplácením hotovosti, nebo formou materiální pomoci. "Peníze rozdělíme mezi všechny obyvatele, něco dostanou i ti, kterým dům nespadl, protože přišli o vybavení a spotřebiče," říká Jiří Čížek, tiskový mluvčí Zálezlic, kde voda zničila 118 stavení. Podle Čížka je na zálezlickém kontě přes 9 milionů korun. Jak ale dodal, většina občanů dostane příspěvek ve formě materiální pomoci. "Máme strach, aby to někteří třeba nepropili, proto jim radši nakoupíme, co budou potřebovat," říká Čížek. Jako jednorázový finanční příspěvek rozdělují peníze v Českém Krumlově, kde se na kontě sešlo přes 5 milionů korun. "Lidé si musejí podat žádost, kterou pak schválí rada města. První peníze jsme proplatili asi před 10 dny," potvrdil Aleš Mik, tajemník městského úřadu. Výše příspěvku krumlovským firmám a občanům činí maximálně 20 tisíc korun. O způsobech využití peněz z povodňových kont nyní jednají i v jiných obcích.
</TEXT>
</DOC>
<DOC>
<DOCID>LN-20020921027</DOCID>
<DOCNO>LN-20020921027</DOCNO>
<DATE>09/21/02</DATE>
<TITLE>
Neúspěšní žadatelé o azyl vBritánii se včera vrátili na pražské ruzyňské letiště.
</TITLE>
<GEOGRAPHY>LONDÝN/PRAHA</GEOGRAPHY>
<TEXT>
Na pražském ruzyňském letišti včera v poledne přistálo speciální letadlo z Velké Británie, kterým bylo zpět do ČR deportováno 48 neúspěšných žadatelů o azyl. Podle informací britského ministerstva vnitra šlo o 21 žen a 27 mužů. Z celkového počtu bylo 21 nezletilých. Ve velké většině to jsou lidé romského původu. "To je jasné, většina českých žadatelů o azyl jsou Romové," potvrdil LN Jan Jařab, vládní zmocněnec pro lidská práva. Byl to už druhý podobný letecký transport v posledních týdnech. Stejným způsobem odeslala Británie zpět do vlasti 28 českých občanů 6. září. Podle ČTK byla akce pojmenována jako "Operace Elgar". Někteří z deportovaných, mezi nimiž bylo devítileté děvče, si skrývali tváře, jedna žena naopak ironicky ze schůdků mávala do televizní kamery. Britská imigrační služba nasadila na operaci dvacet svých úředníků. Přítomno bylo i několik policistů a pracovníci soukromé bezpečnostní agentury.
</TEXT>
<HEADING>
Masové deportace jsou účelové
</HEADING>
<TEXT>
Celá záležitost má velký vnitropolitický význam, protože britské ministerstvo vnitra je zejména v posledních dnech vystaveno prudké kritice, že problémy kolem azylu nezvládá a neplní vlastní sliby. To tento týden přiznal i britský ministr vnitra David Blunkett. Podle analýzy nezávislé organizace Migration Watch UK má 90 procent odmítnutých uchazečů o azyl velkou naději, že se jim podaří se deportaci vyhnout. Veřejná deportace má jednak ukázat, že vláda si počíná rozhodně, a jednak odradit další žadatele. "Masové deportace jsou účelové, chtějí tento problém zviditelnit, kdyby je deportovali po jednom, nikdo by si toho nevšiml. Navíc tak chtějí ostatní odradit, je to ale legitimní způsob," říká Jařab. Předáci českých Romů se domnívají, že se tato metoda míjí účinkem. "Pokud se někdo rozhodne opustit republiku, tak ho nic neodradí, ale nemělo by se to vztahovat jen na Romy," řekl Marek Polák, místopředseda Romské občanské iniciativy. Počet zájemců z ČR o azyl v Británii roste. Od dubna do konce června tam požádalo o azyl 595 lidí. Podle britských pravidel je v těchto statistikách uváděna pouze hlava rodiny, bez ohledu na to, jak je rodina početná. Zpět do ČR jsou podle Jařaba ročně deportovány stovky uchazečů o azyl. Další deportace jsou připraveny na 25. a 27. září.
Počty žadatelů o azyl z ČR v Británii
</TEXT>
</DOC>
<DOC>
<DOCID>LN-20020921028</DOCID>
<DOCNO>LN-20020921028</DOCNO>
<DATE>09/21/02</DATE>
<TITLE>
Ekonomický diář Jaroslava Plesla
</TITLE>
<TEXT>
Ředitel Budějovického měšťanského pivovaru Miroslav Leština je hlavním hrdinou článku, který o povodňových škodách v Česku napsal Peter S. Green, pražský dopisovatel amerického listu The New York Times. "Když voda z řeky Malše v srpnu zalila Budějovický měšťanský pivovar v hlavním městě českého piva, generální ředitel Miroslav Leština se přestal holit," napsal Green a citoval Leštinův výrok: "Oholím se, až začneme znovu vařit pivo." Americký novinář v článku popisuje pohnutý osud pivovaru, který původně patřil do skupiny ovládané Investiční a Poštovní bankou a později se stal majetkem nechvalně proslulého fotbalového bosse Františka Chvalovského. Zadlužený pivovar pak odkoupil budějovický podnikatel Jan Diviš. Zajímavější je však příběh bývalého volejbalisty Miroslava Leštiny (38). Dá se na něm demonstrovat prorůstání ekonomických zájmů do české politiky v průběhu 90. let. Leština se hned po listopadové změně poměrů pustil do byznysu i do politiky. Protože mu přátelé a známí přezdívají Šemík, pojmenoval tak i svou aukční a realitní kancelář Šemík. Licitátor Leština řídil například aukci vozového parku někdejších komunistických mocipánů. To se psal rok 1995 a jeho kariéra strmě stoupala. Jako šéf jihočeské organizace ODA měl nejen generačně velmi blízko k Romanu Češkovi (38), v letech 1994 až 1998 šéfovi Fondu národního majetku, předtím poradci a prvnímu náměstkovi ministra privatizace. Proto je přinejmenším zajímavé, že jeho agentura dražila státní majetek, například objekt českobudějovické Besedy. Jaké provize si za to účtovala, lze jen odhadovat. Hvězdná hodina Miroslava Leštiny přišla v listopadu 1997, když se Češka kvůli konfliktu zájmů vzdal poslaneckého mandátu. Na jeho místo v Poslanecké sněmovně nastoupil náhradník z jihočeské kandidátky ODA, kterým nebyl nikdo jiný než Leština. Ovšem v parlamentu dlouho nepobyl. Sedmnáct dní po složení poslaneckého slibu oznámil, že z rodinných důvodů mandát skládá. Pamětníci však vzpomínají, že Leština ve skutečnosti odstoupil na nátlak politiků z KDU-ČSL. Ti svým tehdejším koaličním kolegům z ODA údajně pohrozili, že pustí na veřejnost informace o podivných vazbách mezi Leštinou a FNM. O co tehdy mohlo jít, naznačily až informace zveřejněné ČTK v únoru 1998. Podle nich byla jedním ze sponzorů ODA i akciová společnost Jihočeské lesy, která v roce 1996 poslala na konto ODA nejprve 800 tisíc korun a pak další dva miliony korun. Zajímavé je, že akciovku zakládal Fond národního majetku, že v inkriminované době držel stát v podniku významný majoritní podíl a že v představenstvu firmy seděl Miroslav Leština. Nic víc, nic míň. To je příběh Miroslava Leštiny, budějovického podnikatele a politika, který si čtenáři The New York Times nikdy nepřečtou. Čeští čtenáři si tento týden mohli všimnout jiného zajímavého příběhu z 90. let. Josef Kotrba (někdejší ekonomický expert ODA) byl obviněn ze spáchání trestného činu porušování povinnosti při správě cizího majetku. Vyšetřoval klade Kotrbovi a dalším šesti lidem z tehdejšího představenstva České spořitelny za vinu, že jejich zaviněním přišla banka v druhé polovině 90. let o 850 milionů korun. Informací je málo, a tak nelze vyvozovat žádné dalekosáhlé závěry. Zajímavé však je, že se Kotrba včera odpoledne sešel s Andrejem Surňákem, šéfem agentury Crane, která řídila úspěšnou volební kampaň ČSSD a stará se o mediální obraz některých jejích politiků. Zhruba půlhodinová schůzka se odehrála v Lidovém domě, konkrétně v restauraci Hybernia. Uvidíme, zda bude Kotrba komunikovat lépe než jeho manželka Petra Buzková, která si zkomplikovala život zatloukáním o školní docházce dcery Anny.
</TEXT>
</DOC>
<DOC>
<DOCID>LN-20020921029</DOCID>
<DOCNO>LN-20020921029</DOCNO>
<DATE>09/21/02</DATE>
<TITLE>
Všech 12 milionů telefonních stanic v Česku, z toho osm milionů mobilních, dostane nová čísla
</TITLE>
<TEXT>
Mimo provoz budou v prvních třech nedělních hodinách pevné telefony. Volání na tísňové linky proto budou zajišťovat mobilní operátoři.
PRAHA - Už dnes v noci dojde k přečíslování všech telefonních stanic v České republice. Nejdříve přijdou na řadu mobilní telefony. Těm během poslední čtvrthodiny před půlnocí odpadne úvodní nula. Po této akci mobilních operátorů přijde na řadu přečíslování pevných linek. Ty budou od půlnoci až do tří hodin do rána mimo provoz. Neznamená to ovšem, že by všechny telefony nefungovaly plné tři hodiny. K přečíslování bude docházet postupně a jednotlivé ústředny budou odpojovány a znovu zprovozňovány po etapách. Během přečíslování bude poněkud komplikovanější volání na tísňové linky 112 (všeobecná), 150 (hasiči), 155 (záchranka) a 158 (policie). Vzhledem k tomu, že pevná síť bude mimo provoz, bude se možné dovolat pomoci jen prostřednictvím mobilních telefonů všech tří operátorů. Příslušné náhradní spojení bude zajišťovat Eurotel už od 23. hodiny. V pět hodin ráno pak plně převezme odpovědnost za tísňová volání opět Český Telecom. Linka 156 na městskou policii však bude během přečíslování mimo provoz. Zároveň se změnou čísel bude zlevněna takřka třetina hovorů. Dojde totiž k výraznému snížení počtu telefonních obvodů, ze 159 na 14. Tím se podstatně rozšíří území, kde se bude volat za místní hovorné.
Harmonogram přečíslování telefonních linek uskuteční se během dnešní noci a nedělního rána
- přesměrování tísňového volání zákazníků Eurotelu na náhradní řešení v síti tohoto operátora: ten bude zajišťovat provoz tísňových linek 150, 155, 158 a 112
</TEXT>
</DOC>
<DOC>
<DOCID>LN-20020921030</DOCID>
<DOCNO>LN-20020921030</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Schodek rozpočtu na příští rok může být vyšší, než se předpokládalo. Přitom už v původním návrhu ministerstva financí (MF) se počítalo srekordním schodkem. Stát totiž zvažuje možnost půjčit si peníze od Evropské investiční banky (EIB) na obnovu infrastruktury zničené povodněmi. "Když stát přijme půjčku nebo vydá dluhopisy, tak to zvyšuje deficit rozpočtu," uvedla ředitelka odboru ministerstva financí Renata Mládková. Pro růst zadlužení formou půjčky hraje zamítnutí zvýšení daní. Více peněz z daní mělo přispět na úhradu povodňových škod bez toho, aby se zvýšilo zadlužení státu. "S výnosy z daňových úprav nemůžeme aktuálně počítat. Výpadek pro rozpočet je zhruba osm miliard korun a my budeme muset hledat zdroje jinde," prohlásil ministr financí Bohuslav Sobotka. Za klíčový zdroj peněz označil půjčku od EIB. Zatím ale nebylo rozhodnuto, zda si ji stát vezme. MF proto předloží vládě k projednání návrh rozpočtu s původní výší deficitu 157,3 miliardy. O následných rozpočtových úpravách rozhodne podle Mládkové vláda 2. října. Konečný deficit se podle ní zvýšit nemusí, protože vláda může současně s půjčkou od EIB rozhodnout o rozložení úhrady ztráty České konsolidační agentury, což by naopak schodek snížilo.
</TEXT>
</DOC>
<DOC>
<DOCID>LN-20020921031</DOCID>
<DOCNO>LN-20020921031</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Projednávat nový balíček daňových úprav ve stavu legislativní nouze již nemá smysl, protože změny by se nestihly promítnout do návrhu státního rozpočtu na příští rok. Vláda proto bude postupně předkládat jednotlivé daňové zákony a parlament je projedná v řádných termínech. Jako první zřejmě přijde na řadu zvýšení spotřební daně z alkoholu a cigaret. Po včerejší schůzce zástupců stran vládní koalice na ministerstvu financí to řekli úřadující předseda Unie svobody-DEU Ivan Pilip a šéf sněmovního rozpočtového výboru Miroslav Kalousek (KDU-ČSL).
</TEXT>
</DOC>
<DOC>
<DOCID>LN-20020921032</DOCID>
<DOCNO>LN-20020921032</DOCNO>
<DATE>09/21/02</DATE>
<TITLE>
PRAHA - Přečíslování se dotkne více než 11 milionů telefonních stanic v České republice. Ani přes nákladné informační kampaně, které vedl Český Telecom, mobilní i alternativní operátoři, nelze předpokládat, že by všichni lidé vytáčeli od 22. září správná čísla. Co tedy dělat, abychom v neděli po vytočení čísla neslyšeli místo vyzváněcího tónu informaci, která nám oznámí, že volaná stanice byla přečíslována? Základním pravidlem je to, že všechna čísla, jak pro mobilní telefony, tak pro meziměstské a místní hovory, budou devítimístná. Žádné číslo přitom už nebude začínat nulou. Nebudou existovat ani meziměstské předvolby.
</TITLE>
<HEADING>
Z "mobilního" čísla odstraňte nulu
</HEADING>
<TEXT>
U čísel mobilních telefonů pouze zmizí úvodní nula. Například staré číslo 0606 123 456 ze změní na 606 123 456. Mezinárodní tvar mobilního čísla, například +420 606 123 456, zůstane stejný i po přečíslování. Poměrně jednoduché je to také s pražskými a brněnskými pevnými linkami. U nich se ke stávajícím číslům pouze přidá na začátek 2 pro Prahu a 5 pro Brno. Například pražské číslo 72 73 74 75 se změní na 272 737 475. V tomto tvaru jej budou vytáčet i mimopražští volající (tedy už bez meziměstského kódu Prahy 02). U ostatních pevných linek je to složitější. Nové tvary jejich čísel nelze vytvořit pouhým přidáním nebo odebráním jedné cifry. Číslo platné po přečíslování je proto nutné zjistit buď ve Zlatých stránkách, nebo na informační lince 14111 (od neděle i na čísle 1180). Nové číslo lze najít i na výpisu z telefonního účtu. Známí a obchodní partneři by se měli o svých nových telefonních číslech vzájemně informovat. Přečíslování se dotkne i bezplatných linek (0800 xxx xxx) nebo připojení k internetu (0906 xxx xxx). Zde ovšem také dojde k pouhému odstranění nuly. Nová čísla tak budou mít tvar 800 xxx xxx nebo 906 xxx xxx.
U čísel mobilních telefonů pouze zmizí úvodní nula. Například staré číslo 0606 123 456 ze změní na 606 123 456. Mezinárodní tvar mobilního čísla, například +420 606 123 456, zůstane stejný i po přečíslování. Poměrně jednoduché je to také s pražskými a brněnskými pevnými linkami. U nich se ke stávajícím číslům pouze přidá na začátek 2 pro Prahu a 5 pro Brno. Například pražské číslo 72 73 74 75 se změní na 272 737 475. V tomto tvaru jej budou vytáčet i mimopražští volající (tedy už bez meziměstského kódu Prahy 02). U ostatních pevných linek je to složitější. Nové tvary jejich čísel nelze vytvořit pouhým přidáním nebo odebráním jedné cifry. Číslo platné po přečíslování je proto nutné zjistit buď ve Zlatých stránkách, nebo na informační lince 14111 (od neděle i na čísle 1180). Nové číslo lze najít i na výpisu z telefonního účtu. Známí a obchodní partneři by se měli o svých nových telefonních číslech vzájemně informovat. Přečíslování se dotkne i bezplatných linek (0800 xxx xxx) nebo připojení k internetu (0906 xxx xxx). Zde ovšem také dojde k pouhému odstranění nuly. Nová čísla tak budou mít tvar 800 xxx xxx nebo 906 xxx xxx.
</TEXT>
</DOC>
<DOC>
<DOCID>LN-20020921033</DOCID>
<DOCNO>LN-20020921033</DOCNO>
<DATE>09/21/02</DATE>
<TITLE>
Prezident Václav Havel udělil bývalému starostovi New Yorku Giulianimu českou medaili Za hrdinství
</TITLE>
<TEXT>
Útok proti lidskosti. Při včerejší návštěvě místa, kde stávala newyorská "dvojčata", tak označil loňské teroristické útoky Václav Havel.
NEW YORK - Obří jámou, která na Dolním Manhattanu zbyla po "dvojčatech" Světového obchodního centra (WTC), se nese dunění pneumatických kladiv, rachocení jeřábů a pokřikování dělníků. Newyorčané, kteří procházejí kolem cestou do práce, mají zachmuřené tváře. Málokdo se podívá dovnitř Ground Zero, jak se tomuto místu říká. Vzpomínka na loňské 11. září je pro ně stále příliš živá. Sbíječky se náhle na chvíli odmlčí. Na plošinu nad sedm pater hlubokou jámu přichází český prezident Václav Havel doprovázený bývalým newyorským starostou Rudolphem Giulianim. Prezident s manželkou přistupují ke stěně, polepené fotografiemi obětí z řad policistů a hasičů, vzkazy a americkými vlaječkami. K několika věncům pokládají kytici.
</TEXT>
<HEADING>
Centrum města se ještě nevzpamatovalo
</HEADING>
<TEXT>
Giuliani bere první pár České republiky k zábradlí a ukazuje na okolní budovy. "Zde získáte nejlepší představu o tom, co se stalo. Věže WTC byly dvakrát tak vysoké než tyhle mrakodrapy," říká Havlovým, od nichž americká ochranka rezolutně odstrkává novináře. Po chvíli delegace odchází a jámou se opět rozlehnou sbíječky. Největší ruch panuje v severozápadní části jámy. "Staví se tam dočasná stanice příměstské železnice," vysvětluje mi Kenneth Holden, ředitel odklízecích prací na Ground Zero. Proč dočasná? "Je potřeba obnovit dopravní spojení s New Jersey, a než se rozhodne, co zde bude stát, bude asi trvat ještě dlouho," vysvětluje Holden. Giuliani s Havlem pak zamíří do kaple svatého Pavla, která se těsně po 11. září 2001 stala útočištěm hasičů a zdravotníků. "Šlo o útok proti lidskosti a civilizaci," říká Havel v krátkém projevu těsně poté, co Giulianimu udělí medaili Za hrdinství. Holdenovi a jeho kolegovi Michaelu Burtonovi, který velel všem záchranným pracím, předává pamětní medaile. Prezident poté stráví několik minut u výstavky architekta a fotografa Jiřího Boudníka. Asi dva metry dlouhý model přesně zachycuje, jak vypadal areál WTC těsně po 11. září 2001. "Svým způsobem je škoda, že jsme udělali tak dobrou práci a vše odklidili. Kdybychom nechali trosky tak, jak jsou, každý by viděl, jaká je cena terorismu. Ale samozřejmě bylo především třeba vyzdvihnout ostatky obětí," říká nám komisař Holden. Vzpamatoval se New York po roce z teroristických útoků? "Okraj města možná ano, ale lidé, kteří žili a pracovali tady na Manhattanu, zatím ne," tvrdí. "Hodně z nich je nervózní, mají strach, cítí se zranitelní. Bude trvat mnohem déle než jeden rok, než začnou normálně žít."
Giuliani bere první pár České republiky k zábradlí a ukazuje na okolní budovy. "Zde získáte nejlepší představu o tom, co se stalo. Věže WTC byly dvakrát tak vysoké než tyhle mrakodrapy," říká Havlovým, od nichž americká ochranka rezolutně odstrkává novináře. Po chvíli delegace odchází a jámou se opět rozlehnou sbíječky. Největší ruch panuje v severozápadní části jámy. "Staví se tam dočasná stanice příměstské železnice," vysvětluje mi Kenneth Holden, ředitel odklízecích prací na Ground Zero. Proč dočasná? "Je potřeba obnovit dopravní spojení s New Jersey, a než se rozhodne, co zde bude stát, bude asi trvat ještě dlouho," vysvětluje Holden. Giuliani s Havlem pak zamíří do kaple svatého Pavla, která se těsně po 11. září 2001 stala útočištěm hasičů a zdravotníků. "Šlo o útok proti lidskosti a civilizaci," říká Havel v krátkém projevu těsně poté, co Giulianimu udělí medaili Za hrdinství. Holdenovi a jeho kolegovi Michaelu Burtonovi, který velel všem záchranným pracím, předává pamětní medaile. Prezident poté stráví několik minut u výstavky architekta a fotografa Jiřího Boudníka. Asi dva metry dlouhý model přesně zachycuje, jak vypadal areál WTC těsně po 11. září 2001. "Svým způsobem je škoda, že jsme udělali tak dobrou práci a vše odklidili. Kdybychom nechali trosky tak, jak jsou, každý by viděl, jaká je cena terorismu. Ale samozřejmě bylo především třeba vyzdvihnout ostatky obětí," říká nám komisař Holden. Vzpamatoval se New York po roce z teroristických útoků? "Okraj města možná ano, ale lidé, kteří žili a pracovali tady na Manhattanu, zatím ne," tvrdí. "Hodně z nich je nervózní, mají strach, cítí se zranitelní. Bude trvat mnohem déle než jeden rok, než začnou normálně žít."
</TEXT>
</DOC>
<DOC>
<DOCID>LN-20020921034</DOCID>
<DOCNO>LN-20020921034</DOCNO>
<DATE>09/21/02</DATE>
<TITLE>
WASHINGTON - Několik pater vysoké, prosklené atrium budovy Světové banky ve Washingtonu se ve čtvrtek stalo dějištěm neobvyklé slavnosti. Český prezident Václav Havel zde předával několik státních vyznamenání a také poděkoval českým krajanům za podporu, kterou poskytli Česku po nedávných záplavách. Krajané přispěli i svou účastí na recepci - jeden lístek stál sedmdesát dolarů (2135 Kč) - a výtěžek měl jít na povodňové konto nadace manželů Havlových Vize 97. Mezi Čechoameričany se podíval mimo jiné i režisér Miloš Forman s manželkou, astronaut českého původu Eugen Cernan a politolog Jacques Rupnik. Přislíbenou účast naopak odřekla Condoleezza Riceová. Pod pódiem se tančila polka a další lidové tance. Havlovi se představila i "Miss československé obce v Minnesotě", která v kroji a s korunkou na hlavě stála na pódiu nedaleko české první dámy. Asi pětiletá dívenka zazpívala shromáždění "Ach synku, synku", a že nejde o Češku, prozradilo až chrčivé "ř" v závěrečném verši. Krátce nato manželé Havlovi i převážná část delegace odešli na další akci, která měla za cíl získat prostředky na likvidaci následků povodní. Vstupenka na slavnostní večeři ovšem tentokrát údajně stála tisíc dolarů ( 30 500 Kč). Krajané v atriu, kteří se na večeři nevydali, se ale bavili dál - ještě dlouho cvičili sokolové, zpívaly pěvecké sbory, tančila se beseda a pila americká verze Budvaru zvaná Czechvar.
</TITLE>
<TEXT>
Koho prezident v USA vyznamenal
MEDAILE ZA ZÁSLUHY O ČR
Milton Cerny (jeden ze zakladatelů a současný prezident krajanského sdružení Amerických přátel ČR)
</TEXT>
<HEADING>
Joseph Lane Kirkland, in memoriam (obhájce lidských práv)
</HEADING>
<TEXT>
Podplukovník Frank Marrow, in memoriam (za 2. světové války bojoval v čs. armádě, po válce se zapojil do exilové činnosti)
Peter Charles Schultz - za vynikající vědecké výsledky (vynálezce nové technologie výroby optického vlákna)
Jan Francis Tříska (odborník na problematiku východní Evropy a komunismu)
MEDAILE ZA HRDINSTVÍ
Rudolph Giuliani - za hrdinství při záchraně lidských životů
prezident také předal pamětní medaile Michaelu Burtonovi, který po 11. září 2001 velel záchranným pracím, a Kennethu Holdenovi, který dohlížel na odklízecí a rekonstrukční práce na Ground Zero
</TEXT>
</DOC>
<DOC>
<DOCID>LN-20020921035</DOCID>
<DOCNO>LN-20020921035</DOCNO>
<DATE>09/21/02</DATE>
<TITLE>
"Kolaches" neboli české koláče jsou k dostání po celém Texasu. Češi jsou zde zastoupeni více než kterýkoli národ unie.
</TITLE>
<GEOGRAPHY>HOUSTON</GEOGRAPHY>
<TEXT>
Podle Effie Rosenové by každý Texasan českého původu uměl odpovědět na otázku "Jak se máš?". Obává se však, že dnes by většině z nich věta připomínala řečtinu. Musíme se vždy hlásit ke svým kořenům, díky nim jsme výjimeční, tvrdí nicméně Rosenová, předsedkyně Českého kulturního střediska v Houstonu. Čeští Texasané mají v tomto americkém státě také výjimečné postavení. I když podle sčítání lidu z roku 2000 nejsou ani zdaleka největší etnickou skupinou v Texasu, hlásí se k českým kořenům 187 729 lidí z 20 milionů obyvatel - tedy nejvíce ze všech států unie. Činnost kulturního střediska (www.czechcenter.org) se nyní soustřeďuje do malého obchodu v houstonském obchodním středisku Northwest Mall, kde se prodávají knihy, panenky a zřejmě nejznámější český export - broušený křišťál a exotické pestrobarevné vázy. Výtěžek z prodeje a z každoročního plesu jdou na výstavbu stálého sídla střediska, které se staví vmuzejní čtvrti Houstonu. "Zaměřujeme se na mladé lidi a snažíme se je upozornit, že vycházejí z velmi bohatého dědictví, na které mohou být hrdí," říká český honorární konzul pro jižní část Texasu Raymond J. Snokhous.
První Čech v Texasu hrál na píšťalu v armádě
První Čech, o němž se ví, že po sobě zanechal v Texasu stopy, je Frederick Lemsky - hrál na píšťalu v texaské armádě při bitvě o San Jacinto, která státu zajistila v roce 1836 nezávislost na Mexiku. Česká imigrace nabrala obrátky v polovině 19. století, kdy reverend Josef Arnošt Bergman začal psát přátelům do Čech a na Moravu o zemi zaslíbené, kterou najdou v okrese Austin. Chudí čeští zemědělci a nádeníci, kteří chtěli utéci politické perzekuci a obdělávat vlastní půdu, zakládali farmy po celém centrálním Texasu. V roce 1910 už zde bylo 15 074 českých přistěhovalců. Ti se postupně začali stěhovat do měst a seznamovali se svými tradicemi i ostatní Texasany. Koláče, kterým se tu říká "kolaches", jsou nyní k dostání v celém státě. Češi také spolu s Němci založili pivovar v Shineru, který vyrábí jednu z nejoblíbenějších značek piva v oblasti a vyváží je do 22 dalších států.
</TEXT>
</DOC>
<DOC>
<DOCID>LN-20020921036</DOCID>
<DOCNO>LN-20020921036</DOCNO>
<DATE>09/21/02</DATE>
<TITLE>
Návratu inspektorů do Iráku by mělo předcházet ultimátum
</TITLE>
<TEXT>
Vojenský útok na Irák by bylo nejlepší zahájit v únoru, domnívají se podle deníku The Washington Times američtí plánovači.
BAGDÁD - Spojené státy nechtějí, aby se zbrojní inspektoři OSN vrátili do Iráku bez toho, aby jejich misi podpořila nová rezoluce Rady bezpečnosti. Šéf inspekčního týmu Hans Blix sice prohlásil, že první experti by do Bagdádu mohli dorazit už 15. října, americká vláda se tomu ale podle ministra zahraničí Colina Powella pokusí zabránit, pokud nebude do té doby schválena nová rezoluce. Ta by měla obsahovat zřetelnou hrozbu, že pokud bude Irák klást inspektorům dál překážky, může - jak dále prohlásil Powell - čelit "vážným důsledkům". Jinými slovy řečeno: může se stát terčem vojenského útoku. Podporu pro tuto variantu hledá americká vláda i v Kongresu, který by měl co nejdříve hlasovat o návrhu, v němž ho prezident George W. Bush žádá o poskytnutí volné ruky pro útok na Irák. Většina kongresmanů Bushův požadavek podporuje, i když někteří demokraté podle televizní stanice CNN vyjádřili k jeho ostrému jazyku výhrady. Jeden člen liberálního křídla Demokratické strany prý dokonce varoval, že text dokumentu "by mohl vést ke třetí světové válce". Mnohem větší práci ale bude mít Washington při hledání podpory ve světě, zvláště mezi dvěma stálými členy Rady bezpečnosti OSN, kteří mají k vojenské akci proti Iráku výhrady - Ruskem a Čínou. Najít společný postoj s prvním z nich bylo jedním z témat schůzky, kterou si na včerejší večer v Bílém domě naplánoval George W. Bush s ruskými ministry zahraničí a obrany. Ještě před jejím zahájením Bush telefonicky mluvil o přístupu k Iráku s ruským prezidentem Vladimirem Putinem. Putin během rozhovoru podle agentury Interfax zdůraznil, že nejdůležitější je nyní zajistit co nejrychlejší návrat inspektorů OSN. Zároveň s diplomatickými jednáními ale pokračují i přípravy na případný vojenský útok na Irák. Deník The Washington Times včera napsal, že plánovači z Pentagonu považují za nejlepší dobu pro zahájení ozbrojené akce únor. Dříve by totiž nebylo možné shromáždit potřebný vojenský kontingent, proti pozdějšímu termínu zase hovoří klimatické podmínky - v oblasti Perského zálivu totiž začne být nesnesitelně horko. Podle představ stratégů by měly útok zahájit údery ze vzduchu, během nichž by rakety s plochou dráhou letu typu Tomahawk společně s bombardéry B-2 zničily co největší část irácké protivzdušné obrany. Po nich by byly nasazeny letouny B-1 a B - 52, cílem jejichž střel by se stala velitelská centra irácké armády. Američtí představitelé zatím nejsou zajedno v otázce velikosti vojenského kontingentu, plány se pohybují v rozmezí 75 000 až 250 000 mužů. Ti ale budou každopádně rozmístěni na mnoha malých základnách, aby se nestávali snadným terčem iráckých raket Scud.
</TEXT>
</DOC>
<DOC>
<DOCID>LN-20020921037</DOCID>
<DOCNO>LN-20020921037</DOCNO>
<DATE>09/21/02</DATE>
<TITLE>
Úplný přepis včerejšího projevu prezidenta České republiky Václava Havla na City University of New York
</TITLE>
<HEADING>
Dámy, pánové, vážení přítomní, milí přátelé,
</HEADING>
<TEXT>
děkuji Eliemu i Billovi za jejich krásná slova a děkuji všem za to, že jste přišli. Mám v živé paměti koncert, kterým mne New York pozdravil jako čerstvého československého prezidenta skoro před třinácti lety, v únoru roku 1990. Nebyla to tehdy samozřejmě jen pocta mé osobě. Skrze mne byli pozdraveni všichni mí spoluobčané, kteří přede mnou či spolu se mnou tomuto režimu nenásilně vzdorovali. Mnoho svobodomyslných lidí na celém světě tehdy vidělo ve vítězství československé sametové revoluce jakousi předzvěst naděje na humánnější svět, v němž budou snad dokonce mít básníci stejně silné slovo jako bankéři. Naše dnešní setkání, neméně přátelské a dojemné, mne docela přirozeně vybízí k otázce, zda a jak jsem se za těch téměř třináct let změnil, co se mnou ten nepochopitelně dlouhý pobyt v prezidentské funkci udělal, jak mne změnilo to nesmírné množství různorodých zážitků, jež mi bylo dáno v té převratné době prožít. A zjišťuji velmi překvapivou věc: ačkoli by se dalo očekávat, že vršící se soubor zkušeností mi bude dávat stále víc sebejistoty, suverenity a protřelé obratnosti, pravý opak je pravdou: velmi jsem za tu dobu znejistěl a zeskromněl. Možná mi nebudete věřit, ale já mám skutečně každým dnem ze všeho větší trému, stále víc se bojím, že to či ono nezvládnu či zkazím, stále větší trápení mám se psaním svých projevů, u nichž se stále víc hrozím toho, jak beznadějně musím pořád dokola sám sebe opakovat, stále častěji se bojím, že krutě zklamávám něčí očekávání, že někde prozrazuji svou nekvalifikovanost, že páchám v dobré víře stále větší chyby, že přestávám být důvěryhodný a ztrácím právo dělat to, co dělám. A zatímco jiní služebně mladší prezidenti se radují z každé příležitosti setkat se navzájem nebo s kýmkoli jiným důležitým, vystoupit v televizi či mít někde projev, já se toho všeho stále víc bojím a občas se přesně tomu, co bych měl přijímat jako šanci, přímo vyhýbám z téměř iracionálního strachu, že tu šanci tak či onak promarním a dobré věci spíš jen ublížím. Jsem si zkrátka stále podezřelejší. A čím víc nepřátel mám, tím víc se vnitřně přidávám na jejich stranu a stávám se de facto hlavním nepřítelem sebe sama.
</TEXT>
<HEADING>
Začínám si uvědomovat míru odpovědnosti
</HEADING>
<TEXT>
Jak si tento veskrze nepravděpodobný vývoj mé osoby vysvětlit? Důkladněji se nad tím snad zamyslím, až přestanu být prezidentem, což se stane počátkem února příštího roku, až se aspoň na chvíli uchýlím do ústraní, získám od politiky určitý odstup a začnu - opět jako zcela svobodný muž - psát něco jiného než jen politické projevy. Zatím nabízím jedno z mnoha možných vysvětlení této věci: jak stárnu, zraji a nabývám zkušeností i rozumu, začínám si zvolna a v celém rozsahu uvědomovat míru své odpovědnosti a podivně pestrou paletu závazků, které z přijatého úkolu vyplývají. Navíc nezadržitelně nadchází čas, kdy se mne mé okolí, svět a - což je nejhorší - mé svědomí přestávají ptát na to, jaké mám ideály a cíle, čeho chci dosáhnout a jak chci svět změnit, a začínají se mne ptát na to, čeho jsem opravdu dosáhl, co jsem ze svých úmyslů splnil, jaké výsledky, jaké stopy a jaký svět po sobě zanechávám. A je to najednou týž neklid duše, který mne kdysi po léta nutil vystupovat proti totalitnímu režimu a nechat se za to zavírat, co mne dnes nutí hluboce pochybovat o hodnotě výsledků své vlastní práce nebo práce těch, které jsem podporoval či kterým jsem jejich působení umožnil. Když jsem v minulosti dostával různé čestné doktoráty a poslouchal laudatia, která byla při tom pronášena, nejednou jsem se v duchu usmíval tomu, že z těch oslavných projevů vystupuji téměř jako pohádkový hrdina: chlapec, který jménem dobra tak dlouho bušil hlavou do zdi hradu, v němž panovali zlí králové, až zeď spadla a on se sám stal králem a dlouhá léta pak dobrotivě panoval. Nechci to vůbec bagatelizovat, všech svých doktorátů si velmi vážím a vždy znovu bývám při jejich předávání dojat, nicméně zmínil jsem se o té druhé, pro mne tehdy trochu legrační stránce věci proto, že teprve teď začínám chápat, jaká to byla všechno vlastně ďábelská past osudu: vždyť já byl skutečně ze dne na den vržen do světa pohádky, abych pak dlouhá léta musel padat k zemi a stále lépe si uvědomovat, že pohádky jsou jen ztělesněné lidské archetypy a že svět opravdu nemá strukturu pohádky. A tak - aniž jsem se kdy snažil stát pohádkovým králem, a přesto, že jsem se ve své funkci ocitl téměř z donucení a tak trochu jako omyl historie - nebylo mi odpuštěno nic z tvrdého dopadu z pohádky na zem a ze světa revolučních svátků do světa byrokratické každodennosti. Abyste mi dobře rozuměli: neříkám vůbec, že jsem svůj zápas prohrál a že vše je ztraceno. Naopak: náš svět, lidstvo a naše civilizace se dnes ocitají na dosud asi nejvýznamnější křižovatce své historie a mají větší šanci než kdykoli v nedávné době pochopit svou situaci a dvojsmyslnost svého směřování a rozhodnout se pro cestu rozumu, míru a spravedlnosti, nikoli pro cestu vlastní zkázy. Říkám pouze jediné: vydat se touto cestou znamená mnoho tvrdé práce, odříkání, trpělivosti, vzdělání, klidného nadhledu, ochoty riskovat nepochopení a znamená to rovněž, že každý by měl umět odhadnout své síly a podle toho jednat, případně počítat s tím, že buď s novými úkoly vzrostou i jeho síly, nebo naopak že mu mohou síly dojít.
</TEXT>
<HEADING>
Prezidentství chápu jako dar osudu
</HEADING>
<TEXT>
Nelze zkrátka už spoléhat na pohádky a pohádkové hrdiny. Nelze spoléhat na omyly dějin, které vynášejí básníky do míst, kde se ruší impéria a vojenské pakty. Je třeba bedlivě naslouchat jejich varovným hlasům a brát tyto hlasy velmi vážně, třeba ještě vážněji než hlasy bankéřů či burziánů, ale nelze spoléhat na to, že se svět - uchopen jejich básnickou rukou - okamžitě změní v báseň. Ať tak, či onak, jedno vím určitě: bez ohledu na to, jak jsem zahrál svěřenou roli a zda jsem si ji vůbec přál a zasloužil, jakož i na to, jak moc jsem či nejsem spokojen se svými výkony, chápu své prezidentství jako nesmírný dar osudu. Vždyť jsem měl možnost se účastnit vpravdě světodějných změn! A ta možnost stála - jak životní zkušenost a tvořivá příležitost - za všechny pasti, které v sobě skrývala. A teď, dovolíte-li, se konečně vzdálím od sebe jako fyzické osoby a pokusím se formulovat tři své dávné jistoty či svá dávná pozorování, v nichž mne pobyt ve světě vysoké politiky jen dál utvrdil: 1) Má-li lidstvo přežít a vyvarovat se nových katastrof, pak musí být celosvětový politický pořádek provázen upřímným vzájemným respektem různých civilizačních okruhů, kultur, národů či kontinentů a jejich upřímnou snahou hledat a nalézat ty hodnoty či základní mravní imperativy, které jsou jim společné, a ukládat je do základů svého soužití v tomto globálně propojeném světě. 2) Zlu je třeba čelit hned v jeho zárodku, a nejde-li to jinak, pak i silou. Nesmírně inteligentní a nesmírně drahé moderní zbraně nechť v případě, že musejí být použity, uchrání civilní obyvatelstvo. Nedokáží-li to, byly miliardy do nich investované vyhozeny. 3) Zkoumáme-li nejrůznější problémy dnešního světa, ať ekonomické, sociální, ekologické, či obecně civilizační, vždycky nakonec ať chceme, či nechceme - narazíme na otázku, zda to či ono je či není slušné či zda to z planetárního a dlouhodobého hlediska je či není odpovědné. Mravní řád a jeho zdroje, lidská práva a zdroje práva lidí na lidská práva, lidská odpovědnost a její původ, lidské svědomí a zkoumavý pohled toho, před nímž nelze nic zakrýt oponou vznešených slov - to jsou podle mého nejhlubšího přesvědčení a podle všech mých zkušeností ta vůbec nejdůležitější politická témata této doby. Vážení přátelé, vidím-li před sebou a kolem sebe tolik slavných lidí, kteří jako by se snesli odkudsi z celosvětového hvězdného nebe, pak se přece jen nemohu vyvarovat pocitu, že se v závěru svého dlouhého padání z pohádky na tvrdou zem náhle ocitám zase v pohádce. Rozdíl je snad jediný: teď si takové pocty dokážu asi vážit víc, než jsem byl schopen si podobné události vážit před třinácti lety. A nakonec bych rád - jako to dělají ti z vás, kteří dostávají Oscary poděkoval své ženě Dagmar za trápení, které má s mým trápením, a samozřejmě producentce dnešního setkání, naší milé Caroline! Děkuji vám za pozornost.
(mezititulky redakce)
</TEXT>
</DOC>
<DOC>
<DOCID>LN-20020921038</DOCID>
<DOCNO>LN-20020921038</DOCNO>
<DATE>09/21/02</DATE>
<TITLE>
Preventivní akce by měly být v budoucnosti tím hlavním, co bude zajišťovat podle nové strategické doktríny bezpečnost USA.
</TITLE>
<GEOGRAPHY>WASHINGTON</GEOGRAPHY>
<TEXT>
Americký prezident George Bush zaslal včera Kongresu svou koncepci strategie národní bezpečnosti, která se odklání od odstrašování charakterizující období studené války. Koncepce klade důraz na preventivní akce proti teroristům, kteří usilují o zbraně hromadného ničení, a zdůrazňuje, že USA budou jednat v případě potřeby samy. "Spojené státy již nemohou spoléhat jen na to, že budou reagovat, jak tomu bylo v minulosti. Nemůžeme nechat naše nepřátele, aby udeřili první," uvedl Bush v dokumentu "Strategie národní bezpečnosti USA". To znamená akce proti nepřátelským silám jako je Irák iv případě, že mezinárodní organizace jako OSN nebudou jednat. "Zdravý rozum a sebeobrana velí, aby Američané zakročili proti takovým vznikajícím hrozbám ještě před tím, než se plně zformují," zdůrazňuje Bush v 33stránkovém dokumentu, který je prvním souhrnným vysvětlením zahraniční politiky Bushovy vlády. "I když Spojené státy budou soustavně usilovat o získání podpory mezinárodního společenství, nebudeme v případě potřeby váhat jednat sami, a naplnit tak právo na sebeobranu tím, že zakročíme proti takovýmto teroristům a zabráníme jim poškodit náš lid a naši zemi," uvedl Bush.
</TEXT>
<HEADING>
USA si musejí udržet technologickou výhodu
</HEADING>
<TEXT>
Dokument de facto oficiálně vyhlašuje smrt strategie z doby studené války, kdy proti sobě stály dva bloky vyzbrojené jadernými zbraněmi. Strategie tvrdí, že termíny jako odstrašování a zadržování, které byly úhelným kamenem americké politiky od 40. let, jsou v dnešním světě překonané. Podle amerického deníku The New York Times jde z hlediska národní bezpečnosti o nejrobustnější a místy nejagresivnější přístup od dob prezidenta Ronalda Reagana. Dokument ujišťuje, že USA "neužívají svou sílu, aby prosazovaly jednostrannou výhodu". Namísto toho usilujeme o vytvoření rovnováhy sil, která podporuje lidskou svobodu, napsal Bush. Nicméně jedním z nejvýraznějších rysů nové strategie je její trvání na tom, že "prezident nemá v úmyslu dovolit žádné zahraniční mocnosti dohnat ohromný náskok, který Spojené státy získaly po pádu Sovětského svazu". Naše moc bude dostatečně silná, aby odradila potenciální protivníky od dalšího vojenského posilování v naději, že doženou, nebo předeženou Spojené státy, uvádí Bushův dokument. Bushova strategie se diametrálně liší od dokumentu, který v roce 1999 předložil Bushův předchůdce Bill Clinton. Ten se dlouze zaměřoval na prevenci finančních krizí, jaké ohrožovaly Rusko a Asii. Bushova strategie v tomto směru vyzývá ostatní země, aby přistoupily na jeho vlastní ekonomickou filozofii, počínaje nízkými daněmi.
Dokument de facto oficiálně vyhlašuje smrt strategie z doby studené války, kdy proti sobě stály dva bloky vyzbrojené jadernými zbraněmi. Strategie tvrdí, že termíny jako odstrašování a zadržování, které byly úhelným kamenem americké politiky od 40. let, jsou v dnešním světě překonané. Podle amerického deníku The New York Times jde z hlediska národní bezpečnosti o nejrobustnější a místy nejagresivnější přístup od dob prezidenta Ronalda Reagana. Dokument ujišťuje, že USA "neužívají svou sílu, aby prosazovaly jednostrannou výhodu". Namísto toho usilujeme o vytvoření rovnováhy sil, která podporuje lidskou svobodu, napsal Bush. Nicméně jedním z nejvýraznějších rysů nové strategie je její trvání na tom, že "prezident nemá v úmyslu dovolit žádné zahraniční mocnosti dohnat ohromný náskok, který Spojené státy získaly po pádu Sovětského svazu". Naše moc bude dostatečně silná, aby odradila potenciální protivníky od dalšího vojenského posilování v naději, že doženou, nebo předeženou Spojené státy, uvádí Bushův dokument. Bushova strategie se diametrálně liší od dokumentu, který v roce 1999 předložil Bushův předchůdce Bill Clinton. Ten se dlouze zaměřoval na prevenci finančních krizí, jaké ohrožovaly Rusko a Asii. Bushova strategie v tomto směru vyzývá ostatní země, aby přistoupily na jeho vlastní ekonomickou filozofii, počínaje nízkými daněmi.
</TEXT>
</DOC>
<DOC>
<DOCID>LN-20020921039</DOCID>
<DOCNO>LN-20020921039</DOCNO>
<DATE>09/21/02</DATE>
<TITLE>
První den parlamentních voleb mají za sebou Slováci. Podle nejmenovaných zdrojů možná do sněmu zvolí i poslance z extremistických stran.
</TITLE>
<GEOGRAPHY>BRATISLAVA</GEOGRAPHY>
<TEXT>
Necelých 22 tisíc policistů zajišťuje hladký průběh slovenských parlamentních voleb, které skončí dnes, dvě hodiny po poledni. Na regulérnost voleb dohlížejí pozorovatelé z mezinárodních i nevládních organizací: ti si však podle televize TA3 letos všímali spíše již skončené předvolební kampaně než průběhu vlastního hlasování. To prý s ohledem na to, že na nyní již demokratickém Slovensku - v kontrastu s rokem 1998, kdy v zemi autoritářsky ještě vládl premiér Vladimír Mečiar nepředpokládají falšování výsledků. Volební prognózy přinesou média ihned po uzavření celkem 5885 volebních místností v celé zemi. První předběžné výsledky ovšem Ústřední volební komise zveřejní až zítra, tedy v neděli před polednem, nejspíše kolem desáté hodiny dopolední. List SME včera konstatoval, že Slovensko v tomto směru zaostává za většinou zemí střední Evropy. Nejen mediální scéna včera žila obviněním deníků Nový Čas a Pravda. Ty prý porušily volební moratorium tedy zákaz uveřejňování předvolebních zpráv, které by mohly na poslední chvíli ovlivnit nerozhodnuté či váhající voliče. Podle slovenské syndičky Kláry Grossmanové je obvinění na místě, přičemž k hřešícím médiím připojila ještě deník SME. Zmíněným listům hrozí vysoká pokuta. Navzdory volebnímu moratoriu však mezi novináři probleskují zprávy o údajných průzkumech, které pro potřebu svých klientů provádějí komerční sociologické organizace. Podle nich prý mají na vstup do 150členného parlamentu reálnou šanci i strany z naprostého okraje politického spektra, a to jak levého (ortodoxní komunisté), tak pravého (radikální nacionalisté). I když volební zákon zakazuje zveřejňovat v první den hlasování, kolik lidí přišlo k urnám, přesto byla podle odhadů účast poměrně vysoká. Například jenom v centru Bratislavy odvolilo během prvních čtyř hodin přibližně 30 až 40 procent voličů. Deník Národná Obroda včera přinesl informaci, podle které jeden z možných vítězů voleb - dosud mimoparlamentní strana Smer nezávislého poslance a občasného populisty Roberta Fica - již zahájil vyjednávání o povolební spolupráci s etnickou a liberální Stranou maďarské koalice (SMK). Ficovo vyjednávání však nijak zvlášť neděsí slovenské analytiky, stejně jako je příliš neděsí Fico sám. "Nikdy nezpochybnil směřování Slovenska do EU a NATO, proto je pro Evropu přijatelný," konstatuje slovenský politolog Grigorij Mesežnikov. "Evropský kurs není ohrožen, pokud bude existovat vláda bez HZDS," míní dále Mesežnikov, podle kterého se však Vladimír Mečiar a jeho Hnutí za demokratické Slovensko (HZDS) stávají stále okrajovější silou.
BRATISLAVA - Necelých 22 tisíc policistů zajišťuje hladký průběh slovenských parlamentních voleb, které skončí dnes, dvě hodiny po poledni. Na regulérnost voleb dohlížejí pozorovatelé z mezinárodních i nevládních organizací: ti si však podle televize TA3 letos všímali spíše již skončené předvolební kampaně než průběhu vlastního hlasování. To prý s ohledem na to, že na nyní již demokratickém Slovensku - v kontrastu s rokem 1998, kdy v zemi autoritářsky ještě vládl premiér Vladimír Mečiar nepředpokládají falšování výsledků. Volební prognózy přinesou média ihned po uzavření celkem 5885 volebních místností v celé zemi. První předběžné výsledky ovšem Ústřední volební komise zveřejní až zítra, tedy v neděli před polednem, nejspíše kolem desáté hodiny dopolední. List SME včera konstatoval, že Slovensko v tomto směru zaostává za většinou zemí střední Evropy. Nejen mediální scéna včera žila obviněním deníků Nový Čas a Pravda. Ty prý porušily volební moratorium tedy zákaz uveřejňování předvolebních zpráv, které by mohly na poslední chvíli ovlivnit nerozhodnuté či váhající voliče. Podle slovenské syndičky Kláry Grossmanové je obvinění na místě, přičemž k hřešícím médiím připojila ještě deník SME. Zmíněným listům hrozí vysoká pokuta. Navzdory volebnímu moratoriu však mezi novináři probleskují zprávy o údajných průzkumech, které pro potřebu svých klientů provádějí komerční sociologické organizace. Podle nich prý mají na vstup do 150členného parlamentu reálnou šanci i strany z naprostého okraje politického spektra, a to jak levého (ortodoxní komunisté), tak pravého (radikální nacionalisté). I když volební zákon zakazuje zveřejňovat v první den hlasování, kolik lidí přišlo k urnám, přesto byla podle odhadů účast poměrně vysoká. Například jenom v centru Bratislavy odvolilo během prvních čtyř hodin přibližně 30 až 40 procent voličů. Deník Národná Obroda včera přinesl informaci, podle které jeden z možných vítězů voleb - dosud mimoparlamentní strana Smer nezávislého poslance a občasného populisty Roberta Fica - již zahájil vyjednávání o povolební spolupráci s etnickou a liberální Stranou maďarské koalice (SMK). Ficovo vyjednávání však nijak zvlášť neděsí slovenské analytiky, stejně jako je příliš neděsí Fico sám. "Nikdy nezpochybnil směřování Slovenska do EU a NATO, proto je pro Evropu přijatelný," konstatuje slovenský politolog Grigorij Mesežnikov. "Evropský kurs není ohrožen, pokud bude existovat vláda bez HZDS," míní dále Mesežnikov, podle kterého se však Vladimír Mečiar a jeho Hnutí za demokratické Slovensko (HZDS) stávají stále okrajovější silou.
</TEXT>
</DOC>
<DOC>
<DOCID>LN-20020921040</DOCID>
<DOCNO>LN-20020921040</DOCNO>
<DATE>09/21/02</DATE>
<TITLE>
Méně vodky a více piva pijí v poslední době Rusové. Nová opatření však mohou způsobit, že se vrátí k tvrdému alkoholu.
</TITLE>
<GEOGRAPHY>MOSKVA</GEOGRAPHY>
<TEXT>
Chystané omezení reklamy na pivo, zvýšení poplatků za dovoz plechovek a zařízení na výrobu piva i růst spotřební daně komplikuje život ruským pivovarům. Jedno z nejlépe prosperujících odvětví ruského průmyslu bije na poplach a varuje před tím, že Rusové se opět vrhnou na tvrdý alkohol, bude-li tato tendence pokračovat. Kvalita ruského piva se v posledních letech výrazně zlepšila a spotřeba zlatavého moku se prudce zvyšuje. Jak svědčí statistiky, Rusové pijí méně vodky a více piva. V roce 2000 se spotřeba čistého alkoholu na osobu snížila o dvanáct procent. Zatímco v minulosti se Rusové pídili po proslulých značkách českého či německého moku, nyní dávají přednost domácí produkci. To však může brzy skončit.
</TEXT>
<HEADING>
Pivo výhradně v plechovkách
</HEADING>
<TEXT>
Zhruba před deseti lety si plechovku piva mohli dovolit jen majetní Rusové. Teprve nedávno ruské společnosti začaly nabízet své pivo výhradně v plechovkách. Zájem o ně je obrovský a má se za to, že zhruba 40 procent spotřebitelů žádá právě toto balení. Ministerstvo hospodářského rozvoje a obchodu ovšem navrhlo výrazné zvýšení dovozní daně na pivní plechovky. Podle výrobců piva to fakticky znamená zákaz dovozu hliníkových obalů. Podle producentů piva se ministerstvo rozhodlo prosazovat domácí výrobce, kteří však potřebám pivovarů nestačí. Dalším problémem je zvýšení spotřební daně o 25 procent, což způsobí zvýšení ceny piva a následně i snížení jeho spotřeby. Pivní vášně vyvolává v Rusku také chystaný zákaz reklamy na pivo v televizi a rozhlase od 17.00 do 22.00 hodin. Poslanci motivují pivní restrikce snahou omezit spotřebu piva zejména mezi mladými lidmi. "Nevadilo by mi, kdyby šlo jen o reklamu piva. U nás v televizi se ale propaguje pivní styl života. Nemusíš pracovat, jdi na pivo. To je nehoráznost," říká ministr práce a sociálního rozvoje Alexandr Počinok. Podle statistik Rusko nicméně zdaleka není na předním místě co do spotřeby tohoto nápoje. Ve srovnání s Českem, kde se vypije zhruba 161 litrů piva na osobu za rok, je ruských 42 litrů malé množství. Podle pivovarů nejsou žádné důvody k obavám z pivního alkoholismu. Nepochopitelné jsou i vládní restrikce proti odvětví, které prosperuje.
Zhruba před deseti lety si plechovku piva mohli dovolit jen majetní Rusové. Teprve nedávno ruské společnosti začaly nabízet své pivo výhradně v plechovkách. Zájem o ně je obrovský a má se za to, že zhruba 40 procent spotřebitelů žádá právě toto balení. Ministerstvo hospodářského rozvoje a obchodu ovšem navrhlo výrazné zvýšení dovozní daně na pivní plechovky. Podle výrobců piva to fakticky znamená zákaz dovozu hliníkových obalů. Podle producentů piva se ministerstvo rozhodlo prosazovat domácí výrobce, kteří však potřebám pivovarů nestačí. Dalším problémem je zvýšení spotřební daně o 25 procent, což způsobí zvýšení ceny piva a následně i snížení jeho spotřeby. Pivní vášně vyvolává v Rusku také chystaný zákaz reklamy na pivo v televizi a rozhlase od 17.00 do 22.00 hodin. Poslanci motivují pivní restrikce snahou omezit spotřebu piva zejména mezi mladými lidmi. "Nevadilo by mi, kdyby šlo jen o reklamu piva. U nás v televizi se ale propaguje pivní styl života. Nemusíš pracovat, jdi na pivo. To je nehoráznost," říká ministr práce a sociálního rozvoje Alexandr Počinok. Podle statistik Rusko nicméně zdaleka není na předním místě co do spotřeby tohoto nápoje. Ve srovnání s Českem, kde se vypije zhruba 161 litrů piva na osobu za rok, je ruských 42 litrů malé množství. Podle pivovarů nejsou žádné důvody k obavám z pivního alkoholismu. Nepochopitelné jsou i vládní restrikce proti odvětví, které prosperuje.
</TEXT>
</DOC>
<DOC>
<DOCID>LN-20020921041</DOCID>
<DOCNO>LN-20020921041</DOCNO>
<DATE>09/21/02</DATE>
<TITLE>
Mračna šedého dýmu stoupají z poškozeného sídla Jásira Arafata, na něž včera zaútočila izraelská armáda.
</TITLE>
<GEOGRAPHY>RAMALLÁH</GEOGRAPHY>
<TEXT>
Izraelské jednotky včera zaútočily na sídlo palestinského vůdce Jásira Arafata v Ramalláhu na západním břehu Jordánu a srovnaly se zemí tři z budov komplexu. Odvetná akce za čtvrteční sebevražedný útok v Tel Avivu, k němuž se přihlásilo radikální hnutí Hamas, měla za cíl izolovat palestinského předáka a zatknout 20 hledaných radikálů údajně ukrytých v Arafatově sídle. Večer zasáhl výstřel z tanku i Arafatovu úřadovnu. Poničeno bylo patro nad místnostmi, ve kterých byl v té chvíli palestinský předák. On sám nebyl podle svědků zraněn. Ráno byl ale při přestřelce zabit jeden z jeho tělesných strážců. Vojáci opakovaně vyzývali prostřednictvím tlampačů hledané Palestince, kteří se v sídle ukrývají, aby se vzdali. Několik hodin po obléhání tak 20 osob skutečně učinilo. Jak se ale později ukázalo, někteří Izraelem stíhaní přední palestinští činitelé, včetně šéfa tajné policie Taufika Tiravího, mezi nimi nebyli.
</TEXT>
<HEADING>
Izrael: Nechceme Arafata zabít, pouze izolovat
</HEADING>
<TEXT>
"Co se týče Arafata, nemáme v úmyslu jej vypovědět ani na něj střílet. Chceme ho pouze izolovat," řekl izraelský ministr obrany Benjamin ben Eliezer s tím, že vojáci neopustí místo, dokud nebudou vydáni všichni hledaní radikálové. Arafat a jeho poradci naléhají na světové vůdce, aby "přinutili Izrael k ukončení agrese, která ohrožuje Arafatův život a životy všech okolo," řekl z obléhaného sídla telefonicky palestinský ministr financí Salám Fajad. Po obklíčení Arafatova sídla v Ramalláhu následoval vpád izraelských sil do pásma Gazy do hloubky čtyř kilometrů, tedy nejhlouběji od zahájení palestinské intifády před dvěma lety. Při dělostřelecké palbě zde zahynuli dva lidé.
"Co se týče Arafata, nemáme v úmyslu jej vypovědět ani na něj střílet. Chceme ho pouze izolovat," řekl izraelský ministr obrany Benjamin ben Eliezer s tím, že vojáci neopustí místo, dokud nebudou vydáni všichni hledaní radikálové. Arafat a jeho poradci naléhají na světové vůdce, aby "přinutili Izrael k ukončení agrese, která ohrožuje Arafatův život a životy všech okolo," řekl z obléhaného sídla telefonicky palestinský ministr financí Salám Fajad. Po obklíčení Arafatova sídla v Ramalláhu následoval vpád izraelských sil do pásma Gazy do hloubky čtyř kilometrů, tedy nejhlouběji od zahájení palestinské intifády před dvěma lety. Při dělostřelecké palbě zde zahynuli dva lidé.
</TEXT>
</DOC>
<DOC>
<DOCID>LN-20020921042</DOCID>
<DOCNO>LN-20020921042</DOCNO>
<DATE>09/21/02</DATE>
<GEOGRAPHY>WASHINGTON</GEOGRAPHY>
<TEXT>
Necelé dva týdny před teroristickými útoky z loňského 11. září vedení amerického Federálního úřadu pro vyšetřování (FBI) zamítlo požadavek na pátrání po jednom z budoucích únosců. Vyplývá to ze zprávy komise Kongresu. Nejmenovaný agent FBI požádal 29. srpna 2001 nadřízené, aby mu povolili zahájit pátrání po Chálidu Minzárovi. Ten byl jedním z únosců z 11. září. Vedení FBI to odmítlo s tím, že Minzár není vyšetřován kvůli podezření z trestného činu. Na to agent odpověděl: "Jednoho dne někdo zemře a veřejnost nebude rozumět tomu, proč jsme nebyli efektivnější."
</TEXT>
</DOC>
<DOC>
<DOCID>LN-20020921043</DOCID>
<DOCNO>LN-20020921043</DOCNO>
<DATE>09/21/02</DATE>
<TITLE>
Napojení na Al Kajdu má prý muž, který se podle tisku chystal naletět s uneseným letadlem na Bílý dům.
</TITLE>
<GEOGRAPHY>WASHINGTON</GEOGRAPHY>
<TEXT>
Americké tajné služby se vážně zabývaly dalším ze série varování před novým teroristickým útokem. Podle deníku The Washington Times totiž zachytily zprávu, že se súdánský pilot vycvičený v Afghánistánu a napojený na síť Al Kajda chce pokusit unést letadlo a navést ho na Bílý dům. Mluvčí tajných služeb CIA a FBI podle listu nechtěli věc komentovat, nicméně pozdě večer nejmenovaný zdroj oznámil, že Súdánec byl zatčen a je ve vazbě. Na útok se měl připravovat v sousední Kanadě, kam měl přijet minulý týden. Kanadské úřady ale nenašly žádný záznam, který by jeho příjezd do země potvrzoval. Zadržený muž toto vše popírá. Bílý dům se podle některých spekulací měl stát jedním z cílů útoků z 11. září. Naletět do něj mělo čtvrté unesené letadlo, které se ale po boji pasažérů s posádkou zřítilo v Pensylvánii. Nedávno získaná prohlášení představitelů Al Kajdy, odvysílaná na katarské satelitní stanici Al-Džazíra, ale nasvědčují spíše tomu, že cílem čtvrtého letadla byl Kongres. Informace o záměrech súdánského pilota je další ze záplavy varování, která se dostávají americkým představitelům do ruky. FBI například tento týden varovala, že se teroristé mohou pokusit unést letadlo nějakým novým způsobem. Bývalý pracovník oddělení CIA pro boj proti terorismu Vincent Cannistraro ale v The Washington Times varoval, že ověřit pravost těchto informací je těžké. Americké úřady nicméně v poslední době údajně získaly množství náznaků, že buňky Al Kajdy v jednotlivých zemích dostaly širokou volnost pro provádění teroristických útoků, což může ještě více ztížit jejich odhalení.
WASHINGTON - Americké tajné služby se vážně zabývaly dalším ze série varování před novým teroristickým útokem. Podle deníku The Washington Times totiž zachytily zprávu, že se súdánský pilot vycvičený v Afghánistánu a napojený na síť Al Kajda chce pokusit unést letadlo a navést ho na Bílý dům. Mluvčí tajných služeb CIA a FBI podle listu nechtěli věc komentovat, nicméně pozdě večer nejmenovaný zdroj oznámil, že Súdánec byl zatčen a je ve vazbě. Na útok se měl připravovat v sousední Kanadě, kam měl přijet minulý týden. Kanadské úřady ale nenašly žádný záznam, který by jeho příjezd do země potvrzoval. Zadržený muž toto vše popírá. Bílý dům se podle některých spekulací měl stát jedním z cílů útoků z 11. září. Naletět do něj mělo čtvrté unesené letadlo, které se ale po boji pasažérů s posádkou zřítilo v Pensylvánii. Nedávno získaná prohlášení představitelů Al Kajdy, odvysílaná na katarské satelitní stanici Al-Džazíra, ale nasvědčují spíše tomu, že cílem čtvrtého letadla byl Kongres. Informace o záměrech súdánského pilota je další ze záplavy varování, která se dostávají americkým představitelům do ruky. FBI například tento týden varovala, že se teroristé mohou pokusit unést letadlo nějakým novým způsobem. Bývalý pracovník oddělení CIA pro boj proti terorismu Vincent Cannistraro ale v The Washington Times varoval, že ověřit pravost těchto informací je těžké. Americké úřady nicméně v poslední době údajně získaly množství náznaků, že buňky Al Kajdy v jednotlivých zemích dostaly širokou volnost pro provádění teroristických útoků, což může ještě více ztížit jejich odhalení.
</TEXT>
</DOC>
<DOC>
<DOCID>LN-20020921044</DOCID>
<DOCNO>LN-20020921044</DOCNO>
<DATE>09/21/02</DATE>
<TITLE>
USA půjčí Polsku na stíhačky. V Polsku vrcholí výběrové řízení na vyzbrojení vzdušných sil 48 novými bojovými stíhacími letouny. Eso v souboji vynesla americká administrativa, když prezident George Bush požádal americký Kongres o bezúročnou půjčku Polsku na koupi amerických letounů F-16.
</TITLE>
<TEXT>
Členové Fa-lun-kungu odsouzeni. Patnáct stoupenců duchovního hnutí Fa-lun-kung bylo ve městě Čchangčchun odsouzeno až ke dvacetiletému vězení za to, že v části systému kabelové televize přerušili oficiální vysílání a odvysílali vlastní protestní videonahrávky. Přívrženci Fa-lun-kungu byli uznáni vinnými z poškození majetku televize a rozhlasu a z podvratné činnosti.
Rakušané chtějí šilink. Osm měsíců po skončení éry šilinku si Rakušané stále nemohou přivyknout na euro. Hlavním důvodem je zdražení, které zavedení eura přineslo. Zatímco v únoru uvedlo zhruba 76 procent dotázaných, že při placení eurem nemá "vůbec dobrý pocit", v srpnu poměr nespokojenců stoupl na 84 procent.
Američtí vojáci napadeni. Příslušníci amerických zvláštních jednotek na východě Afghánistánu byli napadeni raketami a střelbou z těžkých kulometů, nicméně neutrpěli žádné ztráty.
</TEXT>
</DOC>
<DOC>
<DOCID>LN-20020921045</DOCID>
<DOCNO>LN-20020921045</DOCNO>
<DATE>09/21/02</DATE>
<TITLE>
TV Nova zoufale potřebuje investora, aby i nadále v konkurenci obstála
</TITLE>
<TEXT>
Postupný odchod Vladimíra Železného z TV Nova a jeho kandidatura do Senátu je logickým vyústěním letní krize na Barrandově. Těžko si lze představit, že by Železný, zatížený spory s bývalým partnerem TV Nova, vedl televizi i v době, kdy se ji noví majitelé budou snažit prodat strategickému zahraničnímu investorovi. Železný se v očích velkých mediálních společností zdiskreditoval, jeho pozitivní potenciál se vyčerpal, a proto je pro Novu dále nepoužitelný. Neúprosný zákon trhu, na který se ředitel tolikrát odvolával při rušení některých pořadů, platí i v jeho případě. Ze Železného se stala persona non grata, bez níž půjde všechno lépe. Otázkou zůstává, jak se s případným odchodem ředitele vyrovnají zaměstanci Novy, u nichž má Železný tradičně silnou pozici.
</TEXT>
<HEADING>
Odpovědnost nese Železný
</HEADING>
<TEXT>
Skupina PPF přikročila k řešení situace v Nově velmi pragmaticky. Zavázala si ředitele tím, že za něj postupně splatila miliardovou pohledávku vůči CME, a zároveň tlačí na jeho odchod z televize. Je to logické, Vladimír Železný je při jednáních o vstupu strategického zahraničního investora, která probíhají už třetí rok, poněkud rozporuplnou osobou. Stockholmská mezinárodní arbitráž v tomto okamžiku nehraje vůbec žádnou roli. Protože jde o spor společnosti CME s českým státem, majitelé TV Nova se jím nemusejí vůbec zabývat. Provoz televize očekávaný výrok arbitrů neovlivní, zvláště ne ve chvíli, kdy už ředitelem nebude Vladimír Železný. Očekávání CME, že se česká vláda pokusí najít smír a nabídne bývalému investorovi Novy licenci na celoplošné vysílání, se také ukázala jako lichá. Sice existuje návrh zákona, podle kterého by měli provozovatelé elektronických médií, jejichž přičiněním vznikne státu škoda, tuto škodu uhradit, novela ale přichází s křížkem po funuse - zákon nelze aplikovat zpětně. Veškerá odpovědnost tak padá na hlavu Vladimíra Železného. Majitele TV Nova čeká jediný úkol: najít nového investora a své podíly v této televizi co nejvýhodněji prodat.
</TEXT>
<HEADING>
Sledovanost stále klesá
</HEADING>
<TEXT>
O vstup silného partnera usiluje Nova prakticky od chvíle, kdy se ve zlém rozešla se CME. Má k tomu pádné důvody: od odchodu z Měšťanské besedy nesídlí ve vlastní budově (studia na Barrandově si pouze pronajímá), drasticky omezila výdaje do programu a těžko si lze představit, že by v tuto chvíli mohla byť jen uvažovat o projektech placených digitálních kanálů, o nichž Železný v minulosti několikrát hovořil ve Volejte řediteli. Představa, že se vstupem PPF do Novy situace změní, byla bláhová. Finančníci vytušili možnost zajímavého zhodnocení okamžité investice. Splatili dluhy Železného, ale do programu a dalšího rozvoje televize se jim investovat nechce. TV Nova proto ještě zintenzivnila recyklaci starých pořadů, která vede k odlivu diváků ke konkurenci, hlavně ke staromilské Primě. Od roku 1997, kdy se v České republice začaly používat tzv. peoplemetry pro elektronické měření sledovanosti televizí, podíl Novy mírně, ale vytrvale klesá (za celých pět let o sedm procentních bodů). Pro televizi to znamená dost velký problém: protože zisk z prodeje reklamního času je přímo závislý na dosažené sledovanosti, musí rok co rok odvysílat více spotů, aby její příjmy neklesaly. Podobný problém jako Nova má i její slovenská sestra Joj. V porovnání s dominantní Markízou nabízí program, který se dá označit za slabý odvar (spolumajitel Markízy Pavol Rusko o Joj hovoří jako o odpadkovém koši Novy). To nahrává domněnce, že vznik TV Joj měl pouze zvýšit cenu celého mediálního holdingu okolo Novy. Nahrává tomu i její zbrklý a poněkud nepovedený start. Markíza má navíc výhodu v tom, že na Slovensku dosud neexistuje jednotný způsob měření sledovanosti, který by odrážel reálné rozložení sil na trhu. Televize, která spolyká 80 procent všech výdajů do reklamy, si pak může dovolit masivně investovat do programu. Nova je v odlišné situaci. Její příjmy filtruje majitel, jehož jediným zájmem je, aby při co nejmenších nákladech vydělala co nejvíce peněz. Či spíše, aby pokud možno při žádných nákladech generovala stále stejně vysoké zisky. To dost dobře nejde, a proto je pro Novu důležité, aby nový investor přišel co nejdříve.
O vstup silného partnera usiluje Nova prakticky od chvíle, kdy se ve zlém rozešla se CME. Má k tomu pádné důvody: od odchodu z Měšťanské besedy nesídlí ve vlastní budově (studia na Barrandově si pouze pronajímá), drasticky omezila výdaje do programu a těžko si lze představit, že by v tuto chvíli mohla byť jen uvažovat o projektech placených digitálních kanálů, o nichž Železný v minulosti několikrát hovořil ve Volejte řediteli. Představa, že se vstupem PPF do Novy situace změní, byla bláhová. Finančníci vytušili možnost zajímavého zhodnocení okamžité investice. Splatili dluhy Železného, ale do programu a dalšího rozvoje televize se jim investovat nechce. TV Nova proto ještě zintenzivnila recyklaci starých pořadů, která vede k odlivu diváků ke konkurenci, hlavně ke staromilské Primě. Od roku 1997, kdy se v České republice začaly používat tzv. peoplemetry pro elektronické měření sledovanosti televizí, podíl Novy mírně, ale vytrvale klesá (za celých pět let o sedm procentních bodů). Pro televizi to znamená dost velký problém: protože zisk z prodeje reklamního času je přímo závislý na dosažené sledovanosti, musí rok co rok odvysílat více spotů, aby její příjmy neklesaly. Podobný problém jako Nova má i její slovenská sestra Joj. V porovnání s dominantní Markízou nabízí program, který se dá označit za slabý odvar (spolumajitel Markízy Pavol Rusko o Joj hovoří jako o odpadkovém koši Novy). To nahrává domněnce, že vznik TV Joj měl pouze zvýšit cenu celého mediálního holdingu okolo Novy. Nahrává tomu i její zbrklý a poněkud nepovedený start. Markíza má navíc výhodu v tom, že na Slovensku dosud neexistuje jednotný způsob měření sledovanosti, který by odrážel reálné rozložení sil na trhu. Televize, která spolyká 80 procent všech výdajů do reklamy, si pak může dovolit masivně investovat do programu. Nova je v odlišné situaci. Její příjmy filtruje majitel, jehož jediným zájmem je, aby při co nejmenších nákladech vydělala co nejvíce peněz. Či spíše, aby pokud možno při žádných nákladech generovala stále stejně vysoké zisky. To dost dobře nejde, a proto je pro Novu důležité, aby nový investor přišel co nejdříve.
</TEXT>
</DOC>
<DOC>
<DOCID>LN-20020921046</DOCID>
<DOCNO>LN-20020921046</DOCNO>
<DATE>09/21/02</DATE>
<TITLE>
Obhajoba Jakeše a Lenárta je scestná
</TITLE>
<TEXT>
Je jako Ježíš Kristus, vykroužil smělou paralelu obhájce bossů komunistického režimu Milouše Jakeše a Jozefa Lenárta. Každá doba si prý žádá obětní beránky, na které převádí vlastní hříchy. Lenárt narážku rozvinul a přirovnal se k mistru Janovi či Giordanu Brunovi. Asi proto, aby zdůraznil, že nikdy nebyl generálním tajemníkem, ale jen jeho následovníkem. Padlo i cosi o inkvizici a odkazovalo se na bibli. V případu vlastizrady, který projednává pražský soud, jsou tyto příměry zcela nesrozumitelné. Kdo by asi tak na Milouše sváděl své hříchy snad 99 pragováků? Obžalovaní spíš chtěli naznačit, že jsou viněni za vše, co bylo spácháno na naší vlasti před rokem 1989. Za ničení životů i charakterů lidí, devastaci přírody a tisíciletého duchovního odkazu předchozích generací by si to plně zasloužili. Světská justice demokratického státu tyto těžké zločiny bohužel soudit neumí. Ani kdyby si komunisty znetvořená část společnosti tisíckrát chtěla najít obětní beránky. Je tak možno vznést jen obvinění před tribunálem celé lidské pospolitosti. Žalobce by pak mohl reagovat i na hyperbolu obhajoby: Milouši a Jozefe, viním vás z toho, že jste se coby pomahači Velkého inkvizitora pokoušeli ovládnout svět a svobodné myšlení lidí. A vedli jste je do záhuby.
</TEXT>
</DOC>
<DOC>
<DOCID>LN-20020921047</DOCID>
<DOCNO>LN-20020921047</DOCNO>
<DATE>09/21/02</DATE>
<TITLE>
Volby: Schröderova vidina vypadá lákavěji
</TITLE>
<TEXT>
Německý kancléř Gerhard Schröder si své předvolební trumfy dokonale načasoval a je to on, kdo před nedělními volbami tahá za delší kus provazu. Schröderovi se podařilo vytvořit dokonalou zástěrku v podobě rétoricky přesvědčivých litanií proti útoku na Irák. Centrální téma voleb nezaměstnanost - se tím náhle vytratilo z pozornosti. A kancléřův konkurent Edmund Stoiber nemohl v závěru dostatečně využít svou hlavní zbraň - tvrdé otloukání nesplněných vládních slibů o kancléřovu hlavu. Schröder už předtím vyrukoval se slušnou obranou, jíž byl obrat do budoucna, což se mu nakonec vyplatilo. Místo aby se vytáčel a omlouval za to, že nedodržel slovo, rovnou Němcům naservíroval nové sliby. Do tří let má nezaměstnanost klesnout o polovinu, což by v dlouhodobě ztuhlých německých poměrech byl světový rekord, ne-li přímo zázrak. Schröder chce snížit daně i podpory v nezaměstnanosti a doufá, že tímto způsobem vzniknou desetitisíce nových pracovních míst. Další statisíce míst se mají zrodit ve východním Německu, kam poplynou nové miliardy eur. S nižšími daněmi a podporou pro východní země počítá i Stoiber. Bavorský bard si však netroufl tolik přehánět, proto byl méně viditelný. Němci se tedy v neděli budou mimo jiné rozhodovat mezi střízlivým programem ekonomické obnovy z Bavorska a silně nalakovanou sociální vidinou zručného aranžéra Schrödera. Pro rozhodování v den voleb vypadá ta druhá možnost jistě lákavěji.
</TEXT>
</DOC>
<DOC>
<DOCID>LN-20020921048</DOCID>
<DOCNO>LN-20020921048</DOCNO>
<DATE>09/21/02</DATE>
<TITLE>
EL PAIS
</TITLE>
<TEXT>
Bílý dům směřuje k završení pamětihodné operace, jíž chce oživit jeden z klasických nástrojů koloniálních dob: vyjednávat se zbytkem světa nové kapitulace. Od konce 17. až do 20. století se občanské i právní vztahy mezi velkými západními mocnostmi a státy, které dnes nesou označení třetí svět (...), řídily zákonným mechanismem, který je všeobecně znám jako kapitulace. (...) Koloniální mocnosti například přinutily osmanskou říši, aby po celé 19. století a až do svého zániku uplatňovala výjimečný režim, který dával různé výsady občanům těchto mocností, kteří porušovali zákony Vysoké porty. Nynější snaha prezidenta Bushe vyjednat bilaterálně beztrestnost (tj. imunitu) pro americké vojáky v humanitárních nebo trestních misích v zahraničí se velmi podobá někdejším kapitulacím v novém vydání. (...) Amerikou kladeným požadavkům neunikne ani EU, i když je nepochybné, že čím větší význam jí bude jako spojenci připisován, tím opatrněji budou požadavky vyjadřovány. (...) Washington proklamuje, že v dnešní době na světové scéně vystupují (...) jen dva druhy aktérů - USA a ti ostatní. (Madrid 19. 9. 2002)
</TEXT>
</DOC>
<DOC>
<DOCID>LN-20020921049</DOCID>
<DOCNO>LN-20020921049</DOCNO>
<DATE>09/21/02</DATE>
<TITLE>
Systém státních financí už nelze udržet
</TITLE>
<TEXT>
Velká hra miliard nabírá obrátky. Jednotliví ministři začínají předkládat své požadavky na státní rozpočet, který bude v příštích týdnech projednávat Špidlova vláda. Již nyní je možné říci, že se nedočkáme žádného překvapení. Jako každý rok budou příjmy do státní kasy nedostačující. Jediným rozdílem oproti minulosti bude rekordní výše schodku: činí 157 miliard korun. Letos však mají ministři po ruce laciný argument, proč chtějí více peněz: "Byly přece povodně." Na obnovu infrastruktury ale půjde jen pár desítek miliard korun z celkové výše výdajů okolo 850 miliard korun. Peníze na úhradu povodňových škod jsou tak pouze kapkou v rozpočtovém moři. Přesto se kolem nich roztočil dlouho nevídaný cirkus. Bylo kvůli nim nutné "překopat" celou daňovou soustavu. Jen vyšší daně mohly podle vlády přinést zdroje na povodňové škody. Poté, co daně v Poslanecké sněmovně neprošly, se málem rozpadl kabinet. Pravým důvodem pro rozsáhlou změnu daní je ale dlouhodobá neudržitelnost dnešního systému státních financí. V příštím roce hodlají ministři spotřebovat o neuvěřitelných 157 miliard více, než stát získá z daní, cel a dalších příjmů. Výrazné zlepšení se přitom nedá očekávat ani v dalších letech. Stále zřetelněji se tak ukazuje, že stát nemá na to, aby financoval takový rozsah státní pomoci a řešil problémy jednotlivých podniků. Na sociální stát ą la Švédsko bude muset Špidla zapomenout. Ať už se mu to líbí, či nikoliv.
</TEXT>
</DOC>
<DOC>
<DOCID>LN-20020921050</DOCID>
<DOCNO>LN-20020921050</DOCNO>
<DATE>09/21/02</DATE>
<TITLE>
reaguje Stanislav Gross na fakt, že ho Špidla dopředu neinformoval, a dodává: Necpu se nikam, kam nejsem pozvaný
</TITLE>
<TEXT>
ROZHOVOR TÝDNE Stanislav Gross S ministrem vnitra hovořila Renata Kalenská
"Párování" Jana Kavana s jedním poslancem KSČM takový obchod s Grebeníčkovými komunisty se prvnímu místopředsedovi ČSSD Stanislavu Grossovi zamlouvá. Není však nadšený ze skutečnosti, že Kavan do parlamentu vůbec kandidoval.
LN: Vladimír Špidla prohlásil, že celá ta anabáze kolem Hany Marvanové nebyla vládní krize. Souhlasíte s ním?
Taky jsem slyšel termín náběh k vládní krizi. Možná bych to ponechal v tomhle slovníku. Ale myslím, že teď o to slovíčkaření moc nejde. Situace byla vážná, ale krize nastane ve chvíli, kdy vláda zkolabuje a není schopna plnit své ústavní funkce. Tak daleko jsme nedošli, protože správa země fungovala normálně. Ale náběh k této krizi to nepochybně byl.
LN: Vy říkáte náběh, Špidla říká poučení. Máme tomu rozumět jako "Poučení z krizového vývoje"?
My teď zrovna jedno "Poučení z krizového vývoje" píšeme. Je to pracovní název materiálu, který vyhodnocuje povodně. Takže to je možná "Poučení z krizového vývoje" číslo dvě. Ale srovnávat situaci vlády se situací po povodních, to by dobré nebylo.
LN: Jak jste se tedy poučili? Je pro vás US-DEU spolehlivý partner?
Je to náš partner.
LN: Spolehlivý partner?
Já odpovídám, že US je pro mě partner. A doufám, že spolehlivý.
LN: Je spolehlivý proto, že jste mu svázali ruce?
Já vycházím z toho, že každému je zapotřebí zachovávat důstojnost, takže bych neřekl, že bychom jim svázali ruce. Spíš jsme je přiměli k tomu, aby si uvědomili svoji zodpovědnost.
LN: Vy si myslíte, že je US-DEU dnes v důstojné situaci? Je jediná, pro kterou platí tvrdé sankce v případě, že některý z jejích poslanců nebude hlasovat podle dohody vlády.
Tento návrh předkládala sama US-DEU. Zřejmě to vyplývá z toho, že si byli sami vědomi problému, který způsobili.
LN: Nebylo by ale logičtější, kdyby stejné podmínky platily pro všechny vládní strany?
Prostě u Unie svobody se prokázala náchylnost k takovémuto problému.
LN: Během krize se objevily informace, že uvažujete o dočasném převzetí křesla předsedy ČSSD...
O tom uvažovala některá média a já jsem si to se zájmem přečetl. Já jsem o tom ale neuvažoval. Za této situace začít spekulovat o vlastním postupu bych považoval za podraz.
LN: Já jsem to samozřejmě myslela jako pomoc Špidlovi ve chvíli, kdy neměl čas na stranu, protože se zabýval jen vládní krizí.
Já jsem první místopředseda ČSSD. To znamená, že kdyby předseda potřeboval nějaké břímě vztahující se k ČSSD na chvíli odložit, mohl by to udělat normálně konvenčním způsobem a některé z kompetencí mi svěřit.
</TEXT>
<HEADING>
LN: Jinými slovy, Vladimír Špidla vaši pomoc nepotřeboval.
</HEADING>
<TEXT>
Tak já myslím, že moji pomoc obdržel, ale nebylo to tak, že bych mu řekl: "Teď se nestarej o ČSSD, tu teď přebírám já." To nejde. On je lídr ČSSD a to jsou spojené nádoby s funkcí předsedy vlády.
LN: Vy jste si před konečným rozhodnutím ohledně dodatku ke koaliční smlouvě vyjasňovali své postoje mezi čtyřma očima. Jaká byla vaše vize a jaká Špidlova?
My jsme si vyjasnili postoje velmi rychle. Problém byl spíš v tom, do jaké míry předseda ta jednání vedl sám a v jakém okamžiku bylo zapotřebí, abych do nich vstoupil já. A to byla přesně ta pondělní schůzka, o které mluvíte vy.
LN: Proč jste se neúčastnil Špidlových schůzek s komunisty?
Jednání probíhají tak, aby byl adekvátní protějšek. A jestli na jedné straně byl předseda strany a předseda poslaneckého klubu, tak na druhé straně byl také předseda strany a předseda poslaneckého klubu. Já nemám problém, že jsem u jednání nebyl.
LN: Za komunisty tam byl s Grebeníčkem Vojtěch Filip a ten je místopředseda sněmovny, nikoli šéf poslanců. Nicméně překvapila vás informace, že se tyto schůzky konaly?
Nepřekvapila, protože bylo zapotřebí rychle jednat. Už z toho důvodu, aby se vyjasnily postoje. Já jsem se o tom sice dozvěděl až poté, co ta schůzka proběhla, ale nevidím v tom nějaký problém.
LN: Opravdu vás to nepřekvapilo? Jste druhý muž ČSSD.
Nemusím úplně o všem vědět.
LN: Ale Špidla je premiér, vy jste vicepremiér. Špidla je předseda ČSSD, vy jste první místopředseda...
Stačí, že jsem to věděl bezprostředně poté. Já nevím, jestli se té schůzce dá přikládat takový význam. V parlamentu se střetávají všechny politické strany a určitě spolu musejí umět mluvit.
LN: Nezačíná se Špidla chovat jako se choval Zeman?
Problém byl jenom v tom, že ty okamžiky byly opravdu hodně hektické a premiér si potřeboval zjistit, v jakém prostředí se vlastně pohybuje.
LN: Informoval vás podrobně, o čem se s Grebeníčkem bavil?
Informoval mě o průběhu jednání. A já v tom žádný problém nevidím. Já předsedovi důvěřuju. Nejsem nějak ostražitě naježený.
LN: Nezlobte se, ale teď mi to připadalo, jako byste hrál v nějakém předlistopadovém seriálu: "Předsedo, já ti důvěřuju!"
Ale já mu opravdu důvěřuju!
</TEXT>
<HEADING>
LN: O čem tedy mluvili?
</HEADING>
<TEXT>
Informace byla taková, že se bavili o pozici komunistů. O tom, jaký by byl postoj KSČM, kdyby současná vládní koalice byla neúspěšná.
LN: Její postoj by byl velmi vstřícný. Jaký by byl váš postoj?
Já jsem řekl, že bych nechtěl, aby sociální demokracie byla rukojmím komunistické strany. Zhruba od toho by se můj postoj odvíjel. To neznamená, že bychom se nemohli dohodnout na podpoře nějakých dílčích zákonů. Ale aby život či smrt naší vlády byly odvislé od KSČM, to by bylo velmi špatně.
LN: Kdyby vás Špidla požádal, chtěl byste na schůzku s Grebeníčkem jít?
Kdyby mě požádal, určitě bych tam byl. Ale já jsem člověk, který se necpe nikam, kam není pozvaný.
LN: Mluvil jste velmi obecně o obsahu schůzky. Mimoto se Špidla s Grebeníčkem bavili i o tom, zda by bylo dobré si před každým důležitým hlasováním ve sněmovně sdělit své postoje. To už je úzká spolupráce. Vadilo by vám to?
Nevím, že by se bavili o tom, že by spolu jednali před každým jednáním sněmovny. Já mám pocit, že jsem toto od předsedy neslyšel.
</TEXT>
<HEADING>
LN: Takhle mi to řekl Grebeníček.
</HEADING>
<TEXT>
Ale samozřejmě, že kdybychom byli v pozici menšinové vlády, museli bychom o každém zákonu dopředu vést debaty. Pro mě je prostě velmi důležité, co říká předseda.
LN: Říkáte, že je to pro vás důležité. Co vám tedy řekl k finančním nesrovnalostem ve výši jedné a půl miliardy korun, které vznikly na ministerstvu práce a sociálních věcí za jeho působení v letech 1999 až 2001?
Ve středu to projednávala vláda. Důležité je, že představitel NKÚ konstatoval, že byl spokojen s přístupem ministerstva v průběhu té kontroly. Upřímně řečeno, já jsem také zažil několik zpráv NKÚ a ono na každém...
</TEXT>
<HEADING>
LN: Šprochu pravdy trochu?
</HEADING>
<TEXT>
Jste nějaká rozverná, slečno Kalenská. V takové instituci, jako je ministerstvo práce, které je největším ministerstvem, se prostě musí najít nějaké problémy. Při kontrolách, které probíhaly tady na vnitru, se také vždycky nějaký problém vyskytl. Někdy větší, někdy menší. Nechtěl bych, aby se z toho dělala nějaká aféra. Vždycky je zapotřebí rozlišovat, co je účetní nesrovnalost, a co je neúčelné vynaložení finančních prostředků. Většinou je to tak, že ty prostředky jsou účelně vynaložené, akorát jsou nesrovnalosti spíš v účetnictví.
LN: Účetní nesrovnalost asi nebude nákup tří chryslerů za čtyři a půl milionu korun a jejich pozdější prodej za čtyři sta padesát tisíc, přičemž NKÚ odhadl jejich hodnotu na minimálně dvojnásobnou.
Mám asi výhodu, že neobhajuju sám sebe. Vím, jak tyto věci fungují. Ministr nemá šanci dohlédnout na každého úředníka. Spíš jde o to, aby pracovník, který jednou selže, byl potrestán.
LN: Ministr si vybírá své podřízené, ti zase své podřízené...
Samozřejmě tu globální politickou zodpovědnost z nás nikdo nesejme. Mimochodem, když byl Vladimír Špidla ministrem práce a sociálních věcí, neudělal téměř žádné personální změny.
LN: A nebyla to chyba? Špidla měl globální zodpovědnost jen v době, kdy byl ministrem, zatímco dnes ji nemá, protože už není ministrem, ale je premiérem?
Já nemyslím, že ji nemá. Ale co teď může udělat? Ministr nemůže kontrolovat práci všech odborů.
LN: Vraťme se k vládní krizi. Překvapilo vás, že unionisté vyzývali Hanu Marvanovou ke složení poslaneckého mandátu, protože hlasovala podle sebe?
Přiznám se, že mě to docela překvapilo. Na druhé straně to ukazuje, že US-DEU si nakonec uvědomila svoji zodpovědnost.
LN: Myslela jsem, že vám bude tato reakce unionistů sympatická, protože...
</TEXT>
<HEADING>
Proč mně?
</HEADING>
<TEXT>
LN: Protože jste sociální demokrat a mně tahle situace připomíná případ "Wagner a Teplík", kdy tito dva exposlanci ČSSD hlasovali o státním rozpočtu v rozporu se stanoviskem strany a ta je za to - jak říká Miloš Zeman - brutálně vyloučila.
Jestli vy tam vidíte tuhle paralelu... Možná že částečně ano. Ale já myslím, že paní poslankyně Marvanová má trochu jiný charakter než třeba pan Wagner. Já doufám.
LN: Narazili jsme na Zemana. Vy ho znáte velmi dobře. Jak myslíte, že by takovouto vládní krizi řešil on?
Já myslím, že Miloš Zeman by po volbách preferoval jiné vládní uspořádání, takže nevím. Když člověk odmyslí ty emoce, které byly v pátek a v sobotu, tak to konečné řešení je výhodné jak pro tuto zemi, tak pro ČSSD. Získali jsme další záruky. Samozřejmě otázka je, jestli bude vláda dostatečně stabilní. Doufám že ano.
LN: Mluvíte o emocích. Špidla nazval chování Hany Marvanové infantilním. Souhlasíte s ním?
Víte, já nejsem žádný intelektuál. Co je to infantilní?
</TEXT>
<HEADING>
LN: Dejme tomu, že se chovala jako dítě.
</HEADING>
<TEXT>
Já myslím, že premiér ve svém vystoupení vyjádřil pocity velké většiny. Prostě zaznělo to otevřeně. Ale já opravdu nejsem intelektuál a takové výrazy nepoužívám. A také bych tento výraz asi nepoužil vzhledem ke svému věku.
LN: Dal jste během vládní krize alespoň na minutu za pravdu Zemanovi, který tvrdil, že jít do vlády s Koalicí je politická hloupost? Že je to jako nasadit si kukaččí mládě do hnízda?
Myslím, že to nebyla politická hloupost. Jsem o tom přesvědčen. Ale samozřejmě jiný problém je, že jsme tento krok učinili při tak křehké většině. Vzhledem ke stabilitě struktury zvané US-DEU je to problematičtější. Kdyby vládní koalice měla více mandátů, nezapochybuju ani na vteřinu.
LN: Těsně po volbách jste o Zemanovi řekl: "Mluvil jsem s řadou lidí z Bruselu, a když se tam střídali politici ze střední a východní Evropy, tak to byla šeď. Jediný, kdo vyčníval, byl Miloš Zeman." Myslíte, že Špidla bude z této šedi také takto vyčnívat?
Miloš Zeman je nekopírovatelný originál. Stejně tak Vladimír Špidla. Špidla asi nebude zahraniční partnery uchvacovat svými bonmoty, ale ono to někdy může být dobře. Má úplně jiné kvality než Miloš Zeman. Víte, to srovnání je někdy dost zavádějící.
LN: Dnes se často mluví o Janu Kavanovi. Skutečně existuje obchod s KSČM, kdy komunisté budou "postrádat" jednoho svého poslance ve chvíli, kdy bude ve sněmovně probíhat důležité hlasování a Kavan bude řídit Valné shromáždění OSN?
Já hlavně myslím, že pokud by taková dohoda byla, tak na ní není nic špatného, protože bývalý předseda Valného shromáždění byl také poslancem a u nich bylo považováno za přirozenou politickou kulturu, že pokud má příležitost předsedat Valnému shromáždění OSN, byl by to hazard se státním zájmem neumožnit tomuto člověku takový mandát vykonávat. Byla-li takováto kultura v asijské zemi, tak proč by nemohla být u nás? Takto by měla fungovat elementární politická kultura. Jiná věc samozřejmě je, jestli Jan Kavan vůbec měl kandidovat do Poslanecké sněmovny.
LN: Jde o to, že tento politický obchod chcete dělat s komunisty.
Buď nám může pomáhat komunistický poslanec, nebo poslanec ODS. Nikdo jiný v opozici není. A pokud vím, tak ODS tuto možnost odmítla. Já jsem docela ostražitý na to, aby se ČSSD nedostala do závislosti na komunistech. Ale toto je podle mě běžné politické párování. V minulosti se běžně párovali poslanci různých politických stran. Jiná věc je, abychom aspoň u těch klíčových hlasování dokázali to, aby tady Jan Kavan byl. Aby toto párování nebylo vzato jako automatická záležitost na všechna hlasování. Aby se alespoň na řádné schůze sněmovny Kavan dostavil.
LN: Kdyby k tomuto párování docházelo při těch nejdůležitějších hlasováních, už byste to chápal jako závislost na KSČM?
Určitě. Třeba u státního rozpočtu bych to považoval za velkou chybu.
LN: Jste si jistý, že tu Jan Kavan při hlasování o rozpočtu bude?
Nemůžu si být jistý. Ale jsem o tom přesvědčený.
LN: A jste přesvědčený, že bylo správné, že kandidoval do sněmovny? Ostatně sám jste už tuto otázku nakousl.
Chyba by to nebyla, kdyby to konečné uspořádání díky výsledkům voleb nebylo těsné, tedy 101 ku 99. Ale po bitvě bývá každý generál. Jako chyba se to hodnotit může, ale je to spíš politický problém než chyba Jana Kavana.
</TEXT>
</DOC>
<DOC>
<DOCID>LN-20020921051</DOCID>
<DOCNO>LN-20020921051</DOCNO>
<DATE>09/21/02</DATE>
<TITLE>
Vědecký časopis New Scientist vypsal soutěž, jejíž hlavní cenou je posmrtné zmrazení vítěze
</TITLE>
<TEXT>
Žít později nebo si užívat nyní? Před tímto rozhodnutím stojí účastníci soutěže vědeckého časopisu, který jako alternativní hlavní cenu nabízí týdenní pobyt na Havaji.
LONDÝN - Touha člověka po nesmrtelnosti se táhne dějinami lidstva jako červená nit. Alchymisté, šarlatáni i vědci neustávají v honbě za elixírem věčného mládí či "alespoň" nekonečného života. Žádný zázračný lék však stále neexistuje, a tak mnoho lidí vidí svou šanci, jak vyzrát na vlastní smrt, v kryonice. Jedná se o metodu, kdy je uchováno tělo (či alespoň hlava) zemřelého při velice nízké teplotě v mrazicím boxu s tím, že až medicína pokročí, bude "pacient" navrácen do života. Posmrtné zmrazení, které zájemce normálně přijde na 28 tisíc dolarů (přibližně 870 tisíc korun), nyní nabízí jeden z nejvýznamnějších vědeckých časopisů, New Scientist, jako hlavní cenu v soutěži vypsané v jeho posledním čísle. Po smrti vítěze bude jeho tělo pomalu ochlazováno až na teplotu - 196 stupňů, aby se zabránilo rozkladu tkání. Bude připojeno na mimotělní oběh a krev nahradí studený solný roztok. Mrtvole ještě pracovníci institutu kryoniky vpraví do žil glycerol (aby nebyly tkáně poškozeny ledovými krystaly), a pak ji ponoří do tekutého dusíku. Zde bude tělo čekat, až technologie umožní jeho znovuoživení. Tak alespoň vypadá plán. Časopis podle CNN nabízí tuto vskutku netradiční cenu ve spolupráci s michiganským institutem kryoniky, kde je v současné době uchováváno přes 40 těl. Kryonika má své příznivce, ale i (zejména mezi vědci) početnou skupinu odpůrců, kteří považují celou metodu za úplný nesmysl. "Smrt má za následek extrémně rychlé změny, zejména v mozku. Mozková smrt (úplné a nenávratné zastavení mozkové činnosti, pozn. red.) nastává během několika minut," řekl pro list The Times profesor fyziologie na Oxfordské univerzitě Colin Blakemore. "Opravdu si nejsem jistý, co si myslí, že zmrazují," dodal. Také samo zmrazování podle vědců způsobuje v těle nenahraditelné škody (a to i přes všechny přípravné procedury). Na rozporuplnost kryoniky upozorňuje i New Scientist. Soutěžící mají proto možnost vybrat si i jinou hlavní cenu: týdenní pobyt na Havaji, kde bude mít vítěz možnost zkoumat vesmír téměř 4metrovým teleskopem na zasněženém vrcholu vyhaslé sopky Mauna Kea.
</TEXT>
</DOC>
<DOC>
<DOCID>LN-20020921052</DOCID>
<DOCNO>LN-20020921052</DOCNO>
<DATE>09/21/02</DATE>
<TITLE>
Matouš. Jméno je hebrejského původu a stejně jako Matěj znamená "dar Boží". Základem obou jmen a Matyáše k tomu - je totiž jméno Mattihjáh, které se rozšířilo díky tvarům Matthaios (Matouš) a Matthías (Matyáš, Matěj). Matouš, autor prvního evangelia, se původně jmenoval Levi a byl celníkem v Kafarnau na Genezaretském jezeře.
</TITLE>
<TEXT>
Darina. Toto jihoslovanské jméno se vykládá buď jako "dáreček" či "dar", nebo v jiném případě, je-li základem Darie, znamená, že "nositelka tohoto jména je držitelkou dobra". Církevní kalendář dnes připomíná Mořice a jeho druhy. Jméno Mořic znamená, že "jeho majitel pocházel z Mauritánie". Byl tedy Maurem nebo také mouřenínem. Jméno je někdy vykládáno také jako "můj učitel". Dalším dnešním světcem je biskup Emeram.
</TEXT>
</DOC>
<DOC>
<DOCID>LN-20020921053</DOCID>
<DOCNO>LN-20020921053</DOCNO>
<DATE>09/21/02</DATE>
<TEXT>
V elektronické poště mívám legrácky různé úrovně, ale nedávno mi přišla jedna skutečně vtipná: její autor, patrně Američan, si zkusil představit, jak by různé osobnosti (namátkou George Bush, Bill Clinton či Bill Gates) odpověděly na otázku "Proč kuře přešlo přes ulici?" Hned mě napadlo, jak by se s toutéž otázkou vypořádaly naše celebrity. Hana Marvanová: Kuře udělalo to, co považovalo za správné. Chce prosazovat program, kvůli kterému ho zvolili. Ivan Pilip: Kuře není schopné a ochotné dodržovat dohody. Chápal bych to, kdyby šlo o eutanazii nebo o víru, ale ne když jde o povodňový balíček. Vladimír Špidla: Postup, který kuře zvolilo, je porušením koaličních dohod. Kvůli jednomu infantilnímu kuřeti teď nepomůžeme lidem v zaplaveném Karlíně. Ladislav Špaček: Pan prezident se domnívá, že kuře vystoupilo samo ze sebe, aby se pokusilo nahlédnout smysluplnost své kuřecí existence. Miroslav Grebeníček: Kuře přešlo ulici, protože tak jako statisíce občanů, kteří nám dali v červnových volbách svůj hlas, už nedokázalo vydržet naprostou lhostejnost k sociálnímu bezpráví ze strany minulých vlád. Marta Kubišová: Chudák kuře už nemohlo déle snášet strašlivé utrpení, kterému bylo denně vystaveno v pražské zoo. Ivana Knolová, tisková mluvčí oddělení Policie České republiky: Policejním specialistům se na základě výpovědi přímých svědků podařilo sestavit předběžný portrét kuřete. Žádné další údaje ale nejsem zmocněna poskytnout, neboť na případ je uvaleno přísné informační embargo. Pavla Jonssonová, feministka: Protože se odmítlo stát českou slepicí - jinými slovy ženou, které mužští šovinisté typu Františka Halase tradičně redukují na pouhý sexuální objekt. Petra Buzková: Nechte už mou Aničku konečně na pokoji! Miroslav Kuliha, ředitel Spolany Neratovice: K menšímu úniku kuřat bohužel skutečně došlo, ale občany Neratovic a okolí mohu ujistit, že rozhodně nešlo o kuřata kontaminovaná. Celou situaci dále monitorujeme. Tomáš Enge, pilot formule 3000: To kuře tu ulici přešlo? Tak to mělo fakt kliku. Václav Klaus: Nemohu popřít, že to kuře naši ulici skutečně přešlo, ale všechno ostatní je vaše fantazie. Ano, Lívie byla tou dobou v cizině. Miloš Zeman: Při vší úctě k vaší inteligenci, pane redaktore, vaše otázka jen potvrzuje mou dávnou domněnku, že jednou z profesí, vyznačujících se mimořádně vysokým výskytem naprostých blbců, je povolání novináře. Vladimír Mečiar: Ešte raz sa ma opýtaš a takú ti jebnem, že sa nespamätáš!
</TEXT>
</DOC>
<DOC>
<DOCID>LN-20020921054</DOCID>
<DOCNO>LN-20020921054</DOCNO>
<DATE>09/21/02</DATE>
<TITLE>
Vydatnější srážky a lepší způsoby farmaření jsou údajně příčinou ústupu pouště.
</TITLE>
<GEOGRAPHY>LONDÝN</GEOGRAPHY>
<TEXT>
Satelitní snímky severní Afriky ukazují, že v oblastech, které se staly v posledních desetiletích obětí dezertifikace, se opět rozšiřuje vegetace. Podle výzkumu, jehož závěry byly zveřejněny v britském časopise New Scientist, poušť ustupuje v pásmu táhnoucím se od Mauritánie k Eritreji. Na základě srovnání se staršími satelitními snímky vědci zjistili, že pastviny a lesní vegetace se vracejí do jižní Mauritánie, severozápadního Nigeru, centrální části Čadu, Súdánu a do částí Eritreje. Satelitní výzkum ukázal, že zeleň se rozšiřuje také do severní části státu Burkina Faso, který byl rozšiřováním pouště významně zasažen. Vegetace se do pustých oblastí vrací zejména díky většímu množství srážek. Podle odborníků však významnou roli sehrávají také lepší způsoby farmaření. Jedna z nejúspěšnějších metod spočívá v tom, že se svahy obeženou kameny, které zabraňují odplavení svrchní části půdy a napomáhají vsaku dešťových srážek. Tak se z dříve pustých oblastí stávají úrodná pole. I když celkový vývoj je pomalý, odborníci tvrdí, že v určitých vesnicích a oblastech (zejména tam, kde se investovalo do ochrany půdy a vody) došlo k pozoruhodnému posunu k lepšímu.
LONDÝN - Satelitní snímky severní Afriky ukazují, že v oblastech, které se staly v posledních desetiletích obětí dezertifikace, se opět rozšiřuje vegetace. Podle výzkumu, jehož závěry byly zveřejněny v britském časopise New Scientist, poušť ustupuje v pásmu táhnoucím se od Mauritánie k Eritreji. Na základě srovnání se staršími satelitními snímky vědci zjistili, že pastviny a lesní vegetace se vracejí do jižní Mauritánie, severozápadního Nigeru, centrální části Čadu, Súdánu a do částí Eritreje. Satelitní výzkum ukázal, že zeleň se rozšiřuje také do severní části státu Burkina Faso, který byl rozšiřováním pouště významně zasažen. Vegetace se do pustých oblastí vrací zejména díky většímu množství srážek. Podle odborníků však významnou roli sehrávají také lepší způsoby farmaření. Jedna z nejúspěšnějších metod spočívá v tom, že se svahy obeženou kameny, které zabraňují odplavení svrchní části půdy a napomáhají vsaku dešťových srážek. Tak se z dříve pustých oblastí stávají úrodná pole. I když celkový vývoj je pomalý, odborníci tvrdí, že v určitých vesnicích a oblastech (zejména tam, kde se investovalo do ochrany půdy a vody) došlo k pozoruhodnému posunu k lepšímu.
</TEXT>
</DOC>
<DOC>
<DOCID>LN-20020921055</DOCID>
<DOCNO>LN-20020921055</DOCNO>
<DATE>09/21/02</DATE>
<GEOGRAPHY>LONDÝN</GEOGRAPHY>
<TEXT>
Pravého gentlemana aby dnes člověk pohledal. To je alespoň názor většiny Britek, které se zúčastnily výzkumu o chování mužů k něžnému pohlaví. Naproti tomu se za gentlemana považovala naprostá většina dotazovaných mužů. Pouze každý padesátý přičítal znalost společenského bontonu, kultivované vyjadřování a zdvořilé chování snobům. Podle výzkumu je zdvořilé chování jako pomáhání s nákupem, otevírání dveří a komplimenty pro ženy důležitější než majetek jejich vyvoleného. "Gentlemani dnes zažívají renesanci," řekl pro Daily Telegraph psycholog David Lewis. Ženy jsou podle něj peprnými komentáři nebo pohvizdováním ze strany mužů již otrávené a dávají přednost "mužské počestnosti". Skutečný gentleman podle britských žen nemluví vulgárně, je tichý a skromný. Za národ s největší koncentrací takových mužů označily Brity, Japonce a Italy. Nejhůře si u nich vedli Američané, Australané a Němci. A zářný příklad kultivovaného elegána mezi politiky? Jednoznačně prý Tony Blair.
</TEXT>
</DOC>
<DOC>
<DOCID>LN-20020921056</DOCID>
<DOCNO>LN-20020921056</DOCNO>
<DATE>09/21/02</DATE>
<TITLE>
LONDÝN - Autorka veleúspěšných knih o čarodějnickém učni Harrym Potterovi J. K. Rowlingová (37) čeká dítě. Ve čtvrtek večer to oznámila její mluvčí s tím, že Rowlingová je údajně ve třetím měsíci těhotenství. Otcem dítěte je její druhý manžel, o šest let mladší anesteziolog Neil Murray, za kterého se úspěšná spisovatelka provdala loni v prosinci. Svatba proběhla v tichosti ve skotském Perthshiru. "J. K. Rowlingová a doktor Neil Murray čekají narození dítěte na jaře," oznámila mluvčí Rowlingové. Z prvního svazku s portugalským novinářem Jorgem Arantesem má Rowlingová devítiletou dceru Jessicu. S Arantesem se Rowlingová seznámila, když pracovala v Portugalsku. Po rozvodu se vrátila do Edinburghu. Druhé dítě britské spisovatelky se narodí do zcela jiných poměrů než Jessica. Před vypuknutím "potteromanie" žila autorka sama s dítětem ve dvoupokojovém bytě. Nyní patří k nejbohatším Britům (její jmění činí přibližně 226 milionů liber), vlastní dům o deseti ložnicích v Edinburghu, další nemovitosti v Perthshiru a Londýně.
</TITLE>
<HEADING>
Vítězství v soudní při
</HEADING>
<TEXT>
Oznámení o těhotenství Rowlingové následovalo čtyřiadvacet hodin po skončení dlouho se táhnoucí soudní pře mezi američankou Nancy Stoufferovou a J. K. Rowlingovou. Stoufferová obvinila Rowlingovou z plagiátorství a snažila se přesvědčit soud, že Harryho Pottera vymyslela dříve. Soud však rozhodl ve prospěch Rowlingové. Ta nyní dopisuje již páté pokračování příběhů čarodějnického učně. Datum, kdy kniha vyjde, sice odmítla sdělit, ale podle jejích slov to bude "velmi, velmi brzo".
Oznámení o těhotenství Rowlingové následovalo čtyřiadvacet hodin po skončení dlouho se táhnoucí soudní pře mezi američankou Nancy Stoufferovou a J. K. Rowlingovou. Stoufferová obvinila Rowlingovou z plagiátorství a snažila se přesvědčit soud, že Harryho Pottera vymyslela dříve. Soud však rozhodl ve prospěch Rowlingové. Ta nyní dopisuje již páté pokračování příběhů čarodějnického učně. Datum, kdy kniha vyjde, sice odmítla sdělit, ale podle jejích slov to bude "velmi, velmi brzo".
</TEXT>
</DOC>
<DOC>
<DOCID>LN-20020921057</DOCID>
<DOCNO>LN-20020921057</DOCNO>
<DATE>09/21/02</DATE>
<TITLE>
Vychází legendární kniha Betty Friedanové, která odstartovala druhou vlnu feminismu
</TITLE>
<TEXT>
Konečně se nám i v češtině dostává do rukou základní feministické dílo z počátku šedesátých let dvacátého století, Feminine Mystique od Betty Friedanové, kniha, které se často přičítá odstartování celé druhé vlny feminismu. Ta se snažila prosadit pro ženy něco víc než pouhé volební právo a právo na vysokoškolské vzdělání - požadovala konec předsudků o tom, že místo ženy je především doma, zatímco veřejná sféra se má přenechávat mužům, nebo že vdaná žena a matka nepotřebuje k seberealizaci nic jiného než rodinu.
Betty Friedanová zažila na vlastní kůži osud typické americké ženy své doby. Ve své knize popisuje a rozebírá v různých souvislostech skutečnost, že i ty nejbystřejší a nejschopnější dívky byly v padesátých a šedesátých letech svým okolím přesvědčovány, že by si neměly budovat profesionální kariéru, protože jejich místo je v rodině a pravého štěstí dosáhnou pouze tehdy, budou-li se "ryze žensky" - femininně - snažit vytvářet svému muži a dětem ideální rodinné hnízdečko. Je dobře, že název knihy - Feminine Mystique - zůstal nepřeložen. Jde o ženský mýtus nebo mýtus ženskosti - mýtus ve smyslu "předsudek", ale zároveň i o ono mystické tajemno, které roli ženy ve společnosti obestírá, o všechny temné, nedokazatelné, nicméně autoritativně prosazované domněnky o duši, schopnostech či "biologických" omezeních žen, produkované různými psychology, psychiatry či sociology. Knihu starou čtyři desítky let a navíc zcela vztaženou k americkým poměrům je samozřejmě třeba číst jako dobový dokument; přesto nám na každé stránce poskytne mnoho podnětů k přemýšlení a srovnávání. Až příliš mnoho prázdného moralizování, mylných hypotéz a pošetilých, nicméně zažitých představ, které jsou pro ženy ponižující a omezující, totiž přežívá a bují i dnes.
</TEXT>
<HEADING>
Ženy ve zlaté kleci
</HEADING>
<TEXT>
Betty Friedanová má velice čtivý, přístupný styl, takže není čtenářsky vůbec namáhavé absolvovat s ní pouť za dobře skrytou a maskovanou pravdou o tom, proč byly blahobytem zahrnuté americké hospodyňky její doby, zbavené všech vážných starostí, v hloubi duše tak frustrované. Přijít tomu na kloub nebylo vůbec snadné: vždyť ženy samy si svůj problém odmítaly přiznat - v celé knize je nazýván problémem beze jména - a raději se uchylovaly k sedativům, alkoholu nebo psychoterapii. Ta ale příliš nepomáhala, mnoho psychologů a psychiatrů bylo totiž toho názoru, že všechny podobné potíže žen v domácnosti pramení z toho, že se nedokáží ztotožnit se svou ženskou rolí, nejsou dostatečně feminní. Kdyby přestaly závidět mužům a našly ve své roli zalíbení, bylo by rázem všechno v pořádku. Jenomže to by ženská role matky a tvůrkyně domova nesměla být vymezována tak nesmírně úzce, jak se to v Americe té doby dělo. Myslím, že české čtenářky, které nic podobného nezažily, opravdu překvapí zjištění, že ideálem Ameriky padesátých a šedesátých let byla žena dětinská až téměř retardovaná, která se absolutně nezajímá o dění ve světě ani o místní politiku a cele se soustřeďuje pouze na to, aby měla správně nablýskanou podlahu, nejnovější model mixeru a aby stále, i doma, byla hezky nalíčená a oblečená do šatů s vosím pasem a pantoflíčků na vysokých podpatcích. Tedy jakási sacharinová ženuška a maminka, které není dovoleno ani na okamžik vypadnout z role reklamně cukrující, nereálné barbíny. Betty Friedanová to popisuje takto: "Odborníci nám horem dolem radili, jak ulovit manžela, jak správně kojit děti, jak je přebalovat a učit chodit na nočník, jak se vypořádat s neshodami mezi sourozenci a postpubertálním vzdorem potomků; jak správně vybrat myčku nádobí, upéci domácí chléb, uvařit hlemýždě po francouzsku a vlastnoručně postavit dětem bazén; jak se oblékat a jak vypadat a vůbec vystupovat, aby to působilo co nejvíce žensky; jak udržet žár lásky mezi manželi, jak zaručit, aby nám muži neumírali příliš mladí před očima a z našich synů nevyrůstali mladiství delikventi. Naučili nás litovat ony neurotické, neženské a nešťastné ženy, které se rozhodly být básnířkami, lékařkami nebo dokonce prezidentkami. Naučili nás, že opravdové ženy, ty ryze ženské ženy netouží po žádné kariéře, po vyšším vzdělání nebo právu zasahovat do veřejného života, tedy do politiky - jinak řečeno netouží po nezávislosti a možnostech, za něž bojovaly už dávno před námi staromódní feministky." Autorka názorně předvádí tento posun v chápání ženství, který nastal od třicátých a čtyřicátých let dvacátého století, na typech tehdy oblíbených hereček: od vnitřně silných žen s výraznou osobností, jako byly Greta Garbo nebo Katherine Hepburnová, k typům roztomilých "hraček pro muže" jako Marilyn Monroe nebo Brigitte Bardotová. Pravdou ovšem je a Friedanová si to dobře uvědomuje, že také u mužů se v té době projevovaly sklony k nezralosti, existenciální nejistotě a životní bezradnosti. Tito muži však měli ve společnosti nesrovnatelně víc moci a vlivu než ženy, a tak různými způsoby projektovali do žen své představy ženství. Výsledkem bylo, že krize žen byla mnohem hlubší než krize mužů.
</TEXT>
<HEADING>
Jak je to se ženskou sexualitou
</HEADING>
<TEXT>
Jedním z hlavních argumentů, proč se ženám radilo nepouštět se do takzvaně "mužských" aktivit, bylo, že taková žena pak nemůže dosáhnout sexuálního uspokojení, a tím ani plného rozvinutí své osobnosti. Dobovou módou bylo doslovně aplikovat Freuda, který pokládal ženu za nedokonalého muže, inherentně pasivní, přijímající bytost, která závidí mužům penis a životního uspokojení může dosáhnout jedině tehdy, když penis sama porodí, to jest přivede na svět syna. Ženy, které Freud před staletím ve Vídni pozoroval, se samozřejmě značně lišily od žen z USA poloviny dvacátého století, k tomu měl Freud sklony vyvozovat ze svých pozorování příliš dalekosáhlé závěry. Bohužel na jeho hypotézách začali v nové módní vlně čtyřicátých let 20. století stavět američtí psychologové a psychiatři a houfně nespokojeným ženám radili, aby mužům "přestaly závidět penis" a identifikovaly se s rolí hospodyňky. Pomíjeli přitom základní potřebu každého člověka, která se sexem nesouvisí - potřebu stále se rozvíjet, někam směřovat, potřebu osobního růstu. Tvrzení, že čím je žena vzdělanější, tím hůře dosahuje sexuálního uspokojení, to jest orgasmu, potvrdil také první ze slavných průzkumů Kinseyho o ženské sexualitě. Jenomže druhý průzkum tohoto autora, provedený na větším a reprezentativnějším vzorku populace, dokázal pravý opak: vzdělané a samostatné ženy jsou schopny většího naplnění a uspokojení i po sexuální stránce. Kinsey svůj první průzkum odvolal, ale mýtus se houževnatě držel dál. Co se týče "závisti penisu", ženy měly skutečně mužům co závidět - ale byla to samostatnost, nezávislost a možnost seberealizace. Dívkám chyběly vzory silných, plně rozvinutých žen - a tak jako vzory museli skutečně sloužit muži. "Jedině muži mohli svobodně milovat, užívat si při milování rozkoš a také sami za sebe rozhodovat před Bohem, co je dobré a co špatné. Toužily snad ženy po takové svobodě, protože chtěly být muži? Nebo po té svobodě toužily prostě proto, že byly také lidské bytosti?" ptá se Betty Friedanová.
</TEXT>
<HEADING>
Reálný obraz feminismu
</HEADING>
<TEXT>
Betty Friedanová je matkou tří dětí a naprosto nepodceňuje roli, jakou pro ženu hraje mateřství. Právě naopak, v doslovu ke své knize s humorným nadhledem popisuje, jak se stala nadšenou a nekritickou babičkou. Zároveň však líčí, jak se její syn se svou ženou vyrovnávají s rodičovstvím úplně jinak než její vlastní generace: otec se o své malé děti něžně stará, matka už neztrácí sebevědomí jen proto, že se rozhodla být nějakou dobu s dětmi doma, ale přirozeně se chystá na návrat ke své profesi. I v mateřské péči je sebevědomější. Nepodléhá nekriticky autoritám typu pověstného doktora Spocka, jehož knihami se úzkostně až neuroticky řídily dřívější generace amerických matek. Netrpí žádnými výčitkami svědomí, že třeba něco nedělá dost perfektně. V doslovu ke své knize autorka rovněž popisuje, jak ohromný úspěch její knihy vedl k založení National Organizaton for Women (NOW), která prosazovala základní práva žen: například právo na to, aby s nimi zaměstnavatelé jednali stejně jako s muži a nenabízeli jim pouze podřadné práce, nebo právo na volný přístup k interrupci.
Zmiňuje se také o tom, jak se v ženském hnutí objevila velice radikální a militantní frakce feministek, které vyrukovaly s nenávistnou rétorikou obrácenou proti mužům. Tato frakce samozřejmě okamžitě strhla pozornost médií, a potvrdila tak obraz feministek jako extremistek nenávidějících muže. Betty Friedanová tento přístup odsuzuje a lituje, že k tomu došlo. Mnohému českému čtenáři snad její kniha poskytne jasnější představu o tom, co naprostá většina amerických feministek v šedesátých a sedmdesátých letech vlastně chtěla. Jejich cíle byly veskrze rozumné a nebýt toho, že i u nás v tomto směru ještě dnes narážíme na neuvěřitelnou zaslepenost a předsudky, chtělo by se říci cíle naprosto samozřejmé. Konečně i pouhé prolistování tohoto díla čtenáři pomůže, aby si zkorigoval neblahý mediální obraz feministek, jaký se u nás houževnatě drží při životě: totiž představu frustrovaných, zatrpklých bytostí, obracejících své komplexy a nenávist proti nevinným obětem - mužům. Betty Friedanová uvažuje: "Osobně si už vůbec nejsem jistá, zda bychom do budoucna, v případě další fáze měli uvažovat o nějaké výhradně ženské otázce. Domnívám se totiž, že dnes základní ženské otázky splývají is otázkami mužskými, že se jedná o základní lidské otázky týkající se války a míru, trvale udržitelného hospodářského rozvoje, kvality života mladých a starých."
Betty Friedanová: Feminine Mystique. V překladu Jaroslavy Kočové vydalo nakladatelství Pragma, Praha 2002. 596 stran, cena a náklad neuvedeny.
</TEXT>
</DOC>
<DOC>
<DOCID>LN-20020921058</DOCID>
<DOCNO>LN-20020921058</DOCNO>
<DATE>09/21/02</DATE>
<TITLE>
Tajemná a nepochopitelná Čína v pohledu britského novináře Jaspera Beckera
</TITLE>
<TEXT>
Současná Čína zvenku, to jsou pro většinu Evropanů problémy s populační politikou, návštěvy čínského prezidenta na mezinárodních fórech, kritika organizací pro lidská práva, problémy s Tibetem nebo přizvání Číny mezi ekonomicky nejvyspělejší země. Jak asijská velmoc vypadá uvnitř se snaží naznačit kniha britského novináře Jaspera Beckera Čína na přelomu století.
Jasper Becker, bývalý čínský korespondent BBC World Service a The Guardian, v současné době stojí v čele pekingské redakce South China Morning Post. Ve své zatím poslední knize Čína na přelomu století se pokusil nastínit, "jak se v uplynulých dvou desetiletích vedlo jednotlivým vrstvám čínské společnosti". Popisuje život nemajetných zemědělců, úředníků, učitelů, lékařů, zbohatlíků, fungování armády i nejvyššího vedení státu, neopomene probrat ani svérázný právní systém. Přes autorem přiznanou neuchopitelnost Číny jako celku prosvítají některé její základní rysy napříč všemi kapitolami Beckerova souboru reportáží, historických exkursů a politologických i ekonomických úvah. Za nejcharakterističtější vlastnost Číny tak autor považuje její vnitřní neměnnost. Odtud pramení i jeho snaha neustále srovnávat Maoův komunistický režim s dynastiemi nejkrutějších čínských císařů.
</TEXT>
<HEADING>
Straničtí bossové a reformy
</HEADING>
<TEXT>
Silnější a působivější je text tam, kde Becker při procházce svou Čínou reportážně přibližuje každodenní život jednotlivých sociálních skupin Číňanů. Sice na obligátní témata, jako je problém Tibetu nebo čínského jadernému arzenálu, mnoho místa nezbylo, zato se však čtenář dozví více o tamních životních podmínkách. Becker například rozebírá otázku nezaměstnanosti - v komunistickém systému věc teoreticky nemožnou nebo problémy s životním prostředím, kde zvláště vodohospodářství je v tristním stavu. Pro přiblížení jeho knihy zvolíme podobně roztříštěnou metodu. Autor zaměřuje svou pozornost kupříkladu na stranické bossy v odlehlých oblastech. Tito vládci zdaleka nepřipomínají zanícené ideology z počátku komunistické éry. Jejich činnost lze shrnout mottem: čím dál od Pekingu, tím větší moc. Tito mužové rozhodují o zemědělství, průmyslu, rozdělují stroje, tajně do vlastních rukou privatizují továrny, vládnou i nad osobním životem obyvatel, to když v rámci populační politiky určují, která žena má být sterilizována, a z mezinárodních dotací na zemědělské stroje si kupují zahraniční auta. Po Maově smrti se k moci v roce 1979 dostal Teng Siao-pching, a ten inicioval volnější ekonomickou politiku. Reformy nabraly rychlý spád zvláště v zemědělství a průmyslu - vznikla početná skupina zemědělských podnikatelů a mnoho státních podniků de facto přešlo do soukromých rukou. Když Teng po devadesátce upadl do kómatu, následovaly ho i reformy. O slovo se přihlásil tradiční izolacionismus a nacionalismus. Nové vedení s využitím ustálených národnostních (auto)stereotypů tvrdilo, že reformy umožňují pronikání západních vlivů do země, a je proto třeba je zastavit, aby byla uchráněna čínská kultura. Jako všude, kde se vzedmou nacionální vášně, tak i v Číně se vrátilo období halasného proklamování hesel o národní a kulturní jedinečnosti. Mnozí ředitelé privatizovaných fabrik, kteří se zatím stali celostátně známými a oblíbenými osobnostmi, putovali do vězení jako odstrašující příklady. Přesto dnešní mladí Číňané k velké nelibosti strany touží po kokakole a hollywoodských filmech a nakupují v supermarketech, které zahltily velká města.
</TEXT>
<HEADING>
Kolik dětí máš, tolik daní platíš
</HEADING>
<TEXT>
Jedním z patrně nejznámějších nařízení čínské vlády za poslední roky bylo vyhlášení politiky "jedna rodina = jedno dítě". Jednu z mála výjimek udělila vláda národnostním menšinám na východě země (např. Mongolům a Miaům), aby si udržela jejich loajalitu. Získali ji také "podnikatelé" v oblasti Kuang-tung kde Tengovo vedení požehnalo experimentu se zavedením volného trhu pod kuratelou strany, v tzv. Zvláštní ekonomické zóně. Becker při svých cestách po Číně však narážel na četnější nedodržování populační politiky. Mluvil s bohatým zemědělským podnikatelem, jenž "musí platit vysoké daně", protože kromě dcer potřeboval zplodit ještě nástupce. Vedle něj jsou tu však zemědělci, kteří na daně nemají, a tak "děti nad plán" nepřiznávají. Tito potomci pak nechodí do školy, nedostává se jim lékařské péče; žijí v Číně, a přece mimo stát. Jinde podle starého zvyku ubíjejí holčičky. Mladí lidé ve městech zase platí tak vysoké daně, že se mnoho párů rozhodlo děti nemít vůbec. Městská populace za posledních deset let citelně oslabila, a tak mizejí školy a školky. Jedna zučitelek, s nimiž Becker mluvil, k tomu v rozporu se státní doktrínou dodává: "Vláda by měla začít podporovat vyšší porodnost."
</TEXT>
<HEADING>
Lidská práva a národní povaha
</HEADING>
<TEXT>
Beckerovu knihu lze číst i jako výpověď o lidských právech a jejich (ne)dodržování. Není jim věnována žádná zvláštní kapitola, ale jsou de facto obsaženy ve všech. V této souvislosti autor kromě krvavých detailů připomíná rovněž čínské (auto)stereotypy: "Čínští představitelé opakovaně tvrdí, že v Číně jsou lidská práva pojímána poněkud odlišně; sestávají výhradně z práva na zajištění přiměřeného ubytování a výživy. Stát dokonce financuje vědecký výzkum, který má prokázat, že Číňané se vyvinuli jako svébytný lidský druh." Výjimečnost "čínské rasy" pak spočívá v několika národních rysech: pracovitosti, přemýšlivosti a neskutečné šikovnosti a píli. Becker s odstupem sleduje tyto stereotypy a nechává na čtenáři, aby rozhodl, zda se Číňané podle nastíněných charakteristik skutečně odlišují. Výsledek je však zřejmý - buď většina společností světa sdílí ustálené stereotypy o svých "národních povahách", nebo jsme všichni Číňané. Podle autorova popisu se zlepšení stavu lidských práv v Číně nedá čekat ani od možných opozičních skupin. Becker líčí svá setkání s Číňany, kteří měli možnost seznámit se sdemokratickými režimy a kteří přesto tvrdí, že Číně komunistické vedení vyhovuje, protože poskytuje tradiční vládu pevné ruky. Autor se při svých setkáních v Číně ale nevyhnul ani disidentům. Také je charakterizuje jako reformátory KS Číny, nikoliv jako bojovníky za politický pluralismus. Číně na přelomu století by se dalo vytknout zejména redakční zpracování - jak jinak vysvětlit klišé typu "Žlutá řeka se klikatila jako velký líný had" v jinak obsahově neotřelém textu - a také odbytou redakční úpravu českého překladu - až podezřele často se do textu vloudil šotek nebo rovnou gramatická chyba ("děti se učili spisovnou čínštinu"). Zato metodika knihy si zaslouží jednoznačnou pochvalu. Možná to bude znít triviálně, ale jejím hlavním kladem je ostražitost. Autor působí jako skeptik, který velmi prozíravě nevěří ničemu co vidí; oficiální data považuje nejen za pravděpodobně falšovaná, ale nepřikládá jim význam ani jako ukazatelům o nastoleném kursu - citlivě totiž vnímá, že vedení strany a země se chce nějak tvářit navenek, a jinak jedná za čínskou zdí. Becker i přes tvrzení, že patří do "starobylého klubu těch, kteří mohli Čínu poznat", dochází k závěru, že je nesmírně složité Čínu vůbec nějak uchopit. Vlastně se odhodlal jen k shrnutí, že z hlediska moci jde o "případ sui generis". Vládcové dnes stejně jako před staletími žijí odtrženi od lidu a užívají nepotismu, kde se jim to hodí.
</TEXT>
<HEADING>
Prosperita, nebo totalita
</HEADING>
<TEXT>
Ironií pak je, že mnozí "princové" komunistické dynastie, kteří se díky svým otcům dostali do vedení společností a podniků, spolupracují se západem a propadají západnímu stylu života. Patrně to tedy budou oni, kdo otevře Čínu světu, což jim v souladu s tradičním čínským izolacionismem může zlámat vaz. Becker svým líčením čínských poměrů staví současný problém této země jednoznačně - buď cesta k prosperitě, nebo totalitarismus se vší jeho lidskou ubohostí. Prosperující komunismus, o němž se v souvislosti s Čínou hojně mluví, není reálný. Závěr Beckerova mnohdy neotřelého pohledu na současnou Čínu, ke kterému dochází poměrně prostým uchopením své látky, je zřejmý: pokud někdo může zrušit dominanci komunistické strany Číny, je to jen ona sama. A je třeba dodat, že to nebude hned.
Jasper Becker: Čína na přelomu století. V překladu Petry Andělové a Petra Bláhy vydalo nakladatelství BB art, Praha 2002. 396 stran, cena 249 Kč, náklad neuveden.
</TEXT>
</DOC>
<DOC>
<DOCID>LN-20020921059</DOCID>
<DOCNO>LN-20020921059</DOCNO>
<DATE>09/21/02</DATE>
<TITLE>
futurologie
</TITLE>
<TEXT>
Alvin a Heidi Tofflerovi
</TEXT>
<HEADING>
Válka a antiválka (Dokořán a Argo)
</HEADING>
<TEXT>
Kniha manželů Tofflerových Válka a antiválka u nás vychází se zpožděním téměř jednoho desetiletí (anglicky vyšla poprvé v roce 1993 a od té doby byla přeložena do sedmnácti jazyků). Otřepané klišé o tom, že práci "prověřil čas", je tu na místě: mnohé z toho, o čem Tofflerovi na počátku 90. let psali jako o hudbě budoucnosti, se stalo skutečností, o čemž svědčí mimo jiné rychlé a drtivé vítězství Američnaů v Afghánistánu. Tofflerovi vyšli z jednoduché, ba skoro banální myšlenky, že způsob, kterým válčíme, je odrazem způsobu, jakým vytváříme bohatství. Historický vývoj válek proto dělí podle stejné šablony tří "vln" jako vývoj celé lidské civilizace. Války první vlny vedou mezi sebou primitivní agrární civilizace. Války druhé vlny se podabají industriální civilizaci - důrazu na masovou výrobu odpovídá důraz na masové ničení. Jejich vrcholem je atomová bomba. Dnešní nová civilizace je založena na pokročilém vědění a informacích. Předmětem knihy je hledání odpovědi na otázku, jakým způsobem se tento fakt projeví ve vojenské oblasti. Manžele Tofflerovi nepochybně inspirovala válka v Zálivu, první válka, v níž byly uplatněny prvky "třetí vlny". Ve své knize, kterou do češtiny velmi dobře přeložili Bohuslav Blažek a Jan Miřejovský, se snaží přistoupit k tématu komplexně: nastiňují budoucí vývoj vojenských technologií, změny válečné doktríny, novou roli médií i špionáže, zamýšlejí se nad budoucností "boje za mír", tedy "antiválky". Kniha vznikla na základě rozsáhlé literatury i mnoha rozhovorů s vojenskými i civilními odborníky a státními představiteli. Jde o dokonalou popularizaci problému: publikace je "odborná" a zároveň přístupná širšímu okruhu čtenářů. Autoři mistrně balancují mezi reportáží (důležité osobnosti jsou přiblíženy svou fyziognomií nebo osudy), esejem a odborným pojednáním. Navíc se jako správní futurologové nenechávají svázat konvencemi a přímo hýří neotřelými nápady.
historie
Mihai Retegan
</TEXT>
<HEADING>
1968 - Ve stínu Pražského jara (Argo)
</HEADING>
<TEXT>
Studie Mihaie Retegana si zaslouží pozornost navzdory skromnému podtitulu Črta k rumunské zahraniční politice. V široce dokumentované práci sleduje autor detailně rumunský postoj k československému reformnímu pokusu a jeho násilnému ukončení vojsky pěti států Varšavské smlouvy. Rumunsko se, jak známo, na invazi nejen nepodílelo, ale ústy Nicolae Ceaušeska ji také dost vehementně odsoudilo. "Neexistuje jediné ospravedlnění, jediný důvod, proč třeba jen na okamžik přijmout myšlenku vojenské intervence do záležitostí bratrského socialistického státu," volal rumunský vůdce bezprostředně po invazi na veřejném mítinku. Ceaušescu nicméně, jak studie dokumentuje, po několika dnech a po konzultaci s Titem, jehož Jugoslávie invazi také odsoudila, svůj postoj vůči Sovětskému svazu dost zmírnil, pravděpodobně ze strachu, že Sověti zaútočí i na jeho zemi. Mihai Retegan se neomezuje pouze na rok 1968, ale poměrně obsáhle analyzuje také rumunskou specifičnost v rámci sovětského bloku, která vznikala od druhé poloviny padesátých let, kdy z Rumunska odešla Rudá armáda. Na rozdíl od ostatních sovětských satelitů dokázala Bukurešť nalézt prostor pro vlastní zahraniční politiku, která se projevovala nejen v intenzivnějších stycích se západními zeměmi, ale také v postojích k citlivým mezinárodním kauzám (německá otázka, krize na Blízkém východě). Rumunsko patří k zemím, o kterých u nás příliš mnoho nevíme, a to navzdory geografické blízkosti a podobnému historickému vývoji v posledním půlstoletí. Snad je Reteganova knížka předzvěstí dalších, které tuto ignoranci odstraní.
Sam Dolgoff
</TEXT>
<HEADING>
Kubánská revoluce (Anarchistická knihovna FSA)
</HEADING>
<TEXT>
Sociální anarchisté, nebo též anarchosyndikalisté, odmítají jakoukoli podobu státu. Vojenskou juntu stejně jako demokracii mají hlavně za diktaturu vládnoucí třídy. Novou společnost podle svých představ chtějí budovat na základě hospodářských komun. Anarchosyndikalista Sam Dolgoff se právě z této perspektivy v roce 1976 podíval na to, jak se zacházelo s anarchisty na Kubě a jakou roli hráli před nástupem Fidela Castra i za jeho vlády. Dolgoff - kromě vystižení vývoje "ostrova svobody" i anarchismu na něm - kriticky nahlíží třeba na tradiční výklady svržení Batistova režimu Castrovými komunisty a bojovníky. Zpochybňuje Castrův režim jako revoluční. Vyjmenovává členy vedení komunistické Kuby, kteří byli na nejvyšších postech i za Batisty. Dolgoff ne právě překvapivě dokazuje, že Castro nikdy nebyl skutečný revolucionář, ale spíš prospěchář a uzurpátor. Není také divu, že anarchisté z tohoto rozboru kubánské revoluce vycházejí jako autentická opozice, která za každé vlády stála na straně utlačovaných zemědělců. Dolgoffova více než pětadvacet let stará a v češtině poprvé nyní vydaná studie, která ve své době vyvolala diskusi i pobouření, je dnes už jen dokladem doby a idealismu kubánských anarchistů. Nepřekonává ani ideologické mantinely anarchosyndikalistů. Žádoucím nahrazením castrovské diktatury by totiž podle Dolgoffa byla společnost, kdy by si zemědělci nebo dělníci, dobrovolně sdružení do komun, vládli sami. Castrův stát by byl odsouzen k zániku.
esej
Michel Maffesoli
</TEXT>
<HEADING>
O nomádství (Prostor)
</HEADING>
<TEXT>
Autor svou knihu v podtitulu označuje za "iniciační toulky", zatímco český nakladatel v anotaci uvádí, že jde o esej. Ať tak nebo tak, současný francouzský sociolog Maffesoli nepředkládá čtenáři své myšlenky v konečné podobě, ale klade je do různých souvislostí historických i kulturních. Autorovo ústřední téma - nomádství - koresponduje s typologií polského sociologa Zygmunta Baumana, který hovoří o čtyřech osobnostních vzorcích dnešního člověka: zevlounovi, tulákovi, turistovi a hráči. Maffesoli se ovšem opírá zejména o autory z 1. pol. 20. století, a to jak sociology či etnology, tak básníky. Fenomén nomádství promýšlí s ohledem na jemu blízkou nezakotvenost, bloudění, hledání, exil a návrat. Tak jako u každého textu tohoto druhu je měřítkem jeho hodnoty, zda výsledný tvar má schopnost čtenáře inspirovat, byť třeba jedinou, opravdu hlubokou a neotřelou myšlenkou. Maffesoli se ve svých "toulkách" dostává až na určitou hranici, za níž se esej snadno změní z jiskřivého kaleidoskopu původních myšlenek v upovídanou haldu hlušiny. K tomu stačí, aby autor při psaní konečné verze projevil nedostatek sebekritiky a neměl odvahu zbytečné odbočky a výplně odstranit. To je bohužel případ Maffesoliho knihy - jestliže se v ní čtenář opakovaně setká s nezvyklými termíny (polykulturalismus namísto multikulturalismu ad.) a větami typu "sociální kotel je rozehříván ohněm zahaleným do pláštíku způsobnosti", nevěří svým očím. Nepřečetl si text po sobě autor, selhal překladatel nebo svou práci odbyla nakladatelská redakce? Hodnotu českého vydání snižuje i skutečnost, že poznámkový aparát je pouze přeložen z originálu, a tak se dozvíme, kdy vyšly knihy Adornovy, Benjaminovy či Mannheimovy ve francouzském překladu, zato údaj o překladech českých až na výjimky chybí.
Autor svou knihu v podtitulu označuje za "iniciační toulky", zatímco český nakladatel v anotaci uvádí, že jde o esej. Ať tak nebo tak, současný francouzský sociolog Maffesoli nepředkládá čtenáři své myšlenky v konečné podobě, ale klade je do různých souvislostí historických i kulturních. Autorovo ústřední téma - nomádství - koresponduje s typologií polského sociologa Zygmunta Baumana, který hovoří o čtyřech osobnostních vzorcích dnešního člověka: zevlounovi, tulákovi, turistovi a hráči. Maffesoli se ovšem opírá zejména o autory z 1. pol. 20. století, a to jak sociology či etnology, tak básníky. Fenomén nomádství promýšlí s ohledem na jemu blízkou nezakotvenost, bloudění, hledání, exil a návrat. Tak jako u každého textu tohoto druhu je měřítkem jeho hodnoty, zda výsledný tvar má schopnost čtenáře inspirovat, byť třeba jedinou, opravdu hlubokou a neotřelou myšlenkou. Maffesoli se ve svých "toulkách" dostává až na určitou hranici, za níž se esej snadno změní z jiskřivého kaleidoskopu původních myšlenek v upovídanou haldu hlušiny. K tomu stačí, aby autor při psaní konečné verze projevil nedostatek sebekritiky a neměl odvahu zbytečné odbočky a výplně odstranit. To je bohužel případ Maffesoliho knihy - jestliže se v ní čtenář opakovaně setká s nezvyklými termíny (polykulturalismus namísto multikulturalismu ad.) a větami typu "sociální kotel je rozehříván ohněm zahaleným do pláštíku způsobnosti", nevěří svým očím. Nepřečetl si text po sobě autor, selhal překladatel nebo svou práci odbyla nakladatelská redakce? Hodnotu českého vydání snižuje i skutečnost, že poznámkový aparát je pouze přeložen z originálu, a tak se dozvíme, kdy vyšly knihy Adornovy, Benjaminovy či Mannheimovy ve francouzském překladu, zato údaj o překladech českých až na výjimky chybí.
</TEXT>
</DOC>
<DOC>
<DOCID>LN-20020921060</DOCID>
<DOCNO>LN-20020921060</DOCNO>
<DATE>09/21/02</DATE>
<TITLE>
Kniha Lillian Fadermanové přináší nový pohled na lesbické vztahy a jejich obraz v literatuře
</TITLE>
<TEXT>
Americká literární historička Lillian Fadermanová patří svými východisky do druhé vlny feminismu, přesněji do jeho lesbické větve. Svůj život zasvětila zviditelňování lesbických dějin a desítka jejích monografií a studií vytváří myšlenkovou oporu pro boj s homofobií.
Esej Krásnější než láska mužů se od roku 1981, kdy vyšel poprvé, dočkal řady reedic a byl přeložen do několika jazyků. Autorka nová vydání neupravovala, protože text považuje za svědectví o historickém hnutí lesbického feminismu, jež kulminovalo v době konce sedmdesátých let. Hnutí mělo za cíl sejmout ze vztahů mezi ženami patologické stigma a naopak je ukázat jako hrdou alternativu povinné heterosexualitě. Monografie Lillian Fadermanové je cenným příspěvkem k dějinám sexuality a literární vědě. Název Krásnější než láska mužů nalezla Lillian Fadermanová v románu W. Hayleyho Mladá vdova z roku 1789, jehož hrdinka parafrázuje Davidovo vyznání Jónatanovi z 2. knihy Samuelovy: "Tvá láska ke mně byla podivuhodnější nad lásku žen". Kontext eseje parafrázi umocňuje díky výstižnému propojení svého literárního a duchovního rozměru. V předmluvě k prvnímu vydání vysvětluje autorka vznik monografie: původně napsala kratší úvahu o milostné poezii Emily Dickinsonové a jejích dopisech budoucí švagrové Sue Gilbertové, přičemž ji udivilo, že slavná básnířka píše svá vyznání o tom, jak v noci tiskne k srdci "sladkou tíži" druhé ženy bez jakéhokoliv pocitu zahanbení. Proč její neteř Martha Dickinsonová Bianchi při vydavatelské přípravě ve 20. letech minulého století tyto milostné dopisy zcenzurovala? Po analýze děl jiných autorek té doby dospěla k závěru, že se společensky přijatelné vztahy mezi ženami staly nepřijatelnými teprve po první světové válce, především vlivem freudismu. A jak to ale bylo v dějinách před Emily Dickinsonovou? Podobné úvahy autorku inspirovaly k monumentálnímu projektu zkoumání vztahu dějin sexuality a literatury od renesance až po její současnost.
</TEXT>
<HEADING>
Romantické přátelství 16. - 18. století
</HEADING>
<TEXT>
Studie je rozdělena na tři části: 16. až 18., 19. a 20. století. V první části Fadermanová poukazuje na to, že většina autorů, kteří se pokoušeli vyrovnat s lesbismem, se na něj dívala především jako na sexuální akt a nechtěla mu přiznat dimenze, které by přisuzovali vážnému milostnému vztahu mezi mužem a ženou - obdiv, něhu, starost o blaho milované bytosti a bezvýhradný zájem o její život. Jako příklad uvádí Diderotovu Jeptišku, diktovanou osobní záští vůči vztahu Diderotovy milenky Sophie Volandové a její sestry (doloženo korespondencí) a odporem k představě, že by ženy mohly zastávat vlivnější místa. Naopak Rousseau v Nové Heloise líčí vztah Claire a Julie na základě platonismu: "Má duše pohlaví? Po pravdě řečeno, já své sotva cítím... od dětství mne k tobě připoutal neodbytný a roztomilý zvyk; jedině tebe miluji dokonale." Nejtěžší situaci měly transvestitky; pokud se žena snažila uzurpovat si mužská privilegia, trestem byla smrt (tak, jak to známe i z dřívějších dob z příběhu Johanky z Arku). Jako protiklad dobové války pohlaví dovedené do extrému markýzem de Sade - charakterizované segregací a dvojitým metrem, staví Fadermanová idylický svět romantického ženského přátelství.
</TEXT>
<HEADING>
Milující přítelkyně a bostonské manželství
</HEADING>
<TEXT>
I v 19. století pokračovala segregace mužů a žen. Při heterosociálních setkáních se ženy shromáždily v jedné části místnosti a muži v druhé a smysluplná komunikace se zdála být možná pouze mezi osobami stejného pohlaví. Oddělenost při všech aktivitách i duchovních zájmech a koníčcích udělala z žen spojence, což se odráží v běžně líčených láskyplných vztazích žen v literatuře. K vzniku milujících ženských přátelství přispívá i demografický vývoj - masová migrace do USA a v USA zase občanská válka přinášejí množství "přebytečných" žen, které nelze nijak napasovat do matrice heterosexuálního manželství. Tyto ženy se musejí živit samy; otevírá se jim vyšší vzdělání a nové profese. Charlotte Bronteová v románu Shirley z roku 1849 prosí muže, ať "nenechávají mysl svých dívek omezenou a spoutanou, protože pak zůstanou morem a starostí". Nové elitní profese malířky, spisovatelky, lékařky, profesorky vylučovaly manželství, ale zato dávaly možnost hlubokých přátelství. Na východě Spojených států se pro lesbický vztah používalo termínu "bostonské manželství", podle románu amerického spisovatele Henryho Jamese Bostoňané, kde popisuje jedno takové soužití žen v Nové Anglii.
</TEXT>
<HEADING>
Horda zločinných živočichů
</HEADING>
<TEXT>
Reakcí na vývoj ženského přátelství a nezávislosti byl nástup antifeminismu. Ten vedly jednak ženy, jež investovaly veškerou energii do starého systému, a jednak sexuologové. Carl von Westphal označil lesbismus za důsledek dědičné degenerace a neurózy a jeho žáci Richard von Krafft-Ebing a Havelock Ellis "uvrhli lásku mezi ženami do chorobného světla šílenství". Jejich teorie byly široce přijaty právě pod vlivem změny ve společenském postavení žen. Lesby byly označeny jako "ženy odmítající zažitou ženskou roli; místo pasivity jsou aktivní, namísto záliby v domácích pracích se snaží o úspěch ve vnějším světě". Vliv psychologů a sexuologů ztotožňujících nezávislost ženy s lesbismem se projevoval ještě v roce 1963, kdy Betty Friedanovou tížily obavy, že lesbismus může feminismus zničit. Zvláště francouzská literatura líčila lesbismus jako chorobnou neřest, např. Balzac v Dívce se zlatýma očima, Baudelaire v lesbických básních ("žalostné oběti s neúrodnými klíny,/ kráčejte, kráčejte svou cestou do pekel!"). Skvěle zpracován je životní příběh Strindberga a jeho manželky Siri. Fadermanová uvádí Strindbergovy protiženské výpady ("Při pouhé představě, jak se ty duše z doby bronzové, ty antropomorfní bytosti, poloopice, ta horda zločinných živočichů, dere do popředí, vzepjal se ve mně samec"), které nápadně připomínají současné české mizogyny.
</TEXT>
<HEADING>
Ven ze Studny osamění
</HEADING>
<TEXT>
Zatímco Krafft-Ebing tvrdil, že se pravá invertka se svým stavem narodila, Freud prohlašoval, že hlavní příčinou je trauma z dětství, a nabídl teorii o pozastaveném vývoji. Osvíceně působí Alfred Adler s názorem, že lesbismus poskytuje některým ženám prostředek, jak protestovat proti tomu, že jim společnost přisuzuje podřadné místo. "Nejde o to, že by mužům záviděly penisy, ale jejich moc, výsady a svobodu." Fadermanová uvádí, že ani průlomový Kinseyho výzkum z 50. let dokazující normalitu lesbických prožitků příliš názory veřejnosti nezměnil. Řada lesbických žen 20. století podléhala negativním názorům na lesbismus a skrývala se, jako např. Eleanor Rooseveltová, nebo jej považovala za "neřest", jako např. Vita Sackville-Westová, známá z románu Virginie Woolfové Orlando. Fadermanová se ale především soustředí na pozitivní případy žen důvěřujících vlastním zkušenostem, jako např. Valérie v nejslavnějšímu lesbickému románu všech dob Studna osamění (1928). Právě analýza díla Radclyffe Hallové je považována feministickou literární kritikou za zásadní přínos celé studie. Hallová totiž chtěla poskytnout lesbám mravní a lékařskou obranu proti společnosti, která na lásku mezi osobami stejného pohlaví pohlížela jako na nemravnou nebo léčitelnou, a v románu píše: "Pokud ale tvrdila, že se se svým stavem narodila, pak se mohla hájit, že ji tak Bůh stvořil a že i jako podivínka má své místo v Božích plánech." Lillian Fadermanová vidí tento literární obraz leseb jako patetických tvorů žebrajících o soucit jako decimující, zvláště v aspiraci na lékařskou přesnost. Radclyffe Hallová vytvořila svou nešťastnou hrdinku Štěpu Gordonovou přesně podle předpisu soudobé psychologie, hlavně na názorech žáků Krafft-Ebinga. I ve dvacátém století beletrie fungovala jako zbraň: například Lišák (1922) D. H. Lawrence představuje podle Fadermanové nikoliv "klinicky správnou" studii lesbismu, jak tvrdí psychoanalytik Edmund Bergler, ale spíše studii Lawrenceova strachu, aby ženy při svém úsilí o nezávislost nezašly příliš daleko.
</TEXT>
<HEADING>
Lesbický feminismus
</HEADING>
<TEXT>
V ideálním světě by podle Lillian Fadermanové lesbický feminismus vůbec neexistoval: "Muži by si neosobovali nadřazenost ve společenských ani osobních vztazích a ženy by neměly pocit, že vytvoření jakéhokoliv pouta s muži od nich vyžaduje, aby se vzdaly části sebe samých. Muži ani ženy by si nevybírali objekt své lásky na základě sexuální politiky, ale pouze podle individuálních potřeb vlastní osobnosti. Bisexualita by se stala emocionální i statistickou normou." Nicméně historicky vidí nutnost vzniku hnutí. Nejdříve bylo třeba redefinovat lesbu-psance na hrdou lesbu. To by nebylo možné bez sexuální revoluce: "Ne proto, že by lesbismus byl sexuální kategorií, ale proto, že spojitost mezi lesbismem a nekonvenčním sexem byla příliš hluboko zakořeněná." Fadermanová líčí průběh hnutí v Německu, Anglii, ale především v USA, kde se věnuje roli lesbických časopisů jako The Ladder, radikálnějšího The Lesbian Tide atd. Rodí se lesbický šovinismus, v rámci kterého, jak podotýká de Beauvoir, pravá otázka už není, proč některé ženy odmítají omezení přijmout (tj. stanou se lesbami), nýbrž proč je většina přijímá a stává se manželkami.
</TEXT>
<HEADING>
Kritika: Příliš málo sexu
</HEADING>
<TEXT>
Některé kritičky vytýkaly Fadermanové pojetí lesbických vztahů jako nikoliv nutně sexuální povahy. Je pravda, že paradoxně to ji spojuje právě s těmi sexuology, které ostře napadá. Lesbismus je pro ni vztah, v němž k sobě dvě ženy navzájem upínají všechny své hluboké emoce a sympatie. Sexuální kontakt "může naprosto scházet. Pokud to okolnosti dovolují, tráví tyto ženy většinu času spolu a svěřují se navzájem se vším podstatným, co se v jejich životě odehrává." Sexuální revoluce podle ní základ lásky mezi ženami nemění, spíš je jen širším rámcem celkové světové fascinace sexem a vytvoření identity na základě sexuality. Na jiném místě dodává: "V mnoha vztazích se sexuální styk podobá podpisu úmluvy o vzájemné důvěře." Studie Krásnější než láska mužů vychází ve fundovaném překladu Martina Pokorného, s obsáhlým poznámkovým aparátem. Při převodu díla do našeho kontextu se nabízí řada otázek. Jednou z nich je, zda u nás lze mluvit o redefinici slova lesba do tak pozitivního významu, v jakém ho autorka používá. Domnívám se, že letošní festival lesbické kultury Apriles v Praze poskytl svědectví o tom, že se česká lesbická komunita snaží držet s vysokou úrovní Lillian Fadermanové krok.
Lillian Faderman: Krásnější než láska mužů. V překladu Martina Pokorného vydalo nakladatelství One Woman Press, Praha 2002. 640 stran, cena a náklad neuvedeny.
</TEXT>
</DOC>
<DOC>
<DOCID>LN-20020921061</DOCID>
<DOCNO>LN-20020921061</DOCNO>
<DATE>09/21/02</DATE>
<TITLE>
Na článek orientalisty Miloše Mendla Na boji proti terorismu je možno parazitovat (LN 14. 9.) reaguje senátor Michael Žantovský.
</TITLE>
<TEXT>
Vzhledem k tomu, že Miloš Mendel nepodložil svoje tvrzení, že moje články o islámském teroru jsou "nepoučené", "demagogicky laděné", ba dokonce "xenofobní", jediným argumentem či důkazem, nepovažuji za nutné s ním polemizovat osobně. Otázka souvislostí mezi mezinárodním terorismem představovaným gangem Al Kajda a terorismem palestinských sebevrahů je ale natolik důležitá, že je třeba poukázat na řadu skutečností, které tento zvláštní vědec čtenářům zatajil. V první řadě je třeba potvrdit, že terorismus Hamásu či Islámského džihádu a terorismus bin Ládina není jedno a totéž. Ten první je spojen s konkrétní historickou situací a parazituje na legitimních zájmech Palestinců, ten druhý je mesianistickým tažením globální povahy a opírá se o nejtemnější deformace islámu. Přesto však mezi mezinárodním a palestinským terorismem existuje dlouhodobé a nebezpečné spojení. Nacionalistický boj palestinských Arabů proti sionistickým "vetřelcům" byl od samého začátku spojen jak s militantním křídlem islámu, tak s totalitním, protizápadním a protiliberálním myšlením. Velký muftí jeruzalémský Amín al-Husajní strávil velkou část druhé světové války v Berlíně, odkud koordinoval nacistickou rozhlasovou propagandu pro Střední východ a usiloval o zřízení "arabskoislámské armády" jako součásti nacistických vojenských sil. O smetení Izraelců do moře marně usiloval jiný obdivovatel Hitlera, egyptský prezident Násir, za odborné pomoci poradců z řad bývalých nacistů i současných komunistů. Teroristické skupiny typu Abú Nidala nacházely finanční podporu i bezpečný asyl v Husajnově Iráku a při vraždění izraelských a amerických civilistů spolupracovaly s komunistickými úderkami Baadera a Meinhofové. Po irácké okupaci Kuvajtu se naopak Jásir Arafat postavil na stranu Saddáma Husajna. Finanční podpory se palestinským teroristům dostávalo ze Saúdské Arábie, Iráku i Íránu, aktivní vojenské podpory pak ze strany Sýrie, jinak současného člena Rady bezpečnosti. Saddám Husajn vyplácí finanční odměny za každý zdařilý sebevražedný atentát, při němž zbytečně zahyne palestinský mladík nebo dívka společně často s desítkami nevinných Izraelců, většinou stejného věku; Írán pašuje pro jejich akce zbraně a výbušniny. Vesměs jen suchá fakta. Chce-li někdo přesto souvislosti ignorovat, musí mít žaludek i na takovou symboliku, o níž nedávno informovaly tiskové agentury. Pár dní před letošním jedenáctým zářím zadržely izraelské úřady loď určenou pro palestinská území. Neobsahovala tentokrát žádné zbraně a výbušniny, ale neškodné dárkové předměty. Tvořily je zapalovače v podobě dvou věží newyorského World Trade Center. Při cvaknutí jedna z obou věží vzplane, nepochybně k potěšení a pýše svého majitele a k radosti přihlížejících. Vidím obrovský rozdíl mezi prostými Palestinci, trpícími pod nezodpovědnou, zkorumpovanou arafatovskou vládou a okupací, která měla a mohla již dávno skončit, a teroristy, kteří vraždí cizí i vlastní bez rozdílu. Rozlišovat ale mezi teroristy, kteří nerozlišují mezi svými oběťmi? Proč?
</TEXT>
</DOC>
<DOC>
<DOCID>LN-20020921062</DOCID>
<DOCNO>LN-20020921062</DOCNO>
<DATE>09/21/02</DATE>
<TITLE>
S Danielem Martinem má český čtenář k dispozici celou tvorbu Johna Fowlese
</TITLE>
<TEXT>
Román Daniel Martin, nazvaný podle hlavní postavy, není jen velkým epickým dílem se zřetelnými autobiografickými rysy, ale i ambiciózním pokusem významného britského spisovatele vystihnout společenské a intelektuální klima poválečné Anglie. Můžeme ho číst jako velký milostný příběh. Zároveň jej však můžeme vnímat jako široce koncipovaný obraz o údělu umělce a intelektuála druhé poloviny 20. století či jako meditaci nad otázkou, co znamená být Angličanem po rozpadu velké koloniální říše.
Johna Fowlese (nar. 1926), označovaného nezřídka jako nejvýznamnějšího žijícího britského prozaika, není třeba českému čtenáři dlouze představovat. Naopak, je nanejvýš potěšitelné, že díky překladu knihy Daniel Martin teď máme česky k dispozici celé autorovo románové dílo, doplněné navíc o románově koncipovanou sbírku kratších próz nazvanou Věž z ebenu a o ukázku z jeho esejistické tvorby v malé, ale velmi inspirativní knížečce Strom.
</TEXT>
<HEADING>
Klasik postmoderního románu
</HEADING>
<TEXT>
Fowles zaujal již svým debutem Sběratel. Následovala dvě vrcholná díla, jež autora zařadila mezi nejvýznamnější romanopisce druhé poloviny 20. století, mnohoznačná fikce Mág a postmoderní historický příběh Francouzova milenka, ilustrující s pomocí rozsáhlého faktografického materiálu a citací společenské i názorové ovzduší viktoriánské Anglie. Později, na začátku 80. let, překvapil Fowles své čtenáře i kritiku odvážným experimentem Mantisa; tento snový příběh podivné sexuální terapie je zároveň protkán typickými "fowlesovskými" úvahami o vztahu reality a fikce a o problémech současné literární tvorby. V dosud posledním románu Larva z roku 1985 se autor vrátil ke svému osobitému pojetí prózy s historickou tematikou, v níž opět nechybějí prvky využívané populárními žánry. Rozsáhlý román Daniel Martin z roku 1977 je díky patrnému autobiografickému ladění jak nejosobnějším Fowlesovým dílem, tak i jeho nejzávažnějším pokusem o vytvoření iluze "románuskutečnosti". Autor zde na více než šesti stech padesáti stranách zhodnocuje možnosti i meze realistické prózy, i když se zároveň nevzdává funkčního využití moderních vypravěčských postupů.
</TEXT>
<HEADING>
Být Angličanem
</HEADING>
<TEXT>
Základní příběh je v podstatě jednoduchý a docela všední. Daniel Martin, jenž v raném věku ztratil matku, vyrůstá v harmonickém sepětí s přírodou anglického venkova, vychováván pouze otcem. Během studií v Oxfordu se seznamuje s dvěma sestrami, Jane a Nell. I když vnitřní hlas Dana spojuje s přemýšlivější Jane, nakonec uzavře sňatek s Nell, zatímco Jane si vezme jeho přítele Anthonyho Malloryho. Danova kariéra se rozvíjí slibně. Jeho divadelní hra sklidí úspěch, jako filmový scenárista pracuje pro hollywoodskou továrnu na sny. Co však nezvládá, je osobní život. Záhy se mu rozpadá manželství a kvůli divadelní hře, v níž zparoduje konzervativní chování a názory svých blízkých, se zpřetrhá i jeho přátelství s Jane a Anthonym. Jádro zápletky se otevírá ve chvíli, kdy po mnoha letech dostává vzkaz, že Anthony, umírající na rakovinu, se s ním touží naposled setkat. Dan, jenž v té době žije s mladou herečkou Jenny McNeilovou ve Spojených státech, se vrací do Oxfordu. Anthony se mu svěřuje se svým životním i profesním selháním a krátce po vzájemném usmíření a rozloučení spáchá sebevraždu. Danův rozhovor s věřícím, nicméně životem zklamaným přítelem je nejen hluboce osobním, ale i symbolickým vyjádřením duchovní krize, v níž se octla poválečná Anglie. Právě tahle klíčová epizoda nejpalčivěji upomíná na část věty z motta, které si autor pro román zvolil: "...staré umírá a nové se nemůže narodit". Daniel Martin se po Anthonyho zoufalém činu vrací do míst svého dětství. Ve vzpomínkách se snaží pochopit úděl své generace a smysl vlastního života i dramatické a filmové tvorby. Jak v těchto meditacích, tak v četných rozhovorech s blízkými a přáteli prosvítají očividně pocity a názory samotného Johna Fowlese. Nejen v myšlenkách o úloze spisovatele v postmoderní době, kdy se z umění stala žurnalistika či zábava zaměřená na komerční cíle, ale i v obecnějších úvahách, zahrnujících filozofické, politické, sociální či estetické otázky, dotvářející komplikované a nesnadné postavení umělce a intelektuála druhé poloviny minulého století. Zhruba poslední čtvrtina knihy, možná poněkud rozvleklejší, zobrazuje opětovné sblížení hlavního protagonisty s Jane. Ta si je vědoma, že manželství se zesnulým Anthonym bylo životním omylem, a snaží se rovněž najít svou cestu, jež by odpovídala její vnitřní podstatě. K duchovnímu i opětovnému intimnímu sblížení hrdinů dochází v průběhu společné cesty do Egypta, kde Dan hledá inspiraci k práci na scénáři o životě lorda Kitchenera, velké osobnosti koloniální Anglie. Zdá se, že se kruh uzavírá. Daniel Martin sice nachází svou dávnou lásku, ale současně si uvědomuje, že je to za cenu dlouhých let tápání a nesčetných ztrát, které ani přes naplnění z nově utvořeného pouta s Jane nekončí. K těmto ztrátám se totiž přidružuje další, rozchod s mladičkou herečkou Jenny. A současně jeho zamýšlené ukončení práce scenáristy, kterou nahrazuje novou ambicí: napsat román. Zda je to právě román nazvaný Daniel Martin, který máme před sebou, to již autor ponechává na čtenářově vlastní interpretaci. Kniha přes všechny své klady nebyla ve své době britskou ani americkou kritikou přijata právě nejvlídněji. Od autora Mága a Francouzovy milenky se samozřejmě čekalo víc než jen staromilské oprášení prověřených vypravěčských postupů. Ale přesto je Daniel Martin, jakkoli na první pohled neopouštějící břehy tradičního realismu, dílem, jež dotvrzuje Fowlesovo umění románu. Vyniká upřímným, citlivým zachycením proměn lidského života a názorového vývoje, a i přes autorem nezpochybňovaný diskurs "románu-skutečnosti" (nikoli náhodou se Dan ztotožňuje se spisem maďarského literárního teoretika Györgyho Lukácse) se v textu objevují inovace, obohacující onu kritizovanou realistickou metodu. A to jednak v nenásilné symboličnosti některých scén, jednak i v poměrně zajímavé kompozici: dějová linie příběhu se totiž neodvíjí lineárně, je naopak narušována řadou rozsáhlých retrospekcí.
</TEXT>
<HEADING>
Sestup do nitra postavy
</HEADING>
<TEXT>
Autor přitom rafinovaně a často dost nečekaně mění i způsob prezentace a hlediska hlavního hrdiny, když z piedestalu vševědoucího vypravěče znovu a znovu sestupuje hlouběji do nitra své postavy a nechává ji v první osobě vypovídat o jejích pocitech, vzpomínkách a názorech, což jen posiluje již zmíněnou autobiografičnost románu. Fowlesovo umění však podtrhují ještě další dva aspekty, příznačné takřka pro celé jeho prozaické dílo. Za prvé to jsou živé, výtečně napsané dialogy, které dotvářejí charaktery jednotlivých postav a umocňují čtivost románu. A za druhé jde o vystižení atmosféry, zejména o velmi zdařilé popisy přírody, doplněné o přesné názvosloví květin a stromů, v nichž, stejně jako v Mágovi či Francouzově milence, rozpoznáváme spisovatelův, v současné próze již skoro ojedinělý, cit pro krásu přírody i jeho hluboké znalosti z biologie a zejména botaniky (Daniel a Anthony jsou ne náhodou nadšenými amatérskými botaniky). To jsou jen některé důvody, proč rozhodně stojí za to se do Fowlesova Daniela Martina začíst. Další, nikoli druhořadé, se skrývají v myšlenkovém a duchovním rozměru románu, který na pozadí příběhu o hledání vlastní identity varuje před zjednodušujícími pohledy a soudy, odkrývá význam a bytostnou potřebu umění pro život člověka a vybízí k pokoře, jakkoli tato slova v dnešní době zanikají v hyperinflaci informací, křečovitém smíchu bavičů či nekonečných prázdných talk-show z televizních a počítačových obrazovek. "Nezáleží na dovednosti, znalostech, intelektu, na štěstí či smůle; důležité je umět se rozhodnout a učit se vnímat," uvědomuje si Dan na poslední stránce knihy před starým Rembrandtovým autoportrétem.
Kniha týdne
John Fowles DANIEL MARTIN
Přeložil Rudolf Chalupský. Vydalo nakladatelství Volvox Globator, Praha 2002, 659 stran.
</TEXT>
</DOC>
<DOC>
<DOCID>LN-20020921063</DOCID>
<DOCNO>LN-20020921063</DOCNO>
<DATE>09/21/02</DATE>
<TITLE>
próza
</TITLE>
<TEXT>
Franćoise Dorinová
</TEXT>
<HEADING>
Jdi za mámou, táta pracuje! (Motto)
</HEADING>
<TEXT>
Na první pohled je Agnes šťastná a úspěšná žena: miluje svého muže Serge, šarmantního kulturního publicistu, a miluje svého malého synka a oběma je milována. Zdá se. Věří tomu. Chce tomu věřit. Až na to, že titulní větu slýchává doma příliš často. Vše je snad v pořádku do okamžiku, kdy si uvědomí, že i ona pracuje, pracuje na plný úvazek obětavého (nebo obětujícího se?) mateřství a že by chtěla pracovat jinak. Agnesiným koníčkem a oborem je designérství a bytová architektura. Najde si pro začátek práci v luxusním obchodě pro zbohatlíky, ale směřuje dál a výš. Její zájmy a touhy však Serge zlehčuje a její práci považuje za dočasný ženský vrtoch a vyčítá Agnes únavu, mrzutost a neochotu účastnit se spolu s ním společenského života. Jak příhodná situace pro "náhodné setkání" - či zásah osudu? A Vincent je tak milý, chápavý, rozumí Agnes i dětem, je tak jiný... Příběh jak vystřižený z červené knihovny. Je však obohacen o některé aspekty, které jej pozvedají přinejmenším na úroveň lehce psychologické prózy pro ženy. Franćoise Dorinová situuje děj knihy do Paříže i na francouzský venkov. Rozhodně nejde o klasický milostný trojúhelník, z velké části jde jen o jeden jeho vrchol, o Agnes, která nezvažuje ani tak vztah k manželovi a k milenci, ale především vztah a zodpovědnost k svému synovi. Autorka v myšlenkách a pocitech své hrdinky konfrontuje ideál mateřství a rodičovství s realitou, odpovědnost k dítěti s odpovědností k sobě samé, sleduje vnitřní boj matky s ženou.
pro děti
Margaret Simpsonová
</TEXT>
<HEADING>
Kleopatra a její kobra (Egmont)
</HEADING>
<TEXT>
"Drahý Antonie, jsem královna a žárlivost je pod moji úroveň. Chápu samozřejmě, že kdybys nemusel, nikdy by sis tu ženskou nebral. Přijeď se na mě někdy podívat. Líbá Tvoje Klea." Také takhle mohl vypadat krátký dopis, kterým egyptská královna Kleopatra možná reagovala na zprávu o svatbě svého římského milence Marka Antonia. Přinejmenším tuto variantu nabízí britská spisovatelka Margaret Simpsonová v zahajovací knize nové edice Drazí zesnulí, s níž nyní přichází nakladatelství Egmont. Konzervativní historici by mohli nad útlým svazkem kroutit hlavou, ale pokud se čtenářům nepříčí představa hovorové řečtiny a latiny, kterou komunikují historické legendy, či smyšlená rekonstrukce soukromého života božské Kleopatry, proč se nepodívat na dějinné události tak trochu jinak. Vlastnímu vyprávění o životě slavné královny předchází krátké zasvěcení do společenské a politické situace tehdejšího Egypta. Příběh Kleopatry a její kobry a samozřejmě též proslulých mužů po jejím boku pojímá autorka poněkud netradičně, jindy suchopárné reálie přibližuje živým jazykem a vtipným komentátorským stylem. Nebojí se popustit uzdu fantazii, a tak má čtenář možnost nahlédnout do Kleopatřina tajného deníku, sledovat polemiky na stránkách římského Centuria, pobavit se dobovými nápisy na stélách a dozví se mimo jiné, jaké vysvědčení by asi malá Klea přinesla domů v první třídě. To vše doprovází ilustrace Philipa Reeva.
Ivona Březinová
</TEXT>
<HEADING>
Jmenuji se Ester (Albatros)
</HEADING>
<TEXT>
Nakladatelství Albatros uvedlo na trh volnou trilogii Holky na vodítku. Autorka Ivona Březinová, absolventka pedagogické fakulty, která začala se psaním knih pro své dvě dcery před šesti lety, má na svém kontě již téměř desítku knížek pro děti všech věkových kategorií. Projekt Holky na vodítku se zabývá tématem patologické závislosti a na příbězích náctiletých hrdinek mapuje její průběh u tří z nich. První díl se zabývá gamblerstvím, druhý drogovou závislostí a třetí bulimií. Kniha Jmenuji se Ester je psána ve dvou časech. Hrdinka žije přítomností, ale hlavním dějem je minulost, v níž jsou odkryty stránky deníku, který si Ester musí psát kvůli terapii v bezděkovské léčebně, kam ji jako gamblerku zavřeli. Ester je dívka z početné rodiny, kde se jako starší sestra musí o všechno starat, ale nikdo se příliš nestará o ni. Proto stále častěji hledá útočiště v baru rodinného přítele Romana, kde se také poprvé setkává s hracími automaty. Z nevinného hraní se stává závislost a Ester začíná krást. Kvůli tomu ji nejdříve rodiče vyhodí z domova a později také její slepý přítel Kristián ze svého bytu. Ester se ocitá na ulici a po konfliktu s policií v léčebně. Poutavě psaný příběh kromě teenagerů, kterým je určený, může zaujmout i jejich rodiče, pro něž může být snadno přístupným a užitečným vhledem do problematiky.
literární kuchařka
Jaroslava Jiskrová
</TEXT>
<HEADING>
Slza komsomolky. Čubčí pajšl. (Dokořán)
</HEADING>
<TEXT>
Chcete se zbavit smyslů? Pak zaručeně nejlepší recept skýtá Venědikt Jerofejev ve své knize Moskva-Petušky. Jeho Slza komsomolky dala titul i nové antologii receptů z krásné literatury, kterou pro nakladatelství Dokořán připravila Jaroslava Jiskrová. Tak tedy: "Voňavka levandulová 0,15 dl; voňavka sporýšová 0,15 dl; kolínská Lesní voda 0,3 dl; lak na nehty 0,02 dl; voda ústní 1,5 dl; limonáda 1,5 dl. Takto připravenou směs je třeba dvacet minut míchat větvičkou zimolezu. Někteří lidé tvrdí, že zimolez je možno v případě nutnosti nahradit kokoticí. To je nesprávné a zločinné! Kdybyste mě krájeli podélně i napříč, nedonutíte mě míchat Slzu komsomolky kokoticí. Budu ji míchat zimolezem.") Široký záběr od autorů antických po ty současné, z produkce překladové, ale i české produkce činí z útlé knížky, půvabně ilustrované Pavlem Růtem, nejen svérázný inspiromat pro obohacení jídelníčku či lépe řečeno domácího nápojového lístku (ne všechny pochoutky zhotovené dle uvedených návodů jsou tak zjevně nepoživatelné jako zmíněná Slza komsomolky; v mnoha případech právě naopak), ale i osvěžujícího počtení.
komiks
Goscinny a Uderzo
</TEXT>
<HEADING>
Asterix a sídliště Bohů (Egmont)
</HEADING>
<TEXT>
O Asterixovi se snad ani nic psát nemusí. Příběhy neohroženého Gala se sice mění, ale kvalita zůstává. Ti, kdo znají Asterixe jen z filmů, mohou být překvapeni, že jsou jeho kreslená dobrodružství (na rozdíl od obou snímků) skutečně legrační. Tentokrát je malá galská vesnička ohrožena ani ne tak vyděšenými římskými vojáky (kteří už ostatně vědí, co mají od Galů čekat, a tak se jim raději snaží vyhýbat), jako spíš šíleným architektem, který se rozhodl kousek odtud vystavět paneláky... pardon, mramoráky. A to je zlé. Proti tomuhle nebezpečí nepomůže ani družba se stávkujícími otroky, ani magický nápoj. Navíc přítomnost bohatých Římanů začíná korumpovat i obyvatele vesnice. Kde nepomůže síla, tam naštěstí účinně zapůsobí bard Trubadurix, který... ale to už bychom prozrazovali až moc. Duo Goscinny (jehož tvorbu už bohužel o dva díly později přerušila smrt) a Uderzo je sehrané a trefuje se do čtenářů fóry s přesností cirkusových vrhačů nožů - byť jsou v tomto dílu přece jen trochu sarkastičtější, než u nich bývá zvykem. Ale to rozhodně není vada na kráse.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer e-mail: hana.zahradnickova@lidovky.cz
</TEXT>
</DOC>
<DOC>
<DOCID>LN-20020921064</DOCID>
<DOCNO>LN-20020921064</DOCNO>
<DATE>09/21/02</DATE>
<TITLE>
rozhovor:
</TITLE>
<HEADING>
Jsme v období sblížení
</HEADING>
<TEXT>
"Starý ještěři, na jeviště! volali na nás vždycky ti mladší v souboru. Byli jsme pro ně šediváci nebo plesniváci. Teď už taky zběleli a tyhle fórky je přešly," říkají o soužití v divadle, které s nevídaným úspěchem přežilo třicet pět sezon, jeho zakladatelé, autoři a protagonisté Ladislav Smoljak a Zdeněk Svěrák. Premiérou hry Afrika oslavuje teď Divadlo Járy Cimrmana nejen své výročí, ale taky český smysl pro humor, který leccos vydržel.
LN: Hrajete všechny své hry a máte vyprodáno. Změnilo se za ta léta vůbec něco?
LS: Ztratili jsme trému.Ta může způsobit na jevišti hroznou destrukci. Když se vám trémou zachvěje hlas, tak se víc ztrémujete, že se trémujete, tím se zase ještě víc trémujete, a tak dále, až do úplného zhroucení.
ZS: Ta horší stránka je, že jak už se tolik nebojíme, ztrácíme možná někdy onen pel nezkušenosti, která bývala roztomilá. A s tím se nedá nic dělat, nezbývá, než si před každým představením říct: zkusme to, jako by to bylo poprvé.
LS: Také se proměnilo publikum. Tehdy, když nám dvěma bylo pětatřicet a třicet let, chodívali na nás vrstevníci. Měli stejnou zkušenost - i školní - jako my. Po těch letech se osnovy nepochybně změnily. Řeklo by se, že odkazy na Sládka, Nerudu nebo na dávnější časy už nebudou zabírat.
LN: Není vám divné, že lidi na váš ne zrovna nejlidovější humor stále slyší?
LS: My si hned od počátku ujasnili, že nás nebaví satira. Snažili jsme se tedy vždycky o humor, který člověka rozesměje bez ohledu na to, co si ráno přečetl v novinách. A zřejmě díky tomu jsme přežili z roku 1967, kdy jsme vznikli, do roku 1968, kdy se všechno smělo, a zase zpátky do roku 1970, kdy se už nesmělo skoro nic. A pak z období normalizace do svobodných časů. Hry jsme neměnili.
</TEXT>
<HEADING>
LN: A lidi reagují pořád stejně?
</HEADING>
<TEXT>
LS: Stejně. Ale ne úplně stejně. My jsme si před listopadem 89 tu a tam s publikem nerozuměli. V normalizační době byli všichni nadržení na kritické slovo proti režimu. Často pak tleskali a jásali nad nějakým slovíčkem, kterým jsme nic politického nemysleli. Dneska, když se smějí, tak opravdu tomu, co měli autoři na mysli.
ZS: Pokud jde o čtení mezi řádky - my byli taky rádi, že jsou lidi tak chytlaví, na druhou stranu takhle je snadné obecenstvo rozesmát. O něco se otřete a oni si najdou, co potřebují. Zatímco teď nastala pro humoristu jakási hodina pravdy. Už nemůže jít tou snadnější cestou.
LN: Dávno už ale nejste divadlem pro úzký okruh spřízněných duší...
ZS: Léty a spoustou zájezdů, které jsme po celé republice absolvovali, se Divadlo Járy Cimrmana stalo z divadla poněkud výlučného divadlem lidovým. Ne, že by do něj šel každý, třeba milovník operety si u nás na své nepřijde, ale jsme už, myslím, stravitelní pro širokou diváckou obec.
LS: Když jsme začínali, rozuměli jsme si jen s užším okruhem divácké obce. Humor, který vyznávala většina, se s námi míjel. A nebyli jsme pochopitelně sami: stejnou práci na tomhle poli udělali už třeba Suchý se Šlitrem, Ivan Vyskočil, Václav Havel, Zábradlí, Činoherní klub a malá divadla vůbec. Ta svěží nota moderního humoru se postupně dostala do "krevního oběhu" kultury, dostala se nakonec i do komerční produkce, do televize i - s prominutím - na estrády. To byl významný posun a ten okruh našich příznivců velmi rozšířil. V hledišti se teď smějí doktoři stejně jako instalatéři.
LN: Do širokého diváckého oběhu jste se dostali ale i díky populárním filmům, v nichž jste hráli a jež Ladislav Smoljak režíroval. Nějak se to šikovně pospojovalo, takže jste ani nemuseli své osobnosti dělit na "divadelní" a "filmovou" část...
ZS: Že k nám začalo chodit širší spektrum publika, byl určitě následek filmů Jáchyme, hoď ho do stroje, Marečku, podejte mi pero nebo Na samotě u lesa, v nichž jsme se objevovali. My do nich ale zanesli styl, jaký jsme používali v divadle. Na mnoho kritiků to zpočátku působilo cizorodě. Vedle herců, kteří uměli ve filmu hrát, jako byl třeba pan Kemr, se jim zdálo naše neherectví suché a toporné. Pak si na nás zvykli.
LN: Jaký jste, pane Svěráku, herec, suverénní, nebo plachý? A vadí vám, když vás přítel Smoljak režíruje?
ZS: Spíš plachej, nejistej, v těch prvních filmech je to znát. Ale režírovat se nechávám docela rád. Poslouchám, jen potřebuju bejt chválenej. Na mě moc neplatí, když by režisér řval, to se spíš zhoršuju.
LS: Se Zdeňkem se režisérovi dobře pracuje, ale on potřebuje věřit tomu, co se po něm chce. Musí to odpovídat jeho pocitu. Režisér ho musí přesvědčit.
LN: A v čem, pane Smoljaku, spočívá vaše režírování v Divadle Járy Cimrmana? Poslouchají vás ještě Svěrák a spol.?
LS: Musím přijít se základním názorem na představení a určit ty nejobyčejnější věci: kdo odkud kam půjde, kde kdo bude stát, kdo bude chodit, kdo sedět - tomu se nedá ani říkat umění. Pak je třeba dohlídnout, aby se ten náš text správně říkal. Když někdo přijde s nějakým nápadem, zkusíme ho. Hlavně se Zdeňkem spolupracuji na inscenaci podobně, jako když společně píšeme.
ZS: Právě jste nás zastihla v období sblížení. To se opakuje ve vlnách - sblížení a vzdálení. Sblíží nás psaní, společné riziko, že se nám to třeba nepovede a budeme mít z ostudy kabát oba. To se scházíme a mluvíme i o jiných věcech, než které se přímo týkají hry. A když to dopíšeme a nastudujeme, začíná období vzdalování se. Protože většinou alternujeme jednu roli, na jevišti se skoro nepotkáme, jen si telefonicky sdělíme, jaké bylo představení.
LN: Může být divadlo ještě vaším hlavním zájmem, když se angažujete v dalších oborech a jste i veřejně činní?
ZS: No, ono nám to divadlo žere nejvíc času. Pořád je to hlavní zájem a pořád je to věc, kterou dělám nejradši - i když píšu nebo pracuju na filmu.
LS: A já dělám jenom divadlo. Do filmu se mi už nechce. Je tam plno organizační práce a techniky, šéfujete týmu lidí, strašně pomalu a po malých kouscích nabalujete tu kuličku rodícího se díla. Ale prosím - kdyby se objevila fascinující látka, asi bych se do toho znovu vrhnul.
LN: Říkáte, že vás psaní sbližuje. Ale dáváte si s ním na čas - hru Afrika jste napsali po pěti letech a předtím jste taky nijak nespěchali. Asi vás nic nehoní, když publikum věrně chodí na všechny vaše staré kusy...
ZS: Musím to zaklepat, zájem neopadá. Těch třináct her je ale hodně. Které divadlo má na repertoáru třináct komedií? A my je nechceme stahovat, je to naše zvláštnost, že divák může během sezony vidět všechny hry, které Divadlo Járy Cimrmana za celý svůj život zplodilo.
</TEXT>
<HEADING>
LN: Co vás nutí k napsání nového kusu?
</HEADING>
<TEXT>
ZS: To, že se divadelní kolektiv oživí, že přestane jenom mechanicky reprodukovat a je postaven před nový úkol. Podobně jako nás, autory, ho ta starost o výsledek stmelí.
LS: A taky nás vede ohled na příznivce divadla. I pro ně je dobré, že se můžou na něco nového těšit. Většinu her viděli dvakrát, třikrát i vícekrát.
LN: Vzpomenete si ještě na nápady, které stály u zrodu jednotlivých cimrmanovských her?
ZS: Třeba naši první hru Akt jsem psal jako mladý tatínek. Měl jsem - jako asi každý muž v podobné situaci - pocit, že mě rodina svazuje, brzdí v tvorbě...
LS: Neměl tehdy izolované pracoviště, musel psát v bytě, kde zlobily děti.
ZS: A tak jsem si pohrál s představou, že otec rozešle děti do světa. Samozřejmě, je to cynické a je to nadsázka...
LS: ...ale jako námět na povídku to bylo nosné. Já zase psal Vyšetřování ztráty třídní knihy proto, že školní prostředí jsem znal nejvíc. A protože jsem na rozdíl od Zdeňka, který tíhl k příběhu, vyznával Ioneska, napadlo mě utkat hru z těch keců, řečí a frází, které se říkají ve škole. Děj je skoro nulový, všecko se točí kolem té prkotiny v názvu. Důležitá je slovesnost vydestilovaná z té školní hierarchie od učitele přes ředitele a inspektora až k zemskému školnímu radovi...
LN: Teprve u třetí hry jste se autorsky spojili. Koho z vás napadla Hospoda na mýtince?
LS: S nápadem Hospody Na Mýtince přišel Zdeněk. Aby tam přistál někdo s balonem a někdo jiný se tam prokopal z vězení, to už nevím, co na tom bylo společného nebo co už Zdeněk rovnou přinesl.
ZS: To jsem vymyslel já? To už nevím. Každopádně Hospoda na mýtince byla teprve hra, kdy jsme na to kápli. Zatímco první dva kusy byly současné připsali jsme je Cimrmanovi a jen je jako zmodernizovali, opereta "Hospoda" už měla žánr Cimrmanovy doby a tím jsme narazili na zlatou žílu. Začali jsme vymýšlet sérii žánrových her.
LS: Řekli jsme si: jak by asi Cimrman napsal detektivku - a vznikla Vražda v salónním coupé. A potom přišel trochu výjimečný nápad, že budeme po částech před zraky diváků rekonstruovat Cimrmanovu hru Němý Bobeš. Že neuvedeme jako obvykle seminář a hru, ale že se oboji prolne. Teoreticky to byl náš nejčistší tvar...
ZS: ...ale prakticky se ten děj natolik rozkouskoval, že jsme se zase pokorně vrátili ke starému schématu. Dlouhý, Široký a Krátkozraký byla poctivá Cimrmanova pohádka.
LN: Takže zbývalo pustit se do opery.
LS: Měli jsme mezi sebou Jana Klusáka...
ZS: No právě, mohli jsme se do opery pustit, protože Jan Klusák byl špičkový český skladatel.
LN: Jenže on se s vámi rozešel a už s divadlem nespolupracoval.
ZS: To je pravda. Přesto, že jsme ho několikrát prosili, aby dal svolení k natočení Cimrmana v říši hudby, neuspěli jsme. Je to škoda.
LS: Nicméně povolil, aby tu operu mohlo Divadlo Járy Cimrmana uvádět až do svého dožití.
</TEXT>
<HEADING>
LN: Jaký žánr přišel pak?
</HEADING>
<TEXT>
LS: Při Poslu z Liptákova jsme se rozhodli pro futurologickou hru. Vyšly z toho nakonec hry dvě: ta první ukazuje, jak si Cimrman představoval budoucnost s jejími mezilidskými vztahy a s technikou - vymyslel například osobní potrubní dopravu. Ve druhé vizionář budoucnost věští z trouby - a jak vidí, není věru o co stát.
LN: V Lijavci jste mapovali "kraj Cimrmanova stáří", jak vysvětlujete v semináři...
LS: Tady nás lákalo prostředí herberku. Nakonec se z toho vyvrbil starobinec, jehož obyvatelé si na setkání vandrovníků v herberku jenom hrají.
ZS: U Dobytí severního pólu si ani nevzpomínám, jak ten nápad vznikl. Ale zase jsme kápli do Cimrmanovy doby - byla to éra dobývání pólu i lecčeho jiného.
LS: To vím přesně. Já řekl: mně by se, Zdeňku, nějak líbilo, kdyby herci měli na nohou lyže a chodili v nich po jevišti. A ty jsi na to řek': Dobytí severního pólu.
LN: U Blaníku je to jasné - chtěli jste si posvítit na historii a možná jste si říkali: Kdy už konečně vyjedou?
LS: Blanický mýtus se nám zdál vděčný.
ZS: Marasmus ve společnosti byl už velký a otázka, jestli někdo pomůže, visela už dlouho ve vzduchu.
LS: My jsme Blaník napsali zkraje devětaosmdesátého roku, tedy ještě za totality.
ZS: Pamatuju se, jak jsme hru četli klukům z divadla, bylo to v červnu v Karlových Varech, a jak říkali - neblázněte, to nám nikdo nepovolí.
LS: Když jsme začali psát seminář, přišel listopad. Takže jsme ho už dopisovali za svobodna. Ale ve hře samé jsme nic neměnili.
ZS: Po Blaníku přišel Záskok, v něm se Cimrman pokusil o vesnické drama. Téma kočovné společnosti je krásné, vděčné a patří do jeho doby.
LN: Ke třicátinám jste divadlu nadělili Švestku, hru o starých pánech, k nimž jste už měli trochu blíž než zamlada.
ZS: V ní báječně zabrala zkušenost, kterou jsem zažil na vlastní kůži. Jednou mi jeden pořadatel na Slovensku podal ruku, potřásal a nepustil, dokud mě neprovedl celým divadlem. Z téhle blbosti pak vznikl dramatický prvek, který pokaždé spolehlivě zabere.
LS: No a nakonec jsme si vzpomněli, že jsme se nikdy nevěnovali cestovatelství, nevypravili se na neznámý kontinent, nepoznali, jak tam lidé žijí. Tropická přilba, domorodí nosiči...
ZS: Zkrátka doktor Emil Holub.
LS: Jezdívali jsme kolem jeho pomníku v Holicích a na dálku ho zdravili.
ZS: A tak vznikla Afrika, naše čtrnáctá hra.
LN: Když už jsme u pomníků, nevadí, že je staví i vám?
ZS: A pamětní desky. Na některých je psáno, že v tomto domě Cimrman přenocoval, jinde posnídal, najdou se i takové, které se zaručují, že tu nikdy Cimrman nebyl. Tohle nám nevadí, dokonce se některých odhalování i zúčastňujeme.
LS: Svědčí to o hravosti lidí, o schopnosti parodovat sebe samé.
ZS: Představte si, že v Humpolci odhalili v parku obrovský balvan a na něm desku s nápisem Nejslavnějšímu přistěhovalci Hliníkovi vděční spoluobčané. Přitom Hliník ve filmu Marečku, podejte mi pero vizuálně neexistuje. Jedinou jeho vlastností je, že se odstěhoval do Humpolce.
LS: Všimněte si, jakou obrovskou vzdálenost urazili na českých úřadech od časů totality!
ZS: Hravost je projevem svobody.
LS: Snad i národní mentality.
ZS: A vůbec, není vám divné, že nás, kteří se živíme humorem a děláním legrace, ostatní berou někdy vážně?
</TEXT>
</DOC>
<DOC>
<DOCID>LN-20020921065</DOCID>
<DOCNO>LN-20020921065</DOCNO>
<DATE>09/21/02</DATE>
<TITLE>
LN exkluzivně přinášejí ukázku ze semináře k nové hře Divadla Járy Cimrmana Afrika
</TITLE>
<TEXT>
Jiná zajímavá kapitola Afrického deníku popisuje Cimrmanovu snahu o získání území kmene Duru-Buru pod českou koloniální nadvládu. K tomuto kmeni dorazil Cimrman společně s inženýrem Rudolfem Holým, s nímž se seznámil již na stavbě železniční trati. Byl to trpasličí kmen, nikoli co do počtu, ale co do vzrůstu. Největší z těchto domorodců byl velký asi jako prof. Smoljak (Čepelka, Vondruška). Toto etnikum malých Afričánků nezvolil Cimrman náhodně. Byl přesvědčen, že malým českým poměrům nejlépe odpovídá. Přičleněním této africké državy k českým zemím chtěl pak Cimrman posílit českou pozici v rámci Rakouska-Uherska a uskutečnit tak svůj dávný sen přejmenovat konečně monarchii na Rakousko-Uhersko-Česko. Jak Cimrman toto území získal? Na rozdíl od velkých imperiálních mocností, které uchvátily své državy vojenskou silou, získal je silou pouhého slova. Náčelníku kmene vyprávěl o Praze tak poutavě, že ten okamžitě zatoužil, aby se stala i jeho hlavním městem. Když mu pak inženýr Holý ještě ukázal pohlednici se Zlatou uličkou na Hradčanech, lemovanou rozkošně malými domečky, neměl náčelník o začlenění do české koloniální říše nejmenší pochybnost. Příslušníci kmene Duru-Buru měli řadu pozoruhodných schopností: vydrželi dlouho pod vodou, dokázali spát na dlouhé tyči zabodnuté do země a uměli norovat. O tom, jak by se těchto vlastností dalo v Čechách využít, neměl Cimrman jasnou představu. Zato o uplatnění další cenné zvláštnosti nepochyboval: Duruburujci měli fenomenální jazykový talent. Dokázali se naučit za týden německy, za čtrnáct dní česky a pouhý rok jim stačil na zládnutí maďarštiny. Cimrman si sliboval, že masové nasazení takových skvělých tlumočníků na území Rakouska-Uherska by přispělo k porozumění mezi národy tohoto soustátí. Připočteme-li k této jazykové výbavě ještě jejich malou váhu, využití tlumočníků jako hotelových liftboyů je nabíledni. Náčelník Hake-Debe, což česky znamená Malý u krku, měl několik žen. Nejmenší a nejmilejší se jmenovala Malá domů. V záchvatu náklonnosti k velkému Čechovi nabídl Malý u krku Cimrmanovi Malou domů jako společnou ženu. Cimrmanovi se Malá domů moc nelíbila, to spíš pošilhával po jeho dceři Malá dává. Cimrman nechtěl náčelníka urazit, a tak se snažil pod nejrůznějšími záminkami svatbu oddálit. Za nejpádnější považoval argument, že sňatek by se měl konat až ve chvíli, kdy území kmene bude na přivtělení k českým zemím připraveno novým místopisem. A tak začalo počešťování názvů místních řek, hor a sídel. Pohoří Mula-Ula bylo přejmenováno na Malé Krkonoše. Osada, v níž sídlil náčelník, dostala jméno Malá Praha. Inženýr Holý, moravský patriot, pak přes Cimrmanovy protesty prosadil pro osadu Zumba název svého rodiště Malé Velké Meziříčí. Ostatně inženýr Holý se s Cimrmanem nepohodl častěji. Vnučka inženýra Holého paní Marie Huňatá, rozená Holá, ve své knize Vzpomínky na dědečka například uvádí, že při jedné noční debatě o historii Cimrman Holého k smrti urazil termínem Malá Velká Morava. Přátelství obou Čechů pak prý ukončila žárlivost. Inženýru Holému se stejně jako Cimrmanovi líbila náčelníkova dcera. Jednoho dne Malá dává zmizela, jako by se do země propadla. Marně se po ní oba sokové vyptávali. Domorodci jen krčili rameny. Třetího dne večer inženýr Holý neohlášen a bez klepání vstoupil do Cimrmanovy slaměné chýše. A to právě ve chvíli, kdy se Malá dává právě pronorovala pod Cimrmanovo polní lůžko. Když Holý viděl, že Malá dává dává přednost jeho sokovi, jeho moravská krev vzkypěla a se slovy "Jarine, tos ňa nakrkl!" se na Cimrmana vrhl. Oba zápasící muže od sebe odtrhl až francouzský četník, který na kole dorazil do Malé Prahy s vyhláškou o sčítání obyvatelstva. A tak se Cimrman dověděl, že jeho Malé Čechy jsou již osmdesát let součástí Francouzské rovníkové Afriky.
</TEXT>
</DOC>
<DOC>
<DOCID>LN-20020921066</DOCID>
<DOCNO>LN-20020921066</DOCNO>
<DATE>09/21/02</DATE>
<TITLE>
téma
</TITLE>
<TEXT>
Když před časem Divadelní ústav rekapituloval sezony 1996-97, došel k překvapivému zjištění: v žebříčku nejhranějších dramatiků na českých, moravských a slezských jevištích hned za Shakespearem figuroval Jára Cimrman. Ale zatímco se pořád spolehlivě neví, jestli Shakespeare byl, či nebyl a jestli skutečně Hamleta napsal, o existenci a plodnosti českého dramatika pochybuje málokdo. Roky trpělivé osvětové práce cimrmanologů nesou ovoce.
Vypráví se, že počátkem října 1966 popíjel Jiří Šebánek (tehdy rozhlasový redaktor a spoluautor legendárních přenosů z fiktivní Nealkoholické vinárny U pavouka) a Helena Philipová (režisérka tamtéž) v Baráčnické rychtě na Malé Straně. Kolem se trousili lidi kamsi dozadu, a když se pan redaktor paní režisérky ptal, kdo jsou a kam míří, řekla: "To jsou baráčníci a mají tam divadlo." "Jak to?" popudil se pan Šebánek, "Baráčníci mají divadlo, a my ne?" A tak si ti dva plácli, že ho založí.
</TEXT>
<HEADING>
Génius
</HEADING>
<TEXT>
K nápadu se druhý den přidali redakční kolegové Miloň Čepelka a Zdeněk Svěrák. Stačilo tedy už jen vymyslet, jaké by to divadlo mělo být. "Nejdřív mě napadaly samé pitomosti," připustil po letech v časopise Týden Jiří Šebánek. "Už jsem myslel, že to vzdám, když to přece jen přišlo. Až jsem se podivil, jak je to jednoduché a přitom prohnané: budeme předvádět (slovu hrát jsem se vyhnul) díla nějakého vymyšleného autora, kterého jako objevíme. Když napíšeme blbost, odnese to on, když to zpackáme my, máme alibi - nejsme herci." Pro riskantní úkol dramatika si pak vybrali jednu z postav přicházejících do vinárny U pavouka, sochaře a řidiče parního válce Járu Cimrmana. Tolik mýtus. Ve skutečnosti se Cimrman narodil jedné únorové noci roku 1853 (ale možná taky roku 1870) rakouské herečce Marlén Jelínkové a českému krejčímu Leopoldu Zimmermannovi, a naposledy byl spatřen roku 1914 v Liptákově. V prosinci 1966 oznámil ve vinárně U pavouka muzikolog Evžen Hedvábný, že v Liptákově narazil při budování krbu na svojí chalupě na bednu s rukopisy neznámého velikána českorakouského původu, Járy Cimrmana. S výsledky bádání v jeho odkazu pak redaktoři posluchače rozhlasové vinárny pravidelně seznamovali. Rok nato, v říjnu 1967, se první Cimrmanova oprášená hra Akt objevila na jevišti. Zapomenutý dramatik měl konečně divadlo. O necelé dva roky později napsali Zuzana Homolková a Jiří Lederer do Světa práce: "Dokud se otcům divadla dařilo vtipně klamat publikum prostřednictvím smyšlené postavy a pseudovědeckých důkazů o Cimrmanově existenci, byl nápad ještě dostatečně nosný a nový, tj. unesli jsme ho. Byl zkrátka originální i naopak. Bohužel žádný nápad není samospasitelný, a tak se soubor časem stal obětí vlastního triku a tvůrci klamné postavy podlehli sebeklamu. Dnes je Cimrman už jen rekvizitou, jejíž originalita se ztrácí sama v sobě." Cimrman na tohle varování nereflektoval. Dál před publikem otevíral bezednost svých schopností jako dramatik, ale i jako konstruktér, chemik, lyžař, filozof, hudebník a především nezištný inspirátor umělců a vynálezců kategorie Čechov, Einstein či Zeppelin.
</TEXT>
<HEADING>
Mystifikace
</HEADING>
<TEXT>
Tvrdí se, že od dob rukopisů Zelenohorského a Královédvorského patří mystifikace k pilířům české národní kultury. Fakt je, že interpreti Cimrmanova díla si ji ve zmíněné vinárně s velkou odezvou vyzkoušeli. Debaty u sklenky včetně vinárenského šumu zněly tak autenticky, že se posluchači u rádií ptali, kde noční podnik sídlí, aby mohli zaskočit. A když ve vinárně začali v rámci pořadu hrát světoví muzikanti, telefonovali i znalci, jak to, že jim návštěva zaoceánského jazzmana v Praze unikla. Svoji divadelní éru začali cimrmanologové v Malostranské besedě. Tehdy prý chodil kolem jejich plakátů Jan W erich a zlobil se: "Co to může být za blbce, který po sobě pojmenuje divadlo." Přesto už bylo Divadlo Járy Cimrmana mystifikací mírnější - publikum vědělo, o co jde. Což nic neměnilo na tom, že pohyb na hranici možného a nemožného, v první polovině představení podepřený seriózními vědeckými semináři a korunovaný nehereckým projevem badatelů, zůstal zdrojem originálního humoru, který spolehlivě zabíral. V dalších deseti letech po Aktu divadlo uvedlo osm premiér. Na kase věčně viselo, že je vyprodáno. Odezva publika byla veliká a kladná. Ne tak odezva šéfů pražské kultury. Ostatně o absurdních sporech, věčné hrozbě zákazu a nuceném stěhování z Malostranské besedy do Reduty, pak do Braníka a pak na Solidaritu Cimrmani natočili koncem 80. let hořkou komedii Nejistá sezóna. Mnohem později Ladislav Smoljak v rozhovoru pro časopis Týden přiznal: "Chtěli jsme hrát divadlo a věděli jsme, že tedy nemůžeme manifestovat nepřátelství režimu. Ale stanovili jsme si hranice... Aniž bychom to na začátku plánovali, volbou Cimrmanova Rakouska-Uherska jsme se vyhnuli tématům ze současnosti, kde by nás snadněji mohli k něčemu prorežimnímu nutit. Lidé si ovšem ten kult Járy Cimrmana, tak nepřiměřený tomu, co se o něm nakonec dovědí, vyložili aktuálně, takže jsme se neustále pohybovali na hranici zákazů a v nejistotě, co bude za měsíc. My ji ale nechtěli vyměnit za jistotu. Obecenstvo totiž tu nejistotu tušilo, takže vědělo, že nejsme 'jejich', že si s 'nimi' nezadáváme. Největším našim ústupkem bylo, že jsme se museli pracovně stýkat s lidmi, se kterými bychom se z vlastní vůle nikdy nestýkali. Ale chtěli jsme se se svými diváky potkávat v divadle, které nám i jim pomáhalo zachovat duševní rovnováhu." Tohle srozumění fungovalo. Není zaznamenáno, že by po listopadu cimrmanologům jakékoliv kompromisy někdo předhodil. V roce 1992 divadlo získalo vlastní stálou scénu na Žižkově a na kase dál věčně visí: Vyprodáno. Počátkem října se tu chystá premiéra už čtrnácté hry: Afrika aneb Češi mezi lidožravci.
</TEXT>
<HEADING>
Jak přicházeli (a odcházeli)
</HEADING>
<TEXT>
Tenkrát 29. října 1966 přišel na přípravnou schůzku budoucího divadla kromě Jiřího Šebánka, Heleny Philipové, Miloně Čepelky a Zdeňka Svěráka i Svěrákův kamarád a bývalý kolega z dramatického kroužku na pedagogické fakultě Ladislav Smoljak. Podle svědků prohlásil, že zakládat v době Semaforu nové divadlo je nesmysl a odešel do kina. Přesto právě on patří k těm, kteří vydrželi dodnes. Za těch pětatřicet let se v souboru vystřídalo téměř třicet lidí. Jako první se po dvou letech rozloučili právě Jiří Šebánek, Helena Philipová, ale také objevitel Cimrmanovy pozůstalosti Evžen Hedvábný čili Karel Velebný. Důvodem byl nesouhlas s dalším vývojem cimrmanovského tématu. Pozdější odchody byly už víceméně pracovní - viz Jiří Stivín, který se věnoval vlastní muzikantské cestě, totéž Jiří Menzel. Do složení souboru zasáhla i smrt, připomeňme si jen výraznou tvář Jaroslava Vozába, který zemřel v roce 1988. Na třicet lidí, a nikdo z nich nebyl profesionálním hercem. To byla podmínka, cimrmanovská filozofie na nehereckém projevu staví. Je taky ovšem pravda, že tenhle styl občas rodí komplikace. Když byli před časem ve Vídni na světovém divadelním festivalu, jistý pan Baumgartner jim zakázal hrát a zpražil je větou, kterou Ladislav Smoljak dodnes umí zpaměti: "Ich bin der Intendant des Weltfestivals und eine solche Studentdiletantengrupe interesiert mich nicht." Takže diletanti: elektromechanik, kontrabasista, básník, technik, výtvarník, automechanik, scenárista, redaktor, hudební skladatel, soustružník... Kvalifikací byla a je nekonfliktní povaha a smysl pro stejný humor. Hudebního skladatele a dnes dirigenta orchestru Národního divadla Pavla Vondrušku objevil režisér a dramatik Ladislav Smoček, kterého ostravský ochotník kdysi přišel ostýchavě požádat o dovolení uvést Zvonka Burkeho. Když pak Cimrmani hledali někoho muzikálního pro géniovu operetku Hospoda na mýtince, jejich přítel Smoček si vzpomněl. Dnes už Pavel Vondruška patří k divadlu třiatřicet let a zdejší humor vlídně nazývá poetikou. Nástrojáře Bořivoje Pence přivedl v roce 1983 sám Zdeněk Svěrák. Ti dva seděli od první třídy v jedné lavici a dnes, po 60 letech, se považují za nejstarší kamarády ve střední Evropě. "Samozřejmě, že jsem o Cimrmanech věděl už předtím a sledoval jsem je od prvních krůčků," vzpomíná Penc. "Jejich humor mi byl blízký. To není polopatismus, v něm si divák vždycky musí sám to svoje najít a domyslet. Jednou se mě Zdeněk ve vinárně zeptal, jestli bych s nimi nechtěl hrát. Tehdy mi bylo sedmačtyřicet, a moje první role byl student v Hospodě na mýtince. Což je postava, která to, co chce lidem říct, předčítá z papíru. Když jsem měl po premiéře, Zdeněk mi v zákulisí poklepal na rameno a povídá: Poslyš, ten student má pochopitelně trému, není zvyklý vystupovat před lidmi, ale nemusíš to přehánět, tobě se ten papír tak klepal."
</TEXT>
<HEADING>
Nevysvětlitelná výdrž
</HEADING>
<TEXT>
Mimochodem, Cimrman, svého času hlava kočovné společnosti Lipany, slabiny neherců znal a ve svém proslulém hereckém desateru jim poskytl pár dobrých rad. Citujme si aspoň tu první: Pamatuj, že se na jevišti jmenuješ jinak než v životě. Je dobré znát i jména ostatních figur. Ale divadelnické zásady, přesněji řečeno teze Divadla Járy Cimrmana sepsal tehdy na začátku i Jiří Šebánek. Jedna zní: Žádná satira! Možná netušil, že život jejich divadla bude tak dlouhý, ale geniálně odhadl, co by mu ho zkracovalo. Satira, svázaná s dobou, vyčpí stejně rychle jako včerejší noviny. Zakládající člen a dodnes pilíř souboru Miloň Čepelka připouští, že tohle by mohlo být jedno z vysvětlení, proč se cimrmanovský fenomén udržel už 35 let, dosud se neomrzel a pořád přitahuje nové generace diváků. Přesto se neodvažuje tvrdit, že to je vysvětlení stoprocentní. "Otázka, proč tak dlouho, je jedna z nejtěžších a odpověď na ni neznáme." Podle Jiřího Stivína je vtip v tom, že se divadlo nesnaží dělat velké umění a má blízko k tomu, co je pro český národ nejtypičtější: švejkovina. Pavel Vondruška soudí, že cimrmanovský humor je nadčasový. Jan Hraběta si záhadu pětatřicetiletého trvání souboru vysvětlit nedovede. Jen Bořivoj Penc má jasno: "Je to dobrá parta, kterou hodně drží Zdeněk Svěrák a do které se kluci vždycky snažili vybírat lidi komunikativní a nekonfliktní. A taky v souboru není ženská." Ne snad, že by ve hrách ženské postavy chyběly. Hned prvním dvěma, Aktu a Domácí zabijačce, dominovala matka Žílová. Ale byl to doktor Evžen Hedvábný alias Karel Velebný, kdo za ni z rukou Jiřiny Jiráskové převzal Zlatou slepici, cenu Marie Kabrhelové za nejlepší mužský herecký výkon v roli ženy. Podle Miloně Čepelky sám Cimrman kdysi prohlásil, že žena na jeviště nepatří. "Pohnutky, které ho k tomu vedly, neznáme, ale v podstatě tu zásadu ctíme. Ví se, že neměl k ženám nejlepší vztah." Čistě mužský cimrmanovský tým se tedy chystá na čtrnáctou premiéru. Nemá strach, že už je to ta konečná? "Poctivě řečeno," přiznává Miloň Čepelka, "u posledních tří her jsme si to říkali. S tajnou nadějí, že to nebude pravda."
Jak šly hry za sebou
Akt (1967)
Vyšetřování ztráty třídní knihy (1967)
Domácí zabijačka (1968)
Hospoda na mýtince (1969)
Vražda v salonním kupé (1970)
Němý Bobeš (1971)
Cimrman v říši hudby (1973)
Dlouhý, Široký a Krátkozraký (1974)
Posel z Liptákova (1977)
Lijavec (1980)
Dobytí severního pólu (1985)
Blaník (1990)
Záskok (1994) Švestka (1997)
</TEXT>
</DOC>
<DOC>
<DOCID>LN-20020921067</DOCID>
<DOCNO>LN-20020921067</DOCNO>
<DATE>09/21/02</DATE>
<TITLE>
fenomén:
</TITLE>
<TEXT>
Co má americký prezident Bush společného s princem z Walesu Williamem (budoucím následníkem britského trůnu) a s proslulým britským premiérem úřadujícím za druhé světové války Churchillem? Kromě zřejmé (minulé, přítomné či budoucí) státnické úlohy také: příbuzenskou krev!
Princezna Diana, Winston Churchill a George W. Bush jsou vzdálenými příbuznými, jejichž vesměs šlechtické rodokmeny se potkávají až hluboko v patnáctém století. Agentuře Associated Press svůj objev tento týden oznámila soukromá americká společnost My Family zabývající se genealogií, tedy rodopisectvím. My Family také hned ve středu na své internetové stránce (myfamily. com) a její britské pobočce (ancestry.co.uk) předložila důkaz v podobě přehledného grafického rodokmenu. Podle něj je možné dojít až ke jménu nižšího anglického šlechtice Henryho Spencera z Badby v hrabství Northamptonshire. Rodiny právě jeho potomků měly po svých jednotlivých větvích vést až do devatenáctého, resp. dvacátého století k Churchillovi, Bushovi a princi Williamovi. Informaci o tomto objevu převzala téměř všechna přední americká a západoevropská média, a to většinou s nadšením a bez jakýchkoliv pochybností, přestože My Family je ryze komerční firmou bez jakýchkoliv vazeb na vědecké historické instituce jako univerzity či výzkumné ústavy.
</TEXT>
<HEADING>
Nepřesný, přesto správný závěr
</HEADING>
<TEXT>
Pouze britský list The Guardian v odlehčeněji laděném příspěvku napsal: "Záleží na vás, milí čtenáři. Buď usoudíte, že jde o pouhý, byť na vetchých základech stojící, ale dobře provedený reklamní tah - vždyť živnost zmíněné firmy je založena na žádostech soukromých zájemců o svůj rodinný rodokmen (ten vás může vyjít až na 65 liber, tedy asi 100 eur, resp. 3 000 korun - pozn. LN), anebo budete považovat odhalené příbuzenství tria Bush - Churchill - William za zaznamenáníhodný objev. Ať tak či tak, na obou pólech může být (a snad i je) pravda," uzavírá The Guardian. Lidové noviny se pokusily fakta z dokumentu zveřejněného na myfamily.com ověřit a tím tak částečně prokázat nebo zpochybnit náhle objevené. Vždyť přízeň sira Winstona Spencera Churchilla a lady Diany (matky Williama), rozené Spencerové, není vůbec nijak překvapivá. Naopak - ví se o ní odnepaměti... A o bohatém rodokmenu Bushových, sahajícím až daleko k roku 100 n. l. (viz dále) se psalo již za prezidentování George Bushe staršího. Proč jsou tedy příbuznými až nyní ? My Family jistě nelze považovat za nedůvěryhodnou společnost. To by jinak zřejmě nezískala exkluzivní práva na správu a digitalizaci viktoriánských archivů obsahujících veškeré údaje ze sčítání lidu v Anglii a Commonwealthu prováděných mezi lety 1841 až 1901... K pátrání po registrech rodokmenů v jiných pramenech nás však přiměla i zarážející skutečnost, že ve zmíněném průkazním grafu chybí některé dílčí reálie. Zejména pak nedostatek časových údajů či opomenutí jejich důležitosti celý dokument znepřehledňují. Tak se mohlo lehce stát, že badatelé z My Family udělali při svých závěrech chybu. Lidové noviny při pátrání digitalizovaným registrem královských a šlechtických rodokmenů, které po staletí pečlivě vede britská Univerzita města Hullu, zjistily, že se tak stalo: Z grafu na myfamily.com zcela vypadl celý jeden generační článek v podobě Johna Spencera, lenního pána z Wormleightonu. A byl to právě on (nikoliv jeho otec Henry Spencer, jak uvádí My Family a jak referovala např. BBC), jehož synové John a William v 15. století každý založili rodinnou větev, z nichž jedna vrcholí u současného amerického prezidenta a druhá u Churchilla, resp. u potomků princezny Diany. Publikace Genealogie amerických prezidentů (1994), resp. její internetová podoba, z níž jsme čerpali, oproti tomu z druhé strany potvrzuje, že otec Jane Spencerové z Badby, provdané Copeové, je synem jistého Johna Spencera, potomka Henryho Spencera z Badby... Ono je těch Johnů, Williamů, Charlesů, Georgeů atp. Spencerů z Badby, Wormleightonu a Sunderlandu najednou tolik, až oči přecházejí, a bez pečlivější orientace v čase je skutečně možné se splést.
</TEXT>
<HEADING>
Netušený příbuzenský klan
</HEADING>
<TEXT>
To nicméně ovšem nemění nic na tom, že pátrači z My Family proklamovaný rodopisný objev přece jen učinili. Hlavní proudy rodokmenů Bushových i Spencerových byly známy již dříve, ale vedlejší pramínky zdánlivě nepodstaných rodinných členů vždy někde přestaly být z genealogického hlediska sledovány. Ať už náhodou, principem Kolumbova vejce, nebo cíleně, dvě z těchto slepých uliček byly teď propojeny. Ačkoliv sice o blok dál, výsledkem je objev netušeného příbuzenského vztahu klanu prezidentů Bushů se slavným rodem Spencerů. Je to zvláště pozoruhodné v souvislosti s tím, že George Bush je známým nadšeným obdivovatele Winstona Spencera Churchilla. V Oválné pracovně v Bílém domě má na stole jeho bronzovou bustu - dárek od premiéra Tonyho Blaira. Mnozí navíc tvrdí, že Bush vyniká churchillovskou politickou rétorikou. A také např. ministr obrany Rumsfeld nedávno přirovnal současné americké varování před Saddámem Husajnem k "osamělému" Churchillovu hlasu proti Hitlerovi na začátku třicátých let. Po objevu vzdáleného příbuzenského vztahu 43. amerického prezidenta se slavným válečným britským ministerským předsedou asi už nelze než dát za pravdu oněm teoriím o tom, že vůdcovské typy, ať už královského rodu nebo z jiné politickoaristokratické dynastie, prostě drží při sobě, že jsou z jednoho těsta. Z jedné krve, a to doslova. Bush je toho důkazem. Vždyť jeho rod, jak se ví již déle, sahá až ke slavným královským a vojevůdcovským rodům španělským, francouzským a hlavně britským - kromě skotských, velšských i irských také mimo jiné k Vilému Dobyvateli...
GEORGE WALKER BUSH n. 6. 7. 1946 43. prezident USA ženatý s Laurou Welchovou
HENRY SPENCER z Badby cca 1392 - 1476 ženatý s Isabelle Lincolnovou
JOHN WINSTON SPENCER CHURCHILL
1822 - 1883 sedmý vévoda z Marlborough, ženatý s Frances Anne Emily Vaneovou
GEORGE SPENCER CHURCHILL
1766 - 1840 pátý vévoda z Marlborough ženatý se Susan Stewartovnou
CHARLES SPENCER
1706 - 1758 třetí vévoda z Marlborough ženatý s Elizabeth Trevorovou
Lord ROBERT SPENCER
1641 - 1702 druhý hrabě ze Sunderlandu, ministr zahrničí VB ženatý s lady Ann Digbyovou
Lord WILLIAM SPENCER
1591 - 1636 druhý baron Spencer z Wormleightonu ženatý s Penelope Wriothesleyovou
Sir JOHN SPENCER z Wormleightonu z. 1599 ženatý s Margaret Catlinovou
Sir WILLIAM SPENCER
1480 - 1532 ženatý se Susan Knightleyovou
WILLIAM SPENCER z Rodburnu n. cca 1440 ženatý s Elizabeth Empsonovou z Towcesteru (hrabství Northamptonshire)
</TEXT>
<HEADING>
Sir WINSTON LEONARD SPENCER CHURCHILL
</HEADING>
<TEXT>
WILLIAM ARTHUR PHILIP WINDSOR n. 21. 6. 1982 princ z Walesu, nejstarší syn a dědic Charlese Windsorského, prince z Walesu svobodný
JOHN SPENCER z Wormleightonu n. cca 1418 ženatý s (?) Warsteadovou
</TEXT>
<HEADING>
GEORGE SPENCER CHURCHILL
</HEADING>
<GEOGRAPHY>1793</GEOGRAPHY>
<TEXT>
1857 šestý vévoda z Marlborough ženatý 1. s Jane Stewartovnou (matkou Johna Winstona), 2. s Charlotte Flowerovou, 3. s Jane Frances Clinton-Stewartovou
Lord CHARLES SPENCER
1675 - 1722 třetí hrabě ze Sunderlandu, ministr financí VB ženatý s lady Anne Churchillovou
</TEXT>
<HEADING>
Lord HENRY SPENCER
</HEADING>
<GEOGRAPHY>1620</GEOGRAPHY>
<TEXT>
1643 první hrabě ze Sunderlandu, třetí baron Spencer z Wormleightonu ženatý s lady Dorothy Sidney Percyovou, hraběnkou ze Sunderlandu
Lord ROBERT SPENCER
1570 - 1627 první baron Spencer z Wormleightonu ženatý s Margaret Willoughbyovou
Sir JOHN SPENCER z Wormleightonu z. 1586 ženatý s Catherine Kitsonovou
Sir JOHN SPENCER
1460 - 1522 ženatý s Isabelle Grauntovou
Lord RANDOLPH HENRY SPENCER CHURCHILL
1849 - 1895 blízký přítel a poradce krále Edwarda VII. ženatý s Jennie Jeromeovou
GEORGE SPENCER
1739 - 1817 čtvrtý vévoda z Marlborough ženatý s Caroline Russelovou
GEORGE HERBERT WALKER BUSH n. 12. 6. 1924
41. prezident USA ženatý s Barbarou Piercovou
PRESCOTT SHELDON BUSH
1895 - 1972 ženatý s Dorothy Walkerovou
SAMUEL PRESCOTT BUSH
1863 - 1948 ženatý s Florou Sheldonovou
HARRIET ELEANOR FAYová
1829 - 1924 provdána za Jamese Smitha Bushe
SAMUEL HOWARD FAY
1804 - 1847 ženatý se Susan Shellmanovou
HARRIET HOWARDová
1782 - 1847 provdána za Samuela Prescotta Faye
ANNA LILLIEová cca 1760 - 1804 provdána za Samuela Howarda
JOHN LILLIE
1728 - před 1765 ženatý s Abigail Breckovou
HANNAH RUCKová
1701 nebo 1702 - cca 1767 provdána za Theophiliuse Lillieho
HANNAH HUTCHINSONová n. cca 1669 provdána za Johna Rucka
ELISHA HUTCHINSON
1641 - 1717 ženatý 1. s Hannah Hawkinsovou (matkou Hannah Hutchinsonové), 2. s Elizabeth Clarkeovou
EDWARD HUTCHINSON křtěn 1613 ženatý s Catherine Hambyovou
ANNE MARBURYová křtěna 1591 - z. 1643 provdána za Williama Hutchinsona
BRIDGET DRYDENová cca 1560 - 1645 provdána za Francise Marburyho
ELIZABETH COPEová n. 1529 nebo 1530 provdána za Johna Drydena
Sir JOHN COPE nar. cca 1500 ženatý s Bridget Raleighovou
JANE SPENCERová cca 1465 - 1525 provdána za sira Williama Copea
Sir JOHN II. SPENCER z Wormleightonu cca 1437 - 1499 ženatý 1. s Anne Empsonovou (matkou Jane Spencerové), 2. s Jane Grauntovou (sestrou Isabelle Grauntové)
</TEXT>
<HEADING>
Lady DIANA FRANCES SPENCERová
</HEADING>
<TEXT>
1. 7. 1961 - 31. 8. 1997 princezna z Walesu provdána za Charlese, prince z Walesu, dědice britského trůnu rozv. 1996
</TEXT>
<HEADING>
Sir EDWARD JOHN SPENCER
</HEADING>
<TEXT>
24. 1. 1924 - 29. 3. 1992 osmý hrabě Spencer, vrchní podkoní krále Jiřího VI. a královny Alžběty II. ženatý s Frances Burke Ruth Rocheovou, rozv. 1969
ALBERT EDWARD JOHN SPENCER
1892 - 1975 sedmý hrabě Spencer ženatý s Lady Cynthií Elinor Beatrix Hamiltonovou
</TEXT>
<HEADING>
Sir CHARLES ROBERT SPENCER
</HEADING>
<GEOGRAPHY>1857</GEOGRAPHY>
<TEXT>
1922 šestý hrabě Spencer, vikomt z Althorpu (tzn. dědic po svém nevl. bratru Johnu Poyntzovi, pátém hraběti Spencerovi), vrchní komoří krále Edwarda VII. ženatý s Margaretou Baringovou
Sir FREDERICK SPENCER čtvrtý hrabě Spencer, vrchní komoří, kapitán královského námořnictva ženatý 1. s Elizabeth Georginou Poyntzovou, 2. s Adelaide Horatií Elizabeth Seymourovou (matkou Charlese Roberta Spencera)
Sir GEORGE JOHN SPENCER
1758 - 1834 druhý hrabě Spencer, ministr admirality královského námořnictva 1794 - 1801 ženatý s lady Lavinií Binghamovou
JOHN SPENCER
1734 - 1783 první hrabě Spencer ženatý s Maragaretou Georgianou Poyntzovou
JOHN (JACK) SPENCER z Althorpu
1708 - 1746 člen S němovny lordů britského parlamentu ženatý s Lady Georginou Carteretovou
Poznámky: l Sir John II. Spencer z Wormleightonu a William Spencer z Rodburnu byli bratři l Anne Marburyová byla první z rodu, kdo přesídlil do Nového světa v Severní Americe; později byla z náboženských důvodů vypovězena z osady Massachusetts a byla zabita indiány na území dnešního státu New York l Lord Charles Spencer (třetí hrabě z Marlborough) a John (Jack) Spencer z Althorpu byli bratři l George Spencer Churchill (pátý vévoda z Marlborough) připojil druhé příjmení Churchill ke svému vlastnímu na počest uznávaného rodu své prababičky l převážně po dalších větvích předků Samuela Prescotta Phillipse Faye (muže Harriet Howardové) lze dojít k jiným slavným předkům prezidenta Bushe - až ke královským rodům španělským, francouzským a hlavně britským, mezi jinými ik Vilému Dobyvateli
</TEXT>
</DOC>
<DOC>
<DOCID>LN-20020921068</DOCID>
<DOCNO>LN-20020921068</DOCNO>
<DATE>09/21/02</DATE>
<TITLE>
My se budeme snažit získat další čtenáře Haló novin. Recept místopředsedy sněmovny Vojtěcha Filipa (KSČM), jak přimět Čechy, aby měli více rádi komunisty
</TITLE>
<TEXT>
No, já jsem venkovan. Premiér Vladimír Špidla vysvětloval, proč každý den vstává tak brzy - po sotva pětihodinovém spánku
V obžalobě je napsáno Milouš. Bývalý generální tajemník ÚV KSČ Milouš Jakeš bezelstně vysvětloval, jak je to vlastně s jeho křestním jménem, když za "jeho" éry komunistického bosse vystupoval jako Miloš
Takoví debilové jsme zase nebyli. Exkomunistický pohlavár Jozef Lenárt odpovídal předsoudem na dotaz, zda v srpnu 1968 schůzku u prezidenta Ludvíka Svobody domlouval někdo ze sovětské strany
Trapných a vnucujících se figurek v podobě US-DEU a lidovců má Česko v tuto chvíli dostatek. Místopředseda ODS Petr Nečas tvrdí, že se jeho strana do spolupráce se sociálními demokraty příliš nehrne
Vládnout se musí umět. Miloš Zeman (ČSSD) komentoval snahy svého nástupce Vladimíra Špidly o překonání vládní krize
</TEXT>
</DOC>
<DOC>
<DOCID>LN-20020921069</DOCID>
<DOCNO>LN-20020921069</DOCNO>
<DATE>09/21/02</DATE>
<TITLE>
Kteří badatelé se prosazují ve světovém měřítku? Naznačuje to počet citací
</TITLE>
<TEXT>
Všichni badatelé na "prvních místech" přehledu citovanosti působí dlouhodobě v zahraničí. To ale neznamená, že by odborníci pracující v ČR neměli co říci. Někteří dosahují mimořádných výsledků.
Aktuální význam vědecké práce lze (alespoň ve "velkých" přírodovědeckých oborech) objektivně asi nejlépe posoudit citačním ohlasem. Kteří čeští autoři a spoluautoři vědeckých prací byli v posledních dvaceti letech hodně citováni? Než se do takového vyhodnocování pustíme, musíme si uvědomit, že citační zvyklosti se v jednotlivých oborech liší - jestliže je článek za deset let citován padesátkrát, je to v molekulární biologii a biomedicíně slušné, v chemii velmi dobré a v teoretické fyzice či v entomologii vynikající. Totéž se do určité míry projevuje i uvnitř oborů. Ačkoli vysoká citovanost pravděpodobně indikuje, že daná práce či její autor přináší pro odbornou komunitu něco zajímavého a důležitého, je třeba mít stále na paměti, že pro vědu mají velký význam i lidé, jejichž badatelský přínos není velký, ale jsou skvělými popularizátory, mají organizační schopnosti nebo umějí dobře přednášet. Věda je jen jedna, a proto příliš neoddělujeme české vědce působící v ČR od vědců českého původu, z nichž mnozí svou kariéru začínali ve staré vlasti. Někteří z těchto "zahraničních Čechů" jsou ovšem v zahraničí velmi dlouho a už ani nejsou občany republiky; jiní jsou dlouhodobě, ale přechodně zaměstnáni za hranicemi a jsou českými občany. Je třeba poznamenat, že někteří vědci "českého původu" (podle původního občanství) pracující dlouhodobě mimo republiku jsou německé národnosti. Náš přehled se z technických důvodů omezuje na vědecké práce uveřejněné počínaje rokem 1980. Tabulky nezahrnují matematiky, sociology, ekonomy a další, jejichž citovanost pravděpodobně vypovídá o kvalitě prací méně než ve "velkých" přírodovědeckých oborech. Nenajdete zde ani "nemolekulární" a "nebiomedicínské" obory biologie.
Celkový počet citací (který každým dnem narůstá) uvádíme zaokrouhlený do určitého rozmezí, takový, jaký byl v únoru až dubnu 2002. Údaje jsme získali zdatabáze Web of Science.
</TEXT>
<HEADING>
Astronomie a astrofyzika
</HEADING>
<TEXT>
Pozoruhodná je opravdu vysoká citovanost několika českých astronomů, a to jak působících dlouhodobě v zahraničí, tak žijících v ČR. Citační data (ve srovnání s nositeli Nobelovy ceny) nasvědčují tomu, že někteří čeští astronomové (především Petr Harmanec, který se zabývá těsnými dvojhvězdami) patří k světové třídě.
</TEXT>
<HEADING>
Fyzika
</HEADING>
<TEXT>
Petr Hořava je spolu s E. Wittenem autorem několika prací (o teorii strun a supergravitaci v 11rozměrném prostoročasu) s mimořádně vysokým citačním ohlasem. Václav Vítek se zabývá chováním dislokací v pevných látkách na atomární úrovni. Koryfejem světové klasické optiky je Emil Wolf (jeho monografie je "biblí" oboru). Jan Tauc je (díky objevu fotovoltaického jevu v polovodičích) asi nejznámějším fyzikem českého původu. G. Dorda je druhým autorem práce o kvantovém Hallově jevu, za niž byla prvnímu autorovi (K. von Klitzingovi) udělena r. 1985 Nobelova cena. Světově známým geofyzikem je V. Červený (teorie šíření seizmických vln v zemské kůře).
</TEXT>
<HEADING>
Chemie
</HEADING>
<TEXT>
Česká chemie si ve světovém měřítku stojí velmi dobře. Josef Michl je všestranný chemik, který nepochybně patří do světové extratřídy. Ke konstrukci molekulových struktur požadovaných vlastností navrhl molekulární stavebnici a nyní pracuje na projektu molekulových strojů a nanotechnologických stavebních prvků. Nepřehlédnutelná je škola teoretické (kvantové) chemie, nyní doma asi nejvýrazněji reprezentovaná Pavlem Hobzou. Výrazným představitelem české organické chemie je Antonín Holý, jeden z nejznámějších českých vědců. Některé látky vyvinuté v jeho laboratoři se osvědčily jako klinicky účinná virostatika. Průměrná citovanost je v molekulárněbiologických oborech největší ze všech vědních oborů. Je tedy pozoruhodné, že nejcitovanější čeští chemici mají citovanost srovnatelnou, ba dokonce vyšší než nejcitovanější čeští biologové.
</TEXT>
<HEADING>
Biologie a biomedicína
</HEADING>
<TEXT>
Jan Klein byl v 70. a 80. letech předním světovým imunogenetikem; jeho knihy výrazně ovlivnily světovou biologii. Jiří Městecký objevil J-řetězec imunoglobulinů a je předním odborníkem na slizniční imunologii. Mezi českými biology zaujímají výjimečné postavení Jiří Bartek a jeho spolupracovníci, kteří se na světové úrovni zabývají molekulárními mechanismy buněčného cyklu normálních a nádorových buněk. J. Bartek spolu s několika českými (resp. moravskými) spolupracovníky působí již více než sedm let v Dánsku a pravidelně publikuje v nejprestižnějších časopisech. Je s podivem, že se ho žádná česká výzkumná instituce nesnaží nějakou neodolatelnou nabídkou přilákat zpět. Bylo by asi užitečné udělat podobné přehledy v úžeji definovaných oborech, které by vycházely z citovanosti publikací z posledních deseti nebo třeba i jen pěti let - mohlo by to poukázat na mladé úspěšné autory, resp. ukázat, kteří ze starších matadorů si stále ještě zachovávají produktivitu a schopnost konkurovat v tvrdé mezinárodní soutěži.
Redakce časopisu Vesmír
Text byl převzat ze zářijového čísla časopisu Vesmír, které vyšlo minulý týden. Text upravila a zkrátila redakce LN.
Přehled nejvíce citovaných expertů (pokračovaní tabulek z grafiky na str. 21)
Molekulární biologie, buněčné a biomed. obory
celkový počet citací jméno a rok narození instituce
8000 - 12 000 J. Bartek*, J. Klein*, J. Městecký* (viz str. 21)
4000 - 7000 W. Ansorge (1944) *EMBL Heidelberg
J. Bartková (1954) *Inst. of Cancer Biology, Kodaň
P. Hamet (1945) *University of Montreal
J. Iványi (1934) *King's College, London
J. Lukáš (1961) *Inst. of Cancer Biology, Kodaň
J. Novotný (1944) *University of New South Wales
E. Skamene (1941) *McGill University, Montreal
3000 - 4000 V. Hořejší (1949) Ústav molekulární genetiky AV ČR
O. Küchel (1924) *Clin. Res. Inst., Montreal
B. Vojtěšek (1961) Masarykův onkologický ústav, Brno
2000 - 3000 J. Bureš (1926) Fyziologický ústav AV ČR
P. Démant (1940) *Netherlands Cancer Institute
H. Illnerová (1937) Fyziologický ústav AV ČR
S. Kazda (1931) *Bayer AG, Inst. Pharm. Wuppertal
V. Kořínek (1963) Ústav molekulární genetiky AV ČR
M. Malkovský (1950) *University of Michigan
S. Tuček (1932) Fyziologický ústav AV ČR
J. Vaněček (1951) Fyziologický ústav AV ČR
I. Vořechovský (1958) *Karolinska Institute, Huddinge
Astronomie a astrofyzika
celkový počet citací jméno a rok narození instituce
2000 až 3000 I. Hubený*, Z. Sekanina* (viz str. 21)
1000 až 2000 P. Harmanec (1942) Matematicko-fyzikální fakulta UK
Z. Švestka (1925) *SRON, Utrecht
500 až 1000 M. Karlický (1949) Astronomický ústav AV ČR
M. Plavec (1925) *UCLA, Los Angeles
200 až 500 J. Borovička (1964) Astronomický ústav AV ČR
M. Burša (1929) ČVUT, Praha
Z. Ceplecha (1929) Astronomický ústav AV ČR
L. Kohoutek (1935) *Hamburger Sternwarte
J. Palouš (1949) Astronomický ústav AV ČR
D. Vokrouhlický (1966) Matematicko-fyzikální fakulta UK
J. Vondrák (1940) Astronomický ústav AV ČR
* - dlouhodobě pobývají v zahraničí
Pramen: redakce časopisu Vesmír
Chemie (kromě biochemie)
celkový počet citací jméno a rok narození instituce
8000 - 9000 J. Michl* (viz str. 21)
5000 - 6000 P. Hobza (1946) Ústav fyzikální chemie J.H. AV ČR
A. Holý (1936) Ústav org. a bioch. AV ČR
J. Paldus (1935) *University of Waterloo
4000 - 5000 V. E. Bondybey (1940) *Technische Universität, München
T. Hudlický (1949) *University of Florida
J. Janata (1937) *Georgie Institute of Technology
J. Kopeček (1940) *University of Utah
M. Novotný (1942) *Indiana University, Bloomington
V. Sklenář (1951) Přírodovědecká fakulta MU, Brno
3000 - 4000 S. J. Cyvin (1931) *University of Trondheim
J. Jonáš (1932) *University of Illinois at Urbana
J. Koutecký (1922) *Freie Universität, Berlin
E. Paleček (1932) Biofyzikální ústav AV ČR
I. Rosenberg (1948) Ústav org. ch. a bioch. AV ČR
P. Rosmus (1938) *Université de Marne la Vallée
2000 - 3000 P. Boček (1941) Ústav fyzikál. chemie AV ČR, Brno
K. Dušek (1930) Ústav makromol. chemie AV ČR
O. Exner (1924) Ústav org. ch. a bioch. AV ČR
Z. Havlas (1951) Ústav org. ch. a bioch. AV ČR
K. Klier (1931) *Lehigh University, Bethlebem
M. Lebl (1951) *Spyder Instruments Inc., San Diego
Z. Slanina (1948) *Toyohashi University of Technology
V. Špirko (1942) Ústav fyzikální chemie J.H. AV ČR
J. Šponer (1964) Ústav fyzikální chemie J.H. AV ČR
F. Tureček (1950) *University of Washington, Seattle
Teoretická fyzika + experimentální fyz. obory
celkový počet citací jméno a rok narození instituce
2000 - 5000 B. Abeles*, V. Vítek*, E. Wolf*, P. Winternitz* (viz str. 21)
1000 - 2000 V. Červený (1932) Matematicko-fyzikální fakulta UK
V. Drchal (1945) Fyzikální ústav AV ČR
G. Dorda (1932) *Siemens Research Labs
V. Holý (1953) Přírodovědecká fakulta MU, Brno
P. Hořava (1963) *University of California, Berkeley
J. Humlíček (1947) Přírodovědecká fakulta MU, Brno
M. Ilavský (1940) Matematicko-fyzikální fakulta UK
J. Jersák (1941) *RWTH, Aachen
J. Kočka (1946) Fyzikální ústav AV ČR
J. Kudrnovský (1944) Fyzikální ústav AV ČR
J. Kunc (1941) *CNRS a Université P. et M. Curie
J. Mathon *City University, Londýn
M. Nikl (1957) Fyzikální ústav AV ČR
V. Paidar (1946) Fyzikální ústav AV ČR
J. Peřina (1936) Univerzita Palackého, Olomouc
V. Petříček (1948) Fyzikální ústav AV ČR
J. Petzelt (1941) Fyzikální ústav AV ČR
V. Sechovský (1946) Matematicko-fyzikální fakulta UK
P. Středa (1945) Fyzikální ústav AV ČR
J. Šesták (1938) Fyzikální ústav AV ČR
</TEXT>
<HEADING>
J. Tauc (1922) *Brown University, Providence
</HEADING>
<TEXT>
Redakce časopisu Vesmír a její spolupracovníci sestavili přehled nejcitovanějších českých odborníků a vědců českého původu. Tyto údaje dosud v ČR nikdo neshromáždil - jde o výjimečný pokus ukázat, jak si naše věda v některých oborech vlastně stojí a kteří badatelé drží krok se světem.
Ivan Hubený, astrofyzik USA
Zdeněk Sekanina, astrofyzik USA
Benjamin Abeles, fyzika USA
Václav Vítek, fyzika pevných látek, USA
Emil Wolf, optika, USA
Pavel Winternitz, teoretická fyzika, Kanada
Jiří Bartek, buněčná biologie, Dánsko
Jan Klei, imunogenetika, Německo
Jiří Městecký, imunologie, USA
Josef Michl, chemie, USA
Astronomie a astrofyzika
Někteří čeští astronomové patří ke světové extratřídě. Počet jejich citací je srovnatelný s držiteli Nobelových cen v tomto oboru.
počet citací jméno
čeští odborníci v zahraničí
2000 až 3000 I. Hubený, Z. Sekanina
odborníci pracující v ČR
1000 až 2000 P. Harmanec, Matematicko-fyzikální fakulta UK
Počet citací špiček v oboru: 2000 až 3000
Fyzika
Také čeští fyzikové se drží na špici a co do počtu citací úspěšně konkurují držitelům Nobelových cen v oboru.
počet citací jméno
čeští odborníci v zahraničí
2000 až 5000 B. Abeles, V. Vítek, E. Wolf, P. Winternitz
odborníci pracující v ČR
1000 až 2000 V. Červený (Matematicko-fyzikální fakulta UK)
V. Drchal (Fyzikální ústav AV ČR)
Počet citací špiček v oboru: 4000 až 7000
Chemie
Ačkoliv citovanost českých chemiků je nižší než u nositelů Nobelových cen v oboru, česká chemie si stojí velmi dobře.
počet citací jméno
čeští odborníci v zahraničí
8000 až 9000 J. Michl
odborníci pracující v ČR
5000 až 6000 P. Hobza (Ústav fyzikální chemie J. H. AV ČR)
A. Holý (Ústav organické chemie a biochemie AV ČR)
Počet citací špiček v oboru: I více než 30 000
Biologie a biomedicína
Nejlepší čeští biologové ztrácejí na nositele Nobelových cen. To ovšem neznamená že nejsou na světové úrovni.
počet citací jméno
čeští odborníci v zahraničí
8000 až 12 000 J. Bartek, J. Klein, J. Městecký
odborníci pracující v ČR
3000 až 4000 V. Hořejší (Ústav molekulární genetiky AV ČR)
B. Vojtěšek (Masarykův onkologický ústav, Brno)
Počet citací špiček v oboru: 40 000 až 100 000
</TEXT>
</DOC>
<DOC>
<DOCID>LN-20020921070</DOCID>
<DOCNO>LN-20020921070</DOCNO>
<DATE>09/21/02</DATE>
<TITLE>
Josef Michl, University of Colorado, USA
</TITLE>
<TEXT>
Narodil se v r. 1939 v Praze, vystudoval chemii na UK. V srpnu 1968 pobýval v zahraničí, po okupaci ČSSR se nevrátil. "Nejvíce mě těší ta část mé práce, ve které se používají molekuly jako stavebnice pro přípravu různých umělých útvarů na površích; třeba přípravu rotorů, jež se mohou točit kolem molekulární hřídele," uvádí J. Michl.
</TEXT>
<HEADING>
Zdeněk Sekanina, Jet Propulsion Laboratory, USA
</HEADING>
<TEXT>
Specialista na výzkum komet se narodil v r. 1936 v Mladé Boleslavi. Vystudoval astronomii na UK. V r. 1968 se nevrátil ze studijního pobytu v Belgii. Podílel se např. na výzkumu Halleyovy komety či komety Shoemaker-Levy 9, která se v r. 1994 srazila s Jupiterem.
</TEXT>
<HEADING>
Jan Klein, University Tübingen, Německo
</HEADING>
<TEXT>
Narodil se ve Štemplovci ve Slezsku v r. 1936. Vystudoval botaniku na UK, doktorát získal z genetiky. Emigroval v r. 1968. Věnoval se imunogenetice, nyní se zabývá evoluční biologií mechanismy vzniku nových druhů. Příští rok se přestěhuje natrvalo do USA.
</TEXT>
<HEADING>
Emil Wolf, University of Rochester, USA
</HEADING>
<TEXT>
Odborník na teoretickou fyzikální optiku se narodil v r. 1922 v Praze. V roce 1939 uprchl před nacisty. Studoval v Anglii. Je spoluautorem knihy Principles of Optics, kterou napsal s nositelem Nobelovy ceny Maxem Bornem.
</TEXT>
<HEADING>
Jiří Městecký, University of Alabama, USA
</HEADING>
<TEXT>
Narodil se v r. 1941 v Praze, vystudoval lékařství na UK. V roce 1968 pracoval v USA a po okupaci ČSSR tam zůstal. Zabývá se imunologií, podílí se například na vývoji nových vakcín včetně HIV.
</TEXT>
<HEADING>
Ivan Hubený, National Optical Astronomy Observatories, USA
</HEADING>
<TEXT>
Odborník na teoretickou astrofyziku se narodil v r. 1948 v Praze. Vystudoval MFF UK, v r. 1986 emigroval. Vyvinul široce užívaný program pro počítání modelů hvězdných atmosfér a akrečních disků nazvaný TLUSTY.
</TEXT>
<HEADING>
Václav Vítek, University of Pennsylvania, USA
</HEADING>
<TEXT>
Narozen v r. 1940 v Olomouci, vystudoval fyziku na MFF UK. V r. 1969 se nevrátil ze studijního pobytu v Anglii. Věnuje se např. matematickému modelování struktury a vlastností poruch v krystalech.
</TEXT>
<HEADING>
Pavel Winternitz, Université de Montréal, Kanada
</HEADING>
<TEXT>
Narozen v Praze v r. 1936, studoval fyziku v Praze a v Leningradě. Po emigraci v r. 1968 pracoval krátce v Anglii, pak v USA. Zabývá se teoretickou a matematickou fyzikou a teorií grup ve fyzice.
</TEXT>
<HEADING>
Jiří Bartek, Inst. of Cancer Biology, Dánsko
</HEADING>
<TEXT>
Rodák ze Šumperka (1953) vystudoval lékařství na Palackého univerzitě v Olomouci. V 80. letech absolvoval studijní pobyty v Británii a v Německu. Od roku 1993 působí na Ústavu biologie nádorů v Kodani. Zabývá se mechanismy dělení buněk a příčinami jejich přeměny na buňky nádorové.
</TEXT>
<HEADING>
Benjamin Abeles, v důchodu, dříve Exxon Research, USA
</HEADING>
<TEXT>
Odborník na fyziku pevných látek se narodil v r. 1925 ve Vídni, studoval na pražské technice. Začátkem 50. let odešel do Izraele, pak do USA. S Georgem Codym vynalezl křemíkový - germaniový termočlánek, který umožnil let slavné sondy Voyager.
Odborník na fyziku pevných látek se narodil v r. 1925 ve Vídni, studoval na pražské technice. Začátkem 50. let odešel do Izraele, pak do USA. S Georgem Codym vynalezl křemíkový - germaniový termočlánek, který umožnil let slavné sondy Voyager.
</TEXT>
</DOC>
<DOC>
<DOCID>LN-20020921071</DOCID>
<DOCNO>LN-20020921071</DOCNO>
<DATE>09/21/02</DATE>
<TITLE>
Glosa
</TITLE>
<TEXT>
Porovnání citovanosti čtu nikoli jako žebříček (kdo je nejvíce citován), ale jako dobrou zprávu: "zlaté české ruce" nejsou minulostí, byť nevyrábějí užitkové předměty. Ve vztahu vědy a společnosti jde - jakkoli se to nezdá - v první řadě o peníze. Spory se vedou o to, jak je nejlépe rozdělit, a také o to, kdo a kolik peněz má na výzkum přidělit. Stát, nebo komerční firmy? Pokud jsme přistoupili na argument, že peníze vynakládáme na to, co přinese užitek, připravili jsme si problém. Vedle výzkumu orientovaného na konkrétní výsledek existuje výzkum motivovaný pouhou zvědavostí. Problém není v tom, že by takový výzkum byl k ničemu, ale v tom, že nevíme, který výzkum bude užitečný a kdy. Dokonce to je ještě komplikovanější v tom smyslu, že například Konrad Roentgen vůbec neměl v úmyslu vynalézt přístroj, který by umožnil lékařům nahlédnout do lidského těla. Přesto objev, k němuž ho přivedla čistá zvědavost (zajímala ho podstata katodových paprsků), již za necelé tři měsíce sloužil medicíně. Obdobně je na tom řada průmyslových inovací, k nimž vedl objev tranzistoru, štěpení atomového jádra a podobně. Užitečným přínosem výzkumu motivovaného zvědavostí je tedy to, že otevírá aplikacím prostor do té chvíle neznámý. Občas se říká, že si nelze představit, jaký přínos mohou mít takové ezoterické vědy, jako je fyzika elementárních částic. Jak nebezpečné jsou takové apriorní soudy, ukazuje například teorie čísel, která byla před třiceti lety pokládána téměř za "naprosto neužitečnou" oblast matematiky. Dnes jsou na teorii čísel založeny kryptografické metody. Využít ale pochopitelně nelze ty přírodní zákony a fakta, jež zůstanou neobjeveny. Věda se za posledních sto let stala řemeslem se všemi důsledky. "Kdysi bývala věda koníčkem lidí zvědavých na to, jak příroda funguje. Dnes je to masové zaměstnání - zdrcující většina vědců, kteří kdy žili, žije v současné době... Vědci mají stejné vlastnosti jako jiní lidé... vytvoří se mezi nimi stupnice vyjadřující pořadí, stupeň, hodnost, postavení na společenském žebříčku ('klovací pořádek' u slepic). Většina vědců je ctižádostivá, chce být v čele smečky a touží po vyšším ranku nebo alespoň po uznání svých příspěvků - mezi vědci vládne silná soutěživost," říká prof. Dušan Soudek, cytogenetik, který po r. 1968 působil na Queens University v Kingstonu (v Kanadě). Své prostředí si zdobíváme (alespoň někteří) květinami, přestože nám nepřinášejí žádný přímý užitek. Když se vrátím k otázce, kolik peněz můžeme dát na činnost, která nepřináší přímý užitek, přimlouval bych se za více květin.
</TEXT>
</DOC>
<DOC>
<DOCID>LN-20020921072</DOCID>
<DOCNO>LN-20020921072</DOCNO>
<DATE>09/21/02</DATE>
<TITLE>
Malá ostrovní země chystá revoluční projekt - spalovací motory aut i některých lodí vystřídá ekologický pohon
</TITLE>
<TEXT>
Island se zanedlouho promění v laboratoř. Odborníci se v praxi pokusí ověřit, zda mohou obstát automobily používající vodík místo benzinu.
Řídce zalidněná, drsná, a zároveň krásná země leží těsně pod polárním kruhem. Málokdo ale tuší, že Island patří v přepočtu na jednoho obyvatele k velkým světovým znečišťovatelům životního prostředí. Mohutná rybářská flotila čítá 2500 lodí. Po jediné okružní silnici na ostrově se prohání 180 000 tisíc vozů. Motory lodí a aut mají na svědomí dvě třetiny z celkového množství islandských emisí oxidu uhličitého. Ty činí přibližně 2,5 milionu tun ročně, tedy téměř devět tun na hlavu. Islandská vláda schválila velmi ambiciózní program. V příštích 25 letech nahradí elektromotory všechny spalovací motory na ostrově, a to i u rybářských trailerů. Elektřinu jim dodají palivové články. Emise oxidu uhličitého jsou na Islandu sice velké, ne však vyšší než u jiných vyspělých států. Proč se vlastně obyvatelé ostrova pustili do tohoto projektu? Hnacím motorem je zřejmě snaha o další hospodářský růst a o udržení životní úrovně. Rybolov, největší zdroj příjmů, vždy výrazně závisí na přírodě. Nemalé finanční prostředky plynoucí z americké vojenské přítomnosti pomalu vysychají. V době studené války představoval ostrov velmi důležitou vojenskou základnu bránící atlantické komunikace před sovětskou flotilou. Vojenské priority Spojených států jsou však již jiné. Jako zdroj příjmů tedy zbývá jedině turistický ruch, protože průmysl na ostrově téměř neexistuje. A právě nízké emise oxidu uhličitého spolu s levnou elektřinou se mohou stát velkou konkurenční výhodou, která přiláká investory.
</TEXT>
<HEADING>
Laboratoř na ostrově
</HEADING>
<TEXT>
Island sám nedisponuje dostatečnými průmyslovými ani vývojovými kapacitami. Proto rozsáhlý projekt vodíkového hospodářství podporují společnosti DaimlerChrysler, Royal Dutch Shell a norská skupina Norsk Hydro. Společně založily firmu Icelandic New Energy, jež má vodíkové hospodářství Islandu na starosti. Zmíněné společnosti tak získají "laboratoř", ve které mohou testovat zavádění a fungování svých nových technologií. Takto získané know how bude mít obrovskou cenu. Nezbytnou podmínkou úspěchu projektu jsou kvalitní spolehlivě fungující palivové články, které budou dodávat energii elektromotorům. Jejich princip známe již přes 150 let. Elektrický proud v nich vzniká díky chemické reakci, stejně jako v běžné baterii nebo automobilovém akumulátoru. Palivové články však není možné vybít. Chemikálie nutné pro jejich fungování jsou totiž neustále dodávány a zplodiny reakce odváděny. Jde tedy o jakési řízené spalování. Jako palivo lze použít celou řadu oxidovatelných látek - vodík, methanol, hydrazin, oxid uhelnatý, různé uhlovodíky (naftu či zemní plyn), ale třeba i velmi jemně mleté uhlí. Kyslíkovodíkový článek, který využívá jako palivo vodík, je nejrozšířenější a rovněž nejlépe prozkoumaný. I na Islandu se počítá s jeho využitím. Při řízené oxidaci vodíku vzdušným kyslíkem vzniká na elektrodách elektřina a jediným odpadním produktem zůstává čistá voda. Tento typ článku byl poprvé v praxi použit jako zdroj elektřiny v kosmických lodích během programu Apollo v šedesátých a sedmdesátých letech. Relativně složitá zařízení pracovala na hranicích rentability, takže další zájem o ně na dvacet let ustal. S rostoucími ohledy na životní prostředí a s pokrokem v technologiích se palivové články opět dostaly do centra pozornosti. Každá významná automobilka má svůj projekt elektromobilu s palivovým článkem a chystá jejich sériovou výrobu. Výhoda kyslíkovodíkového článku proti ostatním typům pohonu je značná - při jeho provozu nevzniká žádný skleníkový plyn. Problémem však zůstává skladování vodíku - velmi lehkého, třaskavého plynu. Hrozí, že i drobná autonehoda skončí ošklivým výbuchem. Jednu z variant uskladnění představuje velmi pevná nádrž obsahující stlačený plyn. Jinou možností je přepravovat kapalný vodík. Ten však vře už při -252,8 °C a jeho kritická teplota je -239,9 °C. Ohřejeme-li jakýkoli zkapalněný plyn nad jeho kritickou teplotu, okamžitě vyvře bez ohledu na tlak. Pro udržení vodíku v kapalném stavu potřebujeme tedy složitá, nepřetržitě fungující zařízení. Další variantu, která je doposud ve velmi raném stadiu vývoje, představuje využití materiálů absorbujících vodík. Některé kovy, například paladium, mohou absorbovat obrovská množství vodíku. U čerpacích stanic bychom tedy pouze vyměnili vyčerpaný kovový válec za nový. Jak ale vodík pro palivové články získat? Možností je samozřejmě více. Islanďané se přiklonili k elektrolýze vody. Elektřinu vyrobí vodní a geotermální elektrárny. Podle některých odhadů využívá Island nyní asi 15 procent z výkonu potenciálně dosažitelného. K dosažení 100 procent by však obyvatelé ostrova museli postavit přehradu či geotermální elektrárnu na každém místě, kde to příroda umožňuje. K tomu patrně naštěstí nikdy nedojde, přesto existují značné energetické rezervy.
</TEXT>
<HEADING>
Od bukových špalíčků k vodíku
</HEADING>
<TEXT>
Islandský projekt sice využívá existující technologie, ale ohromuje svým rozsahem. Desítky let stará idea vodíkového hospodářství se možná poprvé stane praxí. Podle prvotních představ měl vodík hořet přímo ve válcích upravených spalovacích motorů. Plynový motor není novinkou. Už koncem 19. století existovaly spalovací motory na svítiplyn. Během druhé světové války a krátce po ní zase křižovaly silnice dřevoplyňáky - auta poháněna hořlavými plyny uvolňujícími se z bukových špalíčků zahřívaných bez přístupu vzduchu. Idea motorů na vodík se ale zatím neujala. Možná i proto, že podle některých modelů by při současné intenzitě dopravy vodní páry unikající z výfuků vodíkových aut přeměnily města na zamlžené parní lázně. Není jisté, zdali se projekt vodíkového hospodářství podaří uskutečnit v plném rozsahu. Každopádně si Islanďané zaslouží náš obdiv už za projevenou odvahu.
Islandský projekt sice využívá existující technologie, ale ohromuje svým rozsahem. Desítky let stará idea vodíkového hospodářství se možná poprvé stane praxí. Podle prvotních představ měl vodík hořet přímo ve válcích upravených spalovacích motorů. Plynový motor není novinkou. Už koncem 19. století existovaly spalovací motory na svítiplyn. Během druhé světové války a krátce po ní zase křižovaly silnice dřevoplyňáky - auta poháněna hořlavými plyny uvolňujícími se z bukových špalíčků zahřívaných bez přístupu vzduchu. Idea motorů na vodík se ale zatím neujala. Možná i proto, že podle některých modelů by při současné intenzitě dopravy vodní páry unikající z výfuků vodíkových aut přeměnily města na zamlžené parní lázně. Není jisté, zdali se projekt vodíkového hospodářství podaří uskutečnit v plném rozsahu. Každopádně si Islanďané zaslouží náš obdiv už za projevenou odvahu.
</TEXT>
</DOC>
<DOC>
<DOCID>LN-20020921073</DOCID>
<DOCNO>LN-20020921073</DOCNO>
<DATE>09/21/02</DATE>
<TITLE>
Ukázka z knihy britského fyzika Stephena Hawkinga Vesmír v kostce
</TITLE>
<TEXT>
Je vesmír nekonečný, nebo pouze obrovský? A trvá věčně, nebo jen velmi dlouho? Slavný fyzik Stephen Hawking ve své knize vysvětluje současné teorie a nabízí vlastní odpovědi (nejen) na tyto otázky.
Kam až dohlédneme, pokračuje vesmír v prostoru donekonečna. Ačkoli se zdá, že je velmi podobný v každém místě v prostoru, jednoznačně se mění v čase. Lidé si tohle uvědomili teprve v prvních letech 20. století. Do té doby si mysleli, že vesmír je v čase v podstatě konstantní, i když možná existoval po nekonečnou dobu. Představa věčně existujícího kosmu však vedla k absurdním závěrům. Pokud by hvězdy zářily po nekonečnou dobu, zahřály by vesmír na svou teplotu. Iv noci by celá obloha musela být stejně jasná jako Slunce, protože každý zorný paprsek by skončil buď na hvězdě, nebo na oblaku prachu, který by byl zahříván, dokud by nedosáhl teploty hvězd.
</TEXT>
<HEADING>
Proč je v noci tma
</HEADING>
<TEXT>
Očividný fakt, že obloha je v noci temná, hraje velkou roli. Znamená to, že vesmír nemohl existovat věčně v tom stavu, jaký pozorujeme dnes. V minulosti se muselo přihodit něco, co způsobilo, že hvězdy se zažehly před konečným časem. Světlo z velmi vzdálených hvězd tedy dosud nemělo čas k nám dorazit. Proto obloha v noci nezáří ve všech směrech. Kdyby hvězdy prostě věčně setrvávaly na svých místech, proč se před pár miliardami let najednou zažehly? Jaké hodiny jim oznámily, že je čas začít zářit? Filozofy tento rozpor mátl. Pro většinu lidí to však znamenalo, že vesmír byl stvořen před pouhými pár tisíci lety ve stavu velmi podobném tomu dnešnímu. V roce 1923 zjistil Edwin Hubble, že mnohé slabé světelné skvrnky nazývané mlhoviny jsou ve skutečnosti vzdálené galaxie - ohromné komplexy hvězd podobných našemu Slunci. Aby se tyto galaxie jevily tak malé, musí být jejich vzdálenosti tak ohromné, že jejich světlu bude trvat miliardy let, než k nám doletí. Počátek vesmíru tedy nemohl ležet pouhých pár tisíc let v minulosti. Hubble však přišel na něco ještě pozoruhodnějšího. Ve velkém měřítku se každá galaxie vzdaluje od všech ostatních galaxií. Vesmír se rozpíná.
</TEXT>
<HEADING>
Zákony neplatí jen někdy
</HEADING>
<TEXT>
Objev rozpínání vesmíru byl jednou z velkých názorových revolucí 20. století. Ze současné rychlosti rozpínání můžeme odhadnout, že před 10 - 15 miliardami let musely být galaxie velice těsně u sebe. Rogeru Penroseovi a mně se podařilo ukázat, že z Einsteinovy obecné teorie relativity vyplývá, že vesmír i čas musely mít počátek v obrovském výbuchu. Zde nacházíme vysvětlení toho, proč je obloha v noci tmavá: žádná hvězda nemohla zářit déle než 10-15 miliard let - po dobu, která uplynula od velkého třesku. Příčinou dnešních událostí jsou události dřívější a ty jsou opět způsobeny ještě dřívějšími událostmi. Představte si, že tento příčinný řetězec má počátek, že existovala nějaká první událost. Co ji způsobilo? Tohle nebyla otázka, kterou by se mnoho vědců chtělo zabývat. Pokoušeli se jí vyhnout buď tím, že prohlašovali, že vesmír neměl počátek, jako to dělali Rusové, nebo tvrzením, že počátek vesmíru neleží ve sféře vědy, ale patří do metafyziky nebo náboženství. Myslím si, že to není zrovna ten správný postoj. Je-li platnost přírodních zákonů pozastavena na počátku vesmíru, nemohly by selhat i v jiném okamžiku? Zákon není zákonem, platí-li pouze někdy. Musíme se snažit pochopit počátek vesmíru na základě vědy.
</TEXT>
<HEADING>
Vesmír jako kasino
</HEADING>
<TEXT>
Ačkoli teorémy, které jsme já a Penrose dokázali, ukazovaly, že vesmír musel mít počátek, nepřinášely příliš informací o charakteru tohoto počátku. Naznačovaly, že vesmír začal velkým třeskem, událostí, kdy vše bylo zmáčknuto do jediného bodu o nekonečné hustotě. V tomto okamžiku by selhala Einsteinova obecná teorie relativity, nešlo by ji tedy použít ke zjištění toho, jakým způsobem vesmír začal. Zůstává nám počátek vesmíru, který je zdánlivě mimo dosah vědy. Obecná teorie relativity v okamžicích "poblíž" velkého třesku selhává proto, že neobsahuje princip neurčitosti - náhodný prvek kvantové teorie, vůči kterému měl Einstein, podle něhož Bůh nehraje v kostky, výhrady. Veškerá fakta však svědčí o tom, že Bůh je docela náruživý hráč. Člověk si může vesmír představovat jako obří kasino, kde jsou v každém okamžiku vrženy kostky či roztočeno kolo rulety. Můžete si myslet, že provozování kasina je nejistý podnik, protože riskujete ztrátu peněz pokaždé, když jsou vrženy kostky či když se ruleta roztočí. V průběhu velkého počtu sázek však výhry a prohry v průměru dají výsledek, který lze předpovědět, třebaže výsledek konkrétní sázky předpovědět nelze. Provozovatelé kasina si předem zajistí, že šance na výhru bude v průměru na jejich straně. Proto jsou také tak bohatí. S vesmírem je to stejné. V dnešním kosmu dochází k velmi mnoha vrhům kostkami a výsledky dávají průměrnou hodnotu, kterou lze předpovídat. Proto také ve velkých systémech fungují klasické zákony. Ve velmi malém vesmíru poblíž okamžiku velkého třesku dochází jen k málo vrhům kostkami a princip neurčitosti je velice důležitý. Protože vesmír si neustále hází kostkami, aby zjistil, co se stane dál, nemá pouze jedinou historii, jak by si člověk mohl myslet. Místo toho musí mít všechny možné historie, z nichž každá má svou vlastní pravděpodobnost. Musí existovat historie vesmíru, v níž republika Belize vyhrála na olympijských hrách všechny zlaté medaile, ačkoli je tato pravděpodobnost možná nízká. Představa, že vesmír má více historií, vypadá možná jako science fiction, ale je nyní přijímána jako vědecký fakt. Formuloval ji Richard Feynman. Teď se naše úsilí zaměřuje na to, abychom spojili Einsteinovu obecnou teorii relativity a Feynmanovu představu vícenásobných historií do úplné sjednocené teorie, která by popisovala vše, co se odehrává ve vesmíru. Tato sjednocená teorie nám umožní vypočítat, jak se vesmír bude vyvíjet, pokud budeme vědět, jak tyto historie začaly.
</TEXT>
<HEADING>
Vesmír bez hranic
</HEADING>
<TEXT>
Sjednocená teorie sama o sobě nám ale neřekne, jak vesmír začal, tedy jaký byl jeho počáteční stav. K tomu potřebujeme okrajové podmínky - pravidla, která nám říkají, co se děje na hranicích vesmíru, na okraji prostoru a času. Pokud by hranice vesmíru ležela prostě v obyčejném bodě prostoru a času, mohli bychom ji překročit a prohlásit území za ní součástí vesmíru. Jestliže by však hranice vesmíru byla na nějakém rozeklaném okraji, kde by prostor a čas byly stlačeny dohromady a kde by hustota byla nekonečná, bylo by velice obtížné určit okrajové podmínky, které by měly smysl. Já a můj kolega Jim Hartle jsme si však uvědomili, že je zde třetí možnost. Možná vesmír žádnou hranici v prostoru a času nemá. Na první pohled se to zdá být v rozporu s teorémy ukazujícími, že vesmír musel mít počátek - hranici v čase. Existuje však další druh času - imaginární čas, který svírá pravý úhel s běžným reálným časem, jehož průběh vnímáme. Historie vesmíru v reálném čase určuje jeho historii v imaginárním čase a naopak, ale tyto dva druhy historií mohou být odlišné. Zejména nemusí mít vesmír v imaginárním čase žádný začátek ani konec. Imaginární čas se chová jako další směr v prostoru. Historie vesmíru v imaginárním čase si tudíž lze představovat jako zakřivené plochy, jako je míč, rovina, nebo sedlový tvar, avšak se čtyřmi rozměry místo dvou. Pokud by historie vesmíru pokračovaly donekonečna jako sedlová plocha nebo rovina, měl by člověk problém s určováním okrajových podmínek v nekonečnu. Okrajové podmínky bychom však nemuseli vůbec určovat, jsou-li historie vesmíru v imaginárním čase uzavřené plochy tak jako povrch Země. Povrch Země nemá žádné hranice ani okraje. Neexistují žádné spolehlivé zprávy o tom, že by lidé přepadávali přes okraj. Pokud jsou historie vesmíru v imaginárním času skutečně uzavřenými plochami, jak jsme spolu s Hartlem navrhovali, zásadně by to ovlivnilo filozofii a naši představu o tom, odkud pocházíme. Vesmír by byl zcela uzavřen sám v sobě; nepotřeboval by nic, co by zvnějšku natahovalo a spouštělo hodinový mechanismus. Všechno ve vesmíru by bylo určeno přírodními zákony a házením kostek uvnitř vesmíru. To může znít troufale, já a mnoho dalších vědců tomu ovšem věříme.
Knihu Vesmír v kostce vydává nakladatelství Argo, překlad Martin Žofka. Text úryvku upravila a zkrátila redakce LN.
</TEXT>
<HEADING>
STEPHEN HAWKING
</HEADING>
<TEXT>
Narodil se v roce 1942, získal na univerzitě v Cambridgi doktorát v oboru teoretické fyziky. Roku 1974 byl zvolen členem Královské společnosti v Londýně a od r. 1979 je lucasiánským profesorem matematiky v Cambridgi - tuto stolici před více než 300 lety držel iIsaac Newton.
</TEXT>
<HEADING>
Okrajové podmínky
</HEADING>
<TEXT>
Fyzikální zákony určují, jak se počáteční stav vyvíjí v čase. Hodíme-li například do vzduchu kámen, určí gravitační zákony přesně další pohyb kamene. Místo dopadu kamene ale nemůžeme předpovědět výlučně na základě těchto zákonů. Musíme navíc znát i jeho rychlost a směr v okamžiku, kdy opouštěl naši ruku. Jinými slovy - musíme znát počáteční podmínky - okrajové podmínky - pohybu kamene. Kosmologie se snaží popsat vývoj vesmíru pomocí fyzikálních zákonů. Musíme se tedy ptát, jaké byly počáteční podmínky vesmíru, na něž bychom tyto zákony měli aplikovat. Počáteční stav dalekosáhle ovlivnil základní rysy vesmíru, možná dokonce i vlastnosti elementárních částic a sil, které byly rozhodující pro rozvoj biologického života.
</TEXT>
<HEADING>
Teorie velkého třesku
</HEADING>
<TEXT>
Vesmír si lze představit jako obří kasino, kde je každou chvíli odstartováno nové kolo hazardní hry. Hawking, Newton a Einstein hrají poker v záběru ze seriálu Star Trek.
1. superrychlá inflace "nafouknutí" vesmíru zhruba z velikosti atomu na velikost grapefruitu
2. vesmír je vroucí polévkou elektronů, kvarků a dalších částic
3. rychle chladnoucí kosmos dovoluje kvarkům shlukovat se a vytvářet protony a neutrony
4. nabité elektrony a protony nedovolují průchod záření, vesmír je "superžhavou mlhou"
5. vznikají první atomy, hlavně vodík a helium; světlo už může procházet
6. gravitační síla formuje gigantická oblaka vodíku a helia, z nichž se vyvinou galaxie; vznik prvních hvězd
7. "umírající" hmotné hvězdy explodují, vyvržený materiál obsahuje těžko prvky, vznikají další generace hvězd a planety
</TEXT>
</DOC>
<DOC>
<DOCID>LN-20020921074</DOCID>
<DOCNO>LN-20020921074</DOCNO>
<DATE>09/21/02</DATE>
<TITLE>
Šíření fám a polopravd v oblasti vědy často nemají na svědomí novináři, ale vědci sami.
</TITLE>
<TEXT>
Kdyby měly pravdu všechny novinové titulky ohlašující převratné vědecké objevy, byla by naše planeta rajskou zahradou. Z rakoviny by se stala exotická choroba, svět by se koupal v záplavě levné a ekologicky vyráběné energie a vesmírem bychom cestovali rychlostí světla. Jak se někdy říká, "zázraky na počkání a nemožné do tří dnů". Skutečnost je však o poznání šedivější. Proč? Vědci často naříkají, že žurnalisté přehánějí a překrucují fakta. V mnoha případech jsou skutečně v právu. Ale pokud máme být nestranní, nemůžeme svalovat všechnu vinu na novináře. Měli bychom uznat, že ne vždycky jsou za fámy a polopravdy odpovědní redaktoři, kteří se zoufale snaží napsat "trhák". Možná by si vědci a vydavatelé vědeckých časopisů měli tak trochu zamést před vlastním prahem. Zvláště když byl jejich podíl na šíření polopravd vědecky dokázán.
</TEXT>
<HEADING>
Smutný osud vynálezů
</HEADING>
<TEXT>
Stephen Woloshin a Lisa Schwartzová se na stránkách prestižního lékařského časopisu Journal of American Medical Association pustili do zevrubné analýzy osudu 147 příspěvků přednesených v roce 1998 na pěti významných vědeckých konferencích. Plná čtvrtina referátů se stala podkladem pro novinové články, které se dostaly na titulní stránku některého z velkých amerických deníků. Zveřejnění objevu v novinách ale vědci nepočítají jako "bod". Důležité jsou pro ně vědecké časopisy. Než se výsledky vědecké práce objeví "černé na bílém" ve vědeckém časopise, projdou zkouškou ohněm. Rukopis článku dostanou špičkoví odborníci a ti na něm nenechají nitku suchou. Běda autorům článku, pokud se dopustili při výzkumu nějaké větší chyby. Výsledky jejich práce mizí v propadlišti dějin a na stránkách vědeckého časopisu se neobjeví. Takový osud zřejmě potkal každý druhý z "převratných" vynálezů, které se v roce 1998 dostaly na titulní stránky novin. V následujících třech letech je žádný vědecký časopis neotiskl. Na vědeckých konferencích jsou často představovány první zajímavé výsledky výzkumné práce. Autoři objevů využívají konference k tomu, aby s kolegy probrali další postup nebo interpretaci výsledků. Další výzkum však nemusí potvrdit počáteční slibné výsledky. Nakonec se často ukáže, že všechno je podstatně složitější, než se to jevilo po prvních experimentech zveřejněných na konferenci.
</TEXT>
<HEADING>
Jedna pětina, či jedno procento?
</HEADING>
<TEXT>
Ale ani v případě, že výsledky lékařského výzkumu obstojí v ohni kritiky oponentů, není jisté, že o nich bude veřejnost informována objektivně. Platí to dokonce i o prestižních časopisech, jako je British Medical Journal nebo The Lancet, které představují na poli lékařské vědy skutečnou první ligu. Lisa Schwartzová a Steven Woloshin porovnali obsah 127 článků z prestižních vědeckých žurnálů se stručnými výtahy, které připravili redaktoři těchto časopisů pro novináře. Ukázalo se, že ani redaktoři vědeckých časopisů nemají čisté svědomí a podávají svým odborně méně fundovaným kolegům údaje poněkud jednostranně. Obvykle se nenamáhají s vyčerpávajícím výčtem základních údajů a díky tomu pootevírají dvířka pro nežádoucí zkreslení výsledků. Ukažme si takový zavádějící údaj na příkladu. Vyjděme z předpokladu, že u lidí, kteří užívají aspirin, existuje pětiprocentní možnost, že je postihne infarkt. A představme si studii, v které je testován nový lék. Lidé, kteří ho užívají, jsou vystaveni jen čtyřprocentnímu riziku vzniku infarktu. Znamená to, že nový lék snižuje riziko infarktu o jednu pětinu? Anebo musíme říci, že se celkové riziko infarktu při užívání nového léku snížilo o jedno procento? Novinář může podvědomě tíhnout k prvnímu způsobu výkladu. Titulek "Nový lék snižuje o pětinu riziko infarktu" zaujme čtenáře jistě více než titulek ohlašující jen jednoprocentní zlepšení. Na pováženou je i skutečnost, že jen 23 % všech stručných výtahů z vědeckých článků připravených pro novináře upozorňuje na "háčky", které se stavějí do cesty praktickému využití výsledků lékařského výzkumu. Zcela jistě není v pořádku ani to, že novináři jsou jen v 22 procentech případů informováni o tom, které firmy výzkum platí. Velké společnosti mají přednostní zájem na zveřejnění výsledků, které jim zvýší zisky, a naopak nestojí o publikování výsledků, které by jim hatily plány. Tyto nešvary mohou mít vážné dopady.
</TEXT>
<HEADING>
"Zaručený návod" na záchranu života
</HEADING>
<TEXT>
Nemocní obvykle nehledají odpovědi na to, co je tíží, ve vědeckých knihovnách. Za přirozený zdroj informací považují noviny, televizi nebo rozhlas. Zprávy ve sdělovacích prostředcích u nich mohou vzbudit falešný dojem, že neúplně odzkoušené metody jsou "zaručeným návodem" na záchranu života nebo zdraví. V nemocných i jejich blízkých může nešťastně formulovaná zpráva vzbudit neodůvodněné naděje nebo naopak zcela zbytečný strach. Pod vlivem nepřesných informací se mohou nemocní uchylovat k neúčinným, nebo dokonce nebezpečným způsobům léčby. Dlouho jsme volali po tom, aby vědci předstupovali před veřejnost a srozumitelně vysvětlovali, co jejich výzkum přináší. Pomalu jsme si ani nevšimli, že se pohybujeme po nebezpečné hraně, kdy ve snaze o popularizaci opouštíme svět vědecky prokázaných faktů a začínáme našlapovat v minovém poli dohadů a spekulací.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 24. září krátce po půlnoci. Text upravila redakce LN.
Meteor, populárně-vědecký magazín, bude 28. září mimo jiné vysílat:
* Sedlčansko láká paleontology * Energie v záření
</TEXT>
</DOC>
<DOC>
<DOCID>LN-20020921075</DOCID>
<DOCNO>LN-20020921075</DOCNO>
<DATE>09/21/02</DATE>
<TITLE>
Hezká žena snadněji získá místo sekretářky, v boji o manažerský post ji však snadno porazí obyčejná "šedá myška"
</TITLE>
<TEXT>
Lidem, kteří nám připadají atraktivní, ochotněji pomůžeme a jsme kvůli nim dokonce ochotni více riskovat. Zdá se, že být krásný je výhodné.
Šest měsíců staré dítě si pozorně a s radostným úsměvem prohlíží fotografii lidské tváře. Po chvíli mu vědci předkládají momentku obličeje dalšího člověka. Ta však nemluvně vůbec nezaujme, vydrží se na ni dívat pouze několik sekund. Jak je to možné? I takhle malé dítě dovede podle profesorky Judith Langloisové z University of Texas odlišit hezkého a průměrně vypadajícího člověka. Krásný obličej prostě zaujme. Během pokusu předložila psycholožka tří-a šestiměsíčním dětem stovky fotografií. Největší pozornost u nich vzbudili lidé, které při předchozím zkoumání označili dospělí dobrovolníci jako velice atraktivní. Profesorka Langloisová proto dospěla k závěru, že se děti se schopností rozpoznat krásu už rodí. Cit pro krásu není vrozený, v dětech ho vypěstují dospělí, oponuje profesorce Langloisové řada odborníků. "Účastníci popsaného pokusu se možná zaměřili především na výraz tváře na fotografii. Usměvaví lidé totiž lehce vzbudí pozornost dítěte a také dospělým většinou připadají krásnější," zpochybňuje jednoznačnou interpretaci výsledků experimentu docentka PhDr. Soňa Hermochová z katedry psychologie Filozofické fakulty UK.
</TEXT>
<HEADING>
Prcek, brejlovec, tlusťoch
</HEADING>
<TEXT>
Většina odborníků se však shoduje: Děti se brzo začínají zajímat o vzhled osob ve svém okolí. Prcek, brejlovec, tlusťoch, čára. Těmito a dalšími podobnými přezdívkami překřtí školáci často své spolužáky, protože jim nepřipadají dostatečně krásní. Také v dospělosti hraje vzhled člověka významnou roli. Proč nám někteří lidé připadají krásní? Univerzální odpověď na tuto otázku budeme hledat velice obtížně. Lidé totiž posuzují vzhled druhých podle individuálních kritérií. I přesto však existuje řada "všeobecně uznávaných znaků krásy". Patří k nim třeba husté vlasy, hladká jemná kůže nebo štíhlé svalnaté tělo. Krása je tedy viditelným projevem zdraví. Například člověk, který trpí nedostatkem bílkovin či železa, nemůže vydávat zbytečnou energii na růst silných a dlouhých vlasů. Tělesná krása často signalizuje, že dotyčný netrpí žádnou chorobou a je proto vhodným partnerem pro založení rodiny. Pokud muž prohlásí o ženě, že je hezká, činí pravděpodobně poměr jejího pasu k bokům 0,7. Muži totiž podvědomě touží, aby přežili jejich případní potomci, a proto upřednostňují vysoce plodné partnerky. Těmi bývají právě ženy s úzkým pasem a plnými boky. Člověk dovede krásu druhých zhodnotit velice rychle. Postačí mu 150 milisekund. Z pokusů, které popisuje v knize Proč krása vládne světu psycholožka Nancy Etcoffová, vyplývá, že vzhled člověka může velice významně ovlivnit to, jak se k němu ostatní chovají.
</TEXT>
<HEADING>
Daruji ledvinu, ale peníze nepůjčím
</HEADING>
<TEXT>
Výzkumníci například požádali 75 studentů vysoké školy, aby vybrali fotografie žen, pro které jsou ochotni vykonat následující: pomoci jim při stěhování nábytku, půjčit peníze, darovat krev, darovat ledvinu, zachránit dotyčnou z hořícího domu nebo se vrhnout na teroristu chystajícího se útočit ručním granátem. Ukázalo se, že by dobrovolníci riskovali především kvůli krásným ženám. Muži váhali pouze, pokud měli atraktivním ženám půjčit určitý finanční obnos. Z dalšího experimentu vyplynulo, že se k lidem, kteří se nám líbí, dokonce chováme poctivěji. Výzkumníci položili na pultík v telefonní budce několik drobných mincí a čekali, až si někdo přijde zavolat. Jakmile náhodný telefonista vešel do budky, přistoupila k němu atraktivní žena a zeptala se: "Nezapomněla jsem tady drobné?" Peníze jí vrátilo osmdesát procent lidí. Nezajímavě vypadající ženy uspěly s touto prosbou pouze v šedesáti čtyřech procentech případů. Krásným pomáhají lidé raději - a to dokonce i v případě, že je nemají rádi. Během dalšího pokusu měly ženy za úkol kritizovat nebo chválit práci mužů. Experimentátoři pak zjišťovali, jaký mají muži k jednotlivým spolupracovnicím vztah. Ti si nejvíce oblíbili krásné ženy, které je zároveň chválily. Nejhůře dopadly atraktivní ženy kritizující své kolegy. Když si však muži měli vybrat své budoucí spolupracovnice, dávali přednost hezkým ženám, i přestože se od nich v minulosti dočkali kritiky.
</TEXT>
<HEADING>
Žádné srostlé obočí
</HEADING>
<TEXT>
Vzhled a rysy tváře mají obrovský vliv na postavení v hierarchickém žebříčku. K tomuto poznatku dospěl sociolog Allan Mazur ze Syracuse University, který studoval chování kadetů ve West Pointu. Vědec zjistil, že nejvyšší posty byly na akademii zpravidla v rukou mile působících mužů s výraznými rysy a obdélníkovou či oválnou tváří. Marně bychom u nich hledali srostlé obočí, odstávající uši nebo zapadlé oči. Odborníci dokonce pouze podle fotografie muže poměrně úspěšně odhadovali jeho budoucí kariéru na akademii. Krásní lidé ihned upoutají pozornost svého okolí. Popsané výzkumy dokazují, že se mohou lépe prosadit v některých povoláních, ostatní jim ochotněji pomáhají, chovají se k nim poctivěji. Dobře vypadající člověk také mnohem snadněji přesvědčí ostatní o svých argumentech. Téměř dokonalý vzhled totiž posiluje sebedůvěru dotyčného. Sebevědomí lidé obhajují svá stanoviska mnohem snadněji. Atraktivní jedinci se někdy dokonce domnívají, že mají právo na "lepší" zacházení. Důkazem je pokus, při němž dobrovolníci hovořili s psycholožkou. Příchod její kolegyně přerušil vzájemný dialog. Podle plánu, o němž pokusné osoby nevěděly, mělo vyrušení trvat deset minut. Atraktivní lidé se zhruba po třech minutách začali dožadovat pozornosti, ostatní účastníci pokusu většinou trpělivě čekali.
</TEXT>
<HEADING>
Místo trojky dostala jedničku
</HEADING>
<TEXT>
Na první pohled se zdá, že krásní lidé mají snazší život. Krása může ale i škodit. "Učitel například ohodnotí znalosti hezké studentky jedničkou, přestože by si dotyčná zasloužila trojku. Prospěl jí tedy? Rodiče svou dceru patrně za školní výsledky pochválí. Žáci ve třídě však budou mít na svou spolužačku spíše zlost," říká docentka Hermochová. Hezké ženy mají často problémy ve vztazích s ostatními ženami. Ty se totiž obávají jejich konkurence. "Někteří muži si zase netroufají velmi atraktivní ženu oslovit," upozorňuje na další úskalí krásy docentka Hermochová. "Krásní lidé díky svému vzhledu přitahují pozornost. Okolí si snadněji všimne dalších předností dotyčného, ale zároveň vyniknou také jeho nedostatky," vysvětluje psycholog a psychoterapeut PhDr. Vladimír Pohl. Příjemný vzhled usnadní ženám přijetí na poměrně dobře placené místo v kanceláři, pokud se však chtějí prosadit v řídicích pozicích, může jim krása naopak uškodit. K tomuto závěru dospěly ve své studii Madeline Heilmanová a Lois Saruwatariová z Columbia University Business School. Hezké ženy podle nich dostávaly prostor především v oblastech vyžadujících komunikaci s lidmi. Zaměstnavatelé o ně naopak neměli zájem, pokud chtěli obsadit pozici zaručující trvalý stres, práci pod tlakem nebo riskantní rozhodování.
Na první pohled se zdá, že krásní lidé mají snazší život. Krása může ale i škodit. "Učitel například ohodnotí znalosti hezké studentky jedničkou, přestože by si dotyčná zasloužila trojku. Prospěl jí tedy? Rodiče svou dceru patrně za školní výsledky pochválí. Žáci ve třídě však budou mít na svou spolužačku spíše zlost," říká docentka Hermochová. Hezké ženy mají často problémy ve vztazích s ostatními ženami. Ty se totiž obávají jejich konkurence. "Někteří muži si zase netroufají velmi atraktivní ženu oslovit," upozorňuje na další úskalí krásy docentka Hermochová. "Krásní lidé díky svému vzhledu přitahují pozornost. Okolí si snadněji všimne dalších předností dotyčného, ale zároveň vyniknou také jeho nedostatky," vysvětluje psycholog a psychoterapeut PhDr. Vladimír Pohl. Příjemný vzhled usnadní ženám přijetí na poměrně dobře placené místo v kanceláři, pokud se však chtějí prosadit v řídicích pozicích, může jim krása naopak uškodit. K tomuto závěru dospěly ve své studii Madeline Heilmanová a Lois Saruwatariová z Columbia University Business School. Hezké ženy podle nich dostávaly prostor především v oblastech vyžadujících komunikaci s lidmi. Zaměstnavatelé o ně naopak neměli zájem, pokud chtěli obsadit pozici zaručující trvalý stres, práci pod tlakem nebo riskantní rozhodování.
</TEXT>
</DOC>
<DOC>
<DOCID>LN-20020921076</DOCID>
<DOCNO>LN-20020921076</DOCNO>
<DATE>09/21/02</DATE>
<TITLE>
test auta
</TITLE>
<TEXT>
Další tabu padlo. Pod kapotou sportovního mercedesu se nyní objevil i naftový agregát. Ten dokazuje, že ani dieselovým motorům nemusí být pojmy jako dynamika a síla cizí.
Když by někdo před pár lety prohlásil, že má nové sportovní kupé a pod jeho kapotou tluče naftové srdce, těžko by asi hledal u ostatních pochopení. Technologický vývoj však letí závratným tempem kupředu, a tak dnes mají ve sportovních vozech místo i naftové jednotky. Vývojové středisko ve Stuttgartu se rozhodlo pro vznětový čtyřválec 220 CDI, který umístilo pod kapotu Mercedesu Sportcoupé. Ten má oslovit především mladou klientelu. Sportcoupé využívá stejnou platformu jako třída C a na první pohled se jí i velmi podobá. Na karoserii přesto podle konstruktérů nenajdeme téměř žádné shodné díly. Dynamický vzhled podtrhuje boční klínovitý profil a ani přes celkový sportovní dojem nechybí karoserii kupé potřebná dávka elegance. Ve snaze umocnit posádce požitek z jízdy použili konstruktéři poprvé u sportcoupé průhlednou panoramatickou střechu. Ta příjemně prosvětluje interiér a je rozdělena do dvou částí. Otevírat lze její první díl, samozřejmostí je elektronické ovládání včetně stínicí roletky. Otevřená střecha navodí příjemné pocity spíše při jízdě ve městě, při vyšších rychlostech proniká do kabiny značný aerodynamický hluk. Interiér překvapí na kupé až nečekanou prostorností. Dveře s velkým úhlem otevření umožňují snadný přístup na přední sedadla, nastupování dozadu je o něco složitější. Posádka se vzadu ale nemusí nijak tísnit, problém může nastat pouze u vysokých postav v oblasti hlavy kvůli svažující se střeše. Kožená přední sedadla poskytují vynikající boční oporu, což oceníte zejména při razantních průjezdech zatáčkami. Na středovém panelu upoutá pozornost velkoplošný barevný displej, jenž zobrazuje údaje o navigaci, autorádiu či klimatizaci.
</TEXT>
<HEADING>
Turbodieselu nechybí rychlost ani výkon
</HEADING>
<TEXT>
I když ke sportovnímu kupé neodmyslitelně patří také silný motor, ani turbodiesel 2,2 CDI s vysokotlakým vstřikováním paliva systémem common-rail se pod kapotou neztratí. Za studena sice vydává hlasité, pro naftové motory charakteristické zvuky, které se ke sportovnímu autu zrovna moc nehodí, zátah je ale velice slušný. Agregát si s poměrně lehkým vozem bez problémů poradí a postará se i o zajímavé jízdní výkony. Mercedesu nedělá problémy překonat rychlost 210 km/h a z klidu na stovku se dostane za necelých 11 vteřin. V kombinaci se samočinnou převodovkou je při rozjezdu nutno počítat s poněkud větší prodlevou, zvláště v rozmezí 1000 až 1800 1/min se motoru do práce příliš nechce. Nad touto hodnotou je akcelerace razantní a potěší i příznivce dynamičtější jízdy, kteří v případě potřeby mohou využít i sekvenční řazení. Spotřeba je přijatelná. I při svižné dálniční jízdě se mercedes spokojil se 7 litry nafty na 100 km, pouze ve městě jsme se dostali nad hranici 10 l. Průměrná spotřeba na konci testu pak činila 7,4 l na 100 km. Sportovně laděný podvozek přímo svádí k rychlejší jízdě. V kombinaci s nizkoprofilovými 17palcovými pneumatikami sedí kupé v zatáčkách jako přibité a průjezd doprovází jen minimální náklon, stabilitu si zachovává i při rychlostech nad 200 km/h. Prvotřídní brzdy pak výborné jízdní vlastnosti jen podtrhují. Mladé zákazníky jistě sportcoupé osloví atraktivním sportovním vzhledem a ani cena za sportovní mercedes není závratná. V Česku začíná na částce 839 000 Kč za verzi 180 Kompresor, s dieselovým motorem pak kupé přijde na 916 000 Kč. V bohaté standardní výbavě nechybí ABS, ESP, 6 airbagů, palubní počítač, multifunkční volant, samočinné zapínání světel, elektricky ovládaná zrcátka a okna, dálkový centrál či tempomat.
Mercedes-Benz C 220 CDI Sportcoupé
Třídvéřové sportovní kupé s pohonem zadních kol
Rozměry/rozvor: 4343x1728x1406/2715 mm
Hmotnost (pohotovostní/celková): 1505/1930 kg
Motor: vznětový přeplňovaný šestiválec Common-Rail o objemu 2148 cm 3
Maximální výkon: 105 kW (143 k) při 4200 1/min
Max. točivý moment: 315 N.m při 1800 - 2600 1/min
Nejvyšší rychlost: 215 km/h
Zrychlení (0 - 100 km/h): 10,5 s
Spotřeba paliva (město/mimo/kombinace): 9,4/ 5,3/ 6,7 l/100 km
Objem zavazadlového prostoru: 310/1100 l
Objem palivové nádrže: 62 l
Cena základního provedení: 916 000 Kč
</TEXT>
</DOC>
<DOC>
<DOCID>LN-20020921077</DOCID>
<DOCNO>LN-20020921077</DOCNO>
<DATE>09/21/02</DATE>
<TITLE>
soutěž
</TITLE>
<TEXT>
V sobotu 14. září vyvrcholil festival Jičín - město pohádky. V rámci posledního odpoledne zazněla i jména vítězů textařské soutěže o nejlepší baladu a kramářskou píseň, kterou letos na jaře vyhlásily LN se společností Ferrero.
Texty, pro které se porota rozhodla, vám dnes přinášíme a připojujeme perličku: kramářská píseň Vojtěcha Johaníka vzbudila mezi kantory uherskohradišťské školy - mírně řečeno - rozpaky. Rádi bychom tedy vysvětlili, proč nás jeho text zaujal. Není kopírováním zavedených kramářských motivů, ale zní v něm studentská recese a nadsázka. Ostatně, totéž můžeme říci o Ondřeji Bendlovi a jeho Únosu domů. Mimochodem, sám Vojtěch se v závěru přiznal, že dvojku z chování za událost v písni popisovanou už dostal.
1. cenu v kategorii Kramářská píseň získal VOJTĚCH JOHANÍK (16 let) z Uherského Hradiště
Jak se Jura Drábek stal učitelem aneb Poučný příběh ze školních lavic
Na Slovácku v jedné škole stal se příběh strašlivý, třicet děcek opilo se a ředitel byl bez viny. Jistě bude zajímat Vás, jak se všechno událo. Proto tiše poslouchejte toto velké divadlo. Jednoho dne rozhodl se Jura Drábek z osmé dé, že naučí děcka píti slivovicu místo téé. Od pondělí hned od rána začal svoji výuku, pili všichni bez výjimky, nikdo neměl úlevu. Ve škole to v krátkém čase vonělo jak v palírně, kantoři však mysleli si, že ředitel je na vině. A že děckám líbilo se toto nové učení, Jura Drábek pokračoval s koštem ještě v úterý. Jenže pak se stalo náhle to, co nikdo nečekal. Jura Drábek začal zvracet a jen mocně halekal. V tuto chvíli vyletěli z kabinetů kantoři, ředitel jen tiše zuřil, že jsou všichni magoři. Zavolali policajty, šetřilo se o sto šest, kdo se přiznal, ten byl vinný, neminul ho přísný trest. Třicet děcek odpálili druhým stupněm z chování, neměly se prý přiznávat, což je chyba zásadní. Ředitele na poradě pochválil sám inspektor, co nedopil Jura Drábek, dopil potom celý sbor. Z příběhu jde poučení, které říďa vzkázal nám: Kdo nepije dneska s námi, ten pije vždy proti nám! Může se přidávat i refrén: "Kdo tě nejlíp připraví do dnešního světa, Přece tvoje školička a naše osvěta..." Tento příběh i když smutný, ale přesto poučný, se ve skutečnosti skutečně stal a já jsem byl jedním z těch, co se přiznali a dostali dvojku z chování za jeden lok slivovice v rámci výuky Jury Drábka.
1. cenu v kategorii Balady získal ONDŘEJ BENDL (11 let) z Nové Paky
</TEXT>
<HEADING>
Únos domů
</HEADING>
<TEXT>
Jmenuji se Libor Ješín, bydlím v městě Těšín. Je mi skoro 12 let, zbytek příběhu vám povím hned! Jezdím do pražského internátu, jako první předmět jsme měli mít máťu, ale po cestě, když jsme zastavili u benzinové pumpy, šel jsem na WC a potkal tam dva odporné lumpy. Chytli mě, ukázali pistoli, ať vlezu do dodávky, jeli jsem bůhví kam, na poli rostly zelné hlávky. Pak na chvíli zastavili a já chtěl hodit roha, venku totiž ležela veliká mlha. Při vylézání jsem do něčeho nohou kopnul, pak jsem rychle uhnul. Ale udělalo to hluk, oni si toho všimli a řekli: "Vychytralej kluk!" Chytili mě a začali mávat mnou, až mi z nosu vyrazila krev rychlostí závratnou. Strčili mne do dřevěné chajdy, pak odjeli do Písku za nějakou lady. Utekl jsem z chajdy jakousi žumpou, kosti v ramenou se mi ještě teď houpou. Dostal jsem se do vlaku, v kupé jsem podlehl spánku. Vzbudil jsem se v konečné stanici Kroupov, snad se měla jmenovat Ovcov. Jediný telefon měli u Panenků, praštila mě jejich dcera, řekla: "Kuku" Skamarádil jsem se se třemi dětmi, byl to příběh jak od Tajné sedmy. Dostal jsem nové jméno Gustav, můj nový táta Erik je dle mého gusta. Moje nová máma se jmenuje Blanka a sousedovic dcera je zase Hanka. Patřím do nové rodiny a v nové škole prožívám všelijaké hodiny.
Celkové výsledky textařské soutěže
Kramářské písně
1. VOJTĚCH JANÍK: Jak se Jura Drábek stal učitelem
2. LENKA BURÁŇOVÁ: Kramářská píseň poučná izábavná
3. ZUZANA MARVANOVÁ: Prohřešek slečny Dory
Zvláštní ceny:
MICHAELA MACHULDOVÁ: Pepíček
HANA BEDNÁŘOVÁ: Kramářská píseň o přehodné vdově a mlsném čertovi
EVA ROHNOVÁ: Kramářská píseň - Vyhořelo silo
Cena Festivalu Jičín - město pohádky:
LENKA KYSELOVÁ a MICHAELA KERNEROVÁ: Píseň o životě a smutném konci semtinské lípy
Balady
1. ONDŘEJ BENDL: Únos domů
2. LUCIE ČEPELÁKOVÁ: Julián a Mahulena
3. PAVLÍNA PAŘEZOVÁ: O hodné, ale hloupé princezně
Zvláštní uznání:
LENKA SMETANOVÁ: Bez názvu
BARBORA ŠTANCLOVÁ: Jak šel pejsek pro radu
PETRA BUGANSKÁ: Lev a myška
ADÉLA ŠONKOVÁ: Každý Dorotin den
Cena poroty za mimořádnou kolekci básní:
BARBORA ŠTANCLOVÁ: Lehkost sebevraha a další básně
</TEXT>
</DOC>
<DOC>
<DOCID>LN-20020921078</DOCID>
<DOCNO>LN-20020921078</DOCNO>
<DATE>09/21/02</DATE>
<TITLE>
17. lekce: Prohlížeč MS Internet Explorer
</TITLE>
<TEXT>
Počítačový kurs LN pro začátečníky i mírně pokročilé
Prohlížeč si, tak jako jiné programy, můžete vybrat. Přesto nejčastější volbou bývá Internet Explorer.
Podle statistiky jednoho z žebříčku navštěvovanosti stránek (www.navrcholu.cz), přes Internet Explorer vstupuje na internet okolo 90 procent počítačů. Netscape patří asi 6 - 8 procent ze zbytku, po něm následuje Opera a Mozilla-Gecko. Vzhledem k tomu, že většina začínajících a mírně pokročilých počítačových příznivců pracuje v operačním systému Windows, není se čemu divit. Internet Explorer je k systému zdarma přibalen a není jej tedy nutné jakkoli instalovat. Přesto nejrozšířenější ještě neznamená bezpodmínečně nejlepší. Kritici vyčítají Exploreru jeho velikost (nejnovější verze vám ukousne od 11 do 75 MB místa na hard disku). Zároveň jeho přílišná provázanost s ostatními Microsoft produkty snižuje jeho bezpečnost.
</TEXT>
<HEADING>
Přes Explorer na internet
</HEADING>
<TEXT>
V minulém díle jsme hovořili o tom, co nezbytně potřebujete pro připojení na internet. Byl to počítač, modem, poskytovatel připojení a browser (prohlížeč). Pokud vás asistenční služba vašeho poskytovatele neprovedla procesem připojení, obraťte se na prohlížeč. V Internet Exploreru položce Nástroje - Možnosti sítě internet Připojení - Instalace, se spustí program, který vás připojení naučí nainstalovat, případně automaticky sám nainstaluje. V tom samém okně (Nástroje - Možnosti sítě internet, ale Obecné) potom vyberte domovskou stránku. Pokud nevíte, jakou adresu použít, klikněte na tlačítko Použít aktuální nebo Použít výchozí. Stejně tak tam ale můžete vepsat třeba www.lidovky.cz. Stiskněte Použít nebo OK. Tato stránka se vám začne po připojení na internet otevírat jako první a pokud máte zaškrtnutou volbu Vždy vytáčet výchozí připojení (Nástroje - Možnosti sítě internet - Připojení), pak vás Explorer automaticky připojí k internetu.
</TEXT>
<HEADING>
Hledám a nacházím
</HEADING>
<TEXT>
Podařilo se vám připojit na internet. Na obrazovce na vás bliká výchozí stránka a teď, co dál? Pokud již znáte některé z adres, které byste rádi navštívili, vpíšete je do okna označeného Adresa. Pokud ji neznáte, najdete je všechny snadno přímo na internetu. Jednou z možností je využít nabídky Hledat v prohlížeči. Na internetu ale existuje nepřeberné množství stránek, které vám hledání usnadní. Pro práci na českém internetu je to například www.atlas.cz, www.centrum.cz, www.seznam.cz a další. Kromě okénka pro hledání, nabízejí také katalog, kde se můžete podle preferencí prolistovat k tomu, co vás zajímá. Abyste nemuseli nosit všechny adresy v hlavě, přidejte si je do adresáře Oblíbené (Oblíbené - Přidat k oblíbeným položkám - OK). Pomocí Uspořádat oblíbené položky můžete adresy různě umisťovat do složek a dále upravovat a třídit. Můžete také pracovat v několika oknech najednou (být na několika různých adresách najednou). Nové okno otevřete pomocí klávesové zkratky CTRL N (nebo Soubor - Nový objekt - Okno). Jestliže se vám líbila nějaká stránka a zapomněli jste si ji uložit do položky Oblíbené, stiskněte tlačítko Historie. Okno obsahuje seznam všech stránek, které jste kdy navštívili (Nástroje Možnosti sítě internet - Obecné celou vaši historii vymažete). Z Exploreru (a jakéhokoliv prohlížeče) můžete také tisknout, kopírovat v rámci stránky text (CTRL C), vyhledávat slova a slovní spojení (CTRL F) a používat e-mailovou schránku (viz příště).
</TEXT>
<HEADING>
Nefunguje mi to
</HEADING>
<TEXT>
Budete-li mít nějaký další problém, obraťte se na help linku Microsoftu a nebo nastudujte Nápovědu přímo v Exploreru. Na rozdíl od jiných nápověd (i v rámci stejné firmy) se z ní skutečně můžete něco dozvědět. Omylem jsem spustil(a) stránku, kterou nepotřebuji a chci se vrátit zpátky: Stiskněte tlačítko Stop a šipku ukazující vlevo. Tak se posunete v časové ose o krok zpátky (a nemusíte znova vpisovat adresu). Nezobrazuje se mi čeština: V menu zvolte Zobrazit - Kódování a zvolte Středoevropské jazyky. Stránka se zobrazila divně (nezobrazila se vůbec): Může se stát, že není optimalizovaná pro váš prohlížeč. Nebo vám chybí nějaký plug-in (doplňkový software - třeba pro zobrazení animace Flash). Prohlížeč vám v tomto případě absenci plug-in nahlásí a navede vás na místo, kde jej můžete získat.
Příště: Elektronická pošta
Internetovou verzi kursu najdete na adrese www.lidovky.cz/pckurs
Počítačový kurs pro Vás připravuje Jasna Sýkorová
</TEXT>
<HEADING>
ALTERNATIVNÍ PROHLÍŽEČE
</HEADING>
<TEXT>
Aby prohlížeč správně zobrazil stránky, musejí být pro něj "napsané" a otestované. Vzhledem k masovému rozšíření Exploreru někteří tvůrci tento fakt podcení a vy si bohužel jejich stránku v jiném prohlížeči neotevřete.
</TEXT>
<HEADING>
* Netscape communicator
</HEADING>
<GEOGRAPHY>Dříve</GEOGRAPHY>
<TEXT>
před přidáním Exploreru do balíku Windows, velmi oblíbený. Stále jej používají uživatelé, kteří nemají v oblibě Microsoft. Uživatelsky podobný Exploreru, i když mega skupina AOL, která Netscape vlastní, dělá maximum, aby rozšířila jeho možnosti (a komerční využití).Velikost: Okolo 25 MB. www.netscape.com
Velmi oblíbený, málo rozšířený prohlížeč. Velikost záleží na povolení podpory na jazyk Java. V rámci jednoho rámu můžete otevírat několik oken. Je rychlý, ale na všechny stránky se přes něj nepodíváte. Zdarma pouze ve verzi s reklamou.Velikost: 2,9 MB - 11 MB. www.opera.com
Alternativní prohlížeč sponzorovaný Nescape. Vznikl na bázi otevřeného kódu. Kultovní záležitost (podobně jako u nás český DOS browser Arachne). Velikost: 11 - 17,5 MB. www.mozilla.org
</TEXT>
<HEADING>
Malá rada pro dnešní den
</HEADING>
<TEXT>
Není bezpečnost jako bezpečnost. Internet Explorer má automaticky nastavenou úroveň zabezpečení a povolené bezpečnostní protokoly (SSL). Do oblasti bezpečnosti patří ale i cenzura obsahu stránek. V nabídce Nástroje - Možnosti sítě internetu - Obsah - Poradce hodnocením obsahu - Zapnout se dostanete na nastavení povolené míry násilí, nahoty a sexu. Jakým způsobem to prohlížeč kontroluje, nevím. Pravda je, že pokud všude nastavíte nejvyšší možné zabezpečení (jezdec krajně vlevo), nepodíváte se na jedinou stránku.
Podoba internetových prohlížečů
Opera
MS Internet Explorer
Netscape communicator
</TEXT>
</DOC>
<DOC>
<DOCID>LN-20020921079</DOCID>
<DOCNO>LN-20020921079</DOCNO>
<DATE>09/21/02</DATE>
<TITLE>
Algarve - největší turistické centrum na jižním pobřeží
</TITLE>
<TEXT>
Mezinárodní rychlík IC směr Cheb, Frankfurt nad Mohanem je na druhé koleji připraven k odjezdu. I touto větou, která zní pravidelně z reproduktorů pražského hlavního nádraží, může začínat dovolená v Portugalsku.
Mnoho mých známých představa tisíců kilometrů strávených ve vlaku děsila, pro alespoň trochu dobrodružně laděné lidi má ale tento způsob dopravy své kouzlo i některé výhody. Naopak největší nevýhodou je pochopitelně cena jízdenky - interrailu, se kterým můžete měsíc jezdit zdarma, pouze platíte příplatky za IC a EC, případně rychlovlaky, po celé Evropě. Stojí 281 euro. Při plánování cesty se rozhodně vyplatí, aby svůj názor jak o místech, která chce navštívit, tak o smyslu cesty (poznávací nebo odpočinkový), vyjádřil každý účastník. To si naše šestičlenná skupina bohužel uvědomila až u kávy ve středoportugalském městě Coimbra, ale to předbíhám... Plán zněl na začátku jednoduše - z Prahy do německého Frankfurtu, odtud do Paříže, španělského Madridu a přes Lisabon do jihoportugalského Fara. Z něj jsme chtěli projet celou zemi od jihu na sever. Naše vybavení přitom představovalo krosnu se spacákem, jídlem, plynovým vařičem a oblečením. První vážnější problém nastal v Paříži, kde dílem z neochoty a dílem z nepochopení slečny v nádražní informační kanceláři nastala nucená, posléze ale vítaná půldenní přestávka se změnou plánu - Madrid se nestihne. Zároveň jsme se přesvědčili, že s trochou kondice lze turisticky nejžádanější místa tohoto velkoměsta projít za několik hodin. Pravda, na každém strávíte pár minut, ale "byli jste tam". Večer jsme nasedli do francouzského rychlovlaku TGV a druhý den ráno s přestupem na hranicích mezi Francií a Španělskem poprvé v San Sebastianu viděli Atlantik.
</TEXT>
<HEADING>
Studené moře a portugalská doprava
</HEADING>
<TEXT>
Pokud si chcete užít dovolenou u moře, lépe řečeno v moři, tak si Portugalsko důkladně rozmyslete. Teplota vody se nevyšplhá nad dvacet stupňů a při delším pobytu přestáváte ovládat končetiny. Delší vodní radovánky tudíž vydržela jen otužilejší část výpravy. Ze San Sebastianu jsme zamířili do Lisabonu, a zároveň byli o dvě zkušenosti bohatší. První představoval manželský pár s psíkem v kleci, který přestože měl koupené dvě místenky, zabral půl kupé. Pochopitelně našeho. Zlepšit celkovou náladu se pánovi příliš nedařilo ani uznáním kvalit české slivovice, kterou ochutnal. Prý je tady takhle cestovat normální. Druhou zkušeností bylo setkání s portugalskou železnicí. To si koupíte místenku do Lisabonu, v půli cesty vám průvodčí oznámí, že vlak jede do města Porto, tomu přizpůsobíte plán, abyste nakonec skončili tam, kde jste měli v Lisabonu. A ještě jednu věc si uvědomíte - po třech dnech se ve vlaku naučíte spát skoro i vestoje. Lisabon byl zatím jen přestupní stanicí, odkud jel po několika hodinách vlak do prvního cíle naší cesty - města Faro v Algarve - jižní části Portugalska. Pláž. Rychle najít pláž bylo naše jediné přání v noci na farském nádraží. Následoval pětikilometrový pochod a vytoužený cíl. Po třech dnech ve vlaku vám přijde karimatka na pláži pod širákem jako luxusní postel. Po ranním probuzení a půldenním odpočinku u oceánu jsme se poprvé vydali blíže poznat místní kulturu a zvyky. Algarve je turisticky nejnavštěvovanější část země a ve Faru je to hodně poznat. V krámcích se dají koupit "mezinárodní" suvenýry, většina prodejců se orientuje právě na zahraniční návštěvníky. Při troše snahy ale najdete zajímavá místa s typicky portugalským duchem, ať jde o malé hospůdky, nebo o cukrárny s desítkami druhů pečiva.
</TEXT>
<HEADING>
Nákup si spočítejte sám
</HEADING>
<TEXT>
Z Fara pokračovala naše cesta směr sever. Zastávky a odbočky jsme přitom plánovali většinou podle turistického průvodce a jeho doporučení zajímavých míst. Spali jsme buď ve vlaku, nebo pod otevřeným nebem. Někdy ale bylo mnohem zajímavější sledovat styl života místních lidí a porovnávat s tím, co známe. "Nemám brýle," vysvětlovala lámanou angličtinou asi šedesátiletá paní za kasou v malé samoobsluze v Coimbře - městě ve středu Portugalska. Po chvíli vysvětlování jsem dostal tužku a papír, ať prý si cenu nákupu spočítám sám. V našich končinách něco nemyslitelného. Právě obchody jsou úplně jiné než v České republice. Prakticky nikde nebyl klasický super - nebo hypermarket (možná v periferních částech velkých měst, ty ale nebyly naším cílem). Obchodníci tak mají k lidem blíž a většina z nich umí obstojně anglicky. Příliš se ve srovnání s námi neliší ani ceny. Jsou sice téměř vždy o něco vyšší, proti Německu nebo Francii ale přijatelné. Na čtrnáct dní s přehledem stačilo pro jednotlivce včetně příplatků za vlak a dárků pro rodinu 250 euro. Právě v Coimbře, zhruba v polovině cesty, vyvstal jediný vážnější konflikt. Část skupiny chtěla dále jezdit po památkách a stihnout co nejvíce míst, zbytek naopak prosazoval zmírnit tempo a strávit pár dní na pláži. Výsledkem byl kompromis. Prohlídka Lisabonu, dva dny v národním parku v okolí Campo de Geres a cesta za vínem do Porta.
</TEXT>
<HEADING>
Portské kousek od "koncentráku"
</HEADING>
<TEXT>
Dalším důkazem o výjimečnosti portugalské železnice byla právě cesta do Geres. V jednu hodinu v noci vlak zastavil a průvodčí vyzval cestující, ať přesednou do autobusů. Akce v Čechách na minimálně čtvrt hodiny tady proběhla ani ne za pět minut. Místní jsou asi opravdu zvyklí. Kromě krásné přírody nás park překvapil především teplotou jezera (o poznání vyšší než teplota oceánu) a místním kempem. Ten v nás všech evokoval jedinou představu - koncentrační tábor. Dvoumetrový plot zakončený ostnatým drátem k tomu přímo vybízel. I to byl jeden z důvodů, proč jsme až na jednu výjimku v kempech nespali. Přesto ale převažují na toto místo pozitivní vzpomínky. Pomohla tomu i láhev portského a představa, že již zítra si vína skutečně užijeme. Nezajímavé průmyslové město - to píší v některých turistických průvodcích o Portu. Opak je pravdou. Vysoké mosty přes řeku Douro, úzké uličky s atmosférou a na pravém břehu čtvrť pouze s výrobci vína. Všechny známé značky tu mají sklady se sudy na tisíce litrů a téměř všude vás i provedou. Opravdovým unikátem je pak nejstarší podnik s německým názvem Kopke. Ochutnat někde dvacet let staré portské a ukončit tak dovolenou, se jen tak nepovede, tady ovšem ano. Poslední zážitek čtrnáctidenní náročné cesty se paradoxně odehrál v místě daleko za portugalskými hranicemi. Přesností sice tamní železnice neoplývá, kvalitou vagonů i přes mnohá varování ale ano. Nejhorším vlakem na celé cestě se tak stal pantograf z hlavního nádraží do Benešova.
Co byste měli vědět o Portugalsku
</TEXT>
<HEADING>
Jak se tam dostat:
</HEADING>
<TEXT>
Letecky je cesta nejrychlejší a nejvýhodnější. Trvá zhruba tři hodiny. Zpáteční letenka z Prahy do Fara na jižním pobřeží (charterové lety s Travel Service) přijde na 10 000 až 14 000 korun.
Autobusem a vlakem je cesta náročná, trvá téměř tři dny. Vlakem je nejrychlejší spojení do Lisabonu rychlíkem Lusitania Express z Paříže. Přímo do Lisabonu jede také rychlík Talgo z Madridu.
Autem cesta trvá asi 27 hodin a je dlouhá 2818 kilometrů. Tato cesta je nejkratší přes Německo, Francii a Španělsko.
</TEXT>
<HEADING>
Ubytování:
</HEADING>
<TEXT>
I když byste se rozhodli procestovat Portugalsko na vlastní pěst, věřte, že nebudete mít problémy sehnat ubytování. Ubytování v soukromí je často levné a přitom na dobré úrovni. Apartmánové domky či studia jsou většinou situovány co nejblíže pobřeží. Někdy ovšem můžete narazit na fakt, že dál je to do obchodu či restaurace. Pousadas jsou státní, velice dobře vybavené ubytovny umístěné většinou v historických budovách, které jsou určené pro noclehy převážně jen na jednu noc. Podobné, ale soukromé ubytování nabízejí také pod názvem estalagem. Zde není délka ubytování nijak omezena.
</TEXT>
<HEADING>
Kuchyně:
</HEADING>
<TEXT>
Portugalská jídla jsou zdravá, lehká, jednoduchá. Nešetří se tady česnekem ani olivovým olejem. Nejčastějším kořením je koriandr a máta. Na jídelníčcích najdete všechny druhy masa, luštěniny, brambory a zelí. Na pobřeží ochutnejte čerstvé ryby a mořské plody ochucené mořskou solí, nejčastěji s chlebem a salátem. Oblíbenou portugalskou pochoutkou jsou sardinky na grilu. Nenechte si ujít tradiční pokrm cataplana - zapečený pokrm z cibule, rajčat, papriky, česneku, šunky, česnekové klobásy, hojně posypaný mušlemi (rybami, krevetami, masem).
</TEXT>
<HEADING>
Doprava:
</HEADING>
<TEXT>
Portugalská veřejná dopravní síť je poměrně dobře propojená. Autobusy zajíždějí jak do velkých měst, tak i do těch nejmenších vesnic. Pokud přivřete oči nad občasnou nespolehlivostí jízdních řádů, zjistíte, že tato doprava je celkem levná a pohodlná. Rozhodně se vyplatí koupit si třídenní nebo týdenní jízdenku, na kterou pak můžete jezdit v dané oblasti bez omezení. Dalším výhodným nákupem, kde značně ušetříte, je svazek deseti jízdenek. Také taxi je poměrně levné. Jeden kilometr stojí jedno euro. Pokud chcete být nezávislí, pronajměte se auto (od 35 euro na den), skútr (25 euro na den) či kolo (od 7 euro na den).
Portugalská veřejná dopravní síť je poměrně dobře propojená. Autobusy zajíždějí jak do velkých měst, tak i do těch nejmenších vesnic. Pokud přivřete oči nad občasnou nespolehlivostí jízdních řádů, zjistíte, že tato doprava je celkem levná a pohodlná. Rozhodně se vyplatí koupit si třídenní nebo týdenní jízdenku, na kterou pak můžete jezdit v dané oblasti bez omezení. Dalším výhodným nákupem, kde značně ušetříte, je svazek deseti jízdenek. Také taxi je poměrně levné. Jeden kilometr stojí jedno euro. Pokud chcete být nezávislí, pronajměte se auto (od 35 euro na den), skútr (25 euro na den) či kolo (od 7 euro na den).
</TEXT>
</DOC>
<DOC>
<DOCID>LN-20020921080</DOCID>
<DOCNO>LN-20020921080</DOCNO>
<DATE>09/21/02</DATE>
<TITLE>
Lomnicko na starých pohlednicích. Ve vstupní hale Městského muzea a galerie v Lomnici nad Popelkou se koná výstava 500 historických pohlednic ze sbírky místního rodáka Josefa Devátého. Kolekce, v níž je řada unikátů (například pohled odeslaný z města básníkem Jaroslavem Vrchlickým), je k vidění do 6. října.
</TITLE>
<TEXT>
Mladá Smetanova Litomyšl. Na tento víkend přichystali pořadatelé 29. ročník festivalu Mladá Smetanova Litomyšl, hlavní každoroční akce Hudební mládeže. Do rodného města skladatele Bedřicha Smetany se sjedou stovky mladých nadšenců z celé republiky. V unikátním zámeckém divadélku a v dalších sálech v Litomyšli se uskuteční mimo jiné operní představení církevní konzervatoře v Bratislavě či varhanní koncert Pavla Černého. Dnes se také koná beseda s hudebním skladatelem a badatelem Zdeňkem Šestákem. Mezi tradiční akce festivalu patří Hold Bedřichu Smetanovi na zámeckém nádvoří a Jiřinkový ples ve Smetanově domě.
Japonská hudba v Brně. Brňané se v těchto dnech mohou seznamovat s japonskou kulturou. Společenské centrum radnice Brno-střed jim do 27. září představí japonskou hudbu, tradiční skládačky origami, dozvědí se také, jak se tvoří exotické zahrady, a budou moci ochutnat i čaje. "Podařilo se nám oslovit řadu osobností, které se zabývají japonskou kulturou," řekl Bohumil Smejkal z pořádající Českojaponské společnosti. V Dominikánské ulici je k vidění výstava fotografií Zdeňka Thomy Kouzlo japonských zahrad, k vidění budou také tisky grafičky Iku Dekuneové a ukázky z tvorby Bonsai klubu Brno.
Židovské dny na jihu Čech. Kulturu a umění lidí židovské národnosti má za úkol přiblížit pětidenní akce s názvem Židovské dny, kterou na Strakonicku od 18. do 22. září pořádá Sdružení za obnovu Řepice a okolí. Akce vyvrcholí pietním aktem na místě bývalé synagogy ve Strakonicích. "Chceme připomenout, jaké etnikum bylo také součástí naší historie, že to byli nejen Češi, ale také Židé nebo Němci. Současně chceme upozornit na to, co se s Židy stalo během druhé světové války," přiblížil smysl celé akce hlavní pořadatel Karel Skalický.
Kaarst v Benátkách. Na zámku v Benátkách nad Jizerou je otevřena výstava Město Kaarst se představuje, uspořádaná u příležitosti 350. výročí úmrtí Jana z Werthu. Tento vojevůdce z třicetileté války se narodil v roce 1591 v dnešním Kaarstu (okresní město poblíž Düsseldorfu) a zemřel roku 1652 na zámku v tehdejších Nových Benátkách, v centru panství, které několik let předtím obdržel od císaře Ferdinanda III. za své služby v průběhu války. Výstava potrvá až do 31. října 2002 a bude otevřena denně mimo pondělí od 9 do 12 a od 13 do 17 hodin.
</TEXT>
</DOC>
<DOC>
<DOCID>LN-20020921081</DOCID>
<DOCNO>LN-20020921081</DOCNO>
<DATE>09/21/02</DATE>
<TITLE>
Ve dvacátém století se v jihočeském zámku vystřídalo čtyřicet institucí
</TITLE>
<TEXT>
"Jako absolventi filozofické fakulty jsme s manželkou v sedmdesátých letech v Praze neměli žádnou šanci na vlastní byt. Jedna z mála možností, jak se uchytit v památkové péči, bylo odtamtud odejít," říká Václav Bis, ředitel zámku Dačice. Připomíná, že život kastelána nemá s romantikou moc společného. "V létě je sezona, v zimě se dohánějí resty."
Ani zámku Dačice v jižních Čechách se nevyhnuly letošní povodně. Přívalové deště poničily zámeckou zahradu, která byla v první polovině 19. století upravena do podoby anglického parku. Zámek naštěstí stojí na kopci, ale deště zdevastovaly park s rybníkem a vzácnými dřevinami o rozloze deset hektarů. V devadesátých letech se park renovoval, upravovaly se cesty, dosazovaly stromy. Rybník je nyní zanesený a terén vážně podmáčený, takže hrozí vyvrácení stromů. Prostředky na obnovu zatím nejsou. "Do konce roku musíme odložit všechny naše plány a pak se uvidí," říká Václav Bis, ředitel zámku.
</TEXT>
<HEADING>
Tržby odnesly povodně
</HEADING>
<TEXT>
Všechno se odvíjí od možností zřizovatele - Památkového ústavu v Českých Budějovicích. "Je to velmi jednoduchá matematika, polovinu našeho rozpočtu tvoří státní dotace a druhou polovinu si musíme vydělat. Situace v jižních Čechách je nyní složitá, povodně doslova odnesly tržby nejnavštěvovanějším objektům, jako je Hluboká nebo Český Krumlov, a došlo ke katastrofálním finančním propadům," vysvětluje Bis. Dačice tedy budou muset omezit mnohé zajímavé aktivity z posledního období. Před třemi lety se v přízemí rekonstruovaly dvě místnosti a vznikla výstavní síň. "Dlouho jsem po něčem podobném prahl, protože v depozitářích máme velkou a různorodou sbírku grafiky, která zahrnuje díla od konce šestnáctého století až do století dvacátého," dodává ředitel a připomíná, že sbírka odráží i to, jak se proměňovaly zájmy majitelů. Síň se otevřela výstavou svatých obrázků, které shromažďovala také jedna z majitelek. Kolekce zahrnuje asi sedm set listů z evropských zemí, a dokonce i jednu kuriozitu - svatý obrázek z Jižní Ameriky. Ohlas měla i výstava vojenských uniforem a zatím poslední, letošní nese název Slavné a zapomenuté bitvy. "Původně jsem chtěl vystavit jen grafiky, ale pak vznikla myšlenka doplnit je i dalšími exponáty, které se k tématu vztahují. Byly to různé zbraně, součásti vojenské výzbroje, jako například prachovnice k mušketýrskému bandalíru, dělové koule včetně kleští na jejich odlévání, plukovní pokladna," připomíná Bis. Výstava byla jednou ze zámeckých "atrakcí" nedávného Dne evropského kulturního dědictví. Tehdy se také poprvé otevřely sklepy pod hospodářským křídlem zámku, které jsou staré 400 let. Původně sloužily k ukládání potravin a skladování ledu, ale od znárodnění objektu je různí nájemníci, například armáda a policie, svědomitě zaváželi odpadem a popelem. "Dlouhá léta jsem netušil, jak jsou velké, byly vším tím svinstvem důkladně zaplněné, takže se tam nedalo ani dostat. Letos na jaře se nám konečně tyto 'bolševické zavážky' podařilo vyklidit a sklepy se zjevily v celé kráse. Rád bych tam někdy v budoucnu instaloval příležitostnou galerii plastik," komentuje Bis sklepní anabázi.
</TEXT>
<HEADING>
Žádné romantické představy
</HEADING>
<TEXT>
Dačice patří mezi několik málo památkových objektů, které se uchovaly v čistém empírovém stylu z první poloviny 19. století. Také v zámeckém interiéru se nacházejí pozoruhodná díla z tohoto období. Je tu jeden z nejkrásnějších empírových prostorů ve střední Evropě - schodišťová hala s mramorovým pomníkem z okruhu Antonia Canovy, originální kolekce hodin a porcelánu a mobiliář mimo jiné dokládající přechod od empíru k biedermeieru. Například jedna ze zámeckých sedacích souprav si dokonce "zahrála" v televizním seriálu podle románu Vladimíra Neffa Sňatky z rozumu. Václav Bis přišel s rodinou do Dačic téměř před dvaceti lety z Červené Lhoty. Ani na půvabný vodní zámeček jej, jak říká, nepřivedly žádné romantické představy. "Červená Lhota je v krásném prostředí, ale prakticky na samotě. Zvlášť v zimě to bylo náročné, za celý den jsem se potkal jenom s pošťačkou a manželka, která byla v té době na mateřské dovolené, neviděla ani ji. Vždycky se mě ptávala, co je nového, a já pravidelně odpovídal, že listonoška mi nic nového nesdělila," vzpomíná Bis na někdejší "zámeckou romantiku". Po sedmi letech na Červené Lhotě se uvolnilo místo ředitele dačického zámku a bylo rozhodnuto. "Tady už jsem mohl být vlastním pánem a kromě toho děti byly už ve školním věku. Ze Lhoty by musely komplikovaně dojíždět do školy," doplňuje Bis. Podle něj si kastelán příliš romantiky neužije ani v zimě. Žádné idylické leštění měděného nádobí při praskajícím krbu, ale dohánění všeho toho, co se nestihne při sezonním provozu. "Máme sice kratší pracovní dobu, protože si vybíráme náhradní volna za letní přesčasy, ale stejně nemůžeme společně jezdit na dovolenou, protože tu vždy jeden z nás musí zůstat. A pak je také třeba pokračovat v odborné činnosti, evidujeme a zpracováváme zámecký mobiliář do elektronické podoby," vysvětluje ředitel. Jana Bisová například zkatalogizovala celou zámeckou knihovnu, což je v památkové péči ojedinělý počin. S tím také souvisí studium a zpracování další archivních materiálů, které se týkají historie objektu a přinášejí nové poznatky o struktuře panství. Sem patří i osobní korespondence bývalých majitelů. Restituce se Dačic příliš nedotkly. Do roku 1940 zámek vlastnil německý rod Dalbergů a po jeho vymření panství převzal spřízněný rod Salm-Salmů, který nemohl uplatňovat restituční nároky. "Vraceli jsme pouze věci patřící původně na jiné památkové objekty, které se restituovaly. Nešlo o zásadní ztráty, naopak byla to příležitost vystavit nepovšimnuté předměty z depozitářů. Posledního majitele znám. Věděl, že nemá na bývalý majetek nárok, a přesto se choval velmi vstřícně. Také jeho syn mi líčil, jak byl otec upřímně nadšený, že do země, kde se narodil a prožil dětství, se vracejí normální poměry," uzavírá Bis.
</TEXT>
<HEADING>
Budoucí atrakce - zámecký sporák
</HEADING>
<TEXT>
Prohlídka zámku začíná v tzv. sále předků s portréty a pokračuje v jídelně. Podle ředitele by nemělo smysl expozici zásadně proměňovat. Jediným neopraveným prostorem je ale stará zámecká kuchyně z dvacátých let s nádherným sporákem. "Zrenovování kuchyně by mohlo prohlídku ještě zatraktivnit, chceme se o to pokusit, ale nyní to bude vzhledem k nedostatku peněz složité," soudí Bis. Severní křídlo zámku bylo veřejnosti zpřístupněno v roce 1949, ostatní tři křídla sloužila dalších padesát let nejrůznějším nájemníkům. "Probírali jsme se v poválečné korespondenci, která je z památkářského hlediska velice tristní, a zjistili jsme, že se tu vystřídalo čtyřicet institucí. Ještě v roce 1989 tu byl Dům pionýrů a mládeže, Městská lidová knihovna a Hudební škola. Objekt byl přitom postavený pro bydlení dvaceti třiceti lidí a takový provoz ho vážně ohrožoval. Když děti začaly utíkat po chodbách, celý zámek se třásl," rekapituluje Václav Bis předlistopadové problémy. Všechno skončilo statickým poškozením, ke kterému se přidala dřevomorka, a instituce se nakonec musely vystěhovat. Při následné rekonstrukci se instalovaly nové podlahy a stropní konstrukce. Pro opravené prostory se hledalo využití a nakonec v roce 1996 padlo rozhodnutí, že do zámku se přestěhuje Městské muzeum. "Spojení zámeckého a muzejního provozu považuji za velmi účelné," dodává Bis. Jednoduchá, až strohá architektura atraktivitě zámku příliš nepřidává, patří k nejméně navštěvovaným jihočeským památkám. "Někdy lidé zámek považují za školní budovu nebo kasárna, ale kontrast mezi vnější strohostí a bohatým vnitřním vybavením bývá pro návštěvníky překvapující," dodává s úsměvem Václav Bis.
Prohlídka zámku začíná v tzv. sále předků s portréty a pokračuje v jídelně. Podle ředitele by nemělo smysl expozici zásadně proměňovat. Jediným neopraveným prostorem je ale stará zámecká kuchyně z dvacátých let s nádherným sporákem. "Zrenovování kuchyně by mohlo prohlídku ještě zatraktivnit, chceme se o to pokusit, ale nyní to bude vzhledem k nedostatku peněz složité," soudí Bis. Severní křídlo zámku bylo veřejnosti zpřístupněno v roce 1949, ostatní tři křídla sloužila dalších padesát let nejrůznějším nájemníkům. "Probírali jsme se v poválečné korespondenci, která je z památkářského hlediska velice tristní, a zjistili jsme, že se tu vystřídalo čtyřicet institucí. Ještě v roce 1989 tu byl Dům pionýrů a mládeže, Městská lidová knihovna a Hudební škola. Objekt byl přitom postavený pro bydlení dvaceti třiceti lidí a takový provoz ho vážně ohrožoval. Když děti začaly utíkat po chodbách, celý zámek se třásl," rekapituluje Václav Bis předlistopadové problémy. Všechno skončilo statickým poškozením, ke kterému se přidala dřevomorka, a instituce se nakonec musely vystěhovat. Při následné rekonstrukci se instalovaly nové podlahy a stropní konstrukce. Pro opravené prostory se hledalo využití a nakonec v roce 1996 padlo rozhodnutí, že do zámku se přestěhuje Městské muzeum. "Spojení zámeckého a muzejního provozu považuji za velmi účelné," dodává Bis. Jednoduchá, až strohá architektura atraktivitě zámku příliš nepřidává, patří k nejméně navštěvovaným jihočeským památkám. "Někdy lidé zámek považují za školní budovu nebo kasárna, ale kontrast mezi vnější strohostí a bohatým vnitřním vybavením bývá pro návštěvníky překvapující," dodává s úsměvem Václav Bis.
</TEXT>
</DOC>
<DOC>
<DOCID>LN-20020921082</DOCID>
<DOCNO>LN-20020921082</DOCNO>
<DATE>09/21/02</DATE>
<TITLE>
Komik Felix Holzmann zemřel před několika dny ve věku 81 let. Zprávu o úmrtí oznámila telefonicky ČTK jeho manželka Bärbel Holzmannová-Greifová a jako příčinu uvedla srdeční selhání.
</TITLE>
<GEOGRAPHY>PRAHA</GEOGRAPHY>
<TEXT>
Holzmann, který žil s manželkou střídavě v německé Saské Kamenici (Chemnitz) a Litoměřicích, ještě v dubnu letošního roku navštívil Prahu, aby představil CD se svými scénkami ze šedesátých až devadesátých let. Současně převzal platinovou desku Supraphonu za titul, který byl na trhu od roku 1997. Patřil mezi nejoblíbenější televizní komiky sedmdesátých a osmdesátých let, avšak v posledních letech nevystupoval ani nenatáčel. Nikdy nenatočil samostatný pořad, ale diváci ho znali z mnoha televizních skečů a scének, s estrádami objížděl republiku a hostoval i v Německu. Svůj komický typ založil na jednoduché stylizaci. Šlo o chlapíka s udiveně samozřejmým úsměvem a neklesající dikcí místy připomínající projevy chronického zánětu nosohltanu. Holzmann se vybavil kloboučkem, šátkem na krk, brýlemi s výraznými černými obroučkami a pomačkaným pláštěm. Tyto atributy si údajně zvolil proto, aby s sebou nemusel vláčet kostýmy. Také Holzmannův slovní humor byl postaven na jednoduchém principu: jedinec s dlouhým vedením je stále konfrontován s životní realitou, která je pro něj zcela nepochopitelná a záludná. Tyto banální zápletky scének však dokázal vystupňovat do neuvěřitelných absurdit, které diváky spolehlivě rozesmávaly. Holzmannovou první scénkou byl populární Aluminiový klíček, v paměti diváků a posluchačů zůstává i řada dalších, například skeč o nákupu lístku do kina na film V sobotu večer, v neděli ráno, dialog o krájení housek, křížení kanárka s rybičkou, ukulele. Nejčastěji Felix Holzmann vystupoval s Františkem Budínem, později také s Lubomírem Lipským a Milanem Nedělou, ale také s Miloslavem Šimkem, Karlem Gottem či Ivou Janžurovou. Rodák ze severočeských Teplic vyrůstal v Litoměřicích. Začínal v padesátých letech jako divadelní ochotník, posléze účinkoval v estrádách pro pracující, které měly úspěch, takže dostal možnost vystupovat jako profesionál. Koncem šedesátých let poprvé hostoval ve východním Německu, které se pak stalo jeho druhou štací. Poznal tam i svou o čtvrtstoletí mladší manželku, zpěvačku a konferenciérku Bärbel Greifovou. Společně vystupovali na zaoceánských lodích a projeli celý svět.
PRAHA - Holzmann, který žil s manželkou střídavě v německé Saské Kamenici (Chemnitz) a Litoměřicích, ještě v dubnu letošního roku navštívil Prahu, aby představil CD se svými scénkami ze šedesátých až devadesátých let. Současně převzal platinovou desku Supraphonu za titul, který byl na trhu od roku 1997. Patřil mezi nejoblíbenější televizní komiky sedmdesátých a osmdesátých let, avšak v posledních letech nevystupoval ani nenatáčel. Nikdy nenatočil samostatný pořad, ale diváci ho znali z mnoha televizních skečů a scének, s estrádami objížděl republiku a hostoval i v Německu. Svůj komický typ založil na jednoduché stylizaci. Šlo o chlapíka s udiveně samozřejmým úsměvem a neklesající dikcí místy připomínající projevy chronického zánětu nosohltanu. Holzmann se vybavil kloboučkem, šátkem na krk, brýlemi s výraznými černými obroučkami a pomačkaným pláštěm. Tyto atributy si údajně zvolil proto, aby s sebou nemusel vláčet kostýmy. Také Holzmannův slovní humor byl postaven na jednoduchém principu: jedinec s dlouhým vedením je stále konfrontován s životní realitou, která je pro něj zcela nepochopitelná a záludná. Tyto banální zápletky scének však dokázal vystupňovat do neuvěřitelných absurdit, které diváky spolehlivě rozesmávaly. Holzmannovou první scénkou byl populární Aluminiový klíček, v paměti diváků a posluchačů zůstává i řada dalších, například skeč o nákupu lístku do kina na film V sobotu večer, v neděli ráno, dialog o krájení housek, křížení kanárka s rybičkou, ukulele. Nejčastěji Felix Holzmann vystupoval s Františkem Budínem, později také s Lubomírem Lipským a Milanem Nedělou, ale také s Miloslavem Šimkem, Karlem Gottem či Ivou Janžurovou. Rodák ze severočeských Teplic vyrůstal v Litoměřicích. Začínal v padesátých letech jako divadelní ochotník, posléze účinkoval v estrádách pro pracující, které měly úspěch, takže dostal možnost vystupovat jako profesionál. Koncem šedesátých let poprvé hostoval ve východním Německu, které se pak stalo jeho druhou štací. Poznal tam i svou o čtvrtstoletí mladší manželku, zpěvačku a konferenciérku Bärbel Greifovou. Společně vystupovali na zaoceánských lodích a projeli celý svět.
</TEXT>
</DOC>
<DOC>
<DOCID>LN-20020921083</DOCID>
<DOCNO>LN-20020921083</DOCNO>
<DATE>09/21/02</DATE>
<TEXT>
SAN REMO - Favorizovaný Gilles Panizzi z Francie se usadil hned od začátku v čele Rallye San Remo, jedenáctého dílu mistrovství světa v automobilových soutěžích. Tovární jezdec Peugeotu, který v Itálii triumfoval v předchozích dvou letech, má po první etapě italské soutěže náskok necelých 23 sekund před svým krajanem Philippem Bugalskim na citroenu. Posádky Škoda Motorsport týmu se drží ve druhé desítce průběžného pořadí. Nejlepší z nich je dvanáctý Toni Gardemeister. Z továrních jezdců nepokračuje Němec Armin Schwarz startující v barvách Hyundaie, neboť hned na první měřené vložce havaroval. Unikající olej ukončil také snažení Španěla Carlose Sainze. Čtvrtý muž průběžného pořadí seriálu odstoupil před startem čtvrté rychlostní zkoušky. Jezdec stáje Ford byl v průběžném pořadí na devátém místě.
</TEXT>
</DOC>
<DOC>
<DOCID>LN-20020921084</DOCID>
<DOCNO>LN-20020921084</DOCNO>
<DATE>09/21/02</DATE>
<TITLE>
PRAHA - Hokejový obránce Jiří Šlégr a legendární kouč Ivan Hlinka patřili k sobě. Oba muže od sebe sice dělí dvacet let života, ale to snad bylo také jediné, co je rozdělovalo. Oba žili v Litvínově, hokej pro ně byl smyslem života, a když byl Šlégr malý kluk, byl pro něj Hlinka něco jako druhý táta. Po olympiádě v Naganu se pak dlouho drželi v objetí, na zisku olympijského zlata měli oba lví podíl. Přesto všechno ale v poslední době mezi oběma muži panuje chlad a odměřené mlčení. "Ano, přestali jsme se stýkat. Viděli jsme se za poslední dobu jen jednou a řekli si jen pár zdvořilostních frází," řekl v rozhovoru pro LN Jiří Šlégr. Co je důvodem tohoto stavu? Šlégr nemůže trenérovi, na kterého nikdy nedal dopustit, zapomenout, jak se k němu zachoval během svého působení na střídačce Pittsburghu. Právě v době, kdy Hlinka Penguins koučoval, byl totiž ramenatý obránce vyměněn z klubu, v němž dlouho patřil k oporám, do Atlanty. "Když tehdy pan Hlinka do Pittsburghu přišel, měl jsem z toho obrovskou radost. Těšil jsem se, že mě čeká nejlepší rok mé kariéry. Místo toho jsem byl ale panem Hlinkou odsunut z elitní pětky až do třetí či čtvrté formace a nakonec jsem si musel sbalit věci a odejít. Bylo to pro mě zklamání," přiznal Šlégr poprvé na veřejnosti důvod ochladnutí jejich vztahu. Šlégra rozesmutnil i styl, jakým se Hlinka, mezi hokejisty respektovaný i pro svůj charakter a odvahu, k celé věci postavil. "Jestliže tvrdil, že o ničem nevěděl a všechno šlo mimo něj, tak tohle jeho tvrzení se nezakládá na pravdě. Jako trenér musel vědět o každém tahu managementu," říká Šlégr, kterého zklamalo i to, že ho Hlinka coby generální manažer olympijského týmu opomenul při nominaci do Salt Lake City. "Nechci, aby to vyznívalo tak, že spolu válčíme, ale to blízké přátelství už se mezi námi udržet nedalo. To v NHL skončilo," říká posmutněle hokejista, který si v současné době čekání na nový kontrakt s klubem NHLkrátí působením v extraligovém dresu Litvínova. Ve hře o 31letého obránce jsou prý především Vancouver a Atlanta.
</TITLE>
<TEXT>
Celý rozhovor s Jiřím Šlégrem čtěte v pondělních Sportovních novinách
</TEXT>
</DOC>
<DOC>
<DOCID>LN-20020921085</DOCID>
<DOCNO>LN-20020921085</DOCNO>
<DATE>09/21/02</DATE>
<TITLE>
Hokejová extraliga: v dramatickém zápase o první místo v tabulce Severočeši vyhráli na ledě Pardubic 4:1
</TITLE>
<HEADING>
ZÁPAS KOLA: Pardubice - Litvínov 1:4
</HEADING>
<TEXT>
Litvínov a Sparta - to je po 3. extraligovém kole trochu překvapivá dvojice týmů, která zatím jen vítězí. Zatímco v případě mistrovského týmu Pražanů se taková suverenita čekala, loni předposlední Litvínov je milým překvapením soutěže.
PARDUBICE - Očekávaný návrat útočníka Martina Ručinského na extraligový led po zranění se sice v Pardubicích nakonec nekonal, i bez této posily z NHL ale odehrál Litvínov zápas o první místo excelentně. Předvedl se především Petr Klíma, autor dvou rozhodujících branek. "Jsme absolutně spokojení. Hráči splnili do puntíku to, co jsme od nich chtěli. Musím pochválit celý tým od brankáře po posledního útočníka," těšil se trenér Litvínova Jaroslav Hübl. Skóre zápasu přitom otevřely po 31 sekundách druhé třetiny Pardubice. Pince prostřelil ze dvou metrů obránce Mudroch. Jenomže nakonec byla tato rána také poslední střelou, která do litvínovské branky prošla... Severočechům se při přesilovce zanedlouho podařilo vyrovnat a pak přišly klíčové momenty zápasu. "Dvakrát jsme hráli přesilovku pěti proti třem, ale nevyužili jsme je. Přitom jejich brankář střely často vyrážel před sebe. Jenomže v prostoru před brankou jsme byli nedůrazní," posteskl si kouč Pardubic Miloš Říha. V poslední třetině pak přišel trest za tuto laxnost a jeho vykonavatelem se stal 37letý kapitán Litvínova Petr Klíma. Oba góly útočníka protřelého NHL dělilo 130 vteřin a v obou případech střílel Klíma pohotově z voleje. "Právě on nám dal největší lekci z efektivity," připustil Říha. "Ten zápas nám vyšel stejně jako celý začátek sezony. Dobře ale víme, že to zatím nic neznamená. Být první v tabulce je hezké, ale hlavu nám to nezamotá," dodal Klíma, hrdina večera. Další zápas v litvínovských barvách včera odehrál i obránce Jiří Šlégr, který stále čeká, jak dopadnou jednání o nové smlouvě v zámoří. Urostlý bek byl opět největší oporou defenzivy Severočechů.
* Tři góly za 68 vteřin. Nevídaný kousek se podařil hokejistům Zlína. Do havířovské sítě se totiž Veselý, Hučko a Jenáček trefili během 68 vteřin 2. třetiny. Pak už nebylo o co hrát.
* Havířov nestačí. Hokejisté Havířova naplňují prognózy o tom, že na extraligu prostě nemají. Ve třech zápasech nezískali ani bod, navíc inkasovali 21 gólů.
HVĚZDY KOLA
1. Petr Klíma (Litvínov). Díky dvěma pohotovým gólům 37letého kapitána Litvínov vyhrál souboj o první místo v tabulce.
2. Richard Král (Třinec). Třinecký kapitán si i proti Varům udržel zápasový příděl 1 gól + 2 asistence. Po třech kolech má již 9 bodů a jasně vede tabulku produktivity.
3. František Kučera (Slavia). Zkušený bek a reprezentační kapitán oplýval jistotou. V obraně nic nezkazil, navíc přihrál na dva góly.
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Víkendový program
</TEXT>
</DOC>
<DOC>
<DOCID>LN-20020921086</DOCID>
<DOCNO>LN-20020921086</DOCNO>
<DATE>09/21/02</DATE>
<TITLE>
Vítkovice - Vsetín 1:4
</TITLE>
<TEXT>
Zdislav Tabara (Vsetín): "Celý zápas ovlivnil výborný výkon brankáře Biegla. Kdybychom v první třetině prohrávali 0:3, mohlo být po utkání, on nás ale podržel."
</TEXT>
<HEADING>
Třinec - K. Vary 4:2
</HEADING>
<TEXT>
Milan Skrbek (Znojmo): "Od druhé třetiny se hra vyrovnala, v poslední jsme měli převahu a byli lepší. Měli jsme ale smůlu, třikrát jsme nastřelili tyč."
Ondřej Weissmann (Slavia): "S bodem jsme spokojeni, přijeli jsme bránit a spoléhali na brejky."
</TEXT>
<HEADING>
Zlín - Havířov 8:2
</HEADING>
<TEXT>
Antonín Stavjaňa (Zlín): "Po třetím gólu jsme se definitivně uklidnili a ovládli hru. Využili jsme pět přesilovek, z toho mám radost."
Kamil Konečný (Havířov): "Utrpěli jsme třetí debakl v řadě. Zápas rozhodla řada našich individuálních chyb."
</TEXT>
<HEADING>
Liberec - Č. Buděj. 4:1
</HEADING>
<TEXT>
Josef Jandač (Liberec): "Začátek zápasu nám nevyšel, dostali jsme gól při vlastní přesilovce, ale rychlé vyrovnání nás postavilo na nohy."
Jaroslav Liška (České Budějovice): "S takovým výkonem budeme těžko vyhrávat kdekoliv. Přitom jsme věřili, že bychom mohli v Liberci bodovat."
</TEXT>
</DOC>
<DOC>
<DOCID>LN-20020921087</DOCID>
<DOCNO>LN-20020921087</DOCNO>
<DATE>09/21/02</DATE>
<TITLE>
MADRID - Český atlet Jiří Mužík obsadil na Světovém poháru v Madridu čtvrté místo v závodu na 400 metrů překážek. Běžec, který se do týmu Evropy dostal až na poslední chvíli jako náhradník za Francouze Stéphana Diaganu, dosáhl času 49,28 sekundy a získal pro své družstvo šest bodů. Mužík prohrál s vítězným Američanem Jamesem Carterem, druhým Mubarakem Faradžem Núbím z Kataru a Britem Christopherem Rawlinsonem. Po skončení úvodní soutěže kladivářů, kterou vyhrál Maďar Adrián Annus, přerušila madridský program silná bouře, která na stadiónu dokonce utrhla několik plastových sedaček. Prudký déšť však zanedlouho ustal a závody mohly po půlhodinové přestávce pokračovat. Na mokré dráze a v protivětru se na mužské stovce nikdo nedostal pod deset vteřin. Vítěznému Uchennovi Emedolu z Nigérie stačil k maximálnímu bodovému zisku pro africký výběr čas 10,06 a příznivý verdikt cílové kamery v souboji s Kimem Collinsem. Američan Jon Drummond nedokázal plnohodnotně nahradit unaveného světového rekordmana Tima Montgomeryho a skončil čtvrtý, zdolal však alespoň spoludržitele evropského maxima Dwaina Chamberse z Británie. Marion Jonesová opět vyhrála stovku v času pod 11 vteřin. Olympijskou vítězku z USA nerozhodily ani tři pokažené starty. Suverénní byla také další držitelka podílu z prémie za vítězství v sedmi podnicích letošní Zlaté ligy, mexická čtvrtkařka Ana Guevaraová. Její prvenství v Madridu bylo zcela jasné, padesátivteřinovou hranici tentokrát pokořila o 44 setin. Velkým překvapením skončila tyč žen, z níž odešla poražena evropská rekordmanka a letošní suverénka Ruska Světlana Feofanovová, kterou v závěru sezony o 15 centimetrů porazila Němka Beckerová.
</TITLE>
<TEXT>
Výsledky prvního dne Světového poháru
</TEXT>
</DOC>
<DOC>
<DOCID>LN-20020921088</DOCID>
<DOCNO>LN-20020921088</DOCNO>
<DATE>09/21/02</DATE>
<TITLE>
Velká ztráta postihla zámořskou NBA. V úterý se totiž definitvně uzavřela hráčská dráha jedné z největších postav basketbalové historie - aktivní kariéru ukončil legendární pivot Patrick Ewing.
</TITLE>
<GEOGRAPHY>PRAHA</GEOGRAPHY>
<TEXT>
"Byly to skvělé roky, ale je čas zkusit něco jiného," řekl Ewing na tiskové konferenci, kam pozval i některé hráče a trenéry, kteří prošli jeho sedmnáctiletou kariérou v NBA. Přestože poslední dvě nevydařené sezony kariéry strávil v Seattlu a v Orlandu, historie si ho bude pamatovat jako hráče New York Knicks. Ewing tento tým sice nikdy nedovedl k titulu (jak slíbil coby nováček v roce 1985), ale i tak si získal srdce Newyorčanů, kteří v touze vidět Ewinga dokázali vyprodat slavnou Madison Square Garden v sedmi po sobě jdoucích sezonách.
Změnil NBA ještě před tím, než do ní vstoupil
Nyní čtyřicetiletý Ewing změnil zásadně chod celé NBA ještě před svým příchodem. Za svých studií v Georgetownu totiž naprosto dominoval celé univerzitní soutěži, a donutil tak vedení NBA změnit pravidla draftu. Do té doby měl totiž první volbu zajištěnou nejslabší účastník soutěže a zájem o Ewinga byl tak velký, že panovala obava, aby slabší týmy schválně neprohrávaly ve snaze zůstat u dna, a získat tak obra z Georgetownu. Od té doby se první příčka draftu do NBA vždy losuje. Ewing měl ale zásadní vliv na celou NBA i v následujících letech. Z podprůměrných New York Knicks vytvořil vítězné komando, které proslulo tvrdým způsobem hry a neuvěřitelným hladem po vítězstvích. "Jak bych chtěl, aby si mě lidé pamatovali? Jako toho, kdo se na palubovce vždy vydal na 110 %. Jako opravdu tvrdého hráče," prohlásil při rozlučce Ewing. "Je mi líto, že jsem nedokázal vyhrát titul. Ale vím jistě, že já i všichni moji spoluhráči jsme vždycky dali do zápasů všechno."
</TEXT>
<HEADING>
V cestě mu stáli Jordan a Olajuwon
</HEADING>
<TEXT>
Dvojnásobný olympijský vítěz byl jmenován jedním z 50 nejlepších hráčů historie NBA a jeho uvedení do Síně slávy je jen otázkou času. Nejblíže titulu byl Ewing v roce 1994, kdy jeho Knicks prohráli v památné finálové sérii 4:3 s Houston Rockets, v jejichž dresu tehdy řádil další skvělý pivot Olajuwon. Ale v cestě za titulem stál Ewingovi především Michael Jordan se svými Chicago Bulls, kteří pravidelně vítězili v tvrdých a vypjatých bitvách o krále Východní konference. Ewing se ve svých nejlepších basketbalových letech střetl v play off s Jordanem pětkrát - a Knicks pětkrát odešli poraženi. Paradoxně právě s Jordanem je ale nyní spojena Ewingova budoucnost. Jordan se totiž coby současný hráč Washington Wizards zasadil o to, aby Ewing k týmu nastoupil jako asistent trenéra. "Pokud to bude znamenat, že budu muset být plešatý, tak nevím nevím," vtipkoval Ewing na adresu řídkého vlasového porostu svých předešlých koučů Van Gundyho a Jarvise. "Ale třeba mohu Michaela naučit několika pivotmanským pohybům," pokračoval v dobré náladě. "Budu postrádat rivalitu, kterou jsme měli s ostatními týmy. Budou mi chybět Mourningovy a Mutombovy lokty. Bude mi to všechno moc chybět. Ale je čas jít," řekl Ewing na závěr. Jeho trenérská kariéra je ale teprve na začátku.
Dvojnásobný olympijský vítěz byl jmenován jedním z 50 nejlepších hráčů historie NBA a jeho uvedení do Síně slávy je jen otázkou času. Nejblíže titulu byl Ewing v roce 1994, kdy jeho Knicks prohráli v památné finálové sérii 4:3 s Houston Rockets, v jejichž dresu tehdy řádil další skvělý pivot Olajuwon. Ale v cestě za titulem stál Ewingovi především Michael Jordan se svými Chicago Bulls, kteří pravidelně vítězili v tvrdých a vypjatých bitvách o krále Východní konference. Ewing se ve svých nejlepších basketbalových letech střetl v play off s Jordanem pětkrát - a Knicks pětkrát odešli poraženi. Paradoxně právě s Jordanem je ale nyní spojena Ewingova budoucnost. Jordan se totiž coby současný hráč Washington Wizards zasadil o to, aby Ewing k týmu nastoupil jako asistent trenéra. "Pokud to bude znamenat, že budu muset být plešatý, tak nevím nevím," vtipkoval Ewing na adresu řídkého vlasového porostu svých předešlých koučů Van Gundyho a Jarvise. "Ale třeba mohu Michaela naučit několika pivotmanským pohybům," pokračoval v dobré náladě. "Budu postrádat rivalitu, kterou jsme měli s ostatními týmy. Budou mi chybět Mourningovy a Mutombovy lokty. Bude mi to všechno moc chybět. Ale je čas jít," řekl Ewing na závěr. Jeho trenérská kariéra je ale teprve na začátku.
</TEXT>
</DOC>
<DOC>
<DOCID>LN-20020921089</DOCID>
<DOCNO>LN-20020921089</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Největší hvězdou pražského běhu Mattoni Grand Prix je jeden z nejlepších světových běžců současnosti Paul Tergat. Keňan, který v Praze na desetikilometrové trati triumfoval už v letech 1997 a 1998, se pokusí zaútočit na rekord, který od loňska patří dalšímu slavnému vytrvalci - Heile Gebrselassie zEtiopie a jenž má hodnotu 28:07 minut. "Do Prahy jsem se vrátil velice rád. Měl jsem ale strach, že bude povodněmi daleko víc poničená. Alespoň v takovém duchu se šířily zprávy. Hned jak jsem přijel, šel jsem se podívat do historického centra. Byl mile překvapen, že Praha existuje a město skoro naplno žije," uvedl Tergat, jehož největšími soupeři budou zřejmě jeho krajané Cheromei, Rugut a Toroitich a Slovák Štefko. V solidní výsledek věří i Čech Pavel Faschingbauer. "O umístění nechci příliš mluvit, ale líbil by se mi čas pod devětadvacet minut," sdělil běžec, jehož nejbližším cílem bude jarní MS v půlmaratonu. Start mužů a žen je na Staroměstském náměstí v pravé poledne, ale už od deseti hodin se tam vedle doprovodných akcí uskuteční například Juniorský běh Emila Zátopka.
</TEXT>
</DOC>
<DOC>
<DOCID>LN-20020921090</DOCID>
<DOCNO>LN-20020921090</DOCNO>
<DATE>09/21/02</DATE>
<TITLE>
Dinamo Tbilisi dalo na severu Čech dva góly a postupový sen v Poháru UEFA se mu nerozplynul
</TITLE>
<TEXT>
Na libereckém stadionu U Nisy se ozval závěrečný hvizd úvodního utkání 1. kola Poháru UEFA mezi domácím Slovanem a Dinamem Tbilisi. Diváci se po sobě rozpačitě dívali a nevěděli, jestli mají pískat nebo tleskat. Z hlediště se ozývaly obě varianty.
LIBEREC - Všichni se zřejmě nechali zmást slovy, která zazněla před výkopem. "Je potřeba si udělat náskok v prvním zápase, protože nevíme, co nás v Gruzii čeká," zněl jednotný hlas z domácí kabiny. Realita je však poněkud drsnější a proto fanoušci reagovali po svém. Slovan si po těsné výhře 3:2 vybudoval minimální, jednobrankovou výhodu. Znamená to, že k postupu mu v odvetě stačí i nerozhodný výsledek, ale na klidu to rozhodně nepřidává. Pozitivní je fakt, že Severočeši střílejí hodně branek. Jenom v tomto týdnu už jich soupeřům nasázeli šest (po dvou Gyan a Zbončák, dále Nezmar a Polák), což svědčí o útočné síle a střelecké potenci. Na druhou stranu ještě nedávno vyhlášená precizní defenzíva se dopouští fatálních chyb. Pět inkasovaných gólů za dva zápasy je přinejmenším nemístný luxus. "V lize v Jablonci jsme možná za stavu 3:0 ztratili koncentraci," připouští Petr Johana. "Co se stalo teď, nevím. Asi to na nás dolehlo a prožíváme dvakrát za sebou tytéž pocity. Nedá se nic dělat, musíme na ně zapomenout," nabízí recept obránce, na jehož vrub padá první gól Tbilisi. Míč hlavou poslal za sebe a vyslal mrštného Daraseliju ke zteči. "Balon ve vzduchu zaplaval a změnil směr. Ale nechci se vymlouvat," dodal smutně Johana, kterému už po dvou nechtěných asistencích na dva zásahy Jablonce někteří liberečtí diváci nemohli přijít na jméno. Paradoxem bylo, že dvě jasnější příležitosti mělo Dinamo v prvním poločase, ale domácí brankář dělal zázraky. Jenže po přestávce po prvním inkasovaném gólu neměl nárok zasáhnout ani při druhém, který dal Anchabadze. "Zbytečně jsme hráli ve vápně a ztratili míč. On to trefil bodlem, nic jsem neviděl a nestačil jsem reagovat," popsal situaci Antonín Kinský. Jinak mírumilovný Miroslav Holeňák byl v inkriminovanou chvíli vzteky bez sebe. "To už jsme vážně měli kopu smůly. Určitě jsme zápas nikdo neodflákl i když někdo zahrál hůř, někdo líp," uvažoval zkušený bek. "Neměli jsme upustit od své hry," pokýval hlavou Holeňák a Kinský jeho myšlenku rozvedl. "Náš problém byl v nakopávaných balonech, nechávali jsme odkrytý střed hřiště a oni nám tak mohli zatápět. Nesbírali jsme odražené míče, jistí jsme nebyli v obraně," vypočítaval nedostatky reprezentační gólman. Odveta na gruzínské půdě nebude z nejlehčích, protože Dinamo ukázalo, že má v kádru šikovné fotbalisty - rychlé, výbušné, technicky zdatné. Předností týmu je ofenziva. "Jejich styl hry se asi nezmění. Musejí dát gól, takže budou hrát otevřenější fotbal," předpokládá obránce Johana. "Okénka v obraně určitě Gruzínci mají, my nemůžeme hrát zanďoura, ale pokusit se vstřelit gól," dobře ví Kinský. Opak by totiž byl téměř pokusem o sebevraždu. Naštěstí se v této souvislosti vybavují slova trenéra Csaplára, který nikdy neopomene zdůraznit, že Liberec betonovat a čekat na náhodu prostě neumí. "Chtěl jsem vždycky hrát v klubu, který chce vyhrávat a zároveň se to od něj dá očekávat," upozorňuje brankář Kinský, že takové mužstvo našel. "Proto věřím, že v Tbilisi se nám povede dotáhnout tenhle souboj do postupového konce," neskrýval odhodlání. "Já už vím, jak to chodí," usmívá se těžkými bitvami ošlehaný Holeňák. "Ani teď není důvod si nevěřit. Jsme sice každý sám na sebe naštvaní, ale pořád vlastně vedeme," dodal optimističtěji. Odveta je na programu ve čtvrtek 3. října od 17 hodin SEČ. "Nic jiného než postup nebereme," prohlásil Martin Zbončák za všechny spoluhráče v kabině.
Divoký liberecký týden
1. LIGA
</TEXT>
<HEADING>
Jablonec - Liberec 3:3
</HEADING>
<TEXT>
Trenér Ladislav Škorpil: "Stěží už se stane, abychom měli zpočátku takovou střeleckou úspěšnost a pak dostali dva góly po dlouhých autech soupeře."
POHÁR UEFA
</TEXT>
<HEADING>
Liberec - Tbilisi 3:2
</HEADING>
<TEXT>
Trenér Ladislav Škorpil: "Chtěli jsme hrát na nulu vzadu a dát co nejvíc gólů. Splnili jsme jen to střílení. Ve finální fázi jsem se bál, aby se výsledek z Jablonce matematicky neopakoval."
Trenér Ladislav Škorpil: "Chtěli jsme hrát na nulu vzadu a dát co nejvíc gólů. Splnili jsme jen to střílení. Ve finální fázi jsem se bál, aby se výsledek z Jablonce matematicky neopakoval."
</TEXT>
</DOC>
<DOC>
<DOCID>LN-20020921091</DOCID>
<DOCNO>LN-20020921091</DOCNO>
<DATE>09/21/02</DATE>
<TEXT>
Sionko je po operaci menisku. Fotbalový záložník české reprezentace a Sparty Praha Libor Sionko se podrobil operaci pravého kolena, které si poranil v utkání 1. kola Poháru UEFA proti týmu Široki Brijeg. Ze hry odstoupil 17 minut před koncem a chybět bude odhadem měsíc.
</TEXT>
</DOC>
<DOC>
<DOCID>LN-20020921092</DOCID>
<DOCNO>LN-20020921092</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Slavie Praha uhráli v belgickém Mouscronu v úvodním zápasu 1. kola Poháru UEFA velice slibný výsledek do odvety, remízu 2:2, ale přesto byli hodně nespokojeni. Ještě 17 minut před koncem totiž vedli 2:0 a pomalu již mohli začít myslet na soupeře pro druhé kolo, ale nakonec se museli spokojit jen s remízou a navíc přišli o vyloučeného Bejbla. Krátce před pauzou dostal Pražany do vedení Vachoušek, a když hned po změně stran přidal nádhernou ranou druhý gól Petrouš, zdálo se, že domácí jsou na kolenou. Zvednout se je však nechali hosté. Místo toho, aby soupeře dorazili, začali hrát opatrněji, a to se jim vymstilo. Středová řada neudržela míč, obrana jen bezhlavě odkopávala míče, a to Mouscronu pomohlo. Příchody Cleitona a hlavně Sishuby zrychlily hru Belgičanů a výsledek přišel v podobě gólu Mbo Mpenzy, který byl jasně nejlepším hráčem domácích. Když se už zdálo, že Slavia výhru udrží, přišel další nepochopitelný kiks. Po špatně rozehraném trestném kopu se dostával již v nastavení do další šance Mpenza po souboji s Bejblem skončil na zemi a trest izraelského rozhodčího Korena byl přísný. Z penalty sám postižený vyrovnal a navíc Bejbl musel po červené kartě předčasně pod sprchy. V pražské odvetě za čtrnáct dnů tedy bude Bejbl slávistům chybět, což jistě bude značné oslabení. Přesto pražský celek naznačil, že by mu druhé kolo uniknout nemělo - jen musí zvládnout střetnutí po taktické stránce, což se mu v Mouscronu nepodařilo.
</TEXT>
</DOC>
<DOC>
<DOCID>LN-20020921093</DOCID>
<DOCNO>LN-20020921093</DOCNO>
<DATE>09/21/02</DATE>
<TITLE>
Fotbalová Sparta má před odvetou 1. kola Poháru UEFA klid, Široki Brijeg totiž porazila 3:0. Jak se ale shodli autoři prvních dvou tref letenského celku Michal Pospíšil s Miroslavem Barankem, do optima měl výkon Sparty ještě daleko.
</TITLE>
<GEOGRAPHY>PRAHA</GEOGRAPHY>
<TEXT>
Předlouho se nemohli útočníci v rudých dresech proti urputné bosenské defenzivě prosadit. Až těsně před koncem poločasu se prosadil po rychlé akci Michal Pospíšil, když předtím spálil dvě velké šance. Důležitý byl ovšem i druhý gól, který Spartu definitivně uklidnil - dal ho ze skrumáže Miroslav Baranek. Třetí, lahůdkový gól pak vystřihnul Karel Poborský ukázkovými nůžkami. To byla ale jenom šlehačka na dortu, zápas totiž příznivce Sparty moc potěšit nemohl.
LN: V prvním poločase tým působil nervózně a hodně jste kazili přihrávky. Jak si to vysvětlujete?
Pospíšil: Já sám si to nedokážu nijak zdůvodnit, proč nám to nešlo. Byli jsme zbytečně zbrklí, a tak jsme zkazili plno balonů. Já osobně jsem nervózní nebyl, ale mužstvo jako celek bylo v neklidu. Neřekl bych, že nervózní, ale nebylo to úplně uvolněné. Pevně jsem ale věřil, že se nakonec prosadím a že dokážu ten gól dát. Na začátku bylo těžké překopnout tu jejich obranu, ale jsou zápasy, kdy gól přijde až později. Tak to bylo i tentokrát.
Baranek: Ty zkažené míče nám trenér Jarabinský vytýkal už v kabině během přestávky. Na to, kolik má náš kádr zkušeností z těžkých zápasů, tam bylo podle mého názoru až příliš moc zbrklosti. Asi jsme za každou cenu chtěli dostat míč do brány a díky tomu jsme v přechodu do útoku kazili řadu přihrávek. Ještě do poločasu se nám naštěstí povedl parádní ťukes, který skončil vedoucím gólem, ale řadu dalších šancí jsme spálili.
LN: Jak moc se vám ulevilo, když jste se dokázali prosadit? Od vás jako od útočníků se góly čekaly...
Pospíšil: Já jsem si dost oddechnul, předtím jsem měl jiné jasné šance, které jsem ale zahodil. Škoda, že se nepodařilo dát ještě nějaký gól, příležitosti na to byly. Výhra 3:0 je ale dobrá, snad jsme splnili očekávání, že vyhrajeme vyšším rozdílem.
Baranek: Já jsem se trefil z prvního doteku z halfvoleje, ze skrumáže asi tří nebo čtyř hráčů, což pro mě není moc typické. Takových gólů já moc nedávám, proto si ho cením, i když byl ušmudlanej.
LN: Jste v hodně podobné situaci jako ve druhém předkole Ligy mistrů, kdy jste hráli s gruzínským Kutaisi. První zápas jste vyhráli také 3:0 a k odvetě jste jeli prakticky s postupem v kapse. Jak vnímáte postupové šance teď?
Pospíšil: Třígólový náskok je velice nadějný, kdybychom dali víc gólů, bylo by to ještě lepší. Výsledek nám dává pro odvetu veliké šance, pojedeme tam stejně jako do Kutaisi v klidu. Soupeře v žádném případě nepodceníme. Když je k ničemu nepustíme, v klidu si můžeme postup pohlídat. Procenta? Zatím to vidím tak šedesát pět ku pětatřiceti pro nás.
Baranek: Tahle výhra je pro odvetu dobrou výchozí pozicí, podle pohárové matematiky vidím šance tak sedmdesát ku třiceti pro nás. V odvetě musíme podat zodpovědný výkon, o podcenění soupeře tady nemůže být vůbec řeč.
</TEXT>
</DOC>
<DOC>
<DOCID>LN-20020921094</DOCID>
<DOCNO>LN-20020921094</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Organizátoři atletického mítinku Zlatá tretra, který byl zařazen do nové série Super Grand Prix, již začali pracovat na přípravách akce, kterou považují za největší sportovní svátek roku 2003. To ale managment ostravského podniku nutí získat rozpočet 30 milionů korun, z čehož na odměny světových es půjde 400 000 eur. Šetřit se ale rozhodně nevyplatí, protože v následujících letech bude velice náročné se v Super Grand Prix udržet. "Podali jsme přihlášku v nejvhodnější moment, při reorganizaci systému mítinků," vysvětlil sportovní manažer závodu Alfons Juck. Podnik se statutem Evropské atletické asociace totiž povýšil najednou o dvě kategorie. "Takový posun jsme čekali až v dalších letech," přiznal ředitel mítinku Tomáš Petera. Nejbližších úkolem je pro pořadatele vyjednávání o termínu. "Požadujeme tradiční datum 12. června, což by prý neměl být problém," uvedl Petera, i když ve stejný den by se měl konat i mítink Grand Prix v Helsinkách. "Poslední zprávy hovoří o tom, že ho Finové posunuli o týden." Hlavní ostravskou hvězdou má být světový rekordman v běhu na 1500 metrů Hicham El Guerrouj z Maroka. Měl by ale nastoupit v závodě na 5000 metrů, který ponese název Memoriál Emila Zátopka. Slavný vytrvalec totiž ve Vítkovicích před 53 lety překonal na dvojnásobné trati dva světové rekordy. Přáním organizátorů je, aby se na světové maximum běželo i příští rok. "Předběžná jednání s manažerem El Guerrouje už proběhla a myslím, že jeho účast je na dobré cestě," pravil. "Pro české diváky je třeba zařídit, aby byl na startu Jan Železný, pokud mu zdraví dovolí házet oštěpem, a desetibojař Roman Šebrle, který by se měl představit v dálce." Vstup mezi atletickou smetánku bude důvodem i k určité přestavbě stadionu. "Na dráhu i sektory bude položen nový povrch, aby byly zaručeny špičkové výkony. Zrekonstruujeme tribuny a zázemí pro novináře," dodal Petera.
</TEXT>
</DOC>
<DOC>
<DOCID>LN-20020921095</DOCID>
<DOCNO>LN-20020921095</DOCNO>
<DATE>09/21/02</DATE>
<GEOGRAPHY>PRAHA/MIROŠOVICE</GEOGRAPHY>
<TEXT>
Výkonná rada ODS se bude v pondělí na zasedání v Mirošovicích u Prahy zabývat návrhem na činnost své stínové vlády, která byla rozpuštěna po neúspěchu v červnových volbách do sněmovny. Vedení strany bude připravovat i prosincový kongres, na kterém si zvolí nové vedení. Po kongresu by podle místopředsedy ODS Petra Nečase měla vzniknout programová rada složená z odborných mluvčích, která nebude přesně kopírovat počet ani strukturu současného kabinetu. Na prosincovém kongresu hodlá vedení ODS včetně předsedy Václava Klause kvůli volebnímu neúspěchu rezignovat.
</TEXT>
</DOC>
<DOC>
<DOCID>LN-20020921096</DOCID>
<DOCNO>LN-20020921096</DOCNO>
<DATE>09/21/02</DATE>
<TEXT>
MLADÁ BOLESLAV - Mladá Boleslav se chce ucházet o pořádání dětských zimních olympijských her v roce 2004. O tuto poctu bude usilovat jako jediné středočeské město spolu s kandidáty ze všech ostatních krajů republiky. Zástupci magistrátu věří, že jsou schopni tuto celostátní akci na úrovni zvládnout, i když přímo u města nejsou žádné horské terény. Novinářům to včera řekl náměstek primátora Petr Kadaník. Středočeský kraj podle něj nabídl kandidaturu městu proto, že má kvalitní zimní sportoviště. Podmínky pro sjezdové lyžování či sáňkařské soutěže ale není schopno zajistit, proto předběžně počítá s pořádáním části soutěží v Albrechticích v Libereckém kraji. Organizaci soutěží by to nemělo podle Kadaníka příliš komplikovat, protože z větší části lze jezdit z Boleslavi do hor po dálnici. Město také počítá se spoluprací nedalekých Benátek nad Jizerou, kde mají kvalitní rychlobruslařskou dráhu a zkušenosti s pořádáním těchto soutěží.
</TEXT>
</DOC>
<DOC>
<DOCID>LN-20020921097</DOCID>
<DOCNO>LN-20020921097</DOCNO>
<DATE>09/21/02</DATE>
<GEOGRAPHY>PARDUBICE</GEOGRAPHY>
<TEXT>
Obce v Pardubickém kraji si budou i v příštím roce připlácet na základní dopravní obslužnost regionu. Řekl to náměstek ministra dopravy Jiří Kubínek, který ještě jako radní Pardubického kraje připravil návrh organizace dopravy a jejího financování od roku 2003. "Měl jsem tendence, že se na ní obce podílet nebudou, ale vývoj rozpočtu po povodních i příjmová část rozpočtu Pardubického kraje to zřejmě neumožní. Obce se asi budou podílet na zajištění dopravy ve stejné míře jako dosud," řekl. Tento návrh se zřejmě setká s kritikou obcí, neboť například sousední Královéhradecký kraj podle Kubínka s finanční účastí obcí nepočítá. Nový systém dopravy přinese podle něj sjednocení cen, které obce jednotlivých okresů platí v návaznosti na počet obyvatel.
</TEXT>
</DOC>
<DOC>
<DOCID>LN-20020921098</DOCID>
<DOCNO>LN-20020921098</DOCNO>
<DATE>09/21/02</DATE>
<GEOGRAPHY>KARLŠTEJN</GEOGRAPHY>
<TEXT>
Více užitku než škod přinesla srpnová povodeň na Berounce Chráněné krajinné oblasti Český kras. Voda tu sice zlikvidovala některé břežní porosty, na jiných místech však vrátila břehům jejich přírodní charakter. "Vodní živel tak za ochranáře splnil jednu z podmínek Rady Evropy, kterou bylo vrácení části řeky její původní podobě," řekl ředitel Správy CHKO Michal Pondělíček. Závazek podle něj vznikl v roce 2000, kdy expertní komise Rady Evropy ocenila rezervaci Karlštejn, jež patří do Českého krasu, udělením Diplomu Rady Evropy. Jeho přijetím se však správa CHKO zavázala plnit direktivy, které v podstatě vylučují zásahy do přírody. Ničivá povodeň působila podle něj jako krajinotvorný prvek. "Na několika místech překryla regulované břehy náplavami. Pod Šanovým koutem pak při břehu vytvořila několik tůní," řekl.
</TEXT>
</DOC>
<DOC>
<DOCID>LN-20020921099</DOCID>
<DOCNO>LN-20020921099</DOCNO>
<DATE>09/21/02</DATE>
<GEOGRAPHY>ROKYCANY</GEOGRAPHY>
<TEXT>
Devětadvacetiletý muž ze Lhoty pod Radčem na Rokycansku našel v garáži svého rodinného domu bednu s 15 rozbuškami. Pyrotechnik zjistil, že jde o rozbušky typu "Ž", které se mimo jiné používají pro iniciaci trhaviny Semtex. Informoval o tom policejní mluvčí Zdeněk Beneš. "Muž přinesl bednu ve čtvrtek na policiI. Uvedl, že ji našel při úklidu garáže a netuší, jak se tam dostala," řekl mluvčí. Podle něj muž pravděpodobně domek od někoho koupil a rozbušky v garáži zdědil. Policie se případem dál zabývá a zjišťuje, jak se bedna do garáže dostala.
</TEXT>
</DOC>
<DOC>
<DOCID>LN-20020921100</DOCID>
<DOCNO>LN-20020921100</DOCNO>
<DATE>09/21/02</DATE>
<TEXT>
KUTNÁ HORA - Kutnou Horu trápí i nadále kontaminovaná voda ze starých důlních děl, která znečišťuje mimo jiné místní potok Beránka. Likvidaci ekologické zátěže, která je důsledkem staleté těžby, zkomplikovalo květnové rozhodnutí tehdejšího ministra průmyslu Miroslava Grégra, aby se celá záležitost znovu zkoumala. Sněmovní výbor pro veřejnou správu, regionální rozvoj a životní prostředí včera proto vyzval jeho nástupce Jiřího Rusnoka (ČSSD) k urychlenému jednání. Výbor chce, aby na jeho schůzi 24. října ministr poslance informoval o řešení problému vypouštění důlních vod v Kutné Hoře.
</TEXT>
</DOC>
<DOC>
<DOCID>LN-20020921101</DOCID>
<DOCNO>LN-20020921101</DOCNO>
<DATE>09/21/02</DATE>
<GEOGRAPHY>PLZEŇ</GEOGRAPHY>
<TEXT>
K požáru dvou stohů slámy vyjížděli včera časně ráno hasiči z Plzně. "Oba stohy hořely v okolí obce Radobyčice u Plzně a oba byly úmyslně zapálené," řekl mluvčí krajských hasičů František Vaško. Jeden ze stohů zcela shořel, druhý se podařilo hasičům a zemědělcům pomocí techniky rozdělit a ze dvou třetin před ohněm uchránit. V tomto týdnu je to již druhý požár stohů slámy. V noci na úterý zapálil neznámý žhář tři stohy na poli u silnice z Třemošné do Horní Břízy na Plzeňsku. Škoda byla 110 tisíc korun. Hasiči po dohodě s majitelem nechali stohy pod kontrolou vyhořet. Příčinou požárů může být podle hasičů úmysl, vyloučena není ani hra dětí.
</TEXT>
</DOC>
<DOC>
<DOCID>LN-20020921102</DOCID>
<DOCNO>LN-20020921102</DOCNO>
<DATE>09/21/02</DATE>
<GEOGRAPHY>PLZEŇ</GEOGRAPHY>
<TEXT>
Policista a voják z povolání, kteří nebyli ve službě, zabránili v noci na čtvrtek v Plzni dvěma Ukrajincům ve vykradení směnárny. Strhla se rvačka, při níž se kamarádi sice zranili, ale jednoho z cizinců zadrželi. Druhý utekl, ale policejní hlídka ho vzápětí dohonila. Incident se stal na Americké třídě. Ukrajinci rozbili skleněnou výlohu směnárny. Policista s vojákem k nim přiběhli a policista se prokázal služebním průkazem. Cizinci je však začali tlouct, kopat a jeden z nich použil i dřevěnou tyč. Policista, voják a jeden Ukrajinec utrpěli tržné rány. Druhý cizinec utekl, ale policie ho později dopadla a převezla na protialkoholní záchytnou stanici.
</TEXT>
</DOC>
<DOC>
<DOCID>LN-20020921103</DOCID>
<DOCNO>LN-20020921103</DOCNO>
<DATE>09/21/02</DATE>
<GEOGRAPHY>HRANICE</GEOGRAPHY>
<TEXT>
Hned tři dopravní omezení čekají řidiče na části dopravní tepny, která spojuje Olomouc s Ostravou. Rychlost musejí snížit před Hranicemi na Přerovsku, kde začali silničáři tento týden rekonstruovat na několika místech čtyřproudou vozovku. Dlouhé kolony se tvoří také přímo v Hranicích. "Omezení mohou řidiči čekat ve Slavíči, v nedalekých Drahotuších, kde se opravuje kruhový objezd, a přímo v Hranicích, kde se rekonstruuje povrch vozovky. Zde se tvoří až půlkilometrové fronty. Dopravu řídí světelná signalizace," řekl včera šéf hranického dopravního inspektorátu Lubomír Koláček. Podotkl, že na hlavním tahu na Ostravu je před Hranicemi snížena rychlost a auta musejí jezdit v jednom jízdním pruhu. Policisté řidiče upozorňují na to, aby na frekventované komunikaci jezdili nyní opatrně. S omezením mohou počítat několik týdnů. Čtyřproudá silnice před Hranicemi na Přerovsku byla již mnoho let v havarijním stavu a řidiče trápily na cestách vyjeté hluboké koleje. Cesta přitom patří mezi nejfrekventovanější v zemi; ve špičce po ní projede za den až 30 tisíc aut. Za opravu několika kilometrů zaplatí stát 200 milionů korun.
</TEXT>
</DOC>
<DOC>
<DOCID>LN-20020921104</DOCID>
<DOCNO>LN-20020921104</DOCNO>
<DATE>09/21/02</DATE>
<GEOGRAPHY>BRNO</GEOGRAPHY>
<TEXT>
Brněnský krajský soud se včera začal zabývat případem šestačtyřicetiletého Petra Bully obžalovaného z pokusu o vraždu. Muž je podezřelý, že loni v červnu způsobil smrt své o pět let mladší družky poté, co ji dusil. Bullovi hrozí až 15 let vězení, obvinění však popírá. Žaloba zároveň připouští, že žena mohla zemřít i kvůli svému těžkému alkoholismu. Bullova družka zemřela loni 19. června v bytě v brněnské Vídeňské ulici. Osudného dne odešel muž nakoupit. Když se vrátil, nalezl ženu poté, co vypila větší množství vína. "Měla ho strašně ráda, pila ho jako vodu. Byla to toxikomanka, protože zapíjela prášky alkoholem," řekl soudu obžalovaný. Na těle mrtvé se našly stopy násilí. Podle odborníků je mohl způsobit pachatel, když se snažil oběti zacpat dýchací cesty. Bulla ale tvrdí, že stopy vznikly, když se pokoušel přítelkyni přemístit na gauč. Ženu pak podle svých slov nechal spát. Druhý den ráno ale zjistil, že jí teče z nosu krev a je mrtvá.
</TEXT>
</DOC>
<DOC>
<DOCID>LN-20020921105</DOCID>
<DOCNO>LN-20020921105</DOCNO>
<DATE>09/21/02</DATE>
<GEOGRAPHY>BRNO</GEOGRAPHY>
<TEXT>
Na brněnské vojenské akademii se včera sešlo 76 členů 1. československé brigády Jana Žižky, kteří se za druhé světové války podíleli na osvobození Jugoslávie. V brigádě působilo 3500 Čechů a Slováků. "Její členové si připomněli 59. výročí vzniku brigády. Shodli se také, že lidé dnes o bojích v Jugoslávií vědí málo," řekl mluvčí školy Miloš Dyčka. Při osvobozování Jugoslávie padlo v druhé světové válce 2000 občanů okupovaného Československa. Působili v mnoha partyzánských oddílech a především v brigádě Jana Žižky. Většinou to byli lidé, kteří odešli na Balkán po obsazení Čech a Moravy nacisty. K nim se přidali krajané pracující v Jugoslávii a vystěhovalci. Včerejší setkání členů brigády pořádal Český svaz bojovníků za svobodu a Československá obec legionářská. "Jsme rádi, že se setkání konalo na akademii. Studenti se tak mohli seznámit i s touto částí dějin naší armády," uvedl Dyčka.
</TEXT>
</DOC>
<DOC>
<DOCID>LN-20020921106</DOCID>
<DOCNO>LN-20020921106</DOCNO>
<DATE>09/21/02</DATE>
<GEOGRAPHY>ZNOJMO</GEOGRAPHY>
<TEXT>
Dvanáctiletý chlapec se ve čtvrtek ve Vranově nad Dyjí na Znojemsku propadl při hře do odpadní jímky s fekáliemi. Školák utrpěl lehká zranění. "Z díry jej vytáhl policista, kterého přivolali chlapcovi kamarádi," řekl mluvčí cizinecké a pohraniční policie Roman Skřepek. Neštěstí se stalo, když chlapec s kamarády na ulici skákal přes švihadlo. Prolomil se pod ním betonový překlad, který tvoří strop jímky. Poté, co chlapec zmizel v díře, začali jeho kamarádi hledat pomoc v okolních domech. Zastihli člena cizinecké policie, který neměl službu a byl doma. Chlapce vytáhl lanem z auta. Školák při pádu utrpěl odřeniny a pohmožděniny. Po vytažení z jímky jej sanitka odvezla na vyšetření do znojemské nemocnice. Hoch byl poté předán rodičům.
</TEXT>
</DOC>
<DOC>
<DOCID>LN-20020921107</DOCID>
<DOCNO>LN-20020921107</DOCNO>
<DATE>09/21/02</DATE>
<GEOGRAPHY>BRNO</GEOGRAPHY>
<TEXT>
Brněnský magistrát bude zkoušet místní taxikáře ze znalostí dopravních předpisů a místopisu města jen jednou za čtyři roky. Dosud museli taxikáři podle městské vyhlášky na zkoušky odborné způsobilosti každé dva roky. Vyhlášku město vydalo po několika kontrolách v 90. letech, kdy zjistilo u taxikářů zásadní neznalosti dopravních předpisů. Nyní se už ale situace zlepšila. "Podle zkušeností s aplikací vyhlášky je dvouletý interval poměrně krátký, řidiči při zkouškách prokazují své znalosti na vysoké úrovni," řekl novinářům náměstek primátora Rostislav Slavotínek. V Brně v současnosti působí na 500 vozidel taxislužby.
</TEXT>
</DOC>
<DOC>
<DOCID>LN-20020921108</DOCID>
<DOCNO>LN-20020921108</DOCNO>
<DATE>09/21/02</DATE>
<GEOGRAPHY>OLOMOUC</GEOGRAPHY>
<TEXT>
Pacienti, kteří zemřeli v olomouckém kardiochirurgickém centru několik dní po operaci srdce na infekci, se nenakazili smrtelnou bakterií při pobytu v nemocnici. Výsledky krajské hygienické stanice včera prokázaly, že si lidé infekci přinesli v sobě již do nemocnice. "Nemocnice nijak nepochybila," řekl ředitel krajské hygienické stanice Zdeněk Nakládal. Dva starší pacienti zemřeli na infekci ve Fakultní nemocnici v Olomouci v uplynulých dvou týdnech. Mladá fronta Dnes ve čtvrtek uvedla, že nákazu způsobila zřejmě bakterie zlatý stafylokok, která není v nemocničním prostředí nijak výjimečná. "Stěry z nemocničního prostředí, z operačních sálů, jednotek intenzivní péče, ale i z krku a nosu ošetřovatelů prokázaly, že prostředí ani personál nebyli zdrojem infekce. Je pravděpodobné, že bakterie měli pacienti v sobě již při příchodu do nemocnice," uvedl Nakládal. Smrt nezavinila bakterie zlatého stafylokoka. "Byly to bakterie dvou různých typů. Pacienti doplatili na oslabený imunitní systém, vyšší věk i na pooperační stres," míní Nakládal.
</TEXT>
</DOC>
<DOC>
<DOCID>LN-20020921109</DOCID>
<DOCNO>LN-20020921109</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Ke Dni bez aut, který již podesáté vyhlásilo ekologické sdružení Děti země, se připojilo celkem 81 měst. Konaly se v nich různé sportovní, propagační a osvětové akce. Občané Berouna, Liberce, Jablonce nad Nisou, Prostějova a Velkého Meziříčí měli včera možnost cestovat veřejnou dopravou zdarma. "Žádný vliv na dopravní situaci to ale nemělo, lidé toho nevyužili. Ztráty města na jízdném odhadujeme na 15 až 20 tisíc," říká Marie Homolová, propagátorka akce v Kroměříži, kde byla městská doprava zdarma v pondělí. Přesto je podle ní nutné akci podporovat. Výzvu Nechte auto doma letos podepsalo přes 600 lidí, mezi nimiž byla i řada senátorů a poslanců. "Zjistil jsem si všechny potřebné vlaky a auto jsem nepoužil," řekl senátor Jan Ruml. Jiní svůj podpis příliš vážně nebrali. "Se mnou je to složité, do práce jsem jel autem, jinak bych to nestihl," řekl s rozpaky další ze signatářů Zdeněk Škromach, ministr práce. Jako omluvu uvedl, že auto nebylo jeho, ale služební.
</TEXT>
</DOC>
<DOC>
<DOCID>LN-20020921110</DOCID>
<DOCNO>LN-20020921110</DOCNO>
<DATE>09/21/02</DATE>
<TITLE>
BRNO - Soud zvrátil rozhodnutí brněnských úředníků, kteří před několika dny neočekávaně zakázali konání tradiční cyklojízdy. U příležitosti Dne bez aut připravili na včerejšek brněnští ekologičtí aktivisté již sedmý ročník tradiční cyklojízdy po městě. Tentokrát se jim však v tom rozhodli úředníci zabránit. Pořadatelé cyklojízdy celou akci podle zákona nahlásili. K jejich velkému překvapení však před několika dny obdrželi rozhodnutí úřadu městské části Brno-střed o zákazu akce. Jak vysvětlil tajemník úřadu Radovan Novotný, shromáždění a cyklojízda se měla konat během největšího dopravního zatížení ulic, které bude navíc umocněno končícím strojírenským veletrhem. "Proto není možné vyvolat následné obecné ohrožení jak demonstrantů, tak obyvatel a návštěvníků města Brna," argumentoval tajemník radnice. Toto rozhodnutí pobouřilo nejen ekology, ale také některé zastupitele. Pořadatelé akce se proti zákazu odvolali k soudu. Soudce Radan Malík vyhověl jejich návrhu a zákaz zrušil. Své rozhodnutí zdůvodnil zmatečností postupu úřadu městské části. Tajemník radnice Novotný nebyl rozsudkem nijak nadšený. "Samozřejmě jej musíme respektovat," sdělil Novotný. Jak ale dodal, má z celé záležitosti špatný pocit, jelikož podle něj je problematické zajistit bezpečnost cyklojízdy.
</TITLE>
<HEADING>
Ekologové: Radnice chce konfrontacI
</HEADING>
<TEXT>
Zástupce občanského sdružení Nesehnutí, které cyklojízdu pořádalo, Filip Fuchs příliš argumentům o tom, že důvodem zákazu byla bezpečnost, nevěří. "Pokud by šlo o bezpečnost, tak není žádný problém vyjednávat. To však úřad vůbec nezkoušel," sdělil Fuchs. Jeho kolega z občanského sdružení Děti Země Miroslav Patrik vidí za zákazem konfrontační postoj, který město v poslední době vůči ekologům zaujalo. Příčinou tohoto tvrdšího postoje má být skutečnost, že ekologické skupiny se snaží upozorňovat na různé problematické rozhodování magistrátu i jednotlivých městských částí. Patrik v této souvislosti připomněl například incident, kdy se před několika dny strážníci pokusili zabránit ekologům ve sběru podpisů pod petici, která kritizuje postoj města v kauze výstavby silnice R 43. Tiskový mluvčí brněnského magistrátu Jaromír Pohan však rozhodně odmítl tvrzení, že vedení města se v poslední době rozhodlo vůči ekologům postupovat konfrontačně. "To je pouze jejich subjektivní pocit. Rozhodně o ničem takovém nevím a myslím, že to je nesmysl," prohlásil Pohan.
Zástupce občanského sdružení Nesehnutí, které cyklojízdu pořádalo, Filip Fuchs příliš argumentům o tom, že důvodem zákazu byla bezpečnost, nevěří. "Pokud by šlo o bezpečnost, tak není žádný problém vyjednávat. To však úřad vůbec nezkoušel," sdělil Fuchs. Jeho kolega z občanského sdružení Děti Země Miroslav Patrik vidí za zákazem konfrontační postoj, který město v poslední době vůči ekologům zaujalo. Příčinou tohoto tvrdšího postoje má být skutečnost, že ekologické skupiny se snaží upozorňovat na různé problematické rozhodování magistrátu i jednotlivých městských částí. Patrik v této souvislosti připomněl například incident, kdy se před několika dny strážníci pokusili zabránit ekologům ve sběru podpisů pod petici, která kritizuje postoj města v kauze výstavby silnice R 43. Tiskový mluvčí brněnského magistrátu Jaromír Pohan však rozhodně odmítl tvrzení, že vedení města se v poslední době rozhodlo vůči ekologům postupovat konfrontačně. "To je pouze jejich subjektivní pocit. Rozhodně o ničem takovém nevím a myslím, že to je nesmysl," prohlásil Pohan.
</TEXT>
</DOC>
<DOC>
<DOCID>LN-20020921111</DOCID>
<DOCNO>LN-20020921111</DOCNO>
<DATE>09/21/02</DATE>
<TITLE>
řekl LN Markus Pape, zástupce Evropského centra pro práva Romů v Česku
</TITLE>
<TEXT>
Lze ho potkat na chodbách soudních budov, kde se konají procesy s Romy. Němec Markus Pape je již pátým rokem jediným zástupcem Evropského centra pro práva Romů v České republice.
LN: Co je cílem Evropského centra Romů se sídlem v Budapešti?
Jde o celoevropskou neziskovou organizaci zaměřenou na Romy. Kromě právního poradenství dokumentujeme i právní vývoj v oblastech rasové diskriminace. Získané informace poskytujeme například OSN. Romové nemají prakticky žádné instituce, které by jim pomohly. Patří tak k nejzranitelnějším lidem.
LN: Kdo aktivity evropského centra podporuje finančně?
Nejrůznější fondy z Evropy i Ameriky. Významným sponzorem je například Evropská unie.
</TEXT>
<HEADING>
LN: Jak jste se dostal k této práci?
</HEADING>
<TEXT>
Pracoval jsem jako novinář a v roce 1994 jsem narazil na téma koncentračního tábora v Letech u Písku. Chtěl jsem napsat článek, z kterého nakonec vznikla kniha. Po jejím vydání přišla nabídka na práci z Evropského centra pro práva Romů.
LN: Většina lidí si o vás asi myslí, že jste buď dobře zaplacen, nebo trochu blázen...
Dělám rád práci, kde přijdu do kontaktu s lidmi, a která má smysl. Mezi Romy mám spoustu dobrých přátel. Bohužel, někteří z nich už Česko opustili.
LN: Zažil jste nějaké osočování, respektive údiv nad tím, co děláte?
Chodím často k soudům v případech, které se týkají rasových otázek. Někdy tam slyším na svoji adresu něco špatného. Zatím se mi ale nestalo, že by mě někdo přímo napadl.
LN: Říkáte, že někteří z vašich romských přátel opouštějí republiku. Je to skutečně kvůli rasové diskriminaci, nebo jedou za lepším, tak, jak již putují stovky let?
Oba důvody platí. Podle naší organizace utíkají Romové z Česka především kvůli tomu, že jsou diskriminováni. Zdejší systém nechrání jejich práva dostatečně.
LN: V Ostravě probíhá soud s majitelem restaurace, ve které odmítli obsloužit Romy. U soudu svědčí i lidé z vaší organizace, kteří byli u incidentu a nejsou Romové.
Romové většinou nedokáží případy své diskriminace dostat k soudu. Policie a soudy nevěří jejich svědectvím. Proto je třeba, aby u těchto situací byli i neromové, kteří mohou dosvědčit to, co viděli.
LN: Nesnažíte se také pochopit situaci majitelů restaurací, kteří se obávají, že když začne do jejich podniku chodit více Romů, mohou ji zavřít a jít si hledat jinou práci?
Nechápu a chápat ani nechci. Jejich rozhodnutí neobsloužit Roma bylo učiněno na základě kolektivní viny jedné etnické skupiny lidí. Mohu pochopit, že člověk, který udělá výtržnost v hospodě, bude mít do ní zakázán vstup. Ale nemohu pochopit, když stejný zákaz platí i pro někoho, kdo jenom podobně vypadá nebo podobně mluví. Spousta násilných rasově motivovaných trestných činů v ČR se rodí právě kvůli tomu. Jedinou cestou je tyto předsudky zlomit.
</TEXT>
<HEADING>
LN: Lze provést srovnání s jinými postkomunistickými státy?
</HEADING>
<TEXT>
Já mohu mluvit pouze o situaci v Česku. Existuje zde ignorace, vzniklá z víry, že Češi přece nemohou být špatní, protože to jsou holt "jenom Češi" a nejsou žádní Němci. Jde o iluzi o vlastním charakteru, která nahrává neonacistům.
LN: Změnila se situace za pět let, co monitorujete postavení Romů v Česku?
Situace se pomalu zlepšuje. Jednou z příčin ale může být i to, že tisíce Romů odešly a další tisíce přestaly vycházet večer na ulici.
</TEXT>
</DOC>
<DOC>
<DOCID>LN-20020921112</DOCID>
<DOCNO>LN-20020921112</DOCNO>
<DATE>09/21/02</DATE>
<TITLE>
150 kouzelníků z celé České republiky, Polska, Švédska a ze Švýcarska se sjelo do Ostravy, aby zde o víkendu změřili své schopnosti na mistrovství ČR v moderní magii.
</TITLE>
<GEOGRAPHY>OSTRAVA</GEOGRAPHY>
<TEXT>
Kouzelnickou hůlku a reprodukci obrázku Františka Drtikola obdržel včera ostravský primátor Čestmír Vlček jako výraz díků kouzelnické obce za to, že převzal záštitu nad mistrovstvím ČR v moderní magii, které se o víkendu uskuteční v Ostravě. "Zatím jsem nic takového v životě nedostal, přiznám se, že bych něco občas vykouzlit potřeboval," komentoval primátor vlastnictví hůlky, kterou mu až na radnici přinesla čtyřčlenná kouzelnická delegace. "Jak se stane člověk kouzelníkem? To už je takový osud, mne to chytlo už v dětství," říká Josef Poncza, prezident Unie moravských kouzelníků. "Zvládnout kouzla je běh na dlouhou trať, trvá to roky a i v šedesáti se má člověk co učit," vysvětluje. Kouzelníci budou v Ostravě soutěžit v pěti kategoriích: manipulace, iluze, všeobecná magie, mikromagie a různé. Do města se sjelo na 150 kouzelníků z Česka, ale i mágové z Polska, Švédska nebo Švýcarska. Kouzelnictví v Česku je podle představitelů unie na průměrné evropské úrovni, k nejslavnějším českým kouzelníkům patří Karel Bušina z Brna, který bude na mistrovství v roli porotce. Český magický svaz registruje 400 členů, mistrovství pořádá každé čtyři roky. Ostrava má ovšem s kouzelníky poněkud tristní zkušenost. V roce 1997, při oslavách 65. výročí postavení dominanty města - radniční věže, ji měl maďarský iluzionista Richard Rafael na několik minut nechat zmizet. Akce, kterou sledovalo podle některých odhadů až třicet tisíc lidí, však skončila fiaskem. Věž nezmizela a média následující den přinesla titulky typu: Místo radnice zmizel kouzelník. "To byl podvodník první třídy," vzpomíná ještě dnes prezident Českého magického svazu Josef Randáček. Podle Randáčka, který používá umělecký pseudonym Merlin, by se organizátoři podobných akcí měli vždy předem spojit s Českým magickým svazem. "O takových lidech máme celkem přehled," dodává Randáček. "Ano, byl jsem se tehdy podívat," vzpomíná primátor Čestmír Vlček. "Město akci nepořádalo, pouze dalo souhlas s využitím radniční věže a se současným mistrovstvím v magii to nemá nic společného." dodává.
OSTRAVA - Kouzelnickou hůlku a reprodukci obrázku Františka Drtikola obdržel včera ostravský primátor Čestmír Vlček jako výraz díků kouzelnické obce za to, že převzal záštitu nad mistrovstvím ČR v moderní magii, které se o víkendu uskuteční v Ostravě. "Zatím jsem nic takového v životě nedostal, přiznám se, že bych něco občas vykouzlit potřeboval," komentoval primátor vlastnictví hůlky, kterou mu až na radnici přinesla čtyřčlenná kouzelnická delegace. "Jak se stane člověk kouzelníkem? To už je takový osud, mne to chytlo už v dětství," říká Josef Poncza, prezident Unie moravských kouzelníků. "Zvládnout kouzla je běh na dlouhou trať, trvá to roky a i v šedesáti se má člověk co učit," vysvětluje. Kouzelníci budou v Ostravě soutěžit v pěti kategoriích: manipulace, iluze, všeobecná magie, mikromagie a různé. Do města se sjelo na 150 kouzelníků z Česka, ale i mágové z Polska, Švédska nebo Švýcarska. Kouzelnictví v Česku je podle představitelů unie na průměrné evropské úrovni, k nejslavnějším českým kouzelníkům patří Karel Bušina z Brna, který bude na mistrovství v roli porotce. Český magický svaz registruje 400 členů, mistrovství pořádá každé čtyři roky. Ostrava má ovšem s kouzelníky poněkud tristní zkušenost. V roce 1997, při oslavách 65. výročí postavení dominanty města - radniční věže, ji měl maďarský iluzionista Richard Rafael na několik minut nechat zmizet. Akce, kterou sledovalo podle některých odhadů až třicet tisíc lidí, však skončila fiaskem. Věž nezmizela a média následující den přinesla titulky typu: Místo radnice zmizel kouzelník. "To byl podvodník první třídy," vzpomíná ještě dnes prezident Českého magického svazu Josef Randáček. Podle Randáčka, který používá umělecký pseudonym Merlin, by se organizátoři podobných akcí měli vždy předem spojit s Českým magickým svazem. "O takových lidech máme celkem přehled," dodává Randáček. "Ano, byl jsem se tehdy podívat," vzpomíná primátor Čestmír Vlček. "Město akci nepořádalo, pouze dalo souhlas s využitím radniční věže a se současným mistrovstvím v magii to nemá nic společného." dodává.
</TEXT>
</DOC>
<DOC>
<DOCID>LN-20020921113</DOCID>
<DOCNO>LN-20020921113</DOCNO>
<DATE>09/21/02</DATE>
<TITLE>
Alkohol a cigarety budou zdraženy jako první. Spotřební daň z nich má být totiž zvýšena nejdříve.
</TITLE>
<GEOGRAPHY>PRAHA</GEOGRAPHY>
<TEXT>
Projednávat nový balíček daňových úprav ve stavu legislativní nouze již nemá smysl, protože změny by se nestihly promítnout do návrhu státního rozpočtu na příští rok. Vláda proto bude postupně předkládat jednotlivé daňové zákony a parlament je projedná v řádných termínech. Jako první zřejmě přijde na řadu zvýšení spotřební daně z alkoholu a cigaret. Po včerejší schůzce zástupců stran vládní koalice na ministerstvu financí to řekli úřadující předseda Unie svobody-DEU Ivan Pilip a šéf sněmovního rozpočtového výboru Miroslav Kalousek (KDU-ČSL). Vláda minulý týden neuspěla s balíčkem zahrnujícím návrhy na zvýšení některých daní, z jejichž výnosů chtěla získat další peníze na obnovu země po povodních. Výpadek těchto příjmů teď hodlá kabinet řešit výhodným úvěrem od Evropské investiční banky. "Já jsem přesvědčen, že to nesmí zvýšit deficit. Musí se přehodnotit priority a hledat úspory v dříve předpokládaných výdajích, protože povodně jsou větší priorita," řekl Kalousek. Podle zdroje z ministerstva financí se nyní kabinet v návrhu zvýšení spotřebních daní vrátí k původnímu plánu, kdy by daň u nejprodávanějších cigaret měla vzrůst z nynějších 40 procent z ceny na 44 procent. Daň z litru 100procentního lihu by se měla zvýšit ze 234 korun na 265 korun. Za půllitr běžné 40procentní lihoviny tak lidé zaplatí kvůli vyšší dani o osm korun navíc a krabička nejprodávanějších cigaret značky Petra podraží o pět korun. Cílem MF je, aby novela zákona platila od prvních měsíců příštího roku. Co se týče daně z přidané hodnoty, tak ta bude zřejmě předmětem dalších jednání.
PRAHA - Projednávat nový balíček daňových úprav ve stavu legislativní nouze již nemá smysl, protože změny by se nestihly promítnout do návrhu státního rozpočtu na příští rok. Vláda proto bude postupně předkládat jednotlivé daňové zákony a parlament je projedná v řádných termínech. Jako první zřejmě přijde na řadu zvýšení spotřební daně z alkoholu a cigaret. Po včerejší schůzce zástupců stran vládní koalice na ministerstvu financí to řekli úřadující předseda Unie svobody-DEU Ivan Pilip a šéf sněmovního rozpočtového výboru Miroslav Kalousek (KDU-ČSL). Vláda minulý týden neuspěla s balíčkem zahrnujícím návrhy na zvýšení některých daní, z jejichž výnosů chtěla získat další peníze na obnovu země po povodních. Výpadek těchto příjmů teď hodlá kabinet řešit výhodným úvěrem od Evropské investiční banky. "Já jsem přesvědčen, že to nesmí zvýšit deficit. Musí se přehodnotit priority a hledat úspory v dříve předpokládaných výdajích, protože povodně jsou větší priorita," řekl Kalousek. Podle zdroje z ministerstva financí se nyní kabinet v návrhu zvýšení spotřebních daní vrátí k původnímu plánu, kdy by daň u nejprodávanějších cigaret měla vzrůst z nynějších 40 procent z ceny na 44 procent. Daň z litru 100procentního lihu by se měla zvýšit ze 234 korun na 265 korun. Za půllitr běžné 40procentní lihoviny tak lidé zaplatí kvůli vyšší dani o osm korun navíc a krabička nejprodávanějších cigaret značky Petra podraží o pět korun. Cílem MF je, aby novela zákona platila od prvních měsíců příštího roku. Co se týče daně z přidané hodnoty, tak ta bude zřejmě předmětem dalších jednání.
</TEXT>
</DOC>
<DOC>
<DOCID>LN-20020921114</DOCID>
<DOCNO>LN-20020921114</DOCNO>
<DATE>09/21/02</DATE>
<GEOGRAPHY>PRAHA</GEOGRAPHY>
<TEXT>
Vlastníci vodou poškozených domů budou moci od obcí získat dotaci do výše 70 procent nákladů na opravy. Maximálně však mohou dostat 200 000 korun pro dům s nejvýše třemi byty, 0,5 milionu pro dům s méně než osmi byty a 700 000 korun pro dům s více bytovými jednotkami. Definitivní verzi dotačního programu včera schválil ministr pro místní rozvoj Pavel Němec. Program měl být hotov již na začátku září, ale jeho schválení zdržela jednání se zástupci samospráv. Nárok na dotaci budou mít lidé bez ohledu na to, zda byli či nebyli pojištěni. Původně vláda uvažovala o tom, že pojištěným lidem dotaci sníží o 35 procent z odškodnění od pojišťoven. Příjemcem dotací budou obce, které pro finance zřídí speciální fond. Celková výše nákladů na opravu domu musí přesáhnout 71 500 korun a vlastníci musí rekonstrukci provést do konce příštího roku. Srpnové povodně zničily domy a byty za 1,75 miliardy korun. Nutné opravy poškozeného bydlení kraje vyčíslily na více než pět miliard korun.
</TEXT>
</DOC>
<DOC>
<DOCID>LN-20020921115</DOCID>
<DOCNO>LN-20020921115</DOCNO>
<DATE>09/21/02</DATE>
<GEOGRAPHY>PAŘÍŽ</GEOGRAPHY>
<TEXT>
Francouzský výrobce telekomunikačních zařízení Alcatel zamýšlí do konce roku 2003 propustit zhruba 20 tisíc zaměstnanců ve snaze o návrat k zisku v příštím roce. Firma včera dále oznámila, že ve třetím čtvrtletí očekává pokles tržeb o deset procent, zatímco dříve předpokládala, že její příjmy zůstanou na úrovni předchozího období. Na konci června zaměstnávala firma 83 tisíc osob ve srovnání se 113 tisíci na konci roku 2000. Společnost postupuje podobně jako její konkurenti Lucent, Nortel Networks a Ericsson. Ti propouštějí velký počet zaměstnanců kvůli poklesu výdajů ze strany telekomunikačních operátorů. Akcie Alcatelu během včerejšího obchodování na pařížské burze nejprve oslabily o 15 procent na nové minimum 2,13 eura. Díky zprávě o restrukturalizaci však posléze oživily. Ve druhém čtvrtletí hospodařila firma s provozní ztrátou 177 milionů a s čistou ztrátou 1,44 miliardy eur. Tržby za druhé čtvrtletí klesly na 4,24 miliardy z 6,77 miliardy eur ve stejném období minulého roku.
</TEXT>
</DOC>
<DOC>
<DOCID>LN-20020921116</DOCID>
<DOCNO>LN-20020921116</DOCNO>
<DATE>09/21/02</DATE>
<GEOGRAPHY>BUKUREŠŤ</GEOGRAPHY>
<TEXT>
Rumunským občanům přistiženým v zahraničí při žebrání budou moci úřady dočasně odmítnout vydání cestovního pasu anebo zakázat jeho užívání až na dobu pěti let. Vláda premiéra Adriana Nastaseho, která opatření přijala, chce tak zabránit ilegální migraci rumunského obyvatelstva do zemí Evropské unie. "Jedná se o jev (žebrání), který je jedním z hlavních příčin zhoršení obrazu naší země ve světě," říká se v usnesení vlády. Od 1. ledna 2002, kdy Rumuni mohou cestovat bez víz do schengenského prostoru, do 1. září vycestovalo do západní Evropy přes pět milionů Rumunů.
</TEXT>
</DOC>
</CZE>