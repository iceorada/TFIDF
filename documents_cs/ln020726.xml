<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020726001</DOCID>
<DOCNO>LN-20020726001</DOCNO>
<DATE>07/26/02</DATE>
<TITLE>
Případ Slonková: výpovědi otevírají vyšetřování dalších zločinů
</TITLE>
<TEXT>
Bývalý šéf zámku ministerstva zahraničí měl zemřít kvůli Karlu Srbovi
Zabití dalších dvou lidí plánoval podle výpovědi své údajné spolupachatelky bývalý vysoký úředník ministerstva Karel Srba.
PRAHA - Po novinářce Sabině Slonkové byl dalším údajným kandidátem na smrt bývalý ředitel zámku, který provozuje ministerstvo zahraničí Štiřín Václav Hrubý. Na policii to vypověděla Eva Tomšovicová, která tvrdí, že společně se Srbou organizovala vraždu Slonkové. "Srba požadoval, aby se postarali ještě o Hrubého a dalšího muže, kterého si nyní nedovedu vybavit," uvedla do protokolu Tomšovicová. Policistům také řekla, že chtěla Hrubého varovat. Přes jeho známého požádala o schůzku, ale nakonec se s ním nesetkala. Verzi o několika chystaných vraždách nahrává i výpověď a odposlech hovorů "nájemného vraha" Karla Rziepela s Michalem Novotným, jedním z organizátorů zločinu. "On mi nabídl další tři nájemné vraždy. Ale zase mi neřekl, kdo by to měl být. O to se prý nemám starat," řekl LN Rziepel. Bývalý ředitel zámku Štiřín Václav Hrubý se o přípravách své likvidace dozvěděl poprvé včera od reportéra LN. Ani nebyl příliš překvapený. "Já jsem s tím tak trochu počítal. Před Srbou mě varovala spousta lidí. Nejprve jsem měl skutečně strach, později jsem si říkal, že to jsou jen zastrašovací metody," reagoval Hrubý. Ve chvíli, kdy měl být zavražděn, už by pro Srbu nepředstavoval žádné riziko. Motivem údajné vraždy tedy mohla být zřejmě pomsta, stejně jako v případě Sabiny Slonkové. Do konfliktu se Srbou se Hrubý dostal v roce 1999. Tehdy pracoval jako ředitel zámku Štiřín a Srba byl jeho nadřízeným.
Srba měl Hrubého vydírat a nutit k výrobě diskreditujících materiálů proti exministrovi Josefu Zieleniecovi. Tyto důkazy měly posloužit premiérovi Zemanovi a ministru Kavanovi, aby před veřejností ospravedlnili nepodložené obvinění, že Zieleniec uplácel novináře. Srbovy požadavky měl tlumočit poradce premiéra Jaroslav Novotný. Hrubý aféru zveřejnil a Srbu označil za "hlavního vyděrače". Po aféře přišel ředitel Hrubý o zaměstnání. Ještě předtím však podle svých slov čelil i výhrůžkám smrtí. "Vládní poradce Novotný mi třeba říkal: Existuje skupina lidí, která organizuje vraždy. Podívejte se na pana Lhotského, to je taky naše práce. Říkám vám to proto, abyste si ještě všechno dobře rozmyslel," řekl LN Hrubý. Vystrašený ředitel nebral tato varování na lehkou váhu. Několik dní po vypuknutí aféry Štiřín se skutečně skrýval na neznámém místě a pohyboval se s ochrankou, jak o tom píše ve své knize.
</TEXT>
<HEADING>
Odposlech ve Štiříně
</HEADING>
<TEXT>
Proti Hrubému a Zieleniecovi se však připravovala i jiná diskreditující kampaň, o níž policistům Eva Tomšovicová také řekla. Na zámku Štiřín byly koncem roku 1999 instalovány a vzápětí "odhaleny" odposlechy. Ty měly znemožnit nejen Hrubého, ale i exministra Zieleniece. Příkazy k této akci přitom podle výpovědi Tomšovicové vydali Kavanovi lidé v nejužším vedení ministerstva zahraničí a také v úřadu vlády: Kavanova náměstkyně Helena Opolecká, poradci premiéra Miroslav Šlouf, Jaroslav Novotný a zřejmě i Karel Srba. "Podle slov Zoufala (nový ředitel zámku) mu tito lidé zadali, že musí nainstalovat odposlechy nad byt Václava Hrubého," tvrdí v protokolu Tomšovicová. Srba měl prohlašovat, že odhalení odposlechů v místech, kde jednali zahraniční diplomaté, otřese bezpečností ČR. Tomšovicová pak prý dostala strach a zřejmě se v ní také pohnulo svědomí. Proto informovala Václava Hrubého a skandál s odposlechy tedy vyzněl naprázdno. Proč Tomšovicová pracovala několik let pro Srbu a zároveň před ním varovala Hrubého, je nejasné. "Byla to zvláštní žena a šel z ní trochu strach. Říkala, že mi chce pomoci, ale já jsem jí tehdy nevěřil. Myslím, že se chovala tak divně, protože v sobě sváděla boj mezi oddaností Srbovi a svým svědomím," říká dnes o Tomšovicové Václav Hrubý. Setkal se s ní dvakrát či třikrát v životě, a přestože ji příliš nezná, považuje za hloupost, že by její jednání bylo pomstou zhrzené ženy. Takovou verzi totiž prosazuje Srbův obhájce. Sama Eva Tomšovicová vysvětluje v protokolu své přátelství k Srbovi tím, že jí v posledních třech letech, kdy byla "dost nemocná", zajistil vyšetření ve špičkových zařízeních. "Nic za svoji ochotu nechtěl, bral to jako laskavost. Totéž učinil pro moji rodinu," vypověděla Tomšovicová. Záhy ovšem začal Srba laskavosti vyžadovat po Tomšovicové. Od té doby pro něj vybírala úplatky a také organizovala vraždu.
</TEXT>
<HEADING>
Co spojuje Václava Hrubého a Karla Srbu
</HEADING>
<TEXT>
Václava Hrubého a Karla Srbu svedl dohromady takříkajíc osud a společný zaměstnavatel - ministerstvo zahraničních věcí. Hrubý byl ředitelem zámku Štiřín, který spadá do správy ministerstva, Srba naopak působil v Černínském paláci jako vrchní ředitel a Hrubý tak byl jeho podřízeným. Prapůvodní příčinou střetu mezi oběma muži byl výrok premiéra Miloše Zemana, že exministr Josef Zielenec uplácel novináře . Toto tvrzení totiž předseda vlády neměl čím podložit. Na ministerstvu zahraničí a na Úřadu vlády se proto začaly "hledat" důkazy. Hrubý poté obvinil poradce premiéra Jaroslava Novotného, že ho měl z pověření Karla Srby vydírat a požadovat po něm výrobu kompromitujících materiálů proti Zielencovi. Hrubý zároveň zveřejnil telefonáty s poradcem premiéra. Srbu přitom označil za "hlavního vyděrače". Proto jej také Srba zažalovat. Ani předložené záznamy telefonátů, ani jiné důkazy soud nepřesvědčily ,že by Srba byl vyděračem a Hrubý se mu proto musel omluvit. Srba také podle některých svědectví plánoval vraždu Václava Hrubého. Motivem v tomto případě mohla být už jen pomsta.
Václava Hrubého a Karla Srbu svedl dohromady takříkajíc osud a společný zaměstnavatel - ministerstvo zahraničních věcí. Hrubý byl ředitelem zámku Štiřín, který spadá do správy ministerstva, Srba naopak působil v Černínském paláci jako vrchní ředitel a Hrubý tak byl jeho podřízeným. Prapůvodní příčinou střetu mezi oběma muži byl výrok premiéra Miloše Zemana, že exministr Josef Zielenec uplácel novináře . Toto tvrzení totiž předseda vlády neměl čím podložit. Na ministerstvu zahraničí a na Úřadu vlády se proto začaly "hledat" důkazy. Hrubý poté obvinil poradce premiéra Jaroslava Novotného, že ho měl z pověření Karla Srby vydírat a požadovat po něm výrobu kompromitujících materiálů proti Zielencovi. Hrubý zároveň zveřejnil telefonáty s poradcem premiéra. Srbu přitom označil za "hlavního vyděrače". Proto jej také Srba zažalovat. Ani předložené záznamy telefonátů, ani jiné důkazy soud nepřesvědčily ,že by Srba byl vyděračem a Hrubý se mu proto musel omluvit. Srba také podle některých svědectví plánoval vraždu Václava Hrubého. Motivem v tomto případě mohla být už jen pomsta.
</TEXT>
</DOC>
<DOC>
<DOCID>LN-20020726002</DOCID>
<DOCNO>LN-20020726002</DOCNO>
<DATE>07/26/02</DATE>
<TEXT>
Prázdninová detektivní story, v níž si bývalý státní úředník vyřizuje účty s novinářkou, mění odstín. Policii zatím chybí přímý důkaz. Opírá se o výpověď jediného svědka, kterou údajný strůjce zločinu popírá. Tvrzení stojí proti tvrzení, což by soudce stěží přesvědčilo. Jako vedlejší produkt vyšetřování však vyplouvají na povrch další podezření z korupce, k níž mělo docházet na ministerstvu zahraničí a kterou už prověřuje policie. Případ se z roviny násilné stáčí k politicko-hospodářské zápletce. Pro Jana Kavana (a ČSSD) je to horší varianta. Od podezřelého exsekretáře Srby se bude moci těžko distancovat, potvrdí-li se, že ministerstvo za Kavanova vedení sloužilo některým úředníkům jako zlatý důl nelegálních příjmů. Odstup od Srby, jenž po odchodu z úřadu ztratil soudnost a uchýlil se k plánu na likvidaci novinářky, by byl jednodušší. Do hry se tím dostává i šéf ČSSD premiér Vladimír Špidla. V jeho zájmu je udržet čistý politický štít, který si přinesl do Strakovky. Jednoduché to nebude: těžiště vyšetřování se přesouvá do okruhu Kavanových úředníků, komunální a senátní volby jsou za dveřmi a Jan Kavan chce být čtyři roky důležitým 101. poslancem...
</TEXT>
</DOC>
<DOC>
<DOCID>LN-20020726003</DOCID>
<DOCNO>LN-20020726003</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Podezření z korupce na ministerstvu zahraničí dostává čím dál větší rozměry a konkrétnější obrysy. Ministr Cyril Svoboda včera prohlásil, že "zastavil určitá řízení, co nemají náležitá kritéria". Ministerstvo navíc podle Svobody hodlá prověřovat uzavřené smlouvy a okolnosti jejich uzavírání "řekněme orientačně čtyři roky nazpátek". V těchto letech postupně působili na ministerstvu jako generální sekretáři Karel Srba - obviněný z plánování vraždy novinářky Sabiny Slonkové - a po něm předevčírem odvolaný Pavel Jaroš. Svoboda rovněž potvrdil, že se zakázkami uzavřenými na ministerstvu zabývá policejní ekonomická kontrarozvědka. Jedna z prvních smluv, kterou se ministerstvo a s největší pravděpodobností i policie zabývají, je minulý týden uzavřená zakázka na rekonstrukci velvyslanectví v chorvatském Záhřebu za 100 milionů korun. Tu za dosud nevyjasněných okolností získala firma Block z Valašského Meziříčí.
</TEXT>
</DOC>
<DOC>
<DOCID>LN-20020726004</DOCID>
<DOCNO>LN-20020726004</DOCNO>
<DATE>07/26/02</DATE>
<TEXT>
Osvobozující rozsudek si včera v odvolacím řízení u pražského městského soudu vyslechla s někdejším premiérem komunistické vlády Lubomírem Štrougalem kromě jeho manželky i dcera Eva Janoušková a vnuk Martin Janoušek. Štrougal byl souzen za údajné krytí politických vražd.
</TEXT>
</DOC>
<DOC>
<DOCID>LN-20020726005</DOCID>
<DOCNO>LN-20020726005</DOCNO>
<DATE>07/26/02</DATE>
<TITLE>
Půjčky budou ještě levnější, hypotéky výhodnější
</TITLE>
<GEOGRAPHY>PRAHA</GEOGRAPHY>
<TEXT>
Česká národní banka včera snížila klíčové úrokové sazby o 0,75 procentního bodu. Do úroků komerčních bank se pokles promítne se zhruba čtrnáctidenním zpožděním. Nižší úrokové sazby tak sice potěší zájemce o úvěr, vkladatelům ovšem výnos z uložených peněz poklesne. "ČSOB - po vyhodnocení možných dopadů - reaguje na tyto změny obvykle se zpožděním dvou až tří neděl. Na tak veliké snížení ovšem s největší pravděpodobností reagovat budeme," potvrdil brzké snížení úrokových sazeb tiskový mluvčí ČSOB Milan Tománek. Stejně budou postupovat i další banky. "Sazby budeme upravovat jak na straně vkladů, tak na straně úvěrů. O kolik se úroky sníží, je momentálně předmětem analýz, konkrétní čísla zveřejníme zhruba do týdne," uvedla Věra Čarná z České spořitelny. Pokles sazeb by měl ovlivnit i cenu hypoték. Tady ovšem budou banky se snížením sazeb vyčkávat déle. "Snížení sazeb se očekávalo a hypoteční banky své sazby upravily s předstihem. Nicméně k nějakým změnám pravděpodobně dojde, i když asi ne v takovém rozsahu jako u komerčních bank," řekl Jan Sadil z Českomoravské hypoteční banky.
Dále čtěte "Úrokové sazby..." na straně 6 "
</TEXT>
</DOC>
<DOC>
<DOCID>LN-20020726006</DOCID>
<DOCNO>LN-20020726006</DOCNO>
<DATE>07/26/02</DATE>
<TITLE>
Budeš-li používat pojmu pravice a levice, je to jeden z mnoha nesčetných způsobů, jak dosáhnout politické hlouposti..." (v originálu imbecility) říká, budeme-li jej volně parafrázovat, José Ortegay Gasset (1883 - 1955), poučen chaosem evropské politické krize 20. stol. i vlastní zkušeností španělskou. Myslí přitom především na ty, kteří se nedokázali ubránit diktátorům, tyranům, tvůrcům totalitních režimů a koneckonců všem zneužitím demokracie, před kterými varoval už Aristoteles. Co si však s tímto pojmoslovím počít, když je tak vžité a když je snadno použitelné pro odlišení bílého od černého, správného od nesprávného, pravého od nepravého, tedy levého? Je to s ním přece všechno mnohem jednodušší, protože je jím rychle řečeno vše, co by mělo být pomalu zváženo a posouzeno.
</TITLE>
<TEXT>
Je mnohem těžší označit někoho za demokrata (sociálního, křesťanského či třeba lidového), konzervativce (vycházejícího třeba z anglosaské tradice nebo odvolávajícího se na českou Stranu venkovského lidu...) a třeba za liberála, kterého ještě před stoletím v Evropě ztotožňovali s anarchistou (například Masaryk) a pro Fjodora Michajloviče Dostojevského byl běsem.
</TEXT>
<HEADING>
Kdo jsme?
</HEADING>
<TEXT>
U nás je celkem snadné označit nějakým podobným slovem toho druhého, ale protože politika vždy začíná u jednotlivce-občana, jsme každý, kdo se občanem cítíme, povinen označit nebo pojmenovat především sebe. A tady začíná problém, s kým a s čím se identifikovat a jak se prezentovat veřejnosti, občanům. Přiznat, že nám jde o změnu politického režimu (Cesta změny), že máme nějakou naději (Naděje) nebo že se chceme stát součástí nějaké Evropy (Evropští demokraté) je jistě poctivější, než se schovávat za demokracii, liberalismus, socialismus nebo dokonce komunismus. Jiná charakteristika je už ústupkem politickým metaforám a programové mlze. Jsou ještě čeští komunisté, dnes asi nejméně ideologická politická strana v ČR, pravými komunisty, nebo jen pravicovými komunisty (dříve oportunisty), nebo jsou skutečně levicoví, či jen leví? A co je pravého nebo pravicového na radikálech a politických arivistech, kteří jsou ochotni vyprázdnit jakýkoli vlastní politický program a proniknout k moci, i kdyby to byla jen moc ovládat "lidské zdroje"?
</TEXT>
<HEADING>
Dobří straníci se vracejí
</HEADING>
<TEXT>
Politická situace po letošních všeobecných volbách je vážnější. Nevznikla jen díky významné neúčasti těch pravých a pravicových, ale také proto, že ti tradičně politicky angažovaní se vracejí, odkud vyšli. Kdo tomu nechce věřit, ať si spočítá, kolik bylo v roce 1989 v Čechách, na Moravě a ve Slezsku členů KSČ, kolik jich za posledních deset let přestalo aktivně působit na veřejnosti (tedy v politice) a kolik se jich může po nepříliš úspěšném přetváření ekonomických a politických institucí "silami pravice" s celkem klidným svědomím přihlásit ke své stranické minulosti. A neobávejme se předpovídat, že jich příště bude ještě víc, budou-li ty ostatní politické strany tak okázale a hned po volbách ignorovat zájmy svých voličů, jak se děje doposud. Francouzský mobilizační syndrom, který rozhodl prezidentské volby ve prospěch Jacquesa Chiraka, přichází do Čech a na Moravu s typickým knedlíkovým váháním. ODA, které ovšem nic jiného nezbývá, se ujala iniciativy, aby dala dohromady všechny poražené a ponížené. Ale hned první vykročení je nešťastné. Stačí se prohlásit za pravici nebo nechat se za ni někým uznat a hned budeme mít základ budoucí spolupráce. Jiří Bystřický tento podivný český "adat" nazývá "pravidlem prázdné dohody" a upozorňuje, že se obvykle vyskytuje paralelně se subverzivní (podvratnou, rozvratnou) strategií. A víme dobře, že lépe a rychleji se rozvrací vlastní strana nebo koalice než ta, která proti nám stojí čelem, a která není tak bezbranná.
</TEXT>
<HEADING>
Rozumná alternativa
</HEADING>
<TEXT>
Josef V. Stalin varoval před sociálními demokraty, protože je považoval za zvlášť nebezpečné, neboť střílejí do zad z vlastního, s bolševiky společného zákopu. Snad není od věci připomenout si, že strany české politické pravice obavy tohoto stratéga útlaku a ovládání druhých naplňují, byť v jiných barvách, pod jinými vlajkami a symboly a za pomoci jiných obřadů a rituálů. Společný postup, taktika a strategie pro nadcházející doplňující senátní volby, které budou mít tentokrát, s ohledem na volbu příštího prezidenta, jiný význam než ty minulé, a dohoda před volbami komunálními, jejichž význam zvětšují mimo jiné i události okolo pražské radnice, se zdá být jedinou rozumnou alternativou. Všichni, kdo však chtějí dosáhnout nějaké změny, by se měli dohodnout, že si zakážou označovat se předem za pravici, střed či levici (mohli by předvolební čas promarnit dohadováním se kdo je kdo). A shodnou se, že budou mluvit zejména o tom, jaký stát, národní hospodářství a právo, zahraniční politiku, druh vnější a vnitřní bezpečnosti chtějí, a to na horizontu evropských a transatlantických struktur. V opačném případě by se mohlo stát, tak jako už tolikrát v minulosti, že nová integrace skončí ještě hlubší dezintegrací, rozčarováním a rezignací.
Josef V. Stalin varoval před sociálními demokraty, protože je považoval za zvlášť nebezpečné, neboť střílejí do zad z vlastního, s bolševiky společného zákopu. Snad není od věci připomenout si, že strany české politické pravice obavy tohoto stratéga útlaku a ovládání druhých naplňují, byť v jiných barvách, pod jinými vlajkami a symboly a za pomoci jiných obřadů a rituálů. Společný postup, taktika a strategie pro nadcházející doplňující senátní volby, které budou mít tentokrát, s ohledem na volbu příštího prezidenta, jiný význam než ty minulé, a dohoda před volbami komunálními, jejichž význam zvětšují mimo jiné i události okolo pražské radnice, se zdá být jedinou rozumnou alternativou. Všichni, kdo však chtějí dosáhnout nějaké změny, by se měli dohodnout, že si zakážou označovat se předem za pravici, střed či levici (mohli by předvolební čas promarnit dohadováním se kdo je kdo). A shodnou se, že budou mluvit zejména o tom, jaký stát, národní hospodářství a právo, zahraniční politiku, druh vnější a vnitřní bezpečnosti chtějí, a to na horizontu evropských a transatlantických struktur. V opačném případě by se mohlo stát, tak jako už tolikrát v minulosti, že nová integrace skončí ještě hlubší dezintegrací, rozčarováním a rezignací.
</TEXT>
</DOC>
<DOC>
<DOCID>LN-20020726007</DOCID>
<DOCNO>LN-20020726007</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Zpěvačka Helena Vondráčková včera uspěla v soudním sporu s kritikem Janem Rejžkem. Pražský vrchní soud vyhověl její žalobě na ochranu osobnosti a uložil Rejžkovi, aby se omluvil za svůj dva roky starý výrok pro Lidové noviny. Publicista Jan Rejžek tehdy vysvětlil úspěšný návrat Heleny Vondráčkové jejím napojením na "mafiány". Ti jí měli v 70. a 80. letech "tlačit do rádií, televize a na desky". Teď by se měl zpěvačce omluvit osobně i veřejně prostřednictvím novin. Své další kroky bude Rejžek zvažovat v nejbližších dnech. Uvažuje dokonce, že svůj případ předloží Ústavnímu soudu. Poprvé se tímto případem začal zabývat loni v listopadu pražský městský soud. Vondráčková tehdy žalovala Rejžka ještě za jeden výrok pocházející také z října roku 2000. Kritik totiž napadl i tvrzení Vondráčkové, že nikdy nepodepsala tzv. antichartu. První soud Helena Vondráčková prohrála. Soudkyně však v rozsudku uvedla, že Rejžkova slova o "mafiánech" byla skutečně nepřiměřená. Zpěvačka se pak odvolala pouze proti rozhodnutí týkajícího se jejích "mafiánských" kontaktů.
</TEXT>
</DOC>
<DOC>
<DOCID>LN-20020726008</DOCID>
<DOCNO>LN-20020726008</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
U obce Dobšice na Znojemsku se včera časně ráno srazil dálkový autobus s osobním vozem. Autobus vezl české turisty z dovolené v Řecku. Jedna z turistek po převozu do nemocnice na následky svého zranění zemřela. Kromě ní utržilo jedenáct turistů těžká poranění a dalších sedmadvacet lidí bylo zraněno lehce. Většinu zraněných odvezli záchranáři do nemocnice ve Znojmě. Stav čtyř pacientů označili lékaři za vážný, ale stabilizovaný.
</TEXT>
</DOC>
<DOC>
<DOCID>LN-20020726009</DOCID>
<DOCNO>LN-20020726009</DOCNO>
<DATE>07/26/02</DATE>
<TITLE>
Ministerstvo zdravotnictví chce oživit plán na restrukturalizaci sítě nemocnic
</TITLE>
<TEXT>
Menší a hůře vybavené nemocnice se mohou cítit v ohrožení. Nová ministryně zdravotnictví chce posoudit jejich užitečnost a případně je přeměnit na léčebny dlouhodobě nemocných.
PRAHA - Ministryně zdravotnictví Marie Součková hodlá zrušit nadbytečná lůžka akutní péče v nemocnicích. V zařízeních, která nevyhoví nárokům na začlenění do základní nemocniční sítě, by měla vzniknout lůžka následné péče a hospice. U zbylých přichází v úvahu i privatizace. "Máme nadbytek lůžek akutní péče. Je otázkou, kolik jich skutečně potřebujeme a kolik potřebujeme lůžek následné péče a hospicového charakteru," uvedla Součková. Ustavení hospodárné, státem podporované sítě nemocnic a ambulancí považuje nová ministryně za jeden ze svých základních úkolů. Jeho naplnění ovšem způsobí vrásky mnoha lékařům. V transformovaných zdravotnických zařízeních pro ně nebude uplatnění. Nezbude jim než za prací dojíždět do nejbližší velké nemocnice, případně se přestěhovat za poptávkou. Zdravotnického personálu a dalších zaměstnanců by se změny neměly dotknout. "Bude to popud k vyšší mobilitě lékařů," souhlasil předseda Odborového svazu zdravotnictví a sociální péče Jiří Schlanger. Odborová organizace chce ministryni v jejím záměru podpořit. Od uzavření menších, vybavením a počty lékařů nevyhovujících pracovišť si slibuje nejen ekonomický přínos, ale i zvýšení kvality péče o pacienty. "V řadě nemocnic to zároveň pomůže vyřešit současné problémy s naplňováním zákoníku práce, především s limity na přesčasovou práci," míní Schlanger. Že by se úplně zrušily některé nemocnice a tím i pracovní místa, se neobává.
</TEXT>
<HEADING>
Lékaři ani nemocnice se změnám nebrání
</HEADING>
<TEXT>
Podobný názor mají i představitelé dalších subjektů, jichž se případné změny dotknou. "Jsme pro vytvoření efektivní sítě, pokud nebude určována administrativně od stolu, ale na základě odborné úrovně posuzovaných pracovišť a za přesně stanovených podmínek," prohlásil Tomáš Jedlička z Asociace českých a moravských nemocnic. I on se ztotožňuje s tvrzením, že akutních lůžek je v Česku nyní mnohem více, než kolik je třeba a kolik je systém schopen finančně utáhnout. Provoz hospicových lůžek a lůžek následné péče vyjde stát levněji. S tím, že někteří lékaři budou muset hledat nové uplatnění, počítá i předseda Lékařského odborového klubu Milan Kubek. "Je nezbytné, aby se restrukturalizace uskutečnila na základě zákona, a takovým je zákon o zdravotnickém zařízení. Změnám specifikace nemocnic se nebráníme a ani případné stěhování či dojíždění za prací nepovažujeme za větší sociální problém, pokud budou lékaři dobře zaplaceni," uvedl Kubek. Jako podmínku si však klade zachování srovnatelné dostupnosti zdravotnických zařízení pro občany ve všech regionech a uvolnění pravidel pro přechod lékařů-zaměstnanců do soukromé ambulantní sféry. "Současná omezení neumožňují například ani to, aby lékař svou praxi prodal, nebo aby se stala předmětem dědického řízení," podotkl Kubek. Kritéria, podle nichž bude síť stanovena, ještě Součková nemá přesně stanovena. "Některé věci jsou závazné a nemění se. Vycházejí z potřeb dané oblasti a ze závazných limitů počtu obyvatel na počet lůžek. To je naše základní vodítko. Další budou ještě předmětem diskuse a nalezení přijatelného kompromisu," řekla. Odborníci se domnívají, že by mezi nimi neměly chybět například přístrojová vybavenost, nákladnost oborů, personální pokrytí či minimální počty výkonů, které se na pracovišti za rok udělají.
Podobný názor mají i představitelé dalších subjektů, jichž se případné změny dotknou. "Jsme pro vytvoření efektivní sítě, pokud nebude určována administrativně od stolu, ale na základě odborné úrovně posuzovaných pracovišť a za přesně stanovených podmínek," prohlásil Tomáš Jedlička z Asociace českých a moravských nemocnic. I on se ztotožňuje s tvrzením, že akutních lůžek je v Česku nyní mnohem více, než kolik je třeba a kolik je systém schopen finančně utáhnout. Provoz hospicových lůžek a lůžek následné péče vyjde stát levněji. S tím, že někteří lékaři budou muset hledat nové uplatnění, počítá i předseda Lékařského odborového klubu Milan Kubek. "Je nezbytné, aby se restrukturalizace uskutečnila na základě zákona, a takovým je zákon o zdravotnickém zařízení. Změnám specifikace nemocnic se nebráníme a ani případné stěhování či dojíždění za prací nepovažujeme za větší sociální problém, pokud budou lékaři dobře zaplaceni," uvedl Kubek. Jako podmínku si však klade zachování srovnatelné dostupnosti zdravotnických zařízení pro občany ve všech regionech a uvolnění pravidel pro přechod lékařů-zaměstnanců do soukromé ambulantní sféry. "Současná omezení neumožňují například ani to, aby lékař svou praxi prodal, nebo aby se stala předmětem dědického řízení," podotkl Kubek. Kritéria, podle nichž bude síť stanovena, ještě Součková nemá přesně stanovena. "Některé věci jsou závazné a nemění se. Vycházejí z potřeb dané oblasti a ze závazných limitů počtu obyvatel na počet lůžek. To je naše základní vodítko. Další budou ještě předmětem diskuse a nalezení přijatelného kompromisu," řekla. Odborníci se domnívají, že by mezi nimi neměly chybět například přístrojová vybavenost, nákladnost oborů, personální pokrytí či minimální počty výkonů, které se na pracovišti za rok udělají.
</TEXT>
</DOC>
<DOC>
<DOCID>LN-20020726010</DOCID>
<DOCNO>LN-20020726010</DOCNO>
<DATE>07/26/02</DATE>
<TITLE>
Zproštěn obžaloby. Tato slova zazněla včera už podruhé na adresu někdejšího komunistického pohlavára. I v odvolacím řízení soud Štrougala osvobodil.
</TITLE>
<GEOGRAPHY>PRAHA</GEOGRAPHY>
<TEXT>
Lubomír Štrougal si opět může na čas vydechnout. Poté, co bývalého předsedu československé vlády a vysokého funkcionáře komunistické strany letos v únoru osvobodil Obvodní soud pro Prahu 7, jej do vězení neposlal ani pražský městský soud. Za to, že měl ještě jako ministr vnitra krýt estébácké vrahy, kteří koncem čtyřicátých let zlikvidovali tři "politicky nepohodlné" muže, mu přitom hrozilo až deset let vězení. Muž, který dosud jako nejvyšší představitel předlistopadové garnitury stanul před soudem, však ještě nemá vyhráno. Proces může ještě pokračovat díky novele trestního řádu má nyní státní zástupce možnost podat dovolání k Nejvyššímu soudu. Tento mimořádný opravný prostředek byl využit například v procesu s někdejším komunistickým prokurátorem Karlem Vašem. Státní zástupce Martin Omelka včera odmítl sdělit, zda dovolání podá, či ne. "Rozhodnu se až po prostudování písemného rozhodnutí soudu," uvedl Omelka. Při čtení rozsudku zachoval někdejší mocný muž totalitního režimu a nynější sedmasedmdesátiletý důchodce kamennou tvář, po odchodu ze soudní síně se mu však viditelně ulevilo. Znovu zopakoval, že "vždy chtěl, aby byli všichni, co něco spáchali, potrestáni", a pochválil českou justici, která podle něj "pracovala profesionálně". "Nikdy jsem se nechoval protizákonně," trval na svém.
</TEXT>
<HEADING>
Kauza tří vražd
</HEADING>
<TEXT>
Soudkyně Eva Burianová uvedla stejné důvody, kterými osvobozující rozsudek obhajoval i její kolega Tomáš Hájek ze soudu nižší instance - dostatečně se prý neprokázalo, že Štrougal čin spáchal tak, jak je popsán v obžalobě. "Důkazy, které má soud k dispozici, o vině nic neříkají," argumentovala Burianová. Obžaloba Štrougala vinila z toho, že v březnu 1965 ještě jako ministr vnitra překazil znovuotevření případu, pro nějž se vžilo označení Kauza (nebo také případ) tří vražd. Tragédie se stala v roce 1948. Členové tajné policie v čele s brutálním vyšetřovatelem Miroslavem Pichem-Tůmou po mimořádně surových výsleších zabili národního socialistu Petra Konečného, pracovníka ministerstva vnitra Františka Novotného a bývalého zpravodajského důstojníka exilové vlády v Londýně Bedřicha Wiesnera. První dva jmenovaní byli zastřeleni ranou do zad při vynuceném útěku, Wiesner zemřel na následky vnitřních zranění. Štrougala se začíná kauza dotýkat v dubnu 1964, kdy generální prokuratura požádala jeho ministerstvo, aby o případu tří vražd shromáždilo materiály. Zprávu vypracovala ministerská inspekce. Pod dokumentem je připojen ručně psaný zápis pracovníků Štrougalova sekretariátu, že ministr vydal pokyn "neprovádět žádná opatření, ponechat věc v klidu a žádné materiály nepředávat generální prokuratuře". Na tomto vzkazu pak stavěla zejména obžaloba. Lubomír Štrougal však fakt, že vydal rozkaz "zamést případ pod stůl", popírá. Prý se jen dohodl s generální prokuraturou, aby věc převzala a došetřila.
Soudkyně Eva Burianová uvedla stejné důvody, kterými osvobozující rozsudek obhajoval i její kolega Tomáš Hájek ze soudu nižší instance - dostatečně se prý neprokázalo, že Štrougal čin spáchal tak, jak je popsán v obžalobě. "Důkazy, které má soud k dispozici, o vině nic neříkají," argumentovala Burianová. Obžaloba Štrougala vinila z toho, že v březnu 1965 ještě jako ministr vnitra překazil znovuotevření případu, pro nějž se vžilo označení Kauza (nebo také případ) tří vražd. Tragédie se stala v roce 1948. Členové tajné policie v čele s brutálním vyšetřovatelem Miroslavem Pichem-Tůmou po mimořádně surových výsleších zabili národního socialistu Petra Konečného, pracovníka ministerstva vnitra Františka Novotného a bývalého zpravodajského důstojníka exilové vlády v Londýně Bedřicha Wiesnera. První dva jmenovaní byli zastřeleni ranou do zad při vynuceném útěku, Wiesner zemřel na následky vnitřních zranění. Štrougala se začíná kauza dotýkat v dubnu 1964, kdy generální prokuratura požádala jeho ministerstvo, aby o případu tří vražd shromáždilo materiály. Zprávu vypracovala ministerská inspekce. Pod dokumentem je připojen ručně psaný zápis pracovníků Štrougalova sekretariátu, že ministr vydal pokyn "neprovádět žádná opatření, ponechat věc v klidu a žádné materiály nepředávat generální prokuratuře". Na tomto vzkazu pak stavěla zejména obžaloba. Lubomír Štrougal však fakt, že vydal rozkaz "zamést případ pod stůl", popírá. Prý se jen dohodl s generální prokuraturou, aby věc převzala a došetřila.
</TEXT>
</DOC>
<DOC>
<DOCID>LN-20020726011</DOCID>
<DOCNO>LN-20020726011</DOCNO>
<DATE>07/26/02</DATE>
<TITLE>
Dokument podpořil postavení katolické církve
</TITLE>
<TEXT>
Jako jedna z posledních postkomunistických zemí uzavřela včera ČR smlouvu s Vatikánem. Civilní a církevní sňatek jsou rovnocenné, k restitucím církve se obě strany vrátí později.
PRAHA - Ministr zahraničí Cyril Svoboda a zástupce Vatikánu nuncius Josef Erwin Ender včera podepsali smlouvu, která upravuje vztah katolické církve a státu. Svoboda uvedl, že to je historicky první a velice významná písemná smlouva mezi ČR a Svatým stolcem. Smlouvu musí schválit sněmovna a poté ji podepsat prezident Václav Havel. "Je to důstojný výsledek, který je přijatelný pro obě strany. Není revolučním řešením, nepřináší žádné nové věci," sdělil Ender. Dodal, že navázal na práci svých předchůdců a měl to štěstí, že ji mohl dokončit. Smlouvu označil za cíl i start pro novou spolupráci. Cyril Svoboda zdůraznil, že smlouva neohrožuje suverenitu českého státu a je zcela v souladu s jeho zákonným pořádkem. Ministr kultury Pavel Dostál se zavázal, že udělá vše pro to, aby smlouva prošla sněmovnou. Vyvrátil informace, které se objevily v tisku, o tom, že by poslanci ODS byli proti. "Smlouva byla konzultována s ODS, přímo s panem Václavem Klausem. ODS byla součástí jednání," řekl Dostál.
</TEXT>
<HEADING>
Smlouva neřeší finanční záležitosti
</HEADING>
<TEXT>
Smlouva se nezabývá restitucemi církevního majetku. Vatikán původně vyžadoval, aby se k tomu také vztahovala. Ender uvedl, že v průběhu prvního roku jednání, které začalo v prosinci 1999, se postup tak protahoval, že bylo od tohoto upuštěno. V této souvislosti se také vede diskuse o rozluce církve a státu, a to i v případě financování. Dosud náklady na financování registrovaných církví nesl stát. Ministr Dostál na včerejší tiskové konferenci navrhl vznik vládního výboru nebo rady pro otázku církví. V jeho čele by podle něj měl stát Petr Mareš. K otázce restitucí církevního majetku a financování církví se obě strany zavázaly vrátit. Smlouva stanoví, že jakákoli změna zákona týkajícího se církve musí být konzultována s Vatikánem. Sporným bodem v jednání byla i otázka rovnosti církevního a civilního sňatku. "Jenom vlastní obřad se může konat před registrovanou církevní autoritou. Je to otázka formy a ne obsahu," upřesnil Svoboda. Snoubencům stačí jenom církevní obřad, ale všechny náležitosti, aby snoubenci mohli uzavřít sňatek, musejí být vyřízeny na úřadě. Smlouva zakládá mnoho práv a nároků také pro ostatní církve a náboženské společnosti registrované v ČR. Text smlouvy vyvolal i záporné reakce. Kritika nejčastěji tvrdila, že smlouva poruší suverenitu státu. K tomu se přiklání i odborník na ústavní právo Václav Pavlíček. Tvrdí, že nový dokument dává římskokatolické církvi privilegované postavení.
Smlouva se nezabývá restitucemi církevního majetku. Vatikán původně vyžadoval, aby se k tomu také vztahovala. Ender uvedl, že v průběhu prvního roku jednání, které začalo v prosinci 1999, se postup tak protahoval, že bylo od tohoto upuštěno. V této souvislosti se také vede diskuse o rozluce církve a státu, a to i v případě financování. Dosud náklady na financování registrovaných církví nesl stát. Ministr Dostál na včerejší tiskové konferenci navrhl vznik vládního výboru nebo rady pro otázku církví. V jeho čele by podle něj měl stát Petr Mareš. K otázce restitucí církevního majetku a financování církví se obě strany zavázaly vrátit. Smlouva stanoví, že jakákoli změna zákona týkajícího se církve musí být konzultována s Vatikánem. Sporným bodem v jednání byla i otázka rovnosti církevního a civilního sňatku. "Jenom vlastní obřad se může konat před registrovanou církevní autoritou. Je to otázka formy a ne obsahu," upřesnil Svoboda. Snoubencům stačí jenom církevní obřad, ale všechny náležitosti, aby snoubenci mohli uzavřít sňatek, musejí být vyřízeny na úřadě. Smlouva zakládá mnoho práv a nároků také pro ostatní církve a náboženské společnosti registrované v ČR. Text smlouvy vyvolal i záporné reakce. Kritika nejčastěji tvrdila, že smlouva poruší suverenitu státu. K tomu se přiklání i odborník na ústavní právo Václav Pavlíček. Tvrdí, že nový dokument dává římskokatolické církvi privilegované postavení.
</TEXT>
</DOC>
<DOC>
<DOCID>LN-20020726012</DOCID>
<DOCNO>LN-20020726012</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Ministr obrany Jaroslav Tvrdík neprodloužil smlouvu náčelníkovi Vojenské zpravodajské služby Andoru Šándorovi. Ten včera odešel z ministerstva obrany. "Mám na budoucnost zpravodajských služeb jiný názor než současný náčelník a dostali jsme se do situace, kdy jeho kontrakt vypršel," řekl včera v České televizi Tvrdík. Šándorovi vyprší smlouva s ministerstvem k 31. červenci. Ministr Šándorova nástupce nejmenoval, i když kandidáty má. O svých návrzích se chce poradit s premiérem Vladimírem Špidlou. Tvrdík dále uvedl, že ustanovil speciální vyšetřovací tým, který má prověřit možnost eventuálních vazeb Vojenské zpravodajské služby a Karla Srby, hlavního podezřelého z přípravy vraždy novinářky Sabiny Slonkové. "V tuto chvíli mohu říci, že nemám žádnou informaci, která by směřovala k tomu, že vojenské zpravodajské služby se jakkoli zapojily do přípravy vraždy paní Slonkové či spolupracovaly na této kauze s panem Srbou," řekl Tvrdík.
</TEXT>
</DOC>
<DOC>
<DOCID>LN-20020726013</DOCID>
<DOCNO>LN-20020726013</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Týmu Jana Kavana v New Yorku se možná sníží platy. Ministr zahraničí Cyril Svoboda míní, že lidé, které si šéf Valného shromáždění OSN vzal s sebou do USA, jsou odměňováni lépe než čeští diplomaté na srovnatelných místech jinde v zahraničí. "Na můj vkus mají platy příliš vysoké, na to je potřeba se podívat," řekl včera Svoboda v pořadu Interview BBC. Ministr již nařídil, aby odměny byly srovnatelné se mzdami ostatních diplomatů ve srovnatelných funkcích. Kavan si vzal do New Yorku svou bývalou náměstkyni z ministerstva Helenu Opoleckou. Svoboda ji ale propustil a její funkci hodlá zrušit. Uvedl, že funkce byla vytvořena jen kvůli Opolecké. Na Kavanovo předsednictví vynaloží ČR 114 milionů korun. Zatím není jasné, kdo bude platit Kavanovy cesty z New Yorku do Prahy, pokud poletí například na zasedání sněmovny, a cesta tak nebude spojena s výkonem funkce v OSN. "Z logiky věci by to měla platit sněmovna," míní Svoboda. Podle ministra je nutné přestěhování rozhlasové stanice Rádio Svobodná Evropa/Rádio Svoboda z centra Prahy. Včera ale v BBC varoval, že je to extrémně drahá záležitost. Přesný rozpočet ale ještě nemá. Svoboda pochybuje o tom, že se podaří rádio přestěhovat do konce roku.
</TEXT>
</DOC>
<DOC>
<DOCID>LN-20020726014</DOCID>
<DOCNO>LN-20020726014</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel by měl v nejbližších dnech odjet na dovolenou k moři. Doporučují mu to lékaři, kteří chtějí, aby se tam doléčil po nedávném zánětu průdušek. Havlův mluvčí Ladislav Špaček uvedl, že kancelář už nyní nepřipravuje prezidentovi žádný pracovní program. Kdy a kam Havel na dovolenou pojede, ale nesdělil. Záleží to prý jen na Havlově rozhodnutí. "Dnes zasedalo lékařské konzilium, které pečuje o zdraví prezidenta republiky. Léčba probíhá úspěšně, že byla dokončena léčba antibiotiky a prezident se nadále uzdravuje," řekl včera Špaček. Konzilium Havlovi doporučilo několikatýdenní ozdravný pobyt v přímořské oblasti.
</TEXT>
</DOC>
<DOC>
<DOCID>LN-20020726015</DOCID>
<DOCNO>LN-20020726015</DOCNO>
<DATE>07/26/02</DATE>
<GEOGRAPHY>LONDÝN</GEOGRAPHY>
<TEXT>
Po třech dnech skončilo ve středu u londýnského vrchního soudu projednávání stížnosti šesti českých Romů na britské ministerstvo vnitra, aniž by padl verdikt. Ten se dá očekávat v září. Žaloba, kterou předložili loni v říjnu za žalující stranu právníci londýnského sdružení obránců lidských práv Liberty, vycházela ze skutečnosti, že britští imigrační úředníci odepřeli Romům vstup do země, když jim znemožnili nastoupit na palubu letadla směřujícího do Londýna.
</TEXT>
</DOC>
<DOC>
<DOCID>LN-20020726016</DOCID>
<DOCNO>LN-20020726016</DOCNO>
<DATE>07/26/02</DATE>
<TITLE>
PRAHA - Případ připravované vraždy novinářky Sabiny Slonkové vyvolal prošetřování zakázek na ministerstvu zahraničí. Podle výpovědí jedné z obviněných, Evy Tomšovicové, si měl smrt Slonkové objednat bývalý sekretář ministerstva zahraničí Karel Srba. Tomšovicová také tvrdí, že pro Srbu vybírala úplatky za zakázky ministerstva. Jednou z prvních smluv, která se prověřuje, je zákaz rekonstrukce velvyslanectví v Chorvatském Záhřebu za 100 milionů korun. Tu získala firma Block z Valašského Meziříčí. Tomšovicová totiž při výslechu řekla, že Block zakázku získal díky korumpování úředníků ministerstva (smlouvu podepsal odvolaný generální sekretář Pavel Jaroš, který je nyní na dovolené). Za vším měl prý stát exsekretář Karel Srba. Podle Tomšovicové se kvůli úplatkům původní částka, kterou ministerstvo za rekonstrukci ambasády nabízelo, zvýšila na víc než dvojnásobek. "... původní rozpočet byl na asi 43,5 milionu korun... Srba mi sdělil, že částka nebude nižší než 100 milionů korun," uvedla do protokolu Tomšovicová.
</TITLE>
<HEADING>
Kdo je kocour Tom?
</HEADING>
<TEXT>
Ona sama údajně začátkem července odevzdala úplatek ve výši 400 tisíc Kč Tomáši Pfefferovi, šéfovi firmy Certus, která pro Černínský palác zajišťovala výběrová řízení (ministr Svoboda už řekl, že s firmou neprodlouží smlouvu). "Ještě jsem mu (Pfefferovi) měla dát dnes večer - v pondělí 19. 7. - částku 587 tisíc," řekla Tomšovicová. Pfeffer včera LN řekl, že Tomšovicovou viděl "zhruba jednou před dvěma nebo třemi lety v souvislosti se zámkem Štiřín. Od té doby nikdy". A to i přesto, že Tomšovicová jej označila spolu se Srbou za osoby, pro které v uplynulých třech letech vybírala od firem ucházejících se na ministerstvu o zakázku úplatky (například od firem AVERS a GRAMAS a dalších). Policistům dokonce řekla zpaměti číslo jeho mobilního telefonu a to, že ho měla uloženého pod jménem "kocour Tom". Pfeffer však její tvrzení, že by kdy přijal úplatek, označil za "neuvěřitelné tvrzení a lež" a trval na tom, že ji nezná. Podle Tomšovicové předáním peněz Pfefferovi úplatek Blocku neskončil. "Dále měl dnes večer ing. Srba na večírku obdržet částku 5 milionů Kč od firmy Block, bylo to podmíněno podpisem smlouvy. Dalších 5 mil. Kč bylo podmíněno proplacením první zálohové faktury," vypověděla. Firma Block odmítla, že by jakýkoli úplatek zaplatila, nebo to zamýšlela. Člen představenstva firmy Aleš Kovařík tvrdí, že to je "absolutní nesmysl". Dodal, že Tomšovicovou nezná a že si smlouvu 18. července v Praze sám vyzvedl. Pro Block měl zakázku zajišťovat zaměstnanec firmy Jiří Sitár. To Kovařík potvrdil s tím, že jde o marketingového pracovníka. "Leda že by ty peníze dal ze svého," sdělil Kovařík LN ve středu. Včera podle Kovaříka Sitár dostal výpověď z Blocku. Sitára se včera LN sehnat nepodařilo, stejně jako ředitele Blocku Oldřicha Matulu a šéfa představenstva Rudolfa Limberského, kteří jsou podle Kovaříka "na služební cestě". Kovaříkova slova ale nepůsobí věrohodně. Současný generální sekretář ministerstva zahraničí Vladimír Zavázal totiž včera ČTK řekl, že pro smlouvu s Blockem přišla do Černínského paláce právě Tomšovicová. "Byla tady pro podpis té smlouvy, řekněme jako kurýr té firmy," sdělil ČTK Zavázal odpoledne s tím, že i to je jedním z důvodů prověřování výběrových řízení a rozpočtů zakázek z minulosti. Proti Kovaříkovu tvrzení hovoří i to, že na dotaz, kdy měl Block s prací v Záhřebu začít, odpověděl, že koncem letošního září. Tomšovicová přitom do protokolu uvedla, že "začátek prací má být 30. 9. 2002". Smlouva přitom byla uzavřena den předtím, než byla zatčena.
Ona sama údajně začátkem července odevzdala úplatek ve výši 400 tisíc Kč Tomáši Pfefferovi, šéfovi firmy Certus, která pro Černínský palác zajišťovala výběrová řízení (ministr Svoboda už řekl, že s firmou neprodlouží smlouvu). "Ještě jsem mu (Pfefferovi) měla dát dnes večer - v pondělí 19. 7. - částku 587 tisíc," řekla Tomšovicová. Pfeffer včera LN řekl, že Tomšovicovou viděl "zhruba jednou před dvěma nebo třemi lety v souvislosti se zámkem Štiřín. Od té doby nikdy". A to i přesto, že Tomšovicová jej označila spolu se Srbou za osoby, pro které v uplynulých třech letech vybírala od firem ucházejících se na ministerstvu o zakázku úplatky (například od firem AVERS a GRAMAS a dalších). Policistům dokonce řekla zpaměti číslo jeho mobilního telefonu a to, že ho měla uloženého pod jménem "kocour Tom". Pfeffer však její tvrzení, že by kdy přijal úplatek, označil za "neuvěřitelné tvrzení a lež" a trval na tom, že ji nezná. Podle Tomšovicové předáním peněz Pfefferovi úplatek Blocku neskončil. "Dále měl dnes večer ing. Srba na večírku obdržet částku 5 milionů Kč od firmy Block, bylo to podmíněno podpisem smlouvy. Dalších 5 mil. Kč bylo podmíněno proplacením první zálohové faktury," vypověděla. Firma Block odmítla, že by jakýkoli úplatek zaplatila, nebo to zamýšlela. Člen představenstva firmy Aleš Kovařík tvrdí, že to je "absolutní nesmysl". Dodal, že Tomšovicovou nezná a že si smlouvu 18. července v Praze sám vyzvedl. Pro Block měl zakázku zajišťovat zaměstnanec firmy Jiří Sitár. To Kovařík potvrdil s tím, že jde o marketingového pracovníka. "Leda že by ty peníze dal ze svého," sdělil Kovařík LN ve středu. Včera podle Kovaříka Sitár dostal výpověď z Blocku. Sitára se včera LN sehnat nepodařilo, stejně jako ředitele Blocku Oldřicha Matulu a šéfa představenstva Rudolfa Limberského, kteří jsou podle Kovaříka "na služební cestě". Kovaříkova slova ale nepůsobí věrohodně. Současný generální sekretář ministerstva zahraničí Vladimír Zavázal totiž včera ČTK řekl, že pro smlouvu s Blockem přišla do Černínského paláce právě Tomšovicová. "Byla tady pro podpis té smlouvy, řekněme jako kurýr té firmy," sdělil ČTK Zavázal odpoledne s tím, že i to je jedním z důvodů prověřování výběrových řízení a rozpočtů zakázek z minulosti. Proti Kovaříkovu tvrzení hovoří i to, že na dotaz, kdy měl Block s prací v Záhřebu začít, odpověděl, že koncem letošního září. Tomšovicová přitom do protokolu uvedla, že "začátek prací má být 30. 9. 2002". Smlouva přitom byla uzavřena den předtím, než byla zatčena.
</TEXT>
</DOC>
<DOC>
<DOCID>LN-20020726017</DOCID>
<DOCNO>LN-20020726017</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
V souvislosti s plánovanou vraždou novinářky Sabiny Slonkové začala policie znovu vyšetřovat dva roky starý případ napadení novináře Martina Řezníčka. Uvedla to včera TV Nova. O vyšetření kauzy požádal policejního prezidenta Jiřího Koláře předseda sněmovního bezpečnostního výboru Jan Vidím. "Jsem přesvědčený, že mezi případem Slonková a případem Řezníček je jasná souvislost," řekl Nově Vidím. Řezníček se ve svých reportážích zabýval Janem Kavanem a jeho spoluprací se Státní bezpečností (StB). Materiály z této reportáže pak zveřejnili i autoři knihy Kato. Řezníčka v květnu 2000 přepadlo několik mužů a surově ho zbili.
</TEXT>
</DOC>
<DOC>
<DOCID>LN-20020726018</DOCID>
<DOCNO>LN-20020726018</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Advokát Miroslav Kříženecký poprvé navštívil někdejšího vysoce postaveného pracovníka ministerstva zahraničních věcí Karla Srbu v cele plzeňské vazební věznice na Borech. Podle obhájce je Srba, obviněný za přípravu vraždy novinářky Sabiny Slonkové, ve velice špatném psychickém stavu. "Setkání, které trvalo asi dvě hodiny, mě utvrdilo v tom, že je nevinen," řekl LN Kříženecký. "Obvinění naprosto nechápe," dodal obhájce. Srbova účast na vraždě je potvrzována pouze výpovědí spoluobviněné podnikatelky Evy Tomšovicové. Její svědectví je podle Kříženeckého naprosto nevěrohodné a hodlá jej dát přezkoumat psychiatry. Ženu totiž nepovažuje za duševně zdravou. Tomšovicová podle obhájce měla k Srbovi silný citový vztah, který nebyl opětován. "Ve skutečnosti toho vypověděla asi pětkrát tolik, než je v protokolu," řekl k její 14stránkové výpovědi Josef Šírek, advokát stíhaného Petra Volfa. "Vehementně se snažila do toho zatáhnout co nejvíce lidí, aby rozmělnila svoji vinu," zhodnotil její výslech, kterého se účastnil. Právní zástupci dvojice mužů, které měla na vraždu Tomšovicová najmout Petra Volfa a Michala Novotného - věří, že další vyšetřování prokáže mnohem menší díl jejich odpovědnosti. "Zle napadnu to, že Karel Rziepel (najatý vykonavatel likvidace Slonkové, který se udal policii) nebyl způsobilý vraždu udělat a Tomšovicová nedodala peníze. Bereme to jako hru," prohlásil František Bártík, obhájce Michala Novotného. Advokát popřel informace, že by jeho klient měl kriminální minulost. "Je dosud netrestaný," podotkl. Volf byl odsouzen jednou, a to za poškozování věřitele. Žádný z právníků nemá informace o tom, že by jejich klienti byli stíháni pro majetkovou trestnou činnost. Přesto jeden z nich připustil "švindly se zadluženými s. r. o.", které však měly stát především na Tomšovicové. "Podle mého názoru se zaměřili na okolí pana Srby, protože na něj mají jen tvrzení paní Tomšovicové. Potřebují podepřít její výpověď - nejlépe svědectvím někoho z okolí pana Srby," odhadl další postup policie Volfův obhájce. Tím, že se policie zaměřuje na okolí Srby, si vysvětlují skutečnost, že dosud nebyl vyslechnut člověk, který měl obviněným prodat semtex. Jím nejdříve plánovali novinářku zlikvidovat.
</TEXT>
</DOC>
<DOC>
<DOCID>LN-20020726019</DOCID>
<DOCNO>LN-20020726019</DOCNO>
<DATE>07/26/02</DATE>
<TITLE>
Nešťastný návrat z dovolené včera prožili turisté z Brněnska. S jejich autobusem se srazilo osobní vozidlo.
</TITLE>
<GEOGRAPHY>PRAHA</GEOGRAPHY>
<TEXT>
Tři kilometry za Znojmem u obce Dobšice se včera ráno z dosud neobjasněných příčin srazil dálkový autobus typu Neoplan s osobním vozem značky Mazda. Po převozu do nemocnice těžkým vnitřním zraněním jedna z cestujících podlehla. Dalších osmatřicet lidí bylo při srážce zraněno, z toho jedenáct těžce. V autobusu byli turisté z Brněnska, kteří se vraceli z dovolené v Řecku. Na místo nehody kromě hasičů a policistů přijelo osm sanitek a přiletěl vrtulník. Tím byl jeden ze zraněných převezen do brněnské Úrazové nemocnice. "Má poraněnou krční páteř," uvedl lékař znojemské záchranné služby Arnošt Růžička. Převážnou většinu zraněných však sanitky dopravily do nemocnice ve Znojmě. V nejvážnějším stavu byla mladá žena, která později zemřela. "Měla vážná vnitřní poranění břicha a hrudníku. Při operaci se už bohužel nepodařilo ji zachránit," uvedl náměstek ředitele nemocnice Vladimír Kochrda.
</TEXT>
<HEADING>
Nemocnice upravila svůj provoz
</HEADING>
<TEXT>
Čtyři pacienti jsou na anesteziologickoresuscitačním oddělení. "Jejich stav je vážný, ale stabilizovaný. Další čtyři pacienti s těžkým, ale stabilizovaným stavem jsou na jednotce intenzivní péče," řekl ředitel znojemské nemocnice Miroslav Kavka. Nejčastějšími zraněními podle něj byly zlomeniny a pohmožděniny. "Šestadvacet cestujících s drobnějšími zraněními jsme umístili na standardních odděleních," pokračoval ve výčtu Kavka. Většinu z těchto pacientů podle něj nemocnice plánovala do večera propustit do domácího ošetřování. Kvůli velkému počtu lidí, kteří potřebovali po nehodě ošetření, musela znojemská nemocnice upravit svůj provoz. "O tragické nehodě jsem se dozvěděl krátce po šesté hodině ranní. Okamžitě jsme odsunuli plánované operace tak, abychom měli co nejvíce zdravotníků a techniky na ošetření zraněných," popisoval Kavka. Příčina neštěstí se stále vyšetřuje. Nehoda se stala na hlavním silničním tahu mezi Znojmem a Brnem. Jasné je pouze to, že autobus a osobní vůz jely ve stejném směru po hlavním silničním tahu ze Znojma do Brna. Pak se ale na křižovatce, kde je odbočka na obec Suchohrdly, z neznámých důvodů srazily. Obě vozidla projela celou křižovatku a skončila v příkopu na protější straně. Při srážce porazila betonový sloup elektrického vedení. "Před námi jela mazda. Její řidič se pokusil předjet před sebou jedoucí vůz, což se mu nepovedlo. Náhle proto změnil směr jízdy a vrátil se zpět do pruhu. Vozy pak začaly prudce brzdit. Pak jsme havarovali," popsal událost průvodce Vladimír Javůrek z cestovní kanceláře GT Tour. Řidič mazdy havaroval a byl lehce zraněn. Podle některých informací byl opilý a chtěl uprchnout. Neoplan se při kolizi převrátil na bok, což zkomplikovalo vyprošťování cestujících. "Záchrana lidí z autobusu byla velmi náročná," řekl Růžička. Hasiči museli ve střeše dálkového autobusu vytvořit otvor, aby jím mohli vynášet zraněné ven. Jeden z pasažérů zůstal v autobusu zaklíněn tak, že jeho sedadlo museli hasiči vystřihovat hydraulickými nůžkami. Autobus původně vezl 54 turistů, ale osm z nich vystoupilo těsně před nehodou. "Asi se dnes podruhé narodili. Vystoupili ve Znojmě a nehoda se stala jen tři kilometry za Znojmem," uvedla znojemská policejní mluvčí Lenka Drahokoupilová. Bez jakéhokoliv zranění podle ní vyvázli z nehody další tři dospělí a čtyři děti.
Některé nehody, které se staly v ČR za poslední roky
* 2. února 1999 - V katastru obce Středokluky v okrese Praha-západ se srazil linkový autobus s nákladním automobilem. Nehoda si vyžádala deset obětí. š 3. září 1999 - Na sjezdu z dálnice D 8 u Lovosic se srazily dva autobusy. Čtyři lidé zahynuli.
* 26. října 1999 - Do linkového autobusu narazil u Slaného na Kladensku návěs nákladního vozidla, sedm cestujících bylo zraněno, řidič autobusu utrpěl zranění těžká.
* 3. ledna 2000 - Řidič polského kamionu dostal ve Znojmě-Dobšicích smyk a narazil do polského autobusu. Zemřela jedna žena, dva lidé byli těžce zraněni.
* 12. února 2000 - Na hlavní komunikaci mezi Ústím nad Labem a Děčínem se autobus střetl s osobním vozem. Řidič favoritu na místě zemřel.
* 28. února 2000 - Mezi obcemi Rudník a Mladé Buky se srazil německý autobus s nákladním automobilem. Zranění utrpělo 24 dětí, učitelka a oba řidiči.
* 24. září 2001 - Dva lidé zahynuli a šest utrpělo zranění při srážce linkového autobusu s traktorem u obce Kovalovice na Brněnsku.
* 25. října 2001 - U Vrbatova Kostelce na Chrudimsku se střetl autobus s kamionem. V autobuse jeden člověk zemřel.
* 7. března 2002 - Řidič osobního automobilu u Velké Polomi dostal smyk a vjel do protisměru, kde narazil do svodidel a následně do autobusu. Řidič osobního vozidla zemřel.
* 20. března 2002 - Jeden člověk zahynul při havárii slovenského linkového autobusu s kamionem na dálnici D 1 u Měřína na Žďársku ve směru na Prahu.
* 29. dubna 2002 - Na silnici mezi Ostřetínem a Vysokou u Holic se střetl linkový autobus s osobním autem. Jedna žena z autobusu zemřela, dva cestující byli těžce zraněni.
* 9. června 2002 - Čelní srážka osobního vozu s autobusem s italskými turisty si u Radotína vyžádala život řidiče osobního vozu. čtk
</TEXT>
</DOC>
<DOC>
<DOCID>LN-20020726020</DOCID>
<DOCNO>LN-20020726020</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Hospodářský týdeník Profit musí bývalému ministru zemědělství Janu Fenclovi zaplatit 100 tisíc korun za to, že před rokem a půl zveřejnil informace o jeho údajných stycích s příslušníky komunistické StB. Zároveň by měl otisknout písemnou omluvu v některém ze svých příštích čísel. Ve včerejším odvolacím řízení o tom rozhodl pražský vrchní soud. Potvrdil tak verdikt soudu prvního stupně. Bývalý ministr vede spor o ochranu osobnosti kvůli některým pasážím článku z prosince 2000, které v bodech rozebírají jednotlivé etapy jeho života. Za zcela lživý považuje údaj o tom, že byl od nezjištěné doby do roku 1989 ideovým spolupracovníkem StB. Fenclův právní zástupce včera nicméně připustil, že exministr před rokem 1989 do styku s některými bezpečnostními složkami přijít mohl. Jakékoli zápisy z případného setkání však podle něj musely vzniknout bez Fenclova vědomí.
</TEXT>
</DOC>
<DOC>
<DOCID>LN-20020726021</DOCID>
<DOCNO>LN-20020726021</DOCNO>
<DATE>07/26/02</DATE>
<GEOGRAPHY>ZLÍN</GEOGRAPHY>
<TEXT>
S prostřeleným ramenem a paží skončil ve středu ve zlínské nemocnici majitel maďarského ohaře, který údajně ohrožoval chodce. Ten muže při následné potyčce postřelil, řekl důvěryhodný zdroj. Policisté střelce vyšetřují pro podezření z ublížení na zdraví. Muž tvrdí, že se většího a volně pobíhajícího psa bez náhubku v lese u Zlína lekl, a když mu zastoupil cestu, vystřelil nejdříve do země legálně drženou zbraní. Majitel ohaře a jeho známý po střelci poté údajně požadovali vydání pistole. Muž to ale odmítl a při následné potyčce vyšly ze zbraně další rány a zasáhly majitele psa.
</TEXT>
</DOC>
<DOC>
<DOCID>LN-20020726022</DOCID>
<DOCNO>LN-20020726022</DOCNO>
<DATE>07/26/02</DATE>
<TITLE>
Zpěvačka žalovala publicistu za výrok o ní a "mafiánech" Vyhrajte roční plat!
</TITLE>
<TEXT>
K Ústavnímu soudu se chce obrátit publicista a hudební kritik Jan Rejžek, který včera prohrál spor s Helenou Vondráčkovou. Pražský vrchní soud totiž rozhodl, že se Rejžek musí za své výroky zpěvačce omluvit.
PRAHA - Zpěvačka Helena Vondráčková včera vyhrála soudní spor na ochranu osobnosti s publicistou a hudebním kritikem Janem Rejžkem. Pražský vrchní soud rozhodl, že se Rejžek musí omluvit za svůj dva roky starý výrok, kterým v Lidových novinách vysvětlil úspěšný návrat Vondráčkové jejími přetrvávajícími kontakty s "mafiány". Ti ji měli v 70. a 80. letech "tlačit do rádií, televize a na desky". Publicista se musí zpěvačce omluvit osobně i veřejně prostřednictvím novin. Populární zpěvačka se u soudu neobjevila. "Dalo se to předpokládat, paní předsedkyně senátu Žáková je tímto směrem nastavená. Rozhodla tak už v případu bývalého ministra Karla Březiny a komiksu Zelený Raul," uvedl Jan Rejžek. "Paní předsedkyně nerozlišuje mezi tím, když se řekne, že je někdo pitomec, nebo zřejmě pitomec," dodal. Své další kroky bude Rejžek zvažovat se svým právním zástupcem Petrem Zimou v nejbližších dnech, až dostane text rozsudku. "Uvidíme, asi se odvoláme k Ústavnímu soudu. Je to totiž obecnější problém," naznačil svůj další postup Rejžek.
</TEXT>
<HEADING>
V prvním kole Rejžek uspěl
</HEADING>
<TEXT>
Poprvé se kauzou začal zabývat loni v listopadu Městský soud v Praze. Známá zpěvačka tehdy zažalovala Rejžka za dva výroky pocházející z října roku 2000. V druhém výroku Rejžek napadl tvrzení Vondráčkové, že nikdy nepodepsala tzv. antichartu. Připomněl tehdy její "děravé paměti", že figuruje na seznamu signatářů anticharty, který vyšel v Rudém právu 11. února 1977. Vondráčková první soud prohrála. V lednu tohoto roku zamítla soudkyně Městského soudu v Praze její žalobu. V odůvodnění rozsudku však uvedla, že kritikova slova o "mafiánech" byla skutečně nepřiměřená a zasahovala do "osobní sféry" žalobkyně. Žádosti o omluvu ale nevyhověla, protože nesouhlasila s požadovaným textem omluvy. Rejžek měl do 15 dnů od vydání případného rozhodnutí zveřejnit na stránkách deníků Lidové noviny a MF Dnes omluvu, v níž se měl za svá tvrzení "hluboce omluvit". Ve věci podpisu anticharty uznala soudkyně kritikovy námitky, že pouze uvedl, že se Vondráčková objevila na seznamu Rudého práva, nikoli že ji skutečně podepsala. V tomto sporu tehdy Rejžka zastupovala bývalá předsedkyně US-DEU Hana Marvanová. Helena Vondráčková se proto prostřednictvím svého advokáta Vratislava Cimra odvolala k vrchnímu soudu. Napadla však již jen výrok o mafiánech stojících za jejím úspěšným návratem na hudební scénu. S tím už se jí podařilo u soudu uspět. Text požadované omluvy se podle Rejžka pravděpodobně nezměnil.
Poprvé se kauzou začal zabývat loni v listopadu Městský soud v Praze. Známá zpěvačka tehdy zažalovala Rejžka za dva výroky pocházející z října roku 2000. V druhém výroku Rejžek napadl tvrzení Vondráčkové, že nikdy nepodepsala tzv. antichartu. Připomněl tehdy její "děravé paměti", že figuruje na seznamu signatářů anticharty, který vyšel v Rudém právu 11. února 1977. Vondráčková první soud prohrála. V lednu tohoto roku zamítla soudkyně Městského soudu v Praze její žalobu. V odůvodnění rozsudku však uvedla, že kritikova slova o "mafiánech" byla skutečně nepřiměřená a zasahovala do "osobní sféry" žalobkyně. Žádosti o omluvu ale nevyhověla, protože nesouhlasila s požadovaným textem omluvy. Rejžek měl do 15 dnů od vydání případného rozhodnutí zveřejnit na stránkách deníků Lidové noviny a MF Dnes omluvu, v níž se měl za svá tvrzení "hluboce omluvit". Ve věci podpisu anticharty uznala soudkyně kritikovy námitky, že pouze uvedl, že se Vondráčková objevila na seznamu Rudého práva, nikoli že ji skutečně podepsala. V tomto sporu tehdy Rejžka zastupovala bývalá předsedkyně US-DEU Hana Marvanová. Helena Vondráčková se proto prostřednictvím svého advokáta Vratislava Cimra odvolala k vrchnímu soudu. Napadla však již jen výrok o mafiánech stojících za jejím úspěšným návratem na hudební scénu. S tím už se jí podařilo u soudu uspět. Text požadované omluvy se podle Rejžka pravděpodobně nezměnil.
</TEXT>
</DOC>
<DOC>
<DOCID>LN-20020726023</DOCID>
<DOCNO>LN-20020726023</DOCNO>
<DATE>07/26/02</DATE>
<GEOGRAPHY>OSTRAVA</GEOGRAPHY>
<TEXT>
Dvě zápalné láhve vhodili v noci na včerejšek tři zatím neznámí muži do domu Romů v Karviné-Hranicích. Obyvatelům se podařilo požár včas uhasit. "Nikdo nebyl zraněn. Z dosavadního vyšetřování nevyplývá rasový podtext případu. I touto variantou se však zabýváme," řekla mluvčí severomoravské policie Dagmar Bednarčíková. Jedna zápalná láhev zasáhla čelní stěnu domu a plechový parapet okna v kuchyni, druhá prolétla otevřeným oknem a dopadla na křeslo u zdi, které začalo hořet. Majitelce domu vznikla škoda okolo 100 korun. Vlna několika žhářských útoků se zápalnými láhvemi směřovaných proti Romům zasáhla v roce 1996 a 1998 Krnov na Bruntálsku. V roce 1998 jedenadvacetiletý Radek Bedri hodil do domu krnovských Romů další zápalnou láhev. V bytě tehdy spalo šest lidí. Jen se štěstím žhářský útok přežila dvaapadesátiletá Emilie Žigová, její druh utrpěl popáleniny na nohou. Soud členovi neonacistických skupin udělil dvouletý nepodmíněný trest.
</TEXT>
</DOC>
<DOC>
<DOCID>LN-20020726024</DOCID>
<DOCNO>LN-20020726024</DOCNO>
<DATE>07/26/02</DATE>
<GEOGRAPHY>OSTRAVA</GEOGRAPHY>
<TEXT>
Severomoravští policisté obvinili pět bývalých vrcholných představitelů Prvního spořitelního družstva v Krnově na Bruntálsku (PSD). Podle kriminalistů někdejší předseda, místopředseda a další tři členové představenstva ze záložny neoprávněně převedli téměř 50 milionů korun, a tím poškodili družstevníky. Pětice manažerů PSD vyslechla obvinění z porušování povinnosti při správě cizího majetku, zkreslování údajů o stavu hospodaření a jmění. Peníze od založení družstva neoprávněně převáděli na dceřiné a další majetkově propojené společnosti. "Jednalo se o půjčky a navyšování základního jmění," vysvětlila mluvčí krajského ředitelství policie Dagmar Bednarčíková. Dodala, že firmy nevytvářely žádný zisk a vždy se postupně dostaly do likvidace. Družstvo tak peníze nikdy nedostalo zpátky. Podle policie vedení kampeličky porušovalo zákon už od založení družstva v roce 1996. "Manažeři například vůbec nevytvořili rizikový, rezervní a příspěvkový fond, což přikazuje zákon," uvedla mluvčí. Dodala, že v roce 1998 na nedostatky a neoprávněné převody peněz upozornil Úřad pro dohled nad družstevními záložnami. Představenstvo PSD však i nadále v nezákonných praktikách pokračovalo. Během vyšetřování převodů peněz policisté také odhalili zásadní nedostatky v účetnictví PSD. "Nejvyšší představitelé neprováděli průběžné inventury pokladní hotovosti. V roce 1999 ani nezpracovali daňové přiznání. Navíc chybějí kompletní doklady a nejsou k dispozici ani účetní knihy. Řádně nevedli ani účty jednotlivých členů družstva," popsala Bednarčíková. Úřad proto na podzim roku 1999 činnost spořitelního družstva zakázal. O rok později pak zavedl nucenou správu. Důvodem tohoto rozhodnutí byla skutečnost, že PSD nemělo dostatek prostředků potřebných pro výplaty členů záložny. V dubnu 2001 Krajský soud v Ostravě prohlásil na PSD konkurs. Kampelička v té době měla 1280 členů, kteří na účty záložny složili celkem 60 milionů korun.
</TEXT>
</DOC>
<DOC>
<DOCID>LN-20020726025</DOCID>
<DOCNO>LN-20020726025</DOCNO>
<DATE>07/26/02</DATE>
<TITLE>
Guvernér centrální banky Zdeněk Tůma nevyloučil další zásah proti silné české měně
</TITLE>
<TEXT>
O tři čtvrtě procentního bodu snížila včera centrální banka všechny klíčové úrokové sazby. ČNB tímto krokem zatím úspěšně oslabuje kurs.
PRAHA - Česká národní banka včera podle očekávání snížila úrokové sazby. Klíčové sazby výrazně poklesly o 0,75 procentního bodu a dostaly se na nejnižší úroveň od roku 1989. Ekonomové přitom očekávali snížení sazeb maximálně o půl bodu. Repo sazba - za kterou banky u ČNB ukládají peníze - se dostala na hodnotu tří procent. Diskontní sazba - za kterou ČNB bankám naopak půjčuje - nyní činí pouze dvě procenta. Lombardní sazba dosahuje čtyř procent. Česká měna reagovala na krok ČNB oslabením. Okamžitě po zveřejnění rozhodnutí centrální banky se koruna propadla o 30 haléřů, na závěr včerejšího obchodování skončila na kursu 30,53 koruny za euro. "Nižší úrokové sazby budou znamenat nižší náklady na provozní a investiční financování, což by mohlo alespoň částečně kompenzovat nižší korunové tržby z exportu," komentoval krok ČNB hlavní ekonom Patria Online David Marek. "ČNB proti silné koruně udělala, co bylo v jejích silách," dodal. České úrokové sazby se dostaly o čtvrt procenta pod úroveň eurozóny. Důvodem kroku ČNB je podle odborníků především silná koruna a pomalé oživení hospodářství v Evropě. "Banka si může udělat čárku za aktivitu. Snížení sazeb může koruně pomoct jen mírně," komentoval krok ČNB analytik PPF Pavel Kohout. "Výhodné to ovšem pro centrální bankéře je v tom, že s poklesem sazeb se zároveň snižují náklady na případné intervence," dodal Kohout.
</TEXT>
<HEADING>
ČNB hrozí intervencí
</HEADING>
<TEXT>
Možný zásah centrální banky proti silné koruně včera nevyloučil ani guvernér ČNB Zdeněk Tůma. "Kurs zůstává pro nás veličinou, kterou sledujeme velmi bedlivě, a jsme připraveni vstoupit na trh, pokud to uznáme za vhodné," konstatoval Tůma. Spekulace o skrytých intervencích přes zahraniční banky přitom Tůma nepotvrdil. Česká měna v posledních dnech oslabila z rekordních hodnot pod 29 korunami za euro a včera se dostala až nad 30,50 Kč/EUR. ČNB včera také kvůli silnému kursu koruny změnila prognózy letošního HDP a inflace. Odhad růstu HDP snížila na 2 až 2,7 procenta z dosavadních 2,1 až 3,1 procenta. V příštím roce by pak domácí ekonomika měla růst v rozmezí 2,1 až 3,8 procenta oproti dosavadní prognóze 2,9 až 4,9 procenta. V červenci příštího roku banka očekává inflaci v intervalu 1,6 až tři procenta, v prosinci 2003 pak 1,8 až 2,3 procenta.
Možný zásah centrální banky proti silné koruně včera nevyloučil ani guvernér ČNB Zdeněk Tůma. "Kurs zůstává pro nás veličinou, kterou sledujeme velmi bedlivě, a jsme připraveni vstoupit na trh, pokud to uznáme za vhodné," konstatoval Tůma. Spekulace o skrytých intervencích přes zahraniční banky přitom Tůma nepotvrdil. Česká měna v posledních dnech oslabila z rekordních hodnot pod 29 korunami za euro a včera se dostala až nad 30,50 Kč/EUR. ČNB včera také kvůli silnému kursu koruny změnila prognózy letošního HDP a inflace. Odhad růstu HDP snížila na 2 až 2,7 procenta z dosavadních 2,1 až 3,1 procenta. V příštím roce by pak domácí ekonomika měla růst v rozmezí 2,1 až 3,8 procenta oproti dosavadní prognóze 2,9 až 4,9 procenta. V červenci příštího roku banka očekává inflaci v intervalu 1,6 až tři procenta, v prosinci 2003 pak 1,8 až 2,3 procenta.
</TEXT>
</DOC>
<DOC>
<DOCID>LN-20020726026</DOCID>
<DOCNO>LN-20020726026</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Americké trhy ve středu výrazně posílily a zvedly nahoru i většinu evropských burz. Přitom středeční obchodování na amerických trzích vypadalo jako na houpačce. Ihned po zahájení se ceny akcií propadly, ale nakonec šly prudce nahoru. V průměru se ceny akcií na burze v New Yorku zvýšily o více než šest procent. "Na trh vstupuje mnoho drobných investorů. Lidé vidí akcie na úrovni, kde nebyly mnoho let, a snaží se využít příležitosti," uvedl k průběhu obchodování Kevin Cohen ze společnosti Wedbush Morgan. Zatím je ale podle něj předčasné hovořit o tom, že trh dosáhl dna. Včera se ceny amerických akcií znovu houpaly nahoru a dolů, těsně před závěrem obchodování se však vrátily na svou středeční úroveň. Obchodníci byli nervózní hlavně kvůli zprávám o vyšetřování firmy AOL Time Warner. Na středeční vývoj trhů v USA reagovaly včera růstem i akcie na londýnské burze, když jejich hodnota vzrostla v průměru o rekordních pět procent. Naopak akciový trh ve Frankfurtu se vydal směrem dolů kvůli pesimismu německých podnikatelů. Index podnikatelské nálady v Německu Ifo - v červenci klesl na 89,9 bodu z červnových 91,3 bodu. Ekonomové ale v průměru čekali, že index se udrží na úrovni z předchozího měsíce. Zveřejnění podnikatelské nálady v největší evropské ekonomice zapůsobilo na trhy jako studená sprcha. Ceny na frankfurtské burze se propadly o 3,09 procenta. Pokles německé burzy se odrazil i na neočekávaně malém růstu českých akcií. Ty si polepšily o 2,5 procenta. Nejvíce se dařilo Českým radiokomunikacím a výrobci cigaret Philip Morris ČR. Jediným hlavním titulem, který skončil v minusu, byla společnost Unipetrol. Cena akcií Unipetrolu klesla navzdory oznámení, že spolu s Agrofertem podnikatele Andreje Babiše se o petrochemickou firmu bude ucházet i největší polská rafinerie PKN Orlen. "Očekával jsem lepší reakci," řekl Patrik Chovanec z BBG Finance. A jak se bude vyvíjet pražská burza dál? "Není všem špatným dnům konec. K poklesu může dojít nejen v USA, ale i u nás," odhaduje Chovanec.
</TEXT>
</DOC>
<DOC>
<DOCID>LN-20020726027</DOCID>
<DOCNO>LN-20020726027</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Skupina PPF a společnost Credit Suisse First Boston (CSFB) se domluvily na podmínkách spolupráce při účasti ve veřejné soutěži na odkup pohledávek v přibližné nominální hodnotě 38 miliard korun. Soutěž vyhlásila Česká konsolidační agentura (ČKA). Vítěz tendru na koupi balíku nebonitních pohledávek bude vybrán do 19. září. Jediným kritériem soutěže bude kupní cena. Blok obsahuje 938 pohledávek za 480 klienty. Účetní hodnota balíku je 23 miliard korun. O koupi dluhů nahromaděných v ČKA mají zájem vedle PPF například firmy Epic, GE Capital, Goldman Sachs, Penta či Blackstone Group.
</TEXT>
</DOC>
<DOC>
<DOCID>LN-20020726028</DOCID>
<DOCNO>LN-20020726028</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Československá obchodní banka včera převedla na Českou konsolidační agenturu (ČKA) v pořadí osmnáctou a zároveň poslední část úvěrů z bývalé Investiční a Poštovní banky. Včerejší balík obsahoval 71 pohledávek v nominální hodnotě 7,55 miliardy korun a ČKA za ně zaplatila 6,45 miliardy korun. Podle údajů ČKA postoupila od zahájení transakce ČSOB na stát aktiva v nominální hodnotě 122,4 miliardy korun, jejichž kupní cena činila 105,6 miliardy korun. Aktiva představovala pohledávky, cenné papíry i nemovitosti.
</TEXT>
</DOC>
<DOC>
<DOCID>LN-20020726029</DOCID>
<DOCNO>LN-20020726029</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Česká republika od srpna umožní dovoz drůbežího masa z Evropské unie, stane se tak však pouze na základě nově stanovených veterinárních podmínek importu. "Veterinární autorita země původu podle nich musí nově doložit, zda bylo jatečné tělo drůbeže upraveno pomocí hovězí bílkoviny," řekl mluvčí Státní veterinární správy (SVS) Josef Duben. SVS zakázala dovoz drůbežího masa ze zemí Evropské unie od 11. července právě kvůli této metodě úpravy drůbeže.
</TEXT>
</DOC>
<DOC>
<DOCID>LN-20020726030</DOCID>
<DOCNO>LN-20020726030</DOCNO>
<DATE>07/26/02</DATE>
<TITLE>
Informace o situaci v rafinérské dostával stát vždy jen z Unipetrolu, ne od nás, tvrdí ředitel České rafinérské Ivan Ottis.
</TITLE>
<TEXT>
LN: Bude valná hromada Unipetrolu opět jednat o vašem odvolání?
</TEXT>
<HEADING>
Na programu to zatím je.
</HEADING>
<TEXT>
LN: Proč máte být odvolán? Šéf Unipetrolu Pavel Švarc tvrdí, že důvodem je například klesající podíl ČeR na trhu či porušení pravomocí, když jste zastavil dodávky do Chemopetrolu.
To opravdu není pravda. Naopak se nám proti loňskému roku podařilo dost podstatně zvýšit podíl na trhu a je to o to cennější, že ten trh vcelku stagnuje. Dostali jsme se přes 50procentní podíl na trhu. K těm pravomocím, to se ze strany Unipetrolu bohužel pořád opakuje, jde ale o pravý opak. Existují zápisy z jednání představenstva a myslím si, že kdybych porušil své pravomoci, tak první, kdo by žádal mé odvolání, by bylo IOC. Skutečným důvodem mého odvolání je fakt, že nepodporuji snahu Unipetrolu přelévat peníze z České rafinérské.
</TEXT>
<HEADING>
LN: Máte podporu konsorcia IOC?
</HEADING>
<TEXT>
Na poslední valné hromadě se mi právě z tohoto důvodu dostalo podpory a ocenění mého přístupu v osobně velmi nelehké situaci, protože jsem nominovaný většinovým akcionářem a jako ředitel vedu zápas s tímto akcionářem. To je situace, kterou nikomu nepřeji.
LN: Nejde ve sporu s Unipetrolem i o osobní spor mezi vámi a Švarcem?
Pan Švarc reprezentuje Unipetrolem stoprocentně vlastněnou společnost Chemopetrol, která obchoduje s Českou rafinérskou, kde je představitelem většinového akcionáře. Nutně zde vzniká konflikt zájmů. Já se domnívám, že jsem byl vyslaný do České rafinérské pracovat maximálně v její prospěch, což neznamená, že bych souhlasil s cenami a podmínkami, které nepovažuji za spravedlivé ani odůvodněné. Ten konflikt vzniká z objektivně různých pozic nás dvou. Samozřejmě naše osobní řídicí styly se téměř diametrálně odlišují. Ale nemyslím, že to je podstatou problému
LN: Poté, co přejdete na tzv. přepracovací rafinerii, problémy kolem cen ustanou?
Vzniknou samozřejmě nové problémy, které si zatím nedokážeme představit. Odstraní se třecí plochy ohledně spravedlivých cen a dále to zvýší efektivitu a výtěžnost rafinérské. Princip, že by se akcionáři podíleli na krytí všech fixních nákladů bez ohledu na jejich využití, je dobrý. Budou mít zájem na maximálním využití rafinerie.
LN: O cenách máte jednat i s ministrem Rusnokem. Proč?
Pro nás je to vysoce pozitivní, oceňujeme možnost setkání s ministrem. Lidé z ministerstva či Fondu národního majetku měli informace o situaci v rafinérské vždy výhradně od Unipetrolu. Já jsem byl například za tři roky nového vedení Unipetrolu účasten na dozorčí radě jen jednou. I zahraniční akcionáři budou mít poprvé možnost sdělit odlišné pohledy na situaci.
</TEXT>
</DOC>
<DOC>
<DOCID>LN-20020726031</DOCID>
<DOCNO>LN-20020726031</DOCNO>
<DATE>07/26/02</DATE>
<TITLE>
PRAHA - Firmám z chemického holdingu Unipetrol se v letošním pololetí příliš nedařilo. Mateřská společnost Unipetrol se z loňského pololetního zisku ve výši 69,5 milionu korun propadla do ztráty 2,9 milionu korun. Důvodem výrazného zhoršení hospodaření je zejména zhoršení situace na světovém chemickém trhu. Nejhlubší ztrátu, tři čtvrtě miliardy korun, vykázala Česká rafinérská (ČeR). "Ztráta byla způsobena několika vlivy. V prvním čtvrtletí především extrémně nízkou mezinárodní rafinerskou marží, která v určitém období dosahovala záporných hodnot. Dalším nepříznivým vlivem byly nižší ceny dodávek surovin pro petrochemii a agrochemii společnosti Chemopetrol," uvádí zpráva. Šéf ČeR Ivan Ottis včera uvedl, že pokud bude firma dodávat celý rok za předávací ceny z dosavadních krátkodobých smluv, přijde oproti roku 2001 o 450 milionů Kč. Spor mezi ČeR a Chemopetrolem o předávací ceny trvá od počátku roku, během týdne by se firmy měly domluvit na prodloužení smluv do konce roku. 27. července budou zástupci akcionářů ČeR jednat o smlouvách s ministrem Rusnokem.
</TITLE>
<TEXT>
Jak hospodařily firmy Unipetrolu
Společnost zisk/ztráta v mil. Kč
Benzina - 61
Česká rafinérská - 754
Chemopetrol -28
Paramo 76
Kaučuk 119,9
Spolana 3,3
Unipetrol -2,89
Pramen: Unipetrol
</TEXT>
</DOC>
<DOC>
<DOCID>LN-20020726032</DOCID>
<DOCNO>LN-20020726032</DOCNO>
<DATE>07/26/02</DATE>
<TITLE>
Jihokorejská pobočka kontroverzní společnosti Clonaid prý implantovala ženě naklonované embryo
</TITLE>
<TEXT>
Věčný život chce zajistit lidem pomocí klonování společnost, podle níž život na Zemi stvořily mimozemské bytosti.
SOUL - Společnost BioFusion, pobočka americké firmy Clonaid působící v Jižní Koreji, tvrdí, že úspěšně implantovala ženě klonované embryo. Jihokorejka má být ve druhém měsíci těhotenství. Tuto informaci se zatím nepodařilo ověřit z nezávislých zdrojů, protože BioFusion i Clonaid odmítají uvést jakékoli detaily o tomto experimentu. "Ženě, která před měsícem přijela (zpět) do Jižní Koreje, implantovali zahraniční lékaři embryo do dělohy," řekl mluvčí společnosti BioFusion Kwak Ki-hwa. Většina expertů o pravdivosti této informace pochybuje. Clonaid založila americká sekta, která věří v to, že lidé vznikli klonováním jako experiment mimozemské civilizace. Mluvčí firmy BioFusion dále uvedl, že "chce informovat co nejvíce lidí o tom, že je možné s pomocí vědy dosáhnout věčného života". Jihokorejskou pobočku amerického Clonaidu začalo nicméně okamžitě vyšetřovat jihokorejské ministerstvo zdravotnictví. "Klonování lidí je neetické. A to mohu říct, aniž bychom věděli, jestli inkriminovaná žena v sobě skutečně nosí klonovaný lidský plod," řekl mluvčí ministerstva. BioFusion se brání tím, že ke klonování nedošlo v Jižní Koreji, ale v zahraničí, takže nebyly porušeny jihokorejské zákony. Zákaz klonování lidí je sice součástí nejnovějších zákonů, ty však teprve posuzují jihokorejští zákonodárci. Nadšená z oznámení BioFusion není příliš šéfka projektu klonování přímo v Clonaid Brigitte Boisellierová. Ta odmítla potvrdit, jestli to, co Kwak Ki-hwa řekl, je skutečně pravda. "Možná byl jeden z našich spolupracovníků příliš dychtivý něco takového oznámit," prohlásila.
</TEXT>
<HEADING>
Potíže ovce Dolly
</HEADING>
<TEXT>
Doposud oznámila naklonování lidského embrya pouze jedna společnost - americká Advanced Cell Technologies (ACT). Embryo se přestalo rozvíjet po několika dnech v laboratoři. ACT ale na rozdíl od BioFusion nebo Clonaidu uvádí, že nechce naklonovat člověka, ale zabývat se léčením nemocí od cukrovky až po Parkinsonovu chorobu. Právě při jejich léčení by mohlo klonování pomoci. Vědci, kteří se podíleli na klonování zvířat, tvrdí, že tato metoda není bezpečná. Problémy se navíc nemusejí projevit okamžitě. U prvního klonovaného savce - ovce Dolly - se například objevila artróza až po několika letech.
Doposud oznámila naklonování lidského embrya pouze jedna společnost - americká Advanced Cell Technologies (ACT). Embryo se přestalo rozvíjet po několika dnech v laboratoři. ACT ale na rozdíl od BioFusion nebo Clonaidu uvádí, že nechce naklonovat člověka, ale zabývat se léčením nemocí od cukrovky až po Parkinsonovu chorobu. Právě při jejich léčení by mohlo klonování pomoci. Vědci, kteří se podíleli na klonování zvířat, tvrdí, že tato metoda není bezpečná. Problémy se navíc nemusejí projevit okamžitě. U prvního klonovaného savce - ovce Dolly - se například objevila artróza až po několika letech.
</TEXT>
</DOC>
<DOC>
<DOCID>LN-20020726033</DOCID>
<DOCNO>LN-20020726033</DOCNO>
<DATE>07/26/02</DATE>
<TITLE>
Právního zástupce by si měl podle lékařů vybrat bývalý jugoslávský prezident. Ten se ale před haagským tribunálem hodlá dál bránit sám.
</TITLE>
<GEOGRAPHY>HAAG</GEOGRAPHY>
<TEXT>
Lékaři u Mezinárodního trestního tribunálu pro bývalou Jugoslávii po důkladném vyšetření zjistili, že Slobodanu Miloševičovi hrozí vážné srdeční potíže a potřebuje odpočinek. Oznámil to včera předseda senátu Richard May a doporučil další zdravotní vyšetření bývalého jugoslávského prezidenta. "Lékařská zpráva ukázala, že obviněnému hrozí vážné kardiovaskulární problémy," řekl May s odvoláním na výsledky vyšetření, jež bylo nařízeno v červnu. Podle soudců by měl šedesátiletý Milošević podstoupit další vyšetření kardiologem, na jehož základě pak "soud zváží další možnosti pokračování procesu". May řekl, že podle lékařské zprávy by měl nyní Milošević odpočívat a být pod stálým dozorem kardiologa. Soudci bývalému prezidentovi, který u soudu vede sám svou obhajobu, doporučili, aby si zvolil svého zákonného obhájce, což by snížilo jeho vlastní pracovní vypětí. Při křížových výsleších svědků obžaloby a vůbec přípravě slyšení by mu mohl pomáhat jeden nebo i více advokátů. Milošević to kategoricky odmítl. "Celá tato sféra je jen fraškou. Neuznávám tento soud. Nemám naprosto v úmyslu jmenovat advokáty, aby mě hájili před neexistujícím soudem," řekl Milošević a dodal, že "nikdy nežádal o žádné lékařské vyšetření... Neměli byste chovat žádnou iluzi, že jsem kdy o něco žádal". Proces s Miloševičem obviněným z odpovědnosti za válečné zločiny, zločiny proti lidskosti a genocidu spáchané během válek v Chorvatsku, Bosně a Kosovu, byl několikrát kvůli zdravotním problémům obviněného odročen. Naposledy to bylo v polovině července, kdy soud doporučil léčení vysokého krevního tlaku. Milošević od zahájení procesu v únoru dvakrát onemocněl silnou chřipkou provázenou vysokými horečkami. Podle odborníků se proces, v němž mají být vyslechnuty tři stovky svědků, může táhnout dva roky. Bude-li bývalý muž číslo jedna v Jugoslávii uznán vinným, hrozí mu doživotní vězení.
HAAG - Lékaři u Mezinárodního trestního tribunálu pro bývalou Jugoslávii po důkladném vyšetření zjistili, že Slobodanu Miloševičovi hrozí vážné srdeční potíže a potřebuje odpočinek. Oznámil to včera předseda senátu Richard May a doporučil další zdravotní vyšetření bývalého jugoslávského prezidenta. "Lékařská zpráva ukázala, že obviněnému hrozí vážné kardiovaskulární problémy," řekl May s odvoláním na výsledky vyšetření, jež bylo nařízeno v červnu. Podle soudců by měl šedesátiletý Milošević podstoupit další vyšetření kardiologem, na jehož základě pak "soud zváží další možnosti pokračování procesu". May řekl, že podle lékařské zprávy by měl nyní Milošević odpočívat a být pod stálým dozorem kardiologa. Soudci bývalému prezidentovi, který u soudu vede sám svou obhajobu, doporučili, aby si zvolil svého zákonného obhájce, což by snížilo jeho vlastní pracovní vypětí. Při křížových výsleších svědků obžaloby a vůbec přípravě slyšení by mu mohl pomáhat jeden nebo i více advokátů. Milošević to kategoricky odmítl. "Celá tato sféra je jen fraškou. Neuznávám tento soud. Nemám naprosto v úmyslu jmenovat advokáty, aby mě hájili před neexistujícím soudem," řekl Milošević a dodal, že "nikdy nežádal o žádné lékařské vyšetření... Neměli byste chovat žádnou iluzi, že jsem kdy o něco žádal". Proces s Miloševičem obviněným z odpovědnosti za válečné zločiny, zločiny proti lidskosti a genocidu spáchané během válek v Chorvatsku, Bosně a Kosovu, byl několikrát kvůli zdravotním problémům obviněného odročen. Naposledy to bylo v polovině července, kdy soud doporučil léčení vysokého krevního tlaku. Milošević od zahájení procesu v únoru dvakrát onemocněl silnou chřipkou provázenou vysokými horečkami. Podle odborníků se proces, v němž mají být vyslechnuty tři stovky svědků, může táhnout dva roky. Bude-li bývalý muž číslo jedna v Jugoslávii uznán vinným, hrozí mu doživotní vězení.
</TEXT>
</DOC>
<DOC>
<DOCID>LN-20020726034</DOCID>
<DOCNO>LN-20020726034</DOCNO>
<DATE>07/26/02</DATE>
<GEOGRAPHY>BRUSEL</GEOGRAPHY>
<TEXT>
Česká republika chybuje, když jako diskriminační označuje návrh Evropské komise, podle kterého nemají být vypláceny stoprocentní podpory farmářům kandidátských zemí hned po jejich vstupu do EU. Řekl to v rozhovoru pro ČTK člen Evropské komise pro rozšíření Günter Verheugen. Verheugen poukazuje na to, že otázka přímých dotací je pouze jednou částí zemědělského "balíku" a jeho výhodnost pro ČR je třeba posuzovat komplexně. "Rovnováhu musíte vypočítat - a zjistíte, že je pro nové členské země velmi výhodná," říká Verheugen. Komisař opírá své přesvědčení o řadu argumentů. Připomíná, o kolik je dražší provozovat zemědělskou farmu v Německu či Dánsku než v Česku nebo v Polsku ceny půdy, jejího nájmu, pracovní síly jsou nesrovnatelné. Značně se liší i úroveň příjmů. "Jak by to ovlivnilo sociální náladu a cítění, kdyby u relativně malé skupiny obyvatel došlo díky členství v EU k obrovskému nárůstu příjmů a ostatní kategorie by nedostaly nic? Jak bychom to zdůvodnili?" ptá se Verheugen. V souvislosti s rozšířením EU hovořil Verheugen mimo jiné o Benešových dekretech. Domnívá se, že - soudě podle expertních jednání, která Evropská komise vede s Českou republikou - tato otázka vstup ČR do EU neohrozí. Podařilo se v podstatě vyjasnit vše, co se týká dopadů dekretů na dnešní právní řád ČR, a tudíž jeho slučitelnosti s právem EU - žádné nesrovnalosti zde nebyly nalezeny, dodal Verheugen. Jedinou možnou velkou překážkou rozšíření Evropské unie by podle něj byl negativní výsledek irského referenda o ratifikaci smlouvy z Nice. "Plán B nemáme. Nemůžeme ho mít. Kdyby byl, pak by Irové řekli, že není potřeba ratifikovat smlouvu z Nice," říká Verheugen.
</TEXT>
</DOC>
<DOC>
<DOCID>LN-20020726035</DOCID>
<DOCNO>LN-20020726035</DOCNO>
<DATE>07/26/02</DATE>
<GEOGRAPHY>GIBRALTAR</GEOGRAPHY>
<TEXT>
Na pozadí probíhajících jednání mezi Londýnem a Madridem o osudu Gibraltaru se úřady v této britské kolonii rozhodly, že nechají gibraltarské obyvatele, aby rozhodli o své budoucnosti sami. Stát by se tak mělo v referendu plánovaném na letošní říjen. Jeho uspořádání včera oznámil hlavní ministr gibraltarské vlády Peter Caruana, podle nějž by na průběh hlasování měli dohlížet zahraniční pozorovatelé. Není ale jasné, jaký dopad referendum uspořádané gibraltarskými úřady může mít - Londýn i Madrid jeho konání odmítají.
</TEXT>
</DOC>
<DOC>
<DOCID>LN-20020726036</DOCID>
<DOCNO>LN-20020726036</DOCNO>
<DATE>07/26/02</DATE>
<TEXT>
NEW YORK - Arabské země prosadily, aby se izraelským útokem na palestinskou Gazu, při němž zahynulo 15 lidí včetně mnoha dětí, zabývala Rada bezpečnosti OSN. V diskusi vystoupilo asi čtyřicet zástupců členských států OSN, kteří všichni s větším či menším důrazem kritizovali postup Izraele. Bouřlivé jednání ale skončilo bez schválení návrhu rezoluce, v němž byl Izrael vyzýván k ukončení "vojenské agrese" proti Palestincům. Izrael mezitím učinil smířlivé gesto vůči Palestincům, když oznámil uvolnění daňových příjmů ve výši 43 milionů dolarů pro palestinskou samosprávu.
</TEXT>
</DOC>
<DOC>
<DOCID>LN-20020726037</DOCID>
<DOCNO>LN-20020726037</DOCNO>
<DATE>07/26/02</DATE>
<GEOGRAPHY>MOSKVA</GEOGRAPHY>
<TEXT>
Ruský prezident Vladimir Putin včera podepsal zákon o privatizaci zemědělské půdy, který poprvé od revoluce 1917 zavádí do ruské legislativy možnost její koupě nebo vlastnění jednotlivci. Nová právní úprava se týká 406 milionů hektarů, tedy asi 24 procent půdy. Nový zákon ale obsahuje omezení: ruskou půdu si například nebudou moci kupovat cizinci, ti si ji mohou jen pronajmout na maximálně 49 let.
</TEXT>
</DOC>
<DOC>
<DOCID>LN-20020726038</DOCID>
<DOCNO>LN-20020726038</DOCNO>
<DATE>07/26/02</DATE>
<GEOGRAPHY>VARŠAVA</GEOGRAPHY>
<TEXT>
Letoun polské letecké společnosti LOT se čtyřmi desítkami cestujících na palubě musel včera nouzově přistát na varšavském letišti Okecie. Polská policie informovala, že stroji hořel jeden z motorů. LOT připustila pouze potíže s činností motoru. Malý dopravní vrtulový letoun měl z Varšavy namířeno do běloruského Minsku. Do cíle své cesty ale nedoletěl. Chvíli po startu musel pilot letadla varšavské letiště požádat o nouzové přistání.
</TEXT>
</DOC>
<DOC>
<DOCID>LN-20020726039</DOCID>
<DOCNO>LN-20020726039</DOCNO>
<DATE>07/26/02</DATE>
<TITLE>
USA se nepodařilo zablokovat protokol o nelidském zacházení, konvenci ale mohou ignorovat
</TITLE>
<TEXT>
Deset let trvala příprava smlouvy, která má zabránit mučení vězňů. Američané ji chtěli na poslední chvíli přepsat, to se jim ale nepodařilo.
NEW YORK - Spojené státy v noci na včerejšek na půdě OSN prohrály souboj o zablokování protokolu, který má zajistit uplatňování konvence proti mučení z roku 1989. Washington nicméně nic nenutí novou úmluvu přijmout a uplatňovat. Cílem protokolu, o němž diplomaté jednali přes deset let, je ustanovit systém neohlášených kontrol věznic a zajateckých táborů nezávislými inspektory. Ti by měli za úkol kontrolovat, zda věznitelé nemučí zadržené či s nimi nezacházejí nehumánně a neponižují je. Spojené státy se obávají, že protokol by umožnil kontroly zařízení, kde jsou zadržováni podezřelí z terorismu a vězni, kterým USA daly status "nepřátelského bojovníka". To by platilo i pro zajatecký tábor na americké základně Guantánamo na Kubě, kde jsou vězněni bojovníci hnutí Taliban a organizace Al Kajda zadržení v Afghánistánu. Právě zacházení s nimi kritizují mnohé světové vlády i organizace na ochranu lidských práv. Američtí diplomaté rovněž tvrdí, že protokol je v rozporu s Ústavou USA. Federální vláda ve Washingtonu totiž nemůže nařizovat jednotlivým státům unie, aby do svých věznic vpouštěly mezinárodní inspektory. Snaha Washingtonu obnovit jednání o protokolu nicméně nevyšla. Hospodářský a sociální výbor OSN (ECOSOC) ho schválil poměrem hlasů 35 ku 8, deset zemí včetně USA se hlasování zdrželo. Protokol nyní bude schvalovat Valné shromáždění OSN, kde se pro něj musí vyslovit většina ze 190 členských zemí. Aby dohoda vstoupila v platnost, musí ji ratifikovat dvacet států. USA se však mezinárodním inspekcím podle všeho stejně vyhnou. Země, které protokol nepřijmou, budou z mezinárodního dohledu nad zacházením s vězni a zajatci vyjmuty. Snahy Washingtonu zablokovat protokol sklidily ostrou kritiku i ze strany zemí, které jinak vystupují jako američtí spojenci. Dánsko, které vystoupilo s prohlášením přijatým jménem celé Evropské unie, obvinilo USA ze záměrných obstrukcí, které si kladou za cíl dohodu o mučení úplně zrušit.
</TEXT>
<HEADING>
Bok po boku s Kubou a Libyí
</HEADING>
<TEXT>
Do špatného světla postavilo USA také to, že jejich snahu protokol zablokovat podpořily mimo jiné Kuba, Libye, Čína a další země, které jsou kritizovány za hrubé porušování lidských práv. "USA by nechtěly, aby je s těmito státy někdo nachytal v posteli," uvedl k tomu nejmenovaný americký diplomat pro list The Financial Times. Americký postup dávají pozorovatelé do souvislosti se snahou administrativy prezidenta George W. Bushe revidovat všechny mezinárodní úmluvy, které by mohly Spojené státy nějak svazovat. Jen před necelým měsícem Washington vetoval obnovení mandátu mírových sil OSN v Bosně kvůli nesouhlasu s novým Mezinárodním trestním soudem (ICC). USA nechtějí, aby se pravomoci ICC vztahovaly na jejich účast v mezinárodních misích. Další pobouření - a to především v Evropě - vyvolalo rozhodnutí Bílého domu odstoupit od tzv. kjótského protokolu o omezení skleníkových plynů, jakož i stažení amerického příspěvku do Fondu OSN pro otázky populace (UNFPA).
Do špatného světla postavilo USA také to, že jejich snahu protokol zablokovat podpořily mimo jiné Kuba, Libye, Čína a další země, které jsou kritizovány za hrubé porušování lidských práv. "USA by nechtěly, aby je s těmito státy někdo nachytal v posteli," uvedl k tomu nejmenovaný americký diplomat pro list The Financial Times. Americký postup dávají pozorovatelé do souvislosti se snahou administrativy prezidenta George W. Bushe revidovat všechny mezinárodní úmluvy, které by mohly Spojené státy nějak svazovat. Jen před necelým měsícem Washington vetoval obnovení mandátu mírových sil OSN v Bosně kvůli nesouhlasu s novým Mezinárodním trestním soudem (ICC). USA nechtějí, aby se pravomoci ICC vztahovaly na jejich účast v mezinárodních misích. Další pobouření - a to především v Evropě - vyvolalo rozhodnutí Bílého domu odstoupit od tzv. kjótského protokolu o omezení skleníkových plynů, jakož i stažení amerického příspěvku do Fondu OSN pro otázky populace (UNFPA).
</TEXT>
</DOC>
<DOC>
<DOCID>LN-20020726040</DOCID>
<DOCNO>LN-20020726040</DOCNO>
<DATE>07/26/02</DATE>
<TITLE>
Dvanáct milionů dolarů si chtěl dát na padělané šeky v USA proplatit obchodník arabského původu Umar Šišání. Americké úřady zkoumají, zda peníze nebyly určeny na další teroristický útok.
</TITLE>
<GEOGRAPHY>DETROIT</GEOGRAPHY>
<TEXT>
Dosavadní vyšetřování případu falešných šeků zabavených na letišti v Detroitu u Američana jordánského původu naznačilo, že v pozadí celé operace mohla skutečně stát teroristická síť Al Kajda. Umar Šišání, u něhož byly šeky nalezeny, totiž vypověděl, že jeho obchodní partner má zřejmě na Al Kajdu napojení. Jde o Baharuddina Masseho, na jehož jméno byly vystaveny přinejmenším některé z padělaných šeků. Masse prý dával často najevo své sympatie k Al Kajdě, pojmenoval po ní svoji dceru a možná je i jejím členem. Tato tvrzení prý Šišání učinil během výslechu, o jehož obsahu informoval zástupce žaloby Eric Straus. Ten dodal, že u Šišáního byly nalezeny také úryvky z koránu v arabštině, v nichž se hovořilo o mučednících a apokalypse. Podle něj zadržený obchodník zároveň přislíbil, že poskytne další informace o teroristech. Právník Šišáního ale tato tvrzení popřel s tím, že jeho klient hovořil pouze o pojmenování dcery svého obchodního partnera. Šišání, který se narodil v Jordánsku a jehož rodina pochází z Čečenska, byl s falešnými šeky zadržen minulý týden po příletu z Indonésie. Tam prý také šeky dostal, přičemž do Indonésie je měl propašovat jeho nejmenovaný spolupracovník z Kalifornie. Zatím není jasné, k čemu byly profesionálně vyrobené šeky určeny - podle Šišáního právníka totiž z blíže nespecifikovaných obchodů jeho mandanta "sešlo". Americké úřady se obávají, že tyto peníze chtěla Al Kajda použít k přípravám na další teroristický útok.
DETROIT - Dosavadní vyšetřování případu falešných šeků zabavených na letišti v Detroitu u Američana jordánského původu naznačilo, že v pozadí celé operace mohla skutečně stát teroristická síť Al Kajda. Umar Šišání, u něhož byly šeky nalezeny, totiž vypověděl, že jeho obchodní partner má zřejmě na Al Kajdu napojení. Jde o Baharuddina Masseho, na jehož jméno byly vystaveny přinejmenším některé z padělaných šeků. Masse prý dával často najevo své sympatie k Al Kajdě, pojmenoval po ní svoji dceru a možná je i jejím členem. Tato tvrzení prý Šišání učinil během výslechu, o jehož obsahu informoval zástupce žaloby Eric Straus. Ten dodal, že u Šišáního byly nalezeny také úryvky z koránu v arabštině, v nichž se hovořilo o mučednících a apokalypse. Podle něj zadržený obchodník zároveň přislíbil, že poskytne další informace o teroristech. Právník Šišáního ale tato tvrzení popřel s tím, že jeho klient hovořil pouze o pojmenování dcery svého obchodního partnera. Šišání, který se narodil v Jordánsku a jehož rodina pochází z Čečenska, byl s falešnými šeky zadržen minulý týden po příletu z Indonésie. Tam prý také šeky dostal, přičemž do Indonésie je měl propašovat jeho nejmenovaný spolupracovník z Kalifornie. Zatím není jasné, k čemu byly profesionálně vyrobené šeky určeny - podle Šišáního právníka totiž z blíže nespecifikovaných obchodů jeho mandanta "sešlo". Americké úřady se obávají, že tyto peníze chtěla Al Kajda použít k přípravám na další teroristický útok.
</TEXT>
</DOC>
<DOC>
<DOCID>LN-20020726041</DOCID>
<DOCNO>LN-20020726041</DOCNO>
<DATE>07/26/02</DATE>
<TITLE>
Útoků z 11. září se měl podle obžaloby účastnit Francouz marockého původu Zacarias Moussaoui.
</TITLE>
<GEOGRAPHY>ALEXANDRIA</GEOGRAPHY>
<TEXT>
Zvraty v soudním procesu se Zacariasem Moussaouim, který se měl údajně stát jedním z únosců letadel použitých při teroristických útocích na New York a Washington, pokračují. Francouz marockého původu při zahájení včerejšího líčení prohlásil, že se chce přiznat ke čtyřem bodům obžaloby ke spiknutí s cílem spáchat teroristický čin, dopustit se vzdušného pirátství, zničit letadlo a použít zbraň hromadného ničení. Za každý z těchto skutků by mu hrozil trest smrti. Zbylá dvě obvinění odmítl. Když ale 34letý Moussaoui začal přiznávat vinu u prvního skutku, došlo k ostré slovní výměně se soudkyní Leonií Brinkemovou, která zpochybňovala jeho tvrzení. "Chci přestávku," požádal Moussaoui soudkyni, která mu vyhověla. Následně se vrátil a zažádal o stažení svého doznání. "Vzhledem k povinnosti vůči mému stvořiteli Alláhovi a abych si zachránil život, stahuji své doznání," prohlásil Moussaoui, který si předtím vynutil změnu ve skládání přísahy odmítl přísahat na bibli a místo toho se odvolával na Alláha. Nejednalo se o první zvrat v jeho postoji. Minulý týden soudkyni překvapil, když po měsících odmítavého postoje prohlásil, že se chce přiznat. Soudkyně jeho přiznání nepřijala a dala mu čas na rozmyšlenou. Moussaoui nadále odmítá právníky, přidělené soudem, ti se ale líčení přesto účastní. Pokoušeli se například soudkyni přesvědčit, že obžalovaný muž není duševně v pořádku. Brinkemová ale před zahájením včerejšího líčení konstatovala, že si Moussaoui "poněkud protiřečí", označila ho ale za mentálně schopného procesu. Moussaoui je zatím jediným člověkem, obžalovaným v souvislosti s teroristickými útoky z 11. září, kterých se údajně hodlal účastnit. Zadržet se ho podařilo náhodou - kvůli porušení imigračních předpisů.
ALEXANDRIA - Zvraty v soudním procesu se Zacariasem Moussaouim, který se měl údajně stát jedním z únosců letadel použitých při teroristických útocích na New York a Washington, pokračují. Francouz marockého původu při zahájení včerejšího líčení prohlásil, že se chce přiznat ke čtyřem bodům obžaloby ke spiknutí s cílem spáchat teroristický čin, dopustit se vzdušného pirátství, zničit letadlo a použít zbraň hromadného ničení. Za každý z těchto skutků by mu hrozil trest smrti. Zbylá dvě obvinění odmítl. Když ale 34letý Moussaoui začal přiznávat vinu u prvního skutku, došlo k ostré slovní výměně se soudkyní Leonií Brinkemovou, která zpochybňovala jeho tvrzení. "Chci přestávku," požádal Moussaoui soudkyni, která mu vyhověla. Následně se vrátil a zažádal o stažení svého doznání. "Vzhledem k povinnosti vůči mému stvořiteli Alláhovi a abych si zachránil život, stahuji své doznání," prohlásil Moussaoui, který si předtím vynutil změnu ve skládání přísahy odmítl přísahat na bibli a místo toho se odvolával na Alláha. Nejednalo se o první zvrat v jeho postoji. Minulý týden soudkyni překvapil, když po měsících odmítavého postoje prohlásil, že se chce přiznat. Soudkyně jeho přiznání nepřijala a dala mu čas na rozmyšlenou. Moussaoui nadále odmítá právníky, přidělené soudem, ti se ale líčení přesto účastní. Pokoušeli se například soudkyni přesvědčit, že obžalovaný muž není duševně v pořádku. Brinkemová ale před zahájením včerejšího líčení konstatovala, že si Moussaoui "poněkud protiřečí", označila ho ale za mentálně schopného procesu. Moussaoui je zatím jediným člověkem, obžalovaným v souvislosti s teroristickými útoky z 11. září, kterých se údajně hodlal účastnit. Zadržet se ho podařilo náhodou - kvůli porušení imigračních předpisů.
</TEXT>
</DOC>
<DOC>
<DOCID>LN-20020726042</DOCID>
<DOCNO>LN-20020726042</DOCNO>
<DATE>07/26/02</DATE>
<GEOGRAPHY>ŠTRASBURK</GEOGRAPHY>
<TEXT>
Evropský soud pro lidská práva včera rozhodl, že Francie upřela někdejšímu činiteli kolaborantského vichistického režimu za druhé světové války Maurici Paponovi právo na spravedlivý proces. V roce 1998 byl Papon, kterému je nyní 91 let, odsouzen k deseti letům vězení kvůli deportaci Židů do nacistických koncentračních táborů. Jako generální tajemník prefektury oblasti Gironde od května 1942 do srpna 1944 podepsal řadu příkazů francouzské policii k deportaci asi 1500 Židů z Bordeaux do sběrného tábora v Drancy u Paříže, odkud byli transportováni do vyhlazovacích táborů. Po válce pokračoval v kariéře úspěšného státního úředníka a stal se i ministrem. Evropský soud dospěl k závěru, že Francie upřela Paponovi právo napadnout verdikt z roku 1998, protože francouzský soud v roce 1999 na základě v současnosti již neplatného ustanovení rozhodl, že Papon ztratil právo na odvolání tím, že se po vynesení rozsudku v roce 1998 uchýlil do Švýcarska. Podle evropského soudu Francie tímto způsobem uplatnila "obzvlášť přísnou sankci", která porušila článek šest Evropské úmluvy o ochraně lidských práv a základních svobod. Francie může verdikt, který včera vynesl senát složený ze sedmi soudců, napadnout u senátu s úplným počtem sedmnácti soudců.
</TEXT>
</DOC>
<DOC>
<DOCID>LN-20020726043</DOCID>
<DOCNO>LN-20020726043</DOCNO>
<DATE>07/26/02</DATE>
<TEXT>
NEW YORK - Americká Sněmovna reprezentantů ve středu navečer ze svých řad vyloučila Jamese Traficanta (61), demokrata z Ohia, který byl letos v dubnu usvědčen z korupce, vydírání a finančních podvodů. Jde o teprve druhé vyloučení amerického zákonodárce od občanské války. Předtím potkal podobný osud jednoho z kongresmanů v roce 1980. Pro Traficantovo vydání spravedlnosti se vyslovilo 420 poslanců, proti hlasoval jediný. Hlasování následovalo týden poté, co etická komise Sněmovny reprezentantů rozhodla, že Traficant, poprvé zvolený do Kongresu v roce 1984, porušil parlamentní etiku. Jediným poslancem, který hlasoval proti jeho vyloučení, byl kalifornský demokrat Gary Condit. Ten má sám na krku aféru se stážistkou Chandrou Levyovou, která byla později nalezena mrtvá. Traficantovi hrozí sedmiletý trest vězení. Výše trestu má být známa 30. července. Traficant vinu popřel a ve všech televizních stanicích zdůrazňoval, že je obětí spiknutí.
</TEXT>
</DOC>
<DOC>
<DOCID>LN-20020726044</DOCID>
<DOCNO>LN-20020726044</DOCNO>
<DATE>07/26/02</DATE>
<TITLE>
Muly a poníci byli podle novozélandských odborníků zdrojem nákazy snětí slezinnou.
</TITLE>
<GEOGRAPHY>WELLINGTON</GEOGRAPHY>
<TEXT>
Novozélandští vědci nalezli v antarktické dřevěné chatrči, kterou před devadesáti lety obýval britský polárník Robert Falcon Scott, spory smrtícího antraxu neboli sněti slezinné. Scott využíval tuto chatrč jako základnu při pokusu o dobytí jižního pólu v roce 1912. Od té doby nebyla základna nikým využívána sloužila jako lákadlo pro turisty. Bývalou Scottovu stanici, nacházející se na Evansově mysu asi 1500 kilometrů od jižního pólu, navštívila letos v únoru v rámci kampaně za rekonstrukci této historické památky také britská princezna Anna. "Od čtyřicátých let stanici navštívily tisíce lidí. Nebyl však zaznamenám žádný případ nákazy," řekl pro britskou BBC mluvčí Nadace pro správu antarktického dědictví Nigel Watson. Nic také nenaznačuje tomu, že by byl snětí slezinnou nakažen Scott nebo další členové jeho polární expedice. Zdrojem nákazy byli pravděpodobně mandžuští poníci a himálajské muly, nebo jejich potrava. Na počátku 20. století se totiž spory antraxu objevovaly především v Asii. I když podle vládních úředníků neohrožují objevené spory antraxu zdraví návštěvníků Scottovy základny, vědci z univerzity ve Waikatu zde již vyhlásili karanténu. "Spory nejsou pro lidi hrozbou, pokud nejsou vdechnuty ve větším množství nebo se nedostanou do otevřené rány," řekl pro agenturu AP mluvčí novozélandského ministra zdravotnictví doktor Douglas Lush. Fakt, že spory sněti slezinné přežily devadesát let v extrémních podmínkách, pro něj není překvapující. "Spory můžou přežívat v půdě desítky let," uvedl Lush. Laboratorně vytvořený antrax se nedávno objevil při několika dopisních útocích ve Spojených státech, kde po kontaktu se smrtelnými sporami sněti slezinné zahynulo pět lidí.
WELLINGTON - Novozélandští vědci nalezli v antarktické dřevěné chatrči, kterou před devadesáti lety obýval britský polárník Robert Falcon Scott, spory smrtícího antraxu neboli sněti slezinné. Scott využíval tuto chatrč jako základnu při pokusu o dobytí jižního pólu v roce 1912. Od té doby nebyla základna nikým využívána sloužila jako lákadlo pro turisty. Bývalou Scottovu stanici, nacházející se na Evansově mysu asi 1500 kilometrů od jižního pólu, navštívila letos v únoru v rámci kampaně za rekonstrukci této historické památky také britská princezna Anna. "Od čtyřicátých let stanici navštívily tisíce lidí. Nebyl však zaznamenám žádný případ nákazy," řekl pro britskou BBC mluvčí Nadace pro správu antarktického dědictví Nigel Watson. Nic také nenaznačuje tomu, že by byl snětí slezinnou nakažen Scott nebo další členové jeho polární expedice. Zdrojem nákazy byli pravděpodobně mandžuští poníci a himálajské muly, nebo jejich potrava. Na počátku 20. století se totiž spory antraxu objevovaly především v Asii. I když podle vládních úředníků neohrožují objevené spory antraxu zdraví návštěvníků Scottovy základny, vědci z univerzity ve Waikatu zde již vyhlásili karanténu. "Spory nejsou pro lidi hrozbou, pokud nejsou vdechnuty ve větším množství nebo se nedostanou do otevřené rány," řekl pro agenturu AP mluvčí novozélandského ministra zdravotnictví doktor Douglas Lush. Fakt, že spory sněti slezinné přežily devadesát let v extrémních podmínkách, pro něj není překvapující. "Spory můžou přežívat v půdě desítky let," uvedl Lush. Laboratorně vytvořený antrax se nedávno objevil při několika dopisních útocích ve Spojených státech, kde po kontaktu se smrtelnými sporami sněti slezinné zahynulo pět lidí.
</TEXT>
</DOC>
<DOC>
<DOCID>LN-20020726045</DOCID>
<DOCNO>LN-20020726045</DOCNO>
<DATE>07/26/02</DATE>
<TEXT>
U Antarktidy uvízl i záchranný ledoborec. Neprostupná vrstva ledu u Antarktidy nyní vězní již dvě lodi: německé výzkumné plavidlo Magdalena Oldendorff (vpravo), které zde uvízlo začátkem června, i argentinský ledoborec Almirante Irizar, který před několika dny přijel na jeho záchranu. Oznámilo to argentinské námořnictvo. Podle něj bylo příčinou selhání záchranné mise výrazné zhoršení počasí v souvislosti s tím, jak na jižní polokouli již definitivně zavládla tuhá zima. Vrtulníky z paluby ledoborce nyní hledají místa, kde je vrstva ledu nejtenčí - právě tudy by se ledoborec mohl dostat na volné moře. Pokud se mu to nepodaří, obě lodi budou uvězněné v ledu až do tamního jara. Většinu lidí z německé lodi zachránily před několika týdny vrtulníky a obě plavidla prý mají dostatek zásob, aby jejich posádky zimu přežily.
</TEXT>
</DOC>
<DOC>
<DOCID>LN-20020726046</DOCID>
<DOCNO>LN-20020726046</DOCNO>
<DATE>07/26/02</DATE>
<TITLE>
Francouzský prezident obvinil šéfa rozvědky z toho, že vyšetřoval jeho aféry ilegálním způsobem
</TITLE>
<TEXT>
Výkupné ve výši tři miliony dolarů měla v roce 1988 tajně zaplatit tehdejší vláda Jacquesa Chiraka Íránu za propuštění pěti francouzských rukojmích, která drželi libanonští povstalci.
PAŘÍŽ - Francouzská pravicová vláda se krátce po svém nástupu k moci rozhodla, že vymění vedení špionážní služby DGSE. Středeční odvolání jejího šéfa Jeana-Clauda Cousserana přitom přišlo pouhý měsíc poté, co nedávno znovuzvolený prezident Jacques Chirac dal v médiích najevo podezření, že DGSE a domácí kontrarozvědka DST v minulosti prošetřovaly jeho finanční transakce nelegálním způsobem. Na místo Cousserana byl na pravidelném společném zasedání Chiraka a jeho vlády jmenován 61letý diplomat a nynější velvyslanec v Portugalsku Pierre Brochand. Podle listu Le Monde měla nezákonná vyšetřování probíhat ještě za bývalé socialistické vlády. Chirakovo podezření se vedle šéfa špionážní služby Cousserana vztahuje i na tehdejšího šéfa domácí kontrarozvědky DST Jeana-Jacquese Pascala. Deník Le Monde psal již v červnu o tom, že Cousserana i Pascala čeká odvolání poté, co pravice zvítězila v prezidentských i parlamentních volbách. Pascala pak skutečně v úřadu 3. července nahradil bývalý Chirakův poradce Pierre Bousquet de Fleurian. Francouzský prezident je přesvědčen o tom, že Cousseran i Pascal dali příkaz či povolili vyšetřování jeho styků s libanonským premiérem Rafíkem Harírím a bývalým předsedou zkrachovalé japonské banky Tokyo Sowa Bank Šóičim Osadou. Podle Chiraka se špionážní služba i kontrarozvědka podílely na rozdmýchávání starých pověstí, podle nichž bylo Íránu v roce 1988 tajně zaplaceno výkupné za propuštění pěti francouzských rukojmích - většinou novinářů a diplomatů - v Libanonu. Tamní povstalci měli totiž úzké vazby právě s Teheránem. Část výkupného si ale měli ponechat francouzští politici. Chirac, který byl v té době premiérem, vždy popíral, že by jeho vláda výkupné zaplatila. Předseda francouzské Socialistické strany Franćois Hollande ale odmítl, že by se bývalá socialistická vláda pokoušela využít tajných služeb k prošetřování prezidentovy minulosti.
</TEXT>
<HEADING>
Pod tlakem veřejnosti
</HEADING>
<TEXT>
Britská BBC zmiňuje uniklý vnitřní dokument tajné služby, který hovoří o tom, že francouzská strana zaplatila výkupné ve výši tři miliony dolarů (102 milionů korun). Chirac, jehož konzervativní vláda byla po svém vítězství v roce 1986 pod obrovským tlakem veřejnosti a potřebovala situaci s rukojmími vyřešit co nejrychleji, tvrdí, že propuštění rukojmích bylo v roce 1988 dosaženo klidným přesvědčováním Teheránu. Uniklý dokument ale také hovoří o tom, že ze zmíněné sumy měl mít osobní prospěch tehdejší ministr vnitra Charles Pasqua. Ten však obvinění označil za politicky motivovaná.
Britská BBC zmiňuje uniklý vnitřní dokument tajné služby, který hovoří o tom, že francouzská strana zaplatila výkupné ve výši tři miliony dolarů (102 milionů korun). Chirac, jehož konzervativní vláda byla po svém vítězství v roce 1986 pod obrovským tlakem veřejnosti a potřebovala situaci s rukojmími vyřešit co nejrychleji, tvrdí, že propuštění rukojmích bylo v roce 1988 dosaženo klidným přesvědčováním Teheránu. Uniklý dokument ale také hovoří o tom, že ze zmíněné sumy měl mít osobní prospěch tehdejší ministr vnitra Charles Pasqua. Ten však obvinění označil za politicky motivovaná.
</TEXT>
</DOC>
<DOC>
<DOCID>LN-20020726047</DOCID>
<DOCNO>LN-20020726047</DOCNO>
<DATE>07/26/02</DATE>
<TITLE>
Šíření chorob mezi lidmi bez přístřeší dělá stále větší vrásky moskevským hygienikům. Radnice i policie se ale od problému bezdomovců distancují.
</TITLE>
<GEOGRAPHY>MOSKVA</GEOGRAPHY>
<TEXT>
Pod Leninovým pomníkem na Komsomolském náměstí v Moskvě leží muž. Pro odpočinek se usalašil u pravé nohy vůdce, kam v odpoledním vedru padá největší stín. Je oblepený mouchami a neuvěřitelně páchne. Desítky podobně zmožených bezdomovců - alkoholem, chorobami a sluncem - leží v těchto horkých letních dnech přímo na chodnících po celé Moskvě. Lékaři přiznávají, že jsou nebezpečným zdrojem nákazy. V Moskvě je v současné době podle oficiálních údajů na 100 000 dospělých bezdomovců, z nichž většina pochází z jiných částí země. Polehávají většinou kolem nádraží a každý, kdo se chce dostat na vlak na Jaroslavlském, Kazaňském, Leningradském či Kyjevském nádraží, musí překračovat bezvládná špinavá těla posetá krvácejícími ranami a hnisavými vředy. Podle pracovníků humanitární organizace Lékaři bez hranic se hygienická situace v Moskvě v poslední době výrazně zhoršila a onemocnění bezdomovců svrabem, tuberkulózou, kožními a pohlavními nemocemi dosáhlo kritické úrovně. Nynější stav se údajně blíží tomu, co bylo v Moskvě před osmi lety.
</TEXT>
<HEADING>
Stěhování na okraj města
</HEADING>
<TEXT>
Moskevské vedení se mezitím rozhodlo zrušit jedinou ošetřovnu, kde se zástupy tuláků mohly zdarma nechat odvšivit, umýt a vyčistit oděv. Jediným řešením je podle něj přestěhování ošetřovny pro bezdomovce na okraj Moskvy. Domnívá se, že podobné zařízení nepatří do centra města. To však humanitární organizace odmítá s tím, že bezdomovci nebudou vyhledávat tak vzdálené dezinfekční zařízení. Většina z nich totiž "bydlí" přímo v centru Moskvy, v okolí nádraží a tržišť, kde si zároveň hledají obživu. Policie si nanejvýš všímá dětských bezdomovců. Děti se totiž musejí v poslední době z ulic "odklízet" kvůli nařízení prezidenta. Dospělé tuláky většinou nechává ležet na chodnících, pokud nepáchají výtržnosti a neobtěžují kolemjdoucí. "My nejsme žádné léčebny. Nemůžeme je ani dát mezi ostatní vězně. Vždyť by tam způsobili epidemii," tvrdí policista před Jaroslavlským nádražím. Desítky podnapilých lidí tam v naději utržit nějaký rubl odhalují své vředy a ukazují je kolemjdoucím s tím, že potřebují peníze na léky. Jakmile však shromáždí pár desítek rublů, odcházejí do stánku pro pivo nebo vodku. Podle policie by tento problém měla řešit radnice, ta se ale brání. "Ti lidé mají jinou mentalitu a styl života. Nechtějí dodržovat předpisy v útulcích, nestojí o hygienu. Nemůžeme je donutit k práci ani k čistotě," říká místostarosta Moskvy Valerij Šancev. Podle moskevských radních je v Moskvě dostatek míst, kam se bezdomovci mohou obrátit o pomoc. Ve 12 noclehárnách je podle náměstka předsedy moskevského výboru sociální ochrany Vladimira Kurušina 1600 míst, která zdaleka nejsou obsazena. Bezdomovci však podle něj o pobyt v těchto zařízeních nestojí.
Moskevské vedení se mezitím rozhodlo zrušit jedinou ošetřovnu, kde se zástupy tuláků mohly zdarma nechat odvšivit, umýt a vyčistit oděv. Jediným řešením je podle něj přestěhování ošetřovny pro bezdomovce na okraj Moskvy. Domnívá se, že podobné zařízení nepatří do centra města. To však humanitární organizace odmítá s tím, že bezdomovci nebudou vyhledávat tak vzdálené dezinfekční zařízení. Většina z nich totiž "bydlí" přímo v centru Moskvy, v okolí nádraží a tržišť, kde si zároveň hledají obživu. Policie si nanejvýš všímá dětských bezdomovců. Děti se totiž musejí v poslední době z ulic "odklízet" kvůli nařízení prezidenta. Dospělé tuláky většinou nechává ležet na chodnících, pokud nepáchají výtržnosti a neobtěžují kolemjdoucí. "My nejsme žádné léčebny. Nemůžeme je ani dát mezi ostatní vězně. Vždyť by tam způsobili epidemii," tvrdí policista před Jaroslavlským nádražím. Desítky podnapilých lidí tam v naději utržit nějaký rubl odhalují své vředy a ukazují je kolemjdoucím s tím, že potřebují peníze na léky. Jakmile však shromáždí pár desítek rublů, odcházejí do stánku pro pivo nebo vodku. Podle policie by tento problém měla řešit radnice, ta se ale brání. "Ti lidé mají jinou mentalitu a styl života. Nechtějí dodržovat předpisy v útulcích, nestojí o hygienu. Nemůžeme je donutit k práci ani k čistotě," říká místostarosta Moskvy Valerij Šancev. Podle moskevských radních je v Moskvě dostatek míst, kam se bezdomovci mohou obrátit o pomoc. Ve 12 noclehárnách je podle náměstka předsedy moskevského výboru sociální ochrany Vladimira Kurušina 1600 míst, která zdaleka nejsou obsazena. Bezdomovci však podle něj o pobyt v těchto zařízeních nestojí.
</TEXT>
</DOC>
<DOC>
<DOCID>LN-20020726048</DOCID>
<DOCNO>LN-20020726048</DOCNO>
<DATE>07/26/02</DATE>
<TITLE>
Zvládne Součková reformu nemocniční sítě?
</TITLE>
<TEXT>
Ministryně zdravotnictví Marie Součková se zčerstva pustila do práce, jako by chtěla dokázat, proč ji premiér do funkce delegoval. Ve středu stačila definitivně zarazit transformaci Nemocnice Na Homolce v obecně prospěšnou společnost, kterou tak podporoval její předchůdce. A bezprostředně po svém uvedení na ministerstvo začala seznamovat veřejnost s úmyslem restrukturalizovat síť českých nemocnic. O potřebnosti takového kroku se diskutuje už mnoho let, všichni schvalují záměr snížit počet takzvaných akutních lůžek ve prospěch následné péče. Žádný ministr zdravotnictví však dosud nenašel odvahu se do tohoto kyselého jablka pořádně zakousnout. Nemocnice, které budou vyřazeny ze sítě akutních lůžek, se budou pochopitelně bránit a lobbovat pomocí argumentů o dostupnosti, navíc budou hledat podporu na místní i krajské úrovni. Tady bude muset být ministerstvo "silné v kramflecích". Optimalizace nemocniční sítě je nutná, pro někoho bude možná bolestná, ale ve svém důsledku užitečná, protože pracoviště, která reformu přežijí, budou personálně, technicky i finančně na výši a nebudou zápasit o holé přežití, jak se dnes děje mnohým nemocnicím. Racionalizaci obrovských peněžních toků směřujících do českého zdravotnictví Marii Součkové nikdo vyčítat nebude. I když bude reforma nemocniční sítě transparentní, bude ministryně pod značným tlakem. Pokud by se zasekla na prvním větším úkolu, nebude to dobrá zpráva. Další spokojený spáč v budově na Palackého náměstí je to poslední, co české zdravotnictví potřebuje.
</TEXT>
</DOC>
<DOC>
<DOCID>LN-20020726049</DOCID>
<DOCNO>LN-20020726049</DOCNO>
<DATE>07/26/02</DATE>
<TITLE>
USA spojily síly s totalitními režimy
</TITLE>
<TEXT>
Důkazů o tom, že vláda George W. Bushe nebere na mezinárodní scéně příliš ohledy na mínění svých spojenců a prosazuje především americké zájmy, valem přibývá. Nejkřiklavějšími příklady je odmítnutí kjótského protokolu o ochraně ovzduší, zavedení tarifů na dovoz oceli a spory o imunitu amerických vojáků v zahraničí, které málem zlikvidovaly Mezinárodní trestní soud ještě předtím, než vznikl. Zatím poslední důkaz růstu amerického unilateralismu přinesla středeční bitva na půdě OSN. Washington se na poslední chvíli snažil zablokovat dodatek k úmluvám o zákazu mučení vězňů. Neuspěl, což někteří pozorovatelé začali hned slavit jako velké evropské vítězství. Evropa prý vidí, že když chce, Spojeným státům se postavit dokáže. Zda skutečně vyhrála Evropa, je sporné. Body si ale zcela jistě odvezou země jako Čína, Írán, Kuba, Libye a Súdán, které jsou obviňovány z hrubých přestupků proti lidským právům a nehumánního zacházení s vězni. Právě po jejich boku Američané proti dohodě bojovali. Americké tažení bylo navíc poněkud zbytečné. Protokol o mučení byl sice přijat na úrovni výboru a zřejmě hladce projde i Valným shromážděním, závazný ale bude jen pro země, které ho podepíší. A k tomu USA nikdo nedonutí. Svým bojem v OSN tak jen pro mnoho lidí potvrdily podezření, že se zajatci na Guantánamu se podle mezinárodních úmluv nezachází.
</TEXT>
</DOC>
<DOC>
<DOCID>LN-20020726050</DOCID>
<DOCNO>LN-20020726050</DOCNO>
<DATE>07/26/02</DATE>
<TITLE>
Podle ekonomů snížení sazeb nic nezmůže
</TITLE>
<TEXT>
Česká národní banka opět šokovala trh. Snížení klíčových úrokových sazeb se sice očekávalo, ale že jim centrální bankéři dovolí spadnout o tolik, bylo velké překvapení. Nejodvážnější odhady analytiků předpokládaly pokles o půl procentního bodu. ČNB všechny trumfla - sazby šly dolů o tři čtvrtě bodu. Taková razance zatím neměla obdoby! Důvod? Silná koruna a pomalé oživení v Evropě. Ekonomové se ovšem přestali culit pod vousy a začali se centrální bance posmívat nahlas. Nejoptimističtější prognózy tvrdí, že snížené sazby "možná" pomůžou "mírně" oslabit kurs. Velkou šanci jim ale nikdo nedává. Za posilováním měny totiž nestojí zahraniční kapitál nalákaný výnosy z vysokých úroků. Snížení sazeb tak prý nic nezmůže. V tuto chvíli jsou totiž sazby v tuzemsku už o čtvrt procenta pod úrovní eurozóny. Pár dobrých chlupů se ale na ČNB nechat musí. Vývoj inflace, která v červenci pravděpodobně klesne pod jedno procento, je pro krok centrální banky dobré zdůvodnění. Také budoucnost vypadá v tomto směru růžově. Deficitní rozpočty na růst cenové hladiny nijak zvlášť netlačí a rovněž podniky ustupují tlakům na pokles cen. Není důvod sazby nesnižovat. A navíc: až kouzlo nižších sazeb přestane na kurs koruny působit, vyjde centrální banku intervence levněji.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020726051</DOCID>
<DOCNO>LN-20020726051</DOCNO>
<DATE>07/26/02</DATE>
<TITLE>
Vzestup mladých politických kariéristů je podivným znamením
</TITLE>
<TEXT>
Nástup Bohuslava Sobotky na post ministra financí je projevem zvláštního jevu naší současnosti: ve stopách Stanislava Grosse tu kráčí další mladý úspěšný muž, jehož veškerá dospělá životní zkušenost je omezena světem politiky. Tak jako Gross, ani Sobotka nikdy neměl kromě sociálnědemokratické politiky jiné povolání. Oba vystudovali právnickou fakultu, studium ovšem, alespoň v Grossově případě, nemělo charakter profesní přípravy - svou diplomovou práci opisoval z materiálů ČNB již jako předseda poslaneckého klubu ČSSD. V době, kdy jejich vrstevníci cestovali, metodou pokusu a omylu sbírali životní zkušenosti a zážitky z různých prostředí a rolí, Gross a Sobotka oblékli saka a vrhli se do politiky.
</TEXT>
<HEADING>
Ten zvláštní svět
</HEADING>
<TEXT>
Jejich úspěch mluví sám za sebe. Gross je stálicí žebříčků popularity politiků a Sobotka jej může následovat. V obou zjevně musí vedle kázně a trpělivosti být ještě něco, čím si získali důvěru svých zkušenějších kolegů v poslaneckém klubu, a nikdo nemluví o tom, že by byli nezralí. Parlamentní svět, který poskytuje svým obyvatelům veškerý servis od počítačů, aut, řidičů přes byt až po zimní prázdniny na chatě v Harrachově, musí tyto mladíky nějak poznamenat. Tomu, kdo chce, dodá kontakty k zařizování čehokoliv, i veškeré nezbytné lidské vztahy - Grossovi dodal manželku. Jsou tam lidé často velice schopní, ale zároveň v určitém smyslu průměrní - reprezentují průměrného voliče. Je samozřejmě rozdíl, když někdo do tohoto světa přijde jako hotový člověk, který si od něj udržuje odstup, anebo když je to to jediné, co jste v životě poznali. Zatímco o Sobotkovi skoro nic nevíme, Gross je už známá tvář. Jenže jako bychom o něm taky nevěděli skoro nic. Vlastně zde není co vědět a není se koho ptát - straničtí kolegové toho moc zajímavého neřeknou. Ze všech Grossových veřejných vystoupení a mediálních profilů vyčnívá jako základní charakteristika průměrnost a nenáročnost. Průměrné, nenáročné zájmy - jak radil neúspěšnému mladému politikovi Březinovi jeho mediální stratég, žádný squash, žádný golf. Průměrné umrtvující funkcionářské vyjadřování. Průměrné dovolené, průměrně nevkusné vybavení bytu. I jeho poklesky a podlehnutí lákadlům moci jsou průměrné a bez fantazie: záliba v jízdách limuzínou s blikajícím majáčkem, zdarma půjčené audi jeho manželky. Kompetentní, byť bezbarvý manažer je v politice lepší než nic. Ale u Grosse nejen že absentují čitelné názory, ale jako by vůbec nebylo co číst. Těžko tušit, jaký má vztah k věcem, jimiž se zabývá. Každý ministr hlasuje ve vládě i o věcech nesouvisejících s jeho resortem, ministr vnitra pak řeší problémy spojené s určitými etickými dilematy, které leckdo prožívá osobně, jako například hranice trestní odpovědnosti mladistvých, míra represivnosti trestní politiky, postoj k užívání drog. Bylo by uklidňující vidět, že vedle expertních doporučení, jež se koneckonců často mění podle módy, se uplatňuje i nějaká životní zkušenost. Ale kde ji vlastně člověk nevybavený žádným "předpolitickým" životem bere? I jinde ve světě přibývá úzce zaměřených politických profesionálů. Ale lidé si pořád do nejvyšších funkcí vybírají pokud možno někoho, jehož život představuje vzor a inspiraci, kdo budí důvěru právě tím, že pro něj politika není alfou i omegou, u koho je jasné, odkud přichází a kam jde. Jak by se asi jeden z našich úspěšných mladých politiků vyjímal v takové americké prezidentské kampani vedle Johna McCaina, národního hrdiny, který strávil pět let v severovietnamském zajetí jako sestřelený stíhací pilot? George W. Bush vedle něj působil jako floutek, který v životě dohromady nic nedokázal a ničím vážným se nezabýval. Bush ovšem vedle v posledku úspěšné podnikatelské kariéry mimo jiné pilotoval stíhačky a získal titul MBA na Harvard Business School - obě tyto kvalifikace by ho u nás zařadily do elitní skupiny pár stovek, ne-li desítek lidí. I Bill Clinton, který platil za člověka, který v životě nepoznal nic jiného než politiku, stačil mimo jiné studovat na prestižním stipendiu v britském Oxfordu, navštívit ještě jako student země za železnou oponou a doma pak aspoň chvíli učil na univerzitě. Vzestup mladých profesionálních kariéristů odnikud je podivným znamením. Buď jsou lidé přesyceni muži silných názorů a silných gest, kteří dominovali naší polistopadové politice. Anebo platí, že v každé době přitahuje největší talenty a osobnosti určitá sféra života společnosti, a politika právě dnes tou sférou není. Pak ale není jasné, kam se všechny ty talenty a osobnosti poděly.
Jejich úspěch mluví sám za sebe. Gross je stálicí žebříčků popularity politiků a Sobotka jej může následovat. V obou zjevně musí vedle kázně a trpělivosti být ještě něco, čím si získali důvěru svých zkušenějších kolegů v poslaneckém klubu, a nikdo nemluví o tom, že by byli nezralí. Parlamentní svět, který poskytuje svým obyvatelům veškerý servis od počítačů, aut, řidičů přes byt až po zimní prázdniny na chatě v Harrachově, musí tyto mladíky nějak poznamenat. Tomu, kdo chce, dodá kontakty k zařizování čehokoliv, i veškeré nezbytné lidské vztahy - Grossovi dodal manželku. Jsou tam lidé často velice schopní, ale zároveň v určitém smyslu průměrní - reprezentují průměrného voliče. Je samozřejmě rozdíl, když někdo do tohoto světa přijde jako hotový člověk, který si od něj udržuje odstup, anebo když je to to jediné, co jste v životě poznali. Zatímco o Sobotkovi skoro nic nevíme, Gross je už známá tvář. Jenže jako bychom o něm taky nevěděli skoro nic. Vlastně zde není co vědět a není se koho ptát - straničtí kolegové toho moc zajímavého neřeknou. Ze všech Grossových veřejných vystoupení a mediálních profilů vyčnívá jako základní charakteristika průměrnost a nenáročnost. Průměrné, nenáročné zájmy - jak radil neúspěšnému mladému politikovi Březinovi jeho mediální stratég, žádný squash, žádný golf. Průměrné umrtvující funkcionářské vyjadřování. Průměrné dovolené, průměrně nevkusné vybavení bytu. I jeho poklesky a podlehnutí lákadlům moci jsou průměrné a bez fantazie: záliba v jízdách limuzínou s blikajícím majáčkem, zdarma půjčené audi jeho manželky. Kompetentní, byť bezbarvý manažer je v politice lepší než nic. Ale u Grosse nejen že absentují čitelné názory, ale jako by vůbec nebylo co číst. Těžko tušit, jaký má vztah k věcem, jimiž se zabývá. Každý ministr hlasuje ve vládě i o věcech nesouvisejících s jeho resortem, ministr vnitra pak řeší problémy spojené s určitými etickými dilematy, které leckdo prožívá osobně, jako například hranice trestní odpovědnosti mladistvých, míra represivnosti trestní politiky, postoj k užívání drog. Bylo by uklidňující vidět, že vedle expertních doporučení, jež se koneckonců často mění podle módy, se uplatňuje i nějaká životní zkušenost. Ale kde ji vlastně člověk nevybavený žádným "předpolitickým" životem bere? I jinde ve světě přibývá úzce zaměřených politických profesionálů. Ale lidé si pořád do nejvyšších funkcí vybírají pokud možno někoho, jehož život představuje vzor a inspiraci, kdo budí důvěru právě tím, že pro něj politika není alfou i omegou, u koho je jasné, odkud přichází a kam jde. Jak by se asi jeden z našich úspěšných mladých politiků vyjímal v takové americké prezidentské kampani vedle Johna McCaina, národního hrdiny, který strávil pět let v severovietnamském zajetí jako sestřelený stíhací pilot? George W. Bush vedle něj působil jako floutek, který v životě dohromady nic nedokázal a ničím vážným se nezabýval. Bush ovšem vedle v posledku úspěšné podnikatelské kariéry mimo jiné pilotoval stíhačky a získal titul MBA na Harvard Business School - obě tyto kvalifikace by ho u nás zařadily do elitní skupiny pár stovek, ne-li desítek lidí. I Bill Clinton, který platil za člověka, který v životě nepoznal nic jiného než politiku, stačil mimo jiné studovat na prestižním stipendiu v britském Oxfordu, navštívit ještě jako student země za železnou oponou a doma pak aspoň chvíli učil na univerzitě. Vzestup mladých profesionálních kariéristů odnikud je podivným znamením. Buď jsou lidé přesyceni muži silných názorů a silných gest, kteří dominovali naší polistopadové politice. Anebo platí, že v každé době přitahuje největší talenty a osobnosti určitá sféra života společnosti, a politika právě dnes tou sférou není. Pak ale není jasné, kam se všechny ty talenty a osobnosti poděly.
</TEXT>
</DOC>
<DOC>
<DOCID>LN-20020726052</DOCID>
<DOCNO>LN-20020726052</DOCNO>
<DATE>07/26/02</DATE>
<TITLE>
Mohou vůbec komentátoři německých listů psát o Česku jinak?
</TITLE>
<TEXT>
Češi a Němci mají mnoho společného. Jedním z nejnovějších, o to však intenzivněji pociťovaných rysů vzájemnosti je prý přání být oblíben, neřkuli milován. Na stránkách novin a časopisů je však lásky pramálo. Média tu jistě nejsou od toho, aby vyjadřovala své sympatie, jenomže co s námi, když jinak myslet nechceme či neumíme? Zvláště když se může pocit nenaplněných nadějí či dokonce křivdy u řady čtenářů posilovat při srovnání třeba s Polskem. Když letos koncem června požadoval Edmund Stoiber, konzervativní kandidát na post spolkového kancléře, od Polska zrušení tzv. Bierutových dekretů, chtěl tak nejspíš dosáhnout jisté vyváženosti v předvolební vstřícnosti vůči potenciálním voličům z řad vyhnanců. Bierutovy dekrety zřejmě měly slezským Němcům vytvořit účelovou paralelu k tomu, co pro sudetské Němce představují tzv. Benešovy dekrety. Společným jmenovatelem konkrétních úseků v historii polského, resp. československého zákonodárství měla být zejména ustanovení ohledně vyvlastnění či zbavení určitých občanských práv osob německé národnosti. Právě v rovině vyvlastňování přitom došlo v průběhu dalších desetiletí v obou zemích k odlišnému vývoji. Zatímco československé restituční zákony usilovaly po roce 1989 o zmírnění poválečných nespravedlivostí alespoň pro občany naší země, polská legislativa ponechala zákon z roku 1946 o znárodnění zásadních hospodářských sektorů v platnosti dodnes. Právě tato skutečnost, tj. nadále trvající důsledky vyvlastňování jak Poláků, tak Němců, přitom představuje z pohledu některých německých médií polehčující okolnost při posuzování polského vyrovnávání se s minulostí. Přinejmenším v poměru k českým "diskriminačním" pokusům o alespoň dílčí nápravu.
</TEXT>
<HEADING>
Předsudky a komentáře
</HEADING>
<TEXT>
V Německu začíná předvolební boj a nedávno se volilo i v Česku. Volby v žádné ze sousedních zemí si německá média nemohou nechat ujít. V praxi to znamená, že se zintenzivní běžné informování a mimoto se danou zemí zabývá i řada komentářů. Má smysl ještě komentovat tyto komentáře? Někdy není zbytí. Svět německých tištěných médií zaznamenává v poslední době paradoxní vývoj. Zatímco se finanční situace tiskovin, a to zejména deníků, v důsledku bankrotu "new economy" a s ním spojeného úbytku reklamní inzerce nachází v hluboké krizi, politický význam těchto médií nezadržitelně stoupá. Na rozdíl od elektronických médií, kterým lukrativní reklamní čas může zajistit uspokojivé zisky. Od jejich obsahové stránky však většina diváků očekává jediné - politický marketing. Političtí stratégové tak pro dlouhodobou diskusi jednoznačně upřednostňují "chudý", leč "seriózní" svět mezi novinovými řádky. Druhý důvod pro ohlédnutí za nedávnými komentáři německých listů je neméně závažný. Jde o to, že v novinářské branži doposud přežívají jisté předsudky, které je třeba nejprve poznat a následně i překonat. Jedním z takových předsudků je tvrzení, že nás, Čechy, Frankfurter Allgemeine Zeitung (FAZ) coby bašta německého konzervativismu "nemá rád". To levicově liberální Süddeutsche Zeitung prý nám Čechům ledacos promine - v rámci tažení proti konzervativismu, včetně toho sudetoněmecké provenience. Českému čtenáři může taková interpretace připadat pravděpodobná, přesto si troufám tvrdit, že je chybná. Každý seriózní deník - a oba zmíněné k nim zaručeně patří - musí dbát především na své názorové zaměření, potažmo svou cílovou skupinu. Česko, resp. působení jeho hlavních představitelů směr takových názorových konfrontací zpravidla neurčuje. Jistě, byly výjimky. Například Václav Havel, když přišel v 90. letech s konceptem nepolitické politiky, či Václav Klaus s mechanickým receptem na budování reálného kapitalismu. Ale to je už dávno.
</TEXT>
<HEADING>
Využijme čas
</HEADING>
<TEXT>
Ať chceme, či ne, na mapě německých deníků dnes Česko figuruje především jako objekt. To ještě nemusí znamenat úplnou neutralitu. Žádný útok, k němuž se jejich komentátoři odhodlají, nemůže narušit obecně ideové - ať už konzervativní, nebo liberální - principy daného listu. Proto snad nepřekvapí, že FAZ v zásadním komentáři k výsledkům českých voleb končí po nadějném rozběhu u dekretů coby opia české demokracie. V dobách svého vzniku i v době dnešní. Zdejší politika bezpochyby potřebuje více empatie a více vážnosti v přístupu k historickým dilematům. Klíčovou roli však lze tzv. Benešovým dekretům přisuzovat snad jen na pozadí diskuse o tom, jaký morálně-právní kánon má EU prosazovat při reflexi doby poválečné a studenoválečné a má-li ze svého vítězství v druhém jmenovaném konfliktu dodnes vyvozovat nějaké důsledky. Právě k této diskusi se německý konzervativismus prostřednictvím FAZ dlouhodobě hlásí. Podobně nepřekvapí ani portrét vítěze voleb Vladimíra Špidly v Süddeutsche Zeitung, ve kterém se hovoří o jeho zahraničněpolitické neobratnosti. Tu prý mj. projevil i v rozhovoru pro tento list. Portrét však končí slovy nejmenovaného diplomata, podle něhož patří k dobrým vlastnostem Vladimíra Špidly, že si "nechá poradit". Tento vyčkávací, nicméně otevřený postoj provázel většinu "nekonzervativních" německých deníků. Lze přitom říci, že největší sympatie vůči "české změně" se spíš projevovaly ochotou poskytnout čas než nadšením. Reportér týdeníku Die Zeit chtěl původně velký předvolební materiál nazvat Nechte Čechy na pokoji. Neudělal to jedině proto, že tento titul použil již před několika roky. Což o to. Čas Česko bezpochyby dostane: většina německých médií se beztak již obrátila jinam. Půjde o to ten čas správně využít. Když k ničemu jinému, tak alespoň k překonání obav o názorovou orientaci cizích listů. Nestačí snad, že chceme být tak jako tak milováni?
Ať chceme, či ne, na mapě německých deníků dnes Česko figuruje především jako objekt. To ještě nemusí znamenat úplnou neutralitu. Žádný útok, k němuž se jejich komentátoři odhodlají, nemůže narušit obecně ideové - ať už konzervativní, nebo liberální - principy daného listu. Proto snad nepřekvapí, že FAZ v zásadním komentáři k výsledkům českých voleb končí po nadějném rozběhu u dekretů coby opia české demokracie. V dobách svého vzniku i v době dnešní. Zdejší politika bezpochyby potřebuje více empatie a více vážnosti v přístupu k historickým dilematům. Klíčovou roli však lze tzv. Benešovým dekretům přisuzovat snad jen na pozadí diskuse o tom, jaký morálně-právní kánon má EU prosazovat při reflexi doby poválečné a studenoválečné a má-li ze svého vítězství v druhém jmenovaném konfliktu dodnes vyvozovat nějaké důsledky. Právě k této diskusi se německý konzervativismus prostřednictvím FAZ dlouhodobě hlásí. Podobně nepřekvapí ani portrét vítěze voleb Vladimíra Špidly v Süddeutsche Zeitung, ve kterém se hovoří o jeho zahraničněpolitické neobratnosti. Tu prý mj. projevil i v rozhovoru pro tento list. Portrét však končí slovy nejmenovaného diplomata, podle něhož patří k dobrým vlastnostem Vladimíra Špidly, že si "nechá poradit". Tento vyčkávací, nicméně otevřený postoj provázel většinu "nekonzervativních" německých deníků. Lze přitom říci, že největší sympatie vůči "české změně" se spíš projevovaly ochotou poskytnout čas než nadšením. Reportér týdeníku Die Zeit chtěl původně velký předvolební materiál nazvat Nechte Čechy na pokoji. Neudělal to jedině proto, že tento titul použil již před několika roky. Což o to. Čas Česko bezpochyby dostane: většina německých médií se beztak již obrátila jinam. Půjde o to ten čas správně využít. Když k ničemu jinému, tak alespoň k překonání obav o názorovou orientaci cizích listů. Nestačí snad, že chceme být tak jako tak milováni?
</TEXT>
</DOC>
<DOC>
<DOCID>LN-20020726053</DOCID>
<DOCNO>LN-20020726053</DOCNO>
<DATE>07/26/02</DATE>
<TITLE>
Jiří Loewy nemá rád české historiky. Zvláště ne ty, kteří vstoupili do veřejných diskusí o česko-německých vztazích ve 20. století. Čeští historikové by se zřejmě - soudě podle Loewyho textů uveřejňovaných v LN (např. 10. 5. a 22. 7.) - měli zabývat především sami sebou a svým svědomím, neboť a priori jsou "státní", "erární", "vládní" či alespoň "najatí". Sdružení historiků Historický klub je tak prý jakousi státní organizací (stálo by za to, pohlédnout do jeho dějin), erárními posluhovači jsou členové Společné česko-německé komise historiků. Vrcholem všeho je pak zřejmě kniha Rozumět dějinám. Ta se stala předmětem Loewyho pozornosti 22. 7. Ostře zkritizoval její autory za to, že se jim prý "podařilo vytunelovat a dodatečně překřtít na 'árijce' (!) téměř 200 tisíc Židů", což je "výkon hodný záznamu v Guinnessově knize rekordů". Právě toto má zřejmě zakládat onu "osvětimskou lež po česku". Loewy se zaměřuje na text knihy ze s. 216, v němž se píše: "Nacistické genocidě padlo za oběť 65 - 70 tisíc Židů a osob nacisty za Židy prohlášených. (Na celém území ČSR v hranicích z r. 1937 bylo včetně Židů zahubeno 360 000 osob.)" Srovnání se "lží po česku" ukáže, že pořadí vět je v knize právě opačné, než jak čtenáři vsugerovává Loewy. Vzhledem k tomu, že obrovské většině čtenářů LN není kniha dostupná, je takovýto postup zručnou manipulací. Ve skutečnosti jde o počet obětí z řad Židů žijících na území českých zemí; ostatně na s. 167 je uvedeno, že v průběhu okupace bylo v rámci akcí zahájených R. Heydrichem postupně likvidováno 70 - 80 tisíc českých Židů. Tato formulace však autorovi stati zřejmě v jeho rozhorlení unikla. V textu na s. 216 jde skutečně o naše nemilé přehlédnutí tiskové chyby. Je také pravda, že jsme neuváděli celkový počet židovských obětí okupace na území celé ČSR, a to proto, že se v knize zabýváme dějinami českoněmeckých vztahů na území dnešní ČR. Opravdu opravňuje tato chyba k tak věcně zkreslujícímu a urážlivému konstatování, že se dopouštíme "osvětimské lži po česku"? Z textu knihy jako celku vyplývá něco zcela jiného: židovským obětem okupace a holocaustu, a dokonce i mnohdy neospravedlnitelnému jednání s německy mluvícími Židy v době odsunu, je věnováno místo zcela odpovídající. Loewyho však zřejmě jiné než jím vybrané pasáže knihy nezajímají. Nestalo se mu to ostatně poprvé. Ve svých Zápiscích ochotníka (LN 10. 5.) brilantně odsoudil kvalifikované autory textu Historikové proti znásilňování dějin za státně autoritativní hlediska, a tak přehlédl větu, v níž se praví, že jeho autoři jen chtějí "uvést několik orientačních bodů pro příští diskusi". Také kniha Rozumět dějinám je příspěvkem do diskuse - nemůže totiž být ničím jiným. Reflektuje dnešní stav českého (a také německého) bádání. Jsme přesvědčeni, že jsme v ní postupovali odpovědně: ostatně to konstatují naše i zahraniční recenze a ohlasy, které zatím známe. Ačkoli si to někteří čeští novináři myslí, kniha nevznikla na aktuální objednávku. Základ textu byl psán v létě roku 2001 (!) pro ministerstvo školství a o rok později byl rozšířen a přepracován. V obou případech stát vydání zaplatil a stanovil termíny. Toť vše. Českým politikům slouží jen ke cti, že ani v nejmenším neukládali autorům, co a jak mají psát, ani jak má kniha vypadat. Stát ostatně, ať už u nás, či kdekoli jinde, přímo či nepřímo, financuje rozhodující část vědeckého výzkumu. Jde pouze o to, zda mohou "erární" historici pracovat svobodně - a to u nás naštěstí už 12 let mohou. Napsali jsme knihu o traumatickém období moderních českých, ale i německých dějin a snažili jsme se vyložit jeho události v co nejširším dějinném kontextu a s porozuměním pro lidské osudy v jeho soukolích. Že kniha také čelí aktualizované protičeské propagandě, instrumentalizující dějiny pro své potřeby, je kontext, do něhož vstoupila.
</TITLE>
<TEXT>
Poznámka vydavatele: Pan Loewy hovoří o "oficiózní, luxusně vypravené, za peníze daňových poplatníků draze pořízené vládní publikaci". Ve skutečnosti to znamená více než 400 stran rukopisu plus na 150 fotografií za pouhých 99,21 Kč (náklad byl 25 200). Pan Loewy zřejmě nenavštěvuje česká knihkupectví. J. Kořán
</TEXT>
</DOC>
<DOC>
<DOCID>LN-20020726054</DOCID>
<DOCNO>LN-20020726054</DOCNO>
<DATE>07/26/02</DATE>
<TITLE>
Ad LN 20. 7.: Přesvědčím Rakušany o bezpečnosti Temelína
</TITLE>
<TEXT>
Nový pan ministr vyhlíží a hovoří jako slušný člověk, ale nepozastavil se nad tím, že na ministerstvu pracuje 3700 lidí. Není to omyl? Co ti lidé dělají? Ministerstva obvykle neprojektují ani nestaví čističky vod, neprovozují laboratoře, skládky odpadu či jejich spalovny. MŽP ani neřídí nějaký větší počet podniků ovlivňujících životní prostředí. Mě to číslo doslova vyděsilo. A ještě něco, opravdu si pan Ambrozek myslí, že v ekologických hnutích jsou odborníci? Odborníci provádějí výzkum, založený na objektivním zkoumání skutečnosti, měří a vyhodnocují, píší vědecké práce, projektují a budují, zkrátka nesou také odpovědnost. Nemyslím si, že v ekologických hnutích převažují lidé uvedeného typu. Spíše jsou to nadšenci, kteří se sdružují dle svého zájmu, a jejich argumenty jsou založeny na převzatých informacích. Nemyslím si, že to jsou lidé vhodní pro státní službu, kde by měla být vyžadována profesionalita, korektnost a nezaujatost.
</TEXT>
</DOC>
<DOC>
<DOCID>LN-20020726055</DOCID>
<DOCNO>LN-20020726055</DOCNO>
<DATE>07/26/02</DATE>
<TITLE>
Ad LN 9. 7.: Děti režimu
</TITLE>
<TEXT>
Právě tak, jako v dnes už naštěstí zapomenutém Posledním slově Cestou hmyzu, sestupuje Mistr z výšin a pod paží si nese desky, které nám skrze něj posílá Bůh a v nichž je dopodrobna vylíčeno, co je správné, co je normální, co je slušné. Nemůže-li žena počít běžným způsobem, Mistr jí káže, ať se o umělé oplodnění nepokouší a děti prostě nemá. Chce-li člověk dosáhnout dočasného obluzení, Mistr mu káže víno, protože kdo se zapletl dejme tomu s marihuanou, "ten nemá přirozený rozum a cit". Připomeňme Ludvíku Vaculíkovi, že on sám žil podstatnou část svého života v režimu, který se i za něj pokoušel rozhodovat, co je přirozené, slušné a normální. Připomeňme mu rovněž, že on sám byl léta ženat s jednou ženou, zatímco děti plodil s druhou, což jeho úmysl rozdávat jakási veřejná vysvědčení o mravnosti či normalitě poněkud suspenduje. Připomeňme mu slova, která o něm napsal Václav Černý (v článku Ludvíka Vaculíka sny a skutečnost): "...mravní úvahy a rozvahy není téměř schopen - on je bytostná reakce, nikoli myšlení."
</TEXT>
</DOC>
<DOC>
<DOCID>LN-20020726056</DOCID>
<DOCNO>LN-20020726056</DOCNO>
<DATE>07/26/02</DATE>
<TITLE>
Ad LN 19. 7.: Šlo by to i bez peněz
</TITLE>
<TEXT>
Pan Fischer má pravdu v tom, že by šlo i bez peněz dosáhnout kladného výsledku referenda o vstupu do EU. Občané však dosud nebyli o EU, jejích cílech a výhodách integrace pravdivě a vyváženě informováni ani politiky, ani médii. Uveďme jen chyby ve zmíněném článku. Pan Fischer píše: Svoboda žádá od vlády desítky miliard korun navíc - jsou to jen desítky milionů, jak stojí v úvodníku pravdivě. Avšak titulek tohoto úvodníku - Chci přes sto milionů na propagaci EU pobouří převážnou většinu čtenářů. Působí tedy negativně. Pozitivní titulek - Budu spokojen i s těsnou podporou pro EU - je až na straně páté. A v ostatních denících je to horší. EU by se propagovala samočinně a dostatečně, pokud by jí média věnovala přiměřenou, vysoce odbornou pozornost a nezkreslovala příslušné informace nepřesnou, někdy i senzacechtivou formulací. Ta stovka milionů je opravdu potřebná: ale k tomu, abychom se zbavili podvědomých pocitů nepřátelství a nedůvěry, které v nás vytvořily záměrné informace za komunistického režimu, jež byly podpořeny negativními projevy privatizace.
Stanovisko autora: Za trapnou nepozornost se panu Jermářovi a všem čtenářům omlouvám. Petr Fischer
</TEXT>
</DOC>
<DOC>
<DOCID>LN-20020726057</DOCID>
<DOCNO>LN-20020726057</DOCNO>
<DATE>07/26/02</DATE>
<TITLE>
Ad LN 13. 7.: Že by konec fotbalové zábavy?
</TITLE>
<TEXT>
Zkrácený název článku Že by konec zábavy? nechtěně vystihuje situaci H. Kissingera v průběhu několika posledních let, kdy vycházejí najevo temné stránky jeho politické kariéry. Například v prosinci 2001 zveřejnil americký National Security Archive rozhovor mezi indonéským diktátorem Suhartem, prezidentem Fordem a státním tajemníkem Kissingerem. Z něho jasně vyplývá americký souhlas s okupací Východního Timoru, v jejímž průběhu byla vyvražděna čtvrtina Východotimořanů. V jiných oblastech světa má Kissinger také co vysvětlovat. Představení Kissingera jako "fotbalového fanouška" je opravdu nemístné. Kissinger se staví proti podléhání politiky mezinárodním soudům. Při existenci "tyranie soudců" v mezinárodní politice by se ion sám měl čeho obávat.
</TEXT>
</DOC>
<DOC>
<DOCID>LN-20020726058</DOCID>
<DOCNO>LN-20020726058</DOCNO>
<DATE>07/26/02</DATE>
<TITLE>
Ad LN 23. 7.: Škromach podle poučky
</TITLE>
<TEXT>
Naprosto souhlasím s ministrem Škromachem, že minimální mzda by měla dosahovat na úroveň 60 % průměrné mzdy. Kdo pracuje, musí mít prostředky na slušné živobytí, to je základní motivace člověka, aby pracoval. Pokud budu mít na výběr, zda pracovat a živořit, nebo nepracovat a živořit, racionálně se rozhodnu pro druhou variantu. Praxe je dnes taková, že malí zaměstnavatelé vyplácejí zaměstnancům oficiálně pouze minimální mzdu, ovšem aby zaměstnance motivovali, a zároveň nepřišli příliš zkrátka, načerno jim přilepšují nějakou tou tisícovkou do kapsy. Zaměstnanci mlčí, neboť o tuto částku nechtějí přijít, čímž se jim krátí odvody na zdravotní a sociální zabezpečení a zaměstnavatelé takto velmi levně zvyšují produktivitu zaměstnanců. Současně jim tak snižují průměrnou náhradu mzdy za dovolenou, zaměstnanci - než aby si ji vybrali - si dovolenou nechávají proplatit a samozřejmě, zaměstnavatelé takto krátí daně, čímž žijí na úkor ostatních daňových poplatníků. Kromě toho, pokud vzroste minimální mzda, nenastane situace, kdy malí zaměstnavatelé budou propouštět zaměstnance z důvodu, že by neměli prostředky na mzdy, protože každý zaměstnavatel zaměstnává jen pro provoz podniku nezbytně nutný počet zaměstnanců.
</TEXT>
</DOC>
<DOC>
<DOCID>LN-20020726059</DOCID>
<DOCNO>LN-20020726059</DOCNO>
<DATE>07/26/02</DATE>
<TITLE>
Ad LN 19. 7.: Bitva, nebo slavnost?
</TITLE>
<TEXT>
Podle mého mínění se v městečku Darney ve Francii ve dnech 29. 6. a 30. 6. 1918 nekonala pouhá slavnost, ale za přítomnosti ministrů francouzské vlády a dokonce prezidenta francouzské republiky Raymonda Poincarého byla uznána Národní rada Československa jako svrchovaný orgán československé vlády, což se dá vysvětlit jako vyhlášení samostatnosti Československé republiky. To, že se tak stalo právě v Darney, kde ve vojenském táboře Kléber ležela část tehdy již československého vojska (pluk 21. a 22.), uznaného dne 17. 12. 1917 prezidentem Poincarém a premiérem Clémenceauem, opravňuje slavit 30. červen jako Den armády ČR.
</TEXT>
</DOC>
<DOC>
<DOCID>LN-20020726060</DOCID>
<DOCNO>LN-20020726060</DOCNO>
<DATE>07/26/02</DATE>
<TITLE>
Výrobce hraček společnost Mattel hledá viníka poklesu prodeje nejslavnější panenky historie
</TITLE>
<TEXT>
Hit skupiny Aqua "Barbie Girl" obsahující sexuální narážky na "hloupou plastickou blondýnu" se dostal až do soudní síně.
LOS ANGELES - Dny nejslavnější panenky v historii lidstva - Barbie-se zdají být sečteny. Prodej této navenek dokonalé, blonďaté krásky stále klesá. Příčinu tohoto poklesu ale není možné hledat ve stáří Barbie, ačkoli letos slaví již 43. narozeniny. Panenka zkrátka ztrácí u dětí na oblíbenosti. Přesto se její výrobce, firma Mattel, snaží hledat příčiny, kde se dá. Podle Mattelu Barbie nejvíce škodí pomluvy a očerňování jejího jména. Barbie je totiž často vydávána za prototyp "hloupé blondýny". Z tohoto důvodu tento největší výrobce hraček žaloval největší nahrávací společnost MCA, která vydala CD Aquatic dánské skupiny Aqua, na kterém je i hit "Barbie Girl". Text této písně je výrobci panenek trnem v oku. "Jsem holka Barbie, žiju v Barbie-světě. Život v plastu je fantastický, můžeš česat moje vlasy, vysvléknout mě kdekoli, splnit si své představy," zpívá Aqua v refrénu písně. Podle Mattelu píseň porušuje autorská práva na jméno Barbie a text je navíc urážlivý a pošpiňuje jméno úspěšné panenky. Soudní spor nakonec Mattel prohrál, neboť soud v Kalifornii v čele se soudcem Alexem Kozinskym byl jiného názoru. "Barbie není jen hračka, stala se z ní modla, vzor pro děti i dospělé. A se slávou často přichází nechtěná pozornost," řekl pro BBC Kozinsky. Zástupci Mattelu se ale domnívají, že zákazníci jsou písní zmateni a prodejnost Barbie klesá. Naopak zástupci společnosti MCA rozhodnutí soudu uvítali s nadšením. "Toto rozhodnutí potvrzuje právo svobody projevu a svobody uměleckého vyjadřování," uvedl Jay Boberg, prezident MCA. Tento spor byl již druhým, který Mattel prohrál. V únoru loňského roku soud rozhodl o právu amerického umělce Toma Forsytha pokračovat ve výrobě fotografií, které zachycovaly Barbie v kompromitujících sexuálních polohách. Barbie je také častým terčem členek feministických hnutí, které poukazují na fakt, že vysoká, nepřirozeně pohublá Barbie může mít negativní vliv na to, jak dívky vnímají své tělo. Díky rozhodnutí kalifornského soudu si budou moci holčičky na celém světě dál hrát se svou oblíbenou Barbie a k tomu si spolu s Aquou pobrukovat: "Jsem hloupá blonďatá holka ze světa fantazie, polib mě, můžeš se mě dotýkat, můžeš si hrát, jestliže řekneš: "Jsem navždy tvá."
</TEXT>
</DOC>
<DOC>
<DOCID>LN-20020726061</DOCID>
<DOCNO>LN-20020726061</DOCNO>
<DATE>07/26/02</DATE>
<TEXT>
NEW YORK - V newyorském Central parku, který každoročně přitahuje více než 20 milionů návštěvníků, se pohybuje nový živočišný druh - patrně nejmenší stonožka na světě. Podle vědců jde o první takové odhalení za uplynulých sto let. Nažloutlý červík není ve skutečnosti "plnohodnotnou stonožkou" - má jen 41 párů nožiček a měří pouhých 10,3 milimetru. Objev učinili pracovníci, kteří v Central parku sbírají čtyřikrát za rok vzorky hmyzí fauny. Vzorek dostal do laboratoře pro bezobratlé živočichy Virginského muzea přírodní historie Richard Hoffman, který jako první rozpoznal, že má před sebou dosud neznámý druh živočicha. Protože ani jeho vědomosti nestačily na důkladný průzkum, zaslal jej italským vědcům. Ti objev potvrdili a nový přírůstek nazvali Nannarrup hoffmani - Hoffmanova trpasličí stonožka. Běžně známé stonožky jsou podle vědců nejméně tři centimetry dlouhé. Ve svém malém království jsou neúprosnými lovci a ani nynější "trpaslíci" nejsou výjimkou. "Jsou to nemyslící zabijácké mašiny," řekl Hoffman. "Tento objev ukazuje, jak málo toho víme. V současné době je pojmenováno asi 1,5 milionu druhů živočichů. Je však pravděpodobné, že jich na Zemi žije 10 50 milionů," řekl Michael Nováček z Amerického muzea přírodní historie v New Yorku.
</TEXT>
</DOC>
<DOC>
<DOCID>LN-20020726062</DOCID>
<DOCNO>LN-20020726062</DOCNO>
<DATE>07/26/02</DATE>
<GEOGRAPHY>BRATISLAVA</GEOGRAPHY>
<TEXT>
Česká topmodelka Daniela Peštová (31) a slovenský rocker Paľo Habera (40) se po dvouleté známosti dočkali vytouženého potomka. "Je to děvčátko a přišlo na svět v neděli v New Yorku. Habera by měl nyní zůstat tři měsíce za oceánem, kde se bude starat nejen o partnerku a společnou dcerku, ale i o Danielina pětiletého synka Yannicka Fausta a svou studující dceru Zuzanu.
</TEXT>
</DOC>
<DOC>
<DOCID>LN-20020726063</DOCID>
<DOCNO>LN-20020726063</DOCNO>
<DATE>07/26/02</DATE>
<TEXT>
ODĚSA, Ukrajina - Firma, oficiálně zaregistrovaná jako prodejce aut, nabízela turistům výlety do vojenských prostor, kde si mohli návštěvníci za asistence členů armády zastřílet z pušek nebo tanku. Cena výstřelu z pušky byla jeden dolar. Náročnější klienti, kteří si toužili vystřelit z hlavně tanku, zaplatili 500 dolarů. Informovala o tom britská BBC. Údajně jde o první případ ilegálního "vojenského turismu" na Ukrajině.
</TEXT>
</DOC>
<DOC>
<DOCID>LN-20020726064</DOCID>
<DOCNO>LN-20020726064</DOCNO>
<DATE>07/26/02</DATE>
<TEXT>
Anna, jméno hebrejského původu znamená "milostiplná" či "milá". Ve všech světových kalendářích je připomínána spolu s Jáchymem. Anna a Jáchym totiž byli rodiče Panny Marie, matky Krista. Je patronkou Florencie, Neapole a Innsbrucku.
</TEXT>
</DOC>
<DOC>
<DOCID>LN-20020726065</DOCID>
<DOCNO>LN-20020726065</DOCNO>
<DATE>07/26/02</DATE>
<TITLE>
Ucho za vítězství
</TITLE>
<TEXT>
Španělský matador Manuel Caballero uhýbá útočícímu býkovi během zápasu v rámci Santaderova festivalu v Santiagu. Za své vítězství s tímto již čtvrtým býkem si Caballero odnesl jako trofej býčí ucho. Matadoři jsou odměňováni podle výkonu buď býčími uchy, nebo ocasem.
</TEXT>
</DOC>
<DOC>
<DOCID>LN-20020726066</DOCID>
<DOCNO>LN-20020726066</DOCNO>
<DATE>07/26/02</DATE>
<TEXT>
Ne nadarmo chce Cyril Svoboda sto milionů korun, aby mohl rozvinout informační kampaň o Evropské unii. Nový ministr zahraničních věcí ví, že se českou kotlinou plouží i za bílého dne mlhovina difuzních obav z integrace. Některé z těch strašáků povstaly z naivity a nevědomosti, jiné nám záměrně nasadili do kožichu eurofobní politici. Ale teď tu bubáci jsou - k obecné škodě. A tak je dobře, že se s nimi vláda hodlá utkat. Na antievropské panikáře ovšem nemáme patent, vyskytují se i jinde. Dokonce i ve střízlivém Dánsku se nedávno roznesla fáma, že se z příkazu EU budou muset předělat všechny automobily. Aby prý měly nárazníky ve shodné výši... A jestliže si čeští eurofobové vymýšlejí smrtelné ohrožení tuzemského rumu, utopenců, slivovice a olomouckých tvarůžků, britský bulvární tisk jde ještě o krok dál. Pod titulkem Ruce pryč od našich záchodů! Zachraňme naše WC! vzrušil deník Sun ostrovní veřejnost zprávou, že Brusel odmítá britský způsob splachování a hodlá zavést v celé unii jednotné euroklozety. Že takovému nesmyslu nikdo neuvěří? Ba ne, pár důvěřivců se vždycky najde, na to se lze spolehnout. Jinak by přece ani profesor Václav Pavlíček z Právnické fakulty UK netvrdil v Právu z 19. 7., že katolická církev chce "využít oslabení ČR k tomu, aby se prosadila taková dominance nad naší zemí, která by nebyla možná dokonce ani ve starém Rakousku," a že v nedávno parafované smlouvě mezi ČR a Vatikánem "jde o možné úvahy o budoucí změně hranic České republiky tak, jak byly v období pomnichovském". Pročež profesor Pavlíček nabádá občany, aby posoudili, zda "představitelé církve u nás" vyjadřují patřičnou "věrnost či loajalitu" státu; fráze hodné prokurátorů z proticírkevních procesů padesátých let... Ale zpět k Evropské unii, čili k všelidovému bubáku číslo 1. Nejlepším lékem proti všelikému tmářství a pověrám jsou objektivní informace. Potud má ministr Svoboda pravdu. Snad by se ale dala najít lepší metoda nežli posílání brožurek o EU zadarmo do každé domácnosti. Lidé totiž mají sklon považovat bezplatné tiskoviny za bezcenné, neváží si jich, nevěří (a obvykle právem!) jejich obsahu. Asi se ale shodneme, že zpravodajství českých médií o Evropské unii by mohlo být bohatší a pestřejší. A nemělo by pocházet převážně z druhé ruky. Především by tudíž bylo nutno zvýšit počet našich novinářů akreditovaných nastálo v Bruselu a obeznámených s problematikou EU. Pro srovnání: Španělé jich v sídle unie mají 66, Francouzi 61, Italové 53, Nizozemci 36, Švédové 19, Japonci 16 a Němci dokonce 141. Čechů je tam akreditovaných všehovšudy sedm. Na každý den v týdnu jeden?
</TEXT>
</DOC>
<DOC>
<DOCID>LN-20020726067</DOCID>
<DOCNO>LN-20020726067</DOCNO>
<DATE>07/26/02</DATE>
<TITLE>
Co musíte vědět, než se vydáte na návštěvu některé z islámských zemí
</TITLE>
<TEXT>
Masírováni zpravodajstvím o šílených skutcích Usámy bin Ládina či palestinských atentátníků, pociťují dnes Evropané při pohledu na mešity a zahalené postavy mrazení v zádech. Zapomínají na skutečnost, že na světě žije miliarda muslimů všech ras a povah. A že to také není dávno, co se neotesaná Evropa od vyspělejšího muslimského světa učila.
Druhdy se o "krutých Turcích" zpívaly lidové balady, nyní se Evropané na maloasijských i černomořských plážích spokojeně opalují dočerna. Malajsie si v americké televizi CNN zaplatila reklamu, podle které je právě ona "opravdovou Asií" a pestrobarevným turistickým rájem. Egypt již také nesází pouze na okoukané pyramidy. Stejně jako Maroko, Tunisko, Gambie či Senegal vybudoval - spolu se západními investory - při svém pobřeží nová turistická města. Tyto země mají jedno společné: většinu jejich obyvatel tvoří následovníci proroka Mohameda. Organizace islámské konference (OIC), sdružující státy, ve kterých tvoří muslimové rozhodující část obyvatel, registruje celkem 55 řádných členů.
</TEXT>
<HEADING>
Korán: návod pro celý život
</HEADING>
<TEXT>
Hodláte-li navštívit islámský svět a máte i jiné ambice než dokonale ztmavnout, je vhodné znát alespoň v obrysech učení proroka Mohameda (asi 570 až 632 n.l.). To totiž rozhodně nemá jen náboženský charakter. Korán, pro muslimy svatá kniha Mohamedových zjevení a mimochodem velmi vydařené básnické dílo, je zároveň ústavou i zákoníkem. Často velmi podrobně upravuje vztahy v rodině, obci věřících, sociální sféře nebo obchodě. Navrhuje tresty a stanovuje podmínky, za jakých lze, či naopak nelze válčit. Islám je totiž náboženstvím každodenně prožívaným. A nejde jen o pět denních modliteb v pravidelném čase, které oddaný věřící vykonává. Představme si např. jeden den muslimského podnikatele: po ranní modlitbě se vydá, řekněme, do banky. V muslimském světě ovšem platí zákaz lichvy, za kterou se místy považuje i prosté půjčování na úrok, v Evropě zcela běžné. Některé islámské banky proto místo půjčky uzavírají s podnikatelem smlouvu o jakémsi společném podniku, do kterého pak s klidným srdcem investují. Po takové transakci podá náš muž na tom samém místě příkaz k převodu peněz do nadace, která se stará o chudé (Korán jasně vymezuje, kdo má nárok na almužnu od bohatších členů obce). Je totiž jednou z hlavních pěti povinností muslima - tzv. sloupů víry - přispívat na potřebné. Poté se, žije-li v některé z konzervativních islámských zemí, vydá ke svým nejvýše čtyřem ženám. Před sňatkem s nimi se ovšem zavázal, že bude ke všem stejně spravedlivý i štědrý, čímž si zadělává na mnohé problémy. Ženy totiž nejsou před islámskými soudy v praxi většinou tak bezprávné, jak by bylo možné soudit z žánrových harémových obrázků či knih amerických spisovatelek. Autor tohoto textu se roku 2000 setkal v saharské Mauritánii s rumunským kavárníkem, kterého koránská polygamní praxe natolik okouzlila, že tři manželky v době setkání již měl a ke čtvrté svatbě se právě chystal. Každá z jeho žen měla ovšem ve městě Nouadhibou vlastní dům. Některé muslimské státy, kupříkladu Tunisko, však již uzákonily monogamii. Je-li postní měsíc ramadán, nejen námi sledovaný podnikatel během celého dne hladoví, aby se najedl až po západu slunce. Za světla ovšem nesmí ani pít, respektive cokoliv polknout, kouřit a jakkoliv ukájet své pohlavní touhy.
</TEXT>
<HEADING>
Ateista = odpadlík
</HEADING>
<TEXT>
Islámský společenský řád, do kterého se muslim rodí a v němž umírá, mu přijde samozřejmější než výše zmíněný západ slunce. Proto upřímně nerozumí skutečnosti, že někdo, byť pochází z dekadentního Západu, nevěří v Boha. Takový člověk není pro tradičně uvažujícího Mohamedova stoupence jen pomýleným jinověrcem, nýbrž v podstatě odpadlíkem od lidské rasy. Proto je vhodné nechat muslimy, s kterými se v Orientu setkáte, při tom, že jste křesťanské, popřípadě judaistické víry. (Přiznat židovství je ovšem v mnoha islámských, hlavně pak arabských zemích odvážné a snad i nebezpečné. Jejich obyvatelé totiž trpívají antisemitskými předsudky, které jsou stále živeny propagandisticky zneužívaným konfliktem mezi Izraelci a Palestinci.) S vírou se vůbec dá v islámském světě spojit leccos. Autor článku cestoval v roce 1995 Pákistánem a z jeho hlavy trčel na límec dlouhý copánek coby relikt pozdní puberty. Pochopitelně, že byl zvědavými spolucestujícími vždy tázán po smyslu této ozdoby. Zpočátku se snažil vysvětlovat, že jde jen o takovou hloupou módu, na což reagovali tazatelé zdvořilým, ale nechápavým pohledem. Bez dalších otázek však pokaždé přijali smyšlenku, že jde o náboženskou zvyklost. Evropany sdílený dojem, že všichni muslimové bez výjimky jsou ve svých zásadách neústupní, ba fanatičtí, není správný. Mnozí evropští hoteliéři by mohli vyprávět o litrech koňaku, který u nich vypili stoupenci arabského proroka, neboť na Západ "se Alláh nedívá" zřejmě tak často. Mohamedovi následníci jsou totiž většinou rozenými praktiky, což vylučuje přemíru nepraktické náboženské horlivosti. Nejlépe prý jejich stav mysli ilustruje údajné arabské přísloví "Věř Alláhovi, ale velblouda si přivaž!"
</TEXT>
<HEADING>
Alkohol čili al-kuhúl
</HEADING>
<TEXT>
Patrně nejpopulárnějším pravidlem, o němž se zvláště mezi Čechy před cestou do islámského světa nejvíce diskutuje, je tamní zákaz konzumace alkoholu. Přitom to byli Arabové, kdo dali lihovině toto jméno - v době nástupu islámské učenosti získali destilací látku, kterou označovali jako "al-kuhúl".
Mimochodem, vztah Mohameda k omamným nápojům nebyl vždy odmítavý. Jeho konzumaci odsoudil až asi třináct let po svém prvním zjevení (tedy náboženském vystoupení) proto, že věřící se kvůli nemírnému pití stávali nepozornými, nedisciplinovanými a agresivními. Vztah moderních islámských zemí k lihovinám lze obecně rozdělit do tří skupin: první je odmítá (kupříkladu Írán nebo Mauritánie, byť ta je v odporu vůči nim laxnější). Země druhé skupiny poskytují předražený alkohol Evropanům buď v mezinárodních hotelích, či za bizarních okolností ve zvláštních obchodech. Kupříkladu pákistánská praxe vypadá takto: chce-li si Evropan koupit láhev v obchodě, vydá se na úřad. Zde vyplní formulář, v němž oficiálně prohlásí, že je cizinec, není muslim a rád by pil. S tímto lejstrem se vydá na cestu do obchodu, kde mu je nápoj vydán. Mezi cestovateli se traduje historka o nizozemských mládencích, kteří se ze své domoviny vypravili do Pákistánu na jeden jediný den právě pro toto úřední potvrzení. To si nechali ihned zasklít a tento úlovek pak několik dní doma náležitě slavili. Třetí skupina států pak alkohol více či méně volně prodává, většinou v licencovaných prodejnách. Velmi liberální přístup zastává kupříkladu nynější alžírská vláda: v metropoli země Alžíru lze přímo z ulice vejít do výčepu piva, který je permanentně obsazen domácími konzumenty. Podobná situace je také v Turecku, hlavně v jeho kosmopolitnějších oblastech. Muslimové nejedí vepřové: badatelé soudí, že právě v době života Mohameda napadla prasata epidemie, která jejich maso činila nebezpečným i pro člověka. Šlo o praktický zákaz. Zákaz vepřového muslimy netrápí, oni sami preferují maso jiných zvířat, které si dopřávají tak často, jak jim to jen peněženka dovolí. Tak v severozápadní Africe lze i velblouda, v Íránu je běžným pokrmem kuře, snad všichni muslimové milují také jehněčí a skopové. Jídelníček doplňují ryby. Ještě poznámku ke stolování. Jíte-li ve společnosti prostých muslimů rukama, zkuste nepoužívat tu levou. Tou si Arabové pomáhají při očistě na toaletě.
</TEXT>
<HEADING>
Než vstoupíte do mešity
</HEADING>
<TEXT>
Co se týče vstupu do míst sakrálních, pravidla vhodného chování i Evropanových možností se liší stát od státu. A dokonce oblast od oblasti. Tak v albánské Tiraně byla autorovi článku mešita na hlavním Skanderbegově náměstí k dispozici ihned poté, co jejímu správci nabídl mírný bakšiš. V Íránu či Bosně byl do vnitřních prostor modlitebny po zdvořilé otázce vpuštěn, požádán byl jen o nenápadné chování. V jinak převážně buddhistické Barmě či konzervativní Mauritánii mu byl vstup do posvátných míst odepřen. Platí, že je dobré se ptát. Otázkou lze předejít nepříjemným situacím, které mohou vyústit mimo jiné i v požadavek výkupného za přestupek, jehož si nejste vědomi. Na druhou stranu, jistá dávka suverenity k muži dle mínění muslimů patří. A pokud se už rozhodnete putovat do některé islámské země, hodí se na starém kontinentě zanechat evropské povýšenectví. K posílení těchto pocitů obvykle přispívá nižší úroveň vzdělání, infrastruktury i hygieny v islámských zemích. Je dobré si připomenout, kdo to z tehdy muslimského a vzdělaného Španělska posvítil středověké Evropě na cestě k nynějšímu blahobytu. A že to byli Mohamedovi stoupenci, kdo Evropany naučil tak dobře počítat.
Co se týče vstupu do míst sakrálních, pravidla vhodného chování i Evropanových možností se liší stát od státu. A dokonce oblast od oblasti. Tak v albánské Tiraně byla autorovi článku mešita na hlavním Skanderbegově náměstí k dispozici ihned poté, co jejímu správci nabídl mírný bakšiš. V Íránu či Bosně byl do vnitřních prostor modlitebny po zdvořilé otázce vpuštěn, požádán byl jen o nenápadné chování. V jinak převážně buddhistické Barmě či konzervativní Mauritánii mu byl vstup do posvátných míst odepřen. Platí, že je dobré se ptát. Otázkou lze předejít nepříjemným situacím, které mohou vyústit mimo jiné i v požadavek výkupného za přestupek, jehož si nejste vědomi. Na druhou stranu, jistá dávka suverenity k muži dle mínění muslimů patří. A pokud se už rozhodnete putovat do některé islámské země, hodí se na starém kontinentě zanechat evropské povýšenectví. K posílení těchto pocitů obvykle přispívá nižší úroveň vzdělání, infrastruktury i hygieny v islámských zemích. Je dobré si připomenout, kdo to z tehdy muslimského a vzdělaného Španělska posvítil středověké Evropě na cestě k nynějšímu blahobytu. A že to byli Mohamedovi stoupenci, kdo Evropany naučil tak dobře počítat.
</TEXT>
</DOC>
<DOC>
<DOCID>LN-20020726068</DOCID>
<DOCNO>LN-20020726068</DOCNO>
<DATE>07/26/02</DATE>
<TEXT>
Už se moc těším na to, jak si v létě odpočinu. Chystám se na tři týdny do Francie. Pojedu tam úplně sama a chci si procestovat francouzské pobřeží kolem Cannes. Bude se to zdát legrační, ale jednou z věcí, která mě tam láká nejvíc, jsou broskve. Proti těm českým jsou totiž mnohem větší a sladší a já broskve prostě miluju. Do Francie si ale nejedu jen odpočinout. Spíš bych se tam ráda trochu zdokonalila ve francouzštině. Již tři roky se trápím s jednou gramatickou zapeklitostí a pevně doufám, že se mi ji tam podaří pochopit. Po návratu domů bych ještě ráda relaxovala někde v Čechách. Snad na to bude čas.
</TEXT>
</DOC>
<DOC>
<DOCID>LN-20020726069</DOCID>
<DOCNO>LN-20020726069</DOCNO>
<DATE>07/26/02</DATE>
<TITLE>
kam a za kolik
</TITLE>
<TEXT>
Vzdálenost Bangkoku od Prahy: letecky s přestupem 12 hodin
Jak se dorozumíte: thajsky, čínsky, anglicky
Měna: báth (1THB je asi 0,90 CZK)
</TEXT>
<HEADING>
LETOVISKA
</HEADING>
<TEXT>
Thajsko nabízí mnoho míst k příjemné rekreaci. Oblíbeným letoviskem je přímořské město Pattaya. Kromě koupání město nabízí i jiné kratochvíle - můžete zde soutěžit v lukostřelbě, kuželkách nebo si tu zahrát golf. Klidnější a méně frekventované pláže se nacházejí v provincii Rayong, která sousedí s oblastí Pattay. Příjemné chvíle strávíte i na východním pobřeží Thajského zálivu - na ostrově Ko Changu. Malebné pláže jsou na jeho západní straně.
</TEXT>
<HEADING>
PAMÁTKY
</HEADING>
<TEXT>
Svou koncentrací velkého množství monumentálních originálních staveb je zajímavé zejména hlavní město Bangkok. Říká se, že v něm stojí až 400 buddhistických chrámů. Jedním z nejnavštěvovanějších míst je Wat Phra Kéo - chrám Smaragdového Buddhy. Kromě chrámu ke královskému komplexu patří i další budovy se zvláštními typy střech a věží. Chcete-li na vlastní oči vidět legendární most přes řeku Kwai, jeďte se podívat do města Kanchanaburi. Leží asi 130 km severozápadně od Bangkoku.
</TEXT>
<HEADING>
TURISTIKA
</HEADING>
<TEXT>
Turisty dosud málo navštěvovaným, ale pozoruhodným místem je rozsáhlá plošina na severovýchodě Thajska. Nachází se zde velmi cenné památky - nejkrásnější ukázky staré khmerské architektury na světě mimo území Kambodži naleznete právě zde. Výchozím bodem cesty může být město Khorát nebo Nakhon Si Ratčasima, vzdálené asi 260 km od hlavního města Bangkoku. Dalším poutavým místem je nejstarší a největší thajská přírodní rezervace Khao Jaj. V rezervaci žijí například divocí sloni a tygři, leopardi či himálajští medvědi. Najdete zde i více než dvacet vodopádů. Nejznámější a turisty nejhojněji navštěvovaná oblast je Thajský záliv na východním pobřeží. Pattaya turistům nabízí například výlet do 15 km vzdálené tropické zahrady Nong Nooch se sloní show. Jestliže dáváte přednost klidnějším oblastem, navštivte malý, ale kouzelný ostrov Ko Samet v provincii Rayong. Dalším z turisticky oblíbených míst je třetí největší thajský ostrov Ko Samui. Leží asi 650 km jižně od Bangkoku a 35 km od břehů města Surat Thani. Můžete se tam dostat trajektem ze Surat Thani nebo letecky z Bangkoku a chodit na výlety do zalesněných kopců. Okolo ostrova vede 58 km dlouhá okružní komunikace, pomocí níž můžete objevovat další zajímavá místa - pláž Velkého Buddhy na východě nebo vodopády Hin Lat poblíž vesnice Na Thon. Zajímavá je i návštěva prvního thajského hlavního města Sukhothai, s jehož historií se seznamte v tamním muzeu.
</TEXT>
<HEADING>
Letecké zájezdy
</HEADING>
<TEXT>
balená voda 6 báthů toastový chléb 20 báthů lahvové pivo 40 báthů mléko 50 báthů čtvrtka másla 50 báthů čokoládová tyčinka 20 báthů
Restaurace
snídaně 60 - 80 báthů oběd od 150 báthů káva od 30 báthů
Ubytování
hostel 300 - 350 báthů/osoba hotel od 145 báthů bungalov od 200 báthů
</TEXT>
<HEADING>
Rady k nezaplacení
</HEADING>
<TEXT>
1. V Thajsku si dávejte si pozor na odlišné zvyklosti. Není například přípustné dotýkat se hlavy druhé osoby, neslušné je i hlazení dětí po hlavě.
2. Thajci se obvykle oslovují křestním jménem, před které dávají slovo "khun" - pán či paní. Pozdrav doprovoďte gestem, při němž spojíte dlaně ve výši obličeje a mírně se ukloníte.
Více informací na internetu
www.bongobongo.cz www.bedekr.cz www.mzv.cz
</TEXT>
</DOC>
<DOC>
<DOCID>LN-20020726070</DOCID>
<DOCNO>LN-20020726070</DOCNO>
<DATE>07/26/02</DATE>
<TITLE>
Sbírka žárovek a zářivek Stanislava Slabyhoudka je druhou největší na světě
</TITLE>
<TEXT>
Musím mít každou žárovku, kterou chci, říká o své vášni sběratel z Kralup.
KRALUPY NAD VLTAVOU - Nikoho by nenapadlo, že druhá největší sbírka žárovek na světě se ukrývá v přízemí jednoho z řadových paneláků na kralupském sídlišti. Je umístěna v malém obchůdku s osvětlovací technikou. Majitelem šestitisícové kolekce žárovek je podnikatel Stanislav Slabyhoudek. V zadní části jeho prodejny stojí osm vitrín. V každé je okolo dvou stovek žárovek, zářivek, reflektorů, výbojek a neonových trubic. Větší část sbírky mu ale leží doma v bednách. "S žárovkami jsem začal kolem šedesátého roku. Později jsem si začal vést kompletní dokumentaci a založil katalog," přibližuje svou sběratelskou prehistorii.
</TEXT>
<HEADING>
Přímo od Edisona
</HEADING>
<TEXT>
Sahá do jedné z vitrín a vytahuje modrou matnou žárovku obvyklého tvaru. "Tak tahle žárovka je jediná na světě. Nikde jinde takovou nemají," pochvaluje si a chvíli se baví mým nechápavým pohledem. Pak žárovku nastaví proti světlu, které uvnitř odhalí neuvěřitelnou konstrukci ovinutou systémem vláken. "Uvnitř jsou čtyři vlákna, každé o síle pětadvaceti wattů. Pomocí přepínače tak získáte vlastně čtyři žárovky v jedné: sto-, pětasedmdesáti-, padesáti - a pětadvacetiwattovou," vysvětluje. V téže vitríně se nacházejí ještě další skvosty. Je zde první komerčně vyráběná žárovka a spousta jejích dalších uhlíkových "sestřiček". Všechny přes sto let staré a mnohé přímo od firmy Edison. Hned ve vedlejším výkladu jsou, nejspíš kvůli působivému kontrastu, umístěny nejmodernější výdobytky osvětlovací techniky: úsporné žárovky a zářivky. K vidění jsou také obrovské žárovky z pouličního osvětlení, sto let staré horské slunce, nejmenší žárovka z digitálních hodinek, obrovské žárovky z osvětlení divadelních a filmových scén. Raritou je rovněž žárovka skrývající z kovu vyvedenou siluetu Kremlu s pěticípou hvězdou a velkým číslem 50. Byla vyrobena k padesátému výročí vzniku Sovětského svazu. Když ji Slabyhoudek zašroubuje do zkoušečky, Kreml i s hvězdou a číslicí se rudě rozzáří a získají magickou narůžovělou auru. Hned vedle leží její obdoba. Uvnitř však není Kreml, ale vánoční stromeček a nápis Merry Xmas.
</TEXT>
<HEADING>
Lezl na sloupy
</HEADING>
<TEXT>
Velmi hrdý je pan Slabyhoudek také na velkou oranžovou žárovku, která vystupovala ve filmu Amadeus. Dostal ji přímo od režiséra Miloše Formana. Sběratel se netají tím, že za minulého režimu získal spoustu žárovek ilegální cestou: z likvidovaných skladů, ze sloupů veřejného osvětlení. "Když vidím žárovku, kterou chci, tak ji musím mít," tváří se sběratel nekompromisně. Přestože elektrotechniku nestudoval, stal se expertem na osvětlovací techniku. Přednáší na vysokých školách. O žárovkách chystá knihu. Na celém světě sbírá žárovky asi třicet lidí. Z nich deset tvoří "světovou špičku". Na závěr perlička dokazující pravdivost rčení, že vrána k vráně sedá: přítel pana Slabyhoudka sbírá izolátory.
Velmi hrdý je pan Slabyhoudek také na velkou oranžovou žárovku, která vystupovala ve filmu Amadeus. Dostal ji přímo od režiséra Miloše Formana. Sběratel se netají tím, že za minulého režimu získal spoustu žárovek ilegální cestou: z likvidovaných skladů, ze sloupů veřejného osvětlení. "Když vidím žárovku, kterou chci, tak ji musím mít," tváří se sběratel nekompromisně. Přestože elektrotechniku nestudoval, stal se expertem na osvětlovací techniku. Přednáší na vysokých školách. O žárovkách chystá knihu. Na celém světě sbírá žárovky asi třicet lidí. Z nich deset tvoří "světovou špičku". Na závěr perlička dokazující pravdivost rčení, že vrána k vráně sedá: přítel pana Slabyhoudka sbírá izolátory.
</TEXT>
</DOC>
<DOC>
<DOCID>LN-20020726071</DOCID>
<DOCNO>LN-20020726071</DOCNO>
<DATE>07/26/02</DATE>
<GEOGRAPHY>ZLÍN</GEOGRAPHY>
<TEXT>
Vlastním očím nevěřili manželé Halaštovi, když šli jako každý den posbírat snesená vejce. Jedno z nich bylo totiž tak obrovské, že si nejdříve mysleli, že se stali obětí hloupého žertu. "Nejdříve jsem leknutím vykřikla a pak jsem utíkala pro krejčovský metr. Rozměry mi skutečně vyrazily dech. Vajíčko mělo na výšku téměř devět centimetrů a po obvodu sedmnáct centimetrů," řekla Deníkům Bohemia Věra Halaštová. Slepici rekordmanku se jim vypátrat zatím nepodařilo. Všech 14 nosnic se totiž tvářilo, jako by ono obří vejce snesly právě ony. Halaštovi byli přesvědčeni, že jim jedna ze slepic snesla obří vejce pouze náhodou. Překvapením proto bylo, když i následující dny nacházeli obří vejce. "Nebyla veliká jako to první, ale i tak jsou dvakrát větší, než byste koupili v obchodě," chlubí se Halaštová.
</TEXT>
</DOC>
<DOC>
<DOCID>LN-20020726072</DOCID>
<DOCNO>LN-20020726072</DOCNO>
<DATE>07/26/02</DATE>
<TITLE>
zdraví
</TITLE>
<TEXT>
Lidé, kteří pracují déle než osm hodin denně a v noci spí méně než šest hodin, jsou vystaveni vyššímu riziku srdečního infarktu. Vyplývá to ze zprávy uveřejněné v časopise Occupational and Environmental Medicine. "Práce delší než 60 hodin týdně zvyšuje riziko onemocnění koronárních tepen dvakrát, spánek kratší než 6 hodin dvě noci v týdnu toto riziko dokonce ztrojnásobuje," uvádí se ve zprávě. Třicet let trvající výzkum, jehož výsledky byly uvedeny v posledním čísle časopisu British Medical Journal, se zase zabýval vlivem stresu na vývoj srdečního onemocnění. Z výsledků studie vyplývá, že lidé, kteří byli dlouhodobě vystaveni vysokému pracovnímu tempu, méně trpěli srdečními nemocemi a umírali na infarkt. "S největší pravděpodobností záleží na tom, jakou má člověk povahu a jak řeší různé situace. Lidé, kteří mají více temperamentu, se lépe a bez zdravotních potíží vyrovnají i s dlouhodobým stresem a kratší dobou spánku," vysvětlují autoři druhé studie.
</TEXT>
</DOC>
<DOC>
<DOCID>LN-20020726073</DOCID>
<DOCNO>LN-20020726073</DOCNO>
<DATE>07/26/02</DATE>
<TITLE>
Vědci se strachem sledují, jak jsou africké včely decimovány naklonovanými jedinci svého druhu
</TITLE>
<TEXT>
Jedna jediná včela, která pronikla do cizího roje jiného včelího poddruhu, způsobila katastrofu.
JOHANNESBURG - Zatímco se lidé v poslední době velmi intenzivně zabývají možností klonování lidských bytostí, jsou ostatní živočišné druhy vystaveny skutečné válce klonů. Konkrétním příkladem jsou podle posledního čísla časopisu The Economist roje afrických včel, které jsou devastovány samoreprodukovatelnými klony. Všechny jsou potomky jen jedné již dlouho zesnulé včely pocházející z jiného včelího poddruhu. Tento zvláštní případ je příkladem sociálního parazitismu a ironií osudu je, že byl způsoben lidmi. Odborníci zabývající se biologií jsou tímto jevem velmi znepokojeni a obávají se, že je prokletím, které těžce poznamená jihoafrické zemědělství.
</TEXT>
<HEADING>
Selhaly bezpečnostní mechanismy
</HEADING>
<TEXT>
Ve společenství včel, mravenců a vos je plodná královna opatrována několikageneračním potomstvem neplodných dělnic. Bývají bdělé a ostražité vůči "švindlujícím" jedincům, kteří by se mohli reprodukovat. V roce 1990 v Jihoafrické republice však tyto bezpečnostní mechanismy u včel selhaly. Tehdy importovali včelaři speciální poddruh včel (Cape honey bees) a odvezli je z jejich původního přirozeného prostředí na jihu země. Tyto včely měly pracovat bok po boku včelích rojů Afrických včel na severu. Chaos a vzájemné promíchání obou poddruhů nastalo v okamžiku, kdy naklonovaná verze včel z jihu začala pronikat do rojů severních včel. Podle Stephena Martina z anglické univerzity z Sheffieldu problém vznikl v okamžiku, když se původní originální včela Cape dostala dovnitř roje Afrických včel a začala tam pracovat. To se prý občas stává na včelích farmách, kde jsou roje v těsné blízkosti a je jich na poměrně malé ploše velké množství. Často je rovněž několik rojů najednou převáženo v nákladních autech. V tomto případě naneštěstí vetřelkyně narušila monopol královny Afrických včel a aktivovaly se její vaječníky. Nakladla svá vejce, z nichž vyrostly její genetické kopie - klony. Její naklonované narozené dcery udělaly později totéž a tak to v jednom roji šlo po několik generací. Vzhledem k odlišnému chování včel u obou poddruhů došlo po padesáti dnech k úmrtí královny. Celý roj Afrických včel se rozpadl po sto dnech od průniku cizí včely. Naklonované včely poddruhu Cape honeybees se poté rozletěly rovněž. Některé z nich našly nové roje a scénář nabourávání a postupného rozpadu napadeného roje jiných včel se opakoval.
</TEXT>
<HEADING>
Škoda se odhaduje na jednu miliardu dolarů
</HEADING>
<TEXT>
Momentálně jsou v Jihoafrické republice miliardy naklonovaných včel, které se podílejí na destrukci mnoha včelínů. Ve svém důsledku to má za následek i ekonomickou hrozbu, protože v JAR je tím pádem částečně ohrožena výroba medu. Včely však nejsou užitečné jenom kvůli tomu, že vyrábějí med. Opylují rostliny a jejich práce má nezanedbatelný vliv na úrodu. Stephen Martin odhaduje způsobené škody zhruba na jednu miliardu dolarů. Něco podobného se v JAR stalo již dvakrát v minulosti. V roce 1928 a 1977. Současný případ je však ve srovnání s těmi minulými mnohem horší. Řešením je naklonované včely vyhubit, a jihoafričtí včelaři si od toho hodně slibují. Klony včel poddruhu Cape honeybees nemohou samy vytvořit roj. Jejich likvidace je podle včelařů nezbytností a měla by pomoci zachránit zbývající zdravé roje.
Momentálně jsou v Jihoafrické republice miliardy naklonovaných včel, které se podílejí na destrukci mnoha včelínů. Ve svém důsledku to má za následek i ekonomickou hrozbu, protože v JAR je tím pádem částečně ohrožena výroba medu. Včely však nejsou užitečné jenom kvůli tomu, že vyrábějí med. Opylují rostliny a jejich práce má nezanedbatelný vliv na úrodu. Stephen Martin odhaduje způsobené škody zhruba na jednu miliardu dolarů. Něco podobného se v JAR stalo již dvakrát v minulosti. V roce 1928 a 1977. Současný případ je však ve srovnání s těmi minulými mnohem horší. Řešením je naklonované včely vyhubit, a jihoafričtí včelaři si od toho hodně slibují. Klony včel poddruhu Cape honeybees nemohou samy vytvořit roj. Jejich likvidace je podle včelařů nezbytností a měla by pomoci zachránit zbývající zdravé roje.
</TEXT>
</DOC>
<DOC>
<DOCID>LN-20020726074</DOCID>
<DOCNO>LN-20020726074</DOCNO>
<DATE>07/26/02</DATE>
<TITLE>
Co se líbí a nelíbí na Češích podnikatelce Joanne Hooker (32) z Velké Británie?
</TITLE>
<TEXT>
Joanne přijela z Anglie před jedenácti lety. Prvních osm let žila v Náchodě. Teď žije v Praze a je majitelkou jazykové agentury. V Náchodě se naučila skvěle česky. I když uznává, že ze začátku ji lidé považovali kvůli přízvuku za Polku nebo Ukrajinku. "Občas to bylo poznat na jejich chování. Nebrali mě," říká. První nemilé překvapení zažila ve škole. Zjistila, že učitelé se bojí navrhnout nějaké změny a jít s nimi za ředitelem. "V Anglii každý učitel může říct svůj nápad a pak se řeší, zda je dobrý, či není. Ne jako tady," vysvětluje. Češi Joanne připadali chladní, ale jakmile je poznala blíž, byla mile překvapená, že ji hned zvali k sobě domů nebo na chatu. Nejvíce si váží, že jsou cílevědomí a pracovití, i když ji trochu mrzí, že hlavní motivací jsou většinou peníze. Naopak nemá ráda, že když se zeptá Čecha, jak se má, hned slyší samé stížnosti. Joanne také zaráží, že Češi nejsou příliš hrdí. Když se zeptá svých studentů, jak by popsali svůj národ, vždy uvádějí na prvním místě negativní vlastnost. A to pozitivní, čeho si vážíme, nejsou vlastnosti, ale věci jako pivo a hokej.
</TEXT>
</DOC>
<DOC>
<DOCID>LN-20020726075</DOCID>
<DOCNO>LN-20020726075</DOCNO>
<DATE>07/26/02</DATE>
<TITLE>
EVROPA
</TITLE>
<TEXT>
Tradiční muslimské komunity žijí v Bosně, Albánii, Bulharsku, Řecku i jinde na Balkáně. V bohatých zemích evropského Západu se pak usadili muslimové, které sem přilákala svoboda a lepší pracovní příležitosti (Afričané, Indové, Turci). Normy a životní styl jsou přizpůsobeny okolnímu prostředí, turisté zde vystačí se základními pravidly slušnosti.
</TEXT>
<HEADING>
TURECKO
</HEADING>
<TEXT>
Zakladatel moderní turecké republiky Mustafa Kemal se postaral o to, aby nový stát přijal světskou ústavu. Liberální duch panuje v Turecku dosud, ačkoliv na sakrálních místech, venkově, či na-opak v méně honosných čtvrtích velkých měst by turista měl přizpůsobit především své oblečení muslimským zvyklostem (dlouhé kalhoty či sukně, triko alespoň s krátkým rukávem).
</TEXT>
<HEADING>
BLÍZKÝ VÝCHOD
</HEADING>
<TEXT>
Tato oblast nepatří mezi nejvyhledávanější turistické cíle z důvodů známých všem čtenářům novin (nevyzpytatelní vládci, konzervativní režimy, terorismus). Podle průvodců je zde pro Evropana vhodné na svoji osobu příliš neupozorňovat, a to ani chováním, ani oblečením. Kupříkladu v Sýrii, Jordánsku či některých liberálnějších zemích Zálivu však jsou místní obyvatelé na turisty vcelku připraveni.
</TEXT>
<HEADING>
ÍRÁN
</HEADING>
<GEOGRAPHY>Evropané</GEOGRAPHY>
<TEXT>
a především Evropanky sem cestující se musejí řídit místními nařízeními, která se týkají oblečení (zahalené vlasy, dlouhé rukávy i sukně), vhodné je i přijmout některá pravidla chování (kupříkladu omezit projevy důvěrnosti k druhému pohlaví na veřejnosti). Íránská realita je ale přívětivější, než jak se většinou píše.
</TEXT>
<HEADING>
SEVERNÍ AFRIKA
</HEADING>
<TEXT>
Severoafrická trojice Maroko, Tunisko a Egypt patří k obvyklým destinacím cestovních kanceláří (ostatní země oblasti většinou kvůli neuspořádaným domácím poměrům nikoliv). Vlády zmíněných tří států vybudovaly při pobřeží turistická centra, kde se Evropané jiným kulturním obyčejům učit nemusejí. Při cestách do vnitrozemí je však vhodné, ba nutné oděv i vystupování přizpůsobit okolí, což platí hlavně pro Egypt.
</TEXT>
<HEADING>
AFRIKA
</HEADING>
<TEXT>
Islám není dominantním náboženstvím jen na severu Afriky: Mohamedovo učení proniklo i do nitra černého kontinentu. Mezi nejobvyklejší turistické cíle patří Gambie, Senegal či Komory. Zdejší podoba islámu je do značné míry ovlivněna místní tradicí, která obrušuje hrany přísných nařízení koránu (vstřícnější je tu kupříkladu vztah k alkoholu).
</TEXT>
<HEADING>
STŘEDNÍ ASIE
</HEADING>
<TEXT>
Postsovětské asijské republiky se spíše než turistickými lákadly vyznačují autoritativními vládci a bohatými nalezišti surovin. Běžní turisté sem neputují často, výjimkou jsou snad jen horský Kyrgyzstán a historicky zajímavý Uzbekistán. Sovětská protináboženská agitka sice místní obyvatele nepřesvědčila o vhodnosti ateismu, naučila je však nepohoršovat se nad evropsky - či spíše sovětsky - oděnými návštěvníky.
</TEXT>
<HEADING>
INDICKÝ SUBKONTINENT A ČÍNA
</HEADING>
<TEXT>
Ani po rozdělení někdejší britské Indie na čistě muslimské státy (Pákistán, odtržením od něj později vznikl Bangladéš) a převážně hinduistickou Indickou republiku spory mezi oběma náboženskými komunitami neumlkly. Byla by však škoda pro to kraj velehor i písečných pláží zatracovat. Zdejší muslimové umějí být radikální, ale v zásadě jsou umírnění - v Pákistánu by turistky měly dodržovat zde vcelku liberální pravidla muslimského oblékání. Jen málokomu se dnes podaří dostat do severních oblastí nynější Číny, kde tamní muslimská komunita bojuje s Pekingem o svá menšinová práva.
</TEXT>
<HEADING>
MALAJSIE A INDONÉSIE
</HEADING>
<TEXT>
Turistům tyto země nabízejí rajské scenérie a relativně nízké ceny (v indonéském případě je v tomto směru nejproslulejší převážně hinduistický ostrov Bali). Čas od času však zdejší mírumilovné muslimy postihne tropické šílenství, jehož projevem bývají těžko uvěřitelná zvěrstva. V některých oblastech také operují profesionální muslimští partyzáni. Především Malajsie je však bezpečná a zdejší muslimové se k turistům chovají velice shovívavě.
Turistům tyto země nabízejí rajské scenérie a relativně nízké ceny (v indonéském případě je v tomto směru nejproslulejší převážně hinduistický ostrov Bali). Čas od času však zdejší mírumilovné muslimy postihne tropické šílenství, jehož projevem bývají těžko uvěřitelná zvěrstva. V některých oblastech také operují profesionální muslimští partyzáni. Především Malajsie je však bezpečná a zdejší muslimové se k turistům chovají velice shovívavě.
</TEXT>
</DOC>
<DOC>
<DOCID>LN-20020726076</DOCID>
<DOCNO>LN-20020726076</DOCNO>
<DATE>07/26/02</DATE>
<TITLE>
10 divů Česka:
</TITLE>
<TEXT>
Otokar Březina ji nazýval "bílým jezerním městem" a po letech v dopisech bývalým spolužákům ze zdejší reálky připustil, jak mu chybí "svit zašlých bílých dnů, jež čas mi v noci změnil."
Město i celý kraj jsou natolik půvabné, že se je nikdo neodvážil zmařit průmyslem a hejny paneláků. Telč zůstala čistá, renesanční, krásná.
</TEXT>
<HEADING>
Pod italskou taktovkou
</HEADING>
<TEXT>
František Kožík Telči věnoval novelu Město šťastných lásek. Nevypráví jen o citu krásných paní ke šviháckým pánům a naopak, ale i o šťastné lásce, kterou zahořel Zachariáš z Hradce ke svému městu, sevřenému rybníky a položenému v měkkých vlnách jižní Vysočiny. Byl to on, kdo mu vtiskl dokonalou renesanční tvář, pro kterou UNESCO zapsalo v roce 1992 Telč do Seznamu světového kulturního a přírodního dědictví. Počátkem 13. století tu při obchodní cestě vyrostla tvrz a už o století později hovoří prameny o existenci města kolem ní. Když v roce 1339 přešla původně zeměpanská Telč do rukou pánů z Hradce, noví majitelé starou tvrz opustili a na druhém konci města si postavili gotický hrad. Právě ten v roce 1550 Zachariáš zdědil. Rok nato odjel čtyřiadvacetiletý mladík s výpravou českých velmožů do Itálie a domů se vrátil nabitý dojmy z dobrého jídla, pití, svůdných dam, lahodné hudby, zelených zahrad a krásné architektury. Rozhodl se, že svůj starý hrad přestaví v pohodlné sídlo, hodné šlechtice nového věku. K ruce mu při tom byli italští mistři, z nichž první se v Telči usadil už v roce 1553. Z těch dalších stojí za zmínku především Antonín Vlach, známý jako Ericer nebo Drizzan (zasloužil se o renesanční proměnu Jindřichova Hradce), a Baldassare Maggi z Argona. Z jejich projektů a s jejich pomocí se tu rodil přepychový zámek, rafinovaně prokomponovaný a bohatě zdobený, s výjimkou drobných barokních zásahů dodnes nezměněný. Ostatně, hlídá ho bílá paní, která tu jako na všech sídlech pánů z Hradce bloudí po nocích a v turistické špičce občas i ve dne.
</TEXT>
<HEADING>
Nejkrásnější náměstí
</HEADING>
<TEXT>
Italští stavitelé, zedníci a sochaři přizvaní ke stavbě zámku přispěli vedle domácích řemeslníků k tomu, že novou tvář dostávala i sama Telč. Ne že by se tu nebudovalo už před Zachariášem. Když v roce 1530 silný požár zničil část náměstí, začalo se opravovat v renesančním tónu. Ovšem ten pravý "průvan" sem přišel až s přestavbou zámku. Zachariáš z Hradce si totiž nehleděl jen svého sídla, ale i města kolem něj. To sice bylo přesně v duchu dobrých zvyků renesančních šlechticů, ale ne každému z nich se to tak povedlo. A ne každý k tomu měl takové podmínky. Za jeho časů totiž mělo město mezi rybníky už svoje uspořádání kolem trojúhelníkového náměstí. Renesanční domy tak vyrostly na původně gotických parcelách, jen trochu postoupily do středu a sevřely náměstí takřka nepřerušenou linií dvoupatrových fasád s vykrouženými štíty a krajkovím podloubí. Jeden dům ladí s druhým, a přece je každý trochu jiný. K nejcennějším památkáři řadí číslo 15 z roku 1550, s figurálními scénami na zelené fasádě a půlkruhovým arkýřem v rohu. Jen o pět let je mladší skvost na protější straně náměstí - dům číslo 61 s postavami biblických bojovníků. O Zachariášově šťastné lásce k městu svědčí i fakt, že jeho zámek zůstal prakticky součástí náměstí, aniž by mu dominoval. A ani jeho následovníci: Slavatové, Lichtenštejnové - Kastelkornové a Podstatští z Lichtenštejna na tomto dokonalém partnerství nic nepokazili. Mariánský sloup z 18. století, kamenné kašny, jezuitský kostel a kolej z 2. poloviny 17. století prostor jen dotvořily. Jeho harmonii, vzdor všem automobilům, krámkům a předsunutým zahrádkám, vnímá chodec na každém kroku. Ale chceme-li si dopřát víc, stačí vylézt na ochoz věže kostela sv. Jakuba, zdvihajícího se těsně vedle zámku. Odtud je snad ten nejkrásnější pohled dolů na město, do zámeckých zahrad, na rybníky, na hradby, které Telč chránily, na kraj, kam se prostě jezdí za radostí.
Příští pátek: Kroměříž
</TEXT>
</DOC>
<DOC>
<DOCID>LN-20020726077</DOCID>
<DOCNO>LN-20020726077</DOCNO>
<DATE>07/26/02</DATE>
<TITLE>
největší teroristické útoky
</TITLE>
<TEXT>
"Cítím se tu jako doma," odpověděl izraelský premiér Jicchak Rabin, když mu člen jeho ochranky doporučoval, aby už odešel z tribuny. Izraelský premiér právě přednesl projev k téměř 100 000 svých stoupenců, kteří přišli na telavivské náměstí podpořit jeho mírovou politiku a vstřícnost vůči Palestincům.
Rabin měl dobrou náladu už před začátkem shromáždění. Jeho přívrženci se sjeli do Tel Avivu v 600 autobusech. Zkalit mu ji nemohla ani skupinka židovských pravicových extremistů, která roztáhla stranou hlavního davu transparent s nápisem "Provaz zrádcům". Odmítl i žádost svých osobních strážců, aby si vzal neprůstřelnou vestu. Na místě bylo v pohotovosti přes 700 policistů a bezpečnostních pracovníků. Rabin vyzval účastníky shromáždění, aby řekli ano míru a ne násilí. A dav odpověděl ANO. Potvrdil jeho politiku usmíření s Palestinci, kterou zahájil v roce 1993 podepsáním mírové smlouvy s Jásirem Arafatem ve Washingtonu a za kterou dostal také Nobelovu cenu míru. Byl spokojen a zůstal na shromáždění až do konce. Lidé se začali rozcházet. Rabin sešel po schodech z tribuny a zamířil ke svému vozu. Doprovázeli ho tři tělesní strážci. Očima rentgenovali okolí, ale nic podezřelého neviděli. Jen kousek od Rabinova auta postával drobný mladík. Motal se na parkovišti už od rána. Měl průkaz izraelské tajné bezpečnostní služby Šin Bet a tvrdil, že je řidič jednoho z automobilů. Nikdo nevěnoval pozornost. Rabin se přiblížil k vozu, chtěl otevřít dveře. Nikdo nevěděl jak, ale mladík se najednou dostal do jeho bezprostřední blízkosti. Téměř se ho dotýkal. V tu chvíli vytáhl pistoli a třikrát na Rabina vystřelil. Teprve pak se překvapení strážci zmohli na protiakci. Odrazili mladíka stranou a povalili ho. Přitom ho odzbrojili. "Dělejte si svou práci, já už jsem si svou udělal," řekl jen. Mezitím Rabinův řidič naložil těžce zraněného premiéra do auta a vyrazil k nejbližší nemocnici. Ulice byly ucpané lidmi odcházejícími z demonstrace, proto musel jet oklikou. Trasa se prodloužila z necelého kilometru na tři. Navíc v nastalém zmatku po atentátu nikdo do nemocnice nezavolal, že tam vezou postřeleného premiéra, proto auto nikdo nečekal. V nemocnici řidič přivolal zdravotní službu. Rychle odvezli bezvládné tělo na operační sál. Lékaři zjistili, že Rabina zasáhly dvě střely. To ještě nevěděli, že to byly speciálně upravené tzv. dum-dum kulky. Prorazily obě plíce. Do hrudní dutiny se dostal vzduch a vytvořil obrovský tlak na srdce. Krevní oběh se téměř zastavil. Lékaři vzduch odčerpali, ale poškození mozku bylo tak veliké, že premiér zemřel devět minut po příjezdu do nemocnice.
</TEXT>
<HEADING>
Poslal mě Bůh
</HEADING>
<TEXT>
Totožnost Rabinova vraha zjistili policisté okamžitě. Židovský mladík Jigal Amir studoval třetím rokem právnickou fakultu a informatiku na univerzitě Bar Ilana v Tel Avivu. Drobný pětadvacetiletý student se hlásil k izraelské ultrapravicové skupině Ejal. "Dostal jsem příkaz od Boha, abych premiéra zabil," prohlásil hned v počátcích vyšetřování. Krajní pravice napadala Rabina již za uzavření mírových dohod s Palestinci ve Washingtonu v roce 1993, její nenávist ještě více rozdmýchalo podepsání dohody o rozšířené palestinské autonomii ze září 1995. Ultrapravicové skupiny to chápaly jako zradu a vydání izraelských území nepříteli. Z této nenávisti se zrodila v mozku mladého studenta, který pocházel z tolerantní rodiny rabína a učitelky, myšlenka na atentát. Vyšetřování prokázalo, že se na atentát připravoval několik měsíců. Poprvé se o něj chtěl pokusit už v lednu 1995, kdy se měl Rabin zúčastnit shromáždění u památníku holocaustu v Jeruzalémě. Premiér tenkrát na poslední chvíli účast odřekl. Podruhé číhal na Rabina 24. července při smuteční akci v Tel Avivu na místě, kde palestinské hnutí Hamas spáchalo atentát na šest Izraelců. Bezpečnostní opatření byla ale tak důkladná, že se mu zaútočit nepodařilo. Podobně skončil i jeho třetí pokus 11. září při slavnostním otevření mimoúrovňové křižovatky v Tel Avivu. I tehdy bezpečnostní systém fungoval bezchybně.
</TEXT>
<HEADING>
Střela dum-dum pro premiéra
</HEADING>
<TEXT>
Počtvrté to vyšlo. Amir odjel do Tel Avivu už v noci před shromážděním Rabinových příznivců. Byl vyzbrojen devítimilimetrovou berettou. V jejím zásobníku byly, kromě běžných, i dvě kulky speciálně upravené jako střely dum-dum. Vyšetřování odhalilo, že je vyrobil jeho bratr Hagaj. Měl také průkaz člena tajné bezpečnostní služby Šin Bet. Jak ho získal, není zcela jasné. Pravděpodobně v roce 1992, kdy učil hebrejštinu v Rize, pro tuto službu pracoval. Když spolupráce skončila, průkaz jednoduše neodevzdal. S jeho pomocí pronikl na místo, kde parkovaly vládní vozy, protože se vydával za řidiče jednoho z automobilů. Muži z ochranky si na něj zvykli a přestali dávat pozor. Navíc strategie ochrany významných osobností vycházela v té době z možného útoku ze strany radikálních Palestinců. Nikdo nepočítal s tím, že by premiéra napadl Žid. Amirovi se shodou těchto okolností podařilo proniknout až do bezprostřední blízkosti premiéra. Odborníci zjistili, že při prvním výstřelu se pistolí prakticky dotýkal Rabinova saka v místech pod lopatkou. Druhou střelou zasáhl ruku člena ochranky a třetí opět premiérova záda. Další shodou nešťastných náhod bylo, že právě první a třetí kulka byly dumdum s dutým pláštěm, které se po zásahu roztrhnou. Hned na počátku vyšetřování se policie klonila k názoru, že atentát byl výsledkem rozsáhlého spiknutí pravicových a ortodoxních židovských sil. Jak ale vycházely na světlo důkazy, stále více se ukazovalo, že tyto síly byly pouze zdrojem ideologické platformy, ze které atentátník vycházel, zřejmé bylo spojení s militantní skupinou Ejal. Bezprostředně se ale na atentátu nepodílely.
</TEXT>
<HEADING>
Spiknutí, nebo čin osamělého blouznivce?
</HEADING>
<TEXT>
Nakonec policie dospěla k závěru, že atentát připravil úzký okruh ortodoxních Židů, do něhož patřili kromě Amira jeho bratr Hagaj a osadník ze západního břehu Jordánu Dror Adani. Ti také byli nakonec obviněni ze spiknutí s cílem zavraždit premiéra Rabina a stanuli před soudem. Jigal Amir byl ovšem ještě předtím souzen v samostatném procesu pro vraždu. Proces plný dramatických zvratů skončil vynesením doživotního trestu za vraždu Rabina a dalších šesti let za zranění jeho osobního strážce, což izraelský právní řád poněkud nelogicky umožňuje. "Čin, který jsem provedl, jsem neprovedl pro svůj osobní prospěch," prohlásil Amir, "všechno jsem udělal pro izraelský lid, toru a izraelskou zemi." V dalším procesu dostali Hagaj, který připravil střely dum-dum, 16 let a Adani sedm let vězení. Amir si odpykává trest ve speciálně střežené sekci vězení u Beerševy na jihu Izraele. Je prakticky izolován od ostatních vězňů, protože se správa věznice bojí napadení. Jeho jídlo je zkoumáno, aby Rabinův vrah nebyl otráven. Na celu dostal rádio, ale požadavek, aby byla vybavena počítačem, vězeňská správa zamítla.
Z připravované knihy Největší teroristické akce moderní doby
Příští pátek: Staroměstské náměstí
</TEXT>
</DOC>
<DOC>
<DOCID>LN-20020726078</DOCID>
<DOCNO>LN-20020726078</DOCNO>
<DATE>07/26/02</DATE>
<TITLE>
KDO BYL KDO V 90. LETECH: Odměnou za statečnost byly Pavlu Opočenskému dva měsíce ve vazbě
</TITLE>
<TEXT>
Dřív než se Pavel Opočenský po návratu z amerického exilu proslavil i v Česku jako sochař, upoutal na sebe pozornost činem občanské statečnosti: bránil na pražské ulici cizí ženu napadenou holohlavými neonacisty. Jednoho z agresorů v sebeobraně smrtelně zranil.
Narodil se roku 1954 v Karlových Varech v umělecké rodině. Jeho otec byl herec Gustav Opočenský, také maminka, Františka Horáková, hrála divadlo. Do příbuzenstva patřil i známý šachista Karel Opočenský. Vyučil se pasířem, zajímal se o bižuterii i šperky, ale umělecké vzdělání nemá. V roce 1979 podepsal Chartu 77 (v seznamu signatářů figuruje jako "Pavel Opočenský, dělník"), následovaly výslechy a policejní šikana. Rozhodl se pro emigraci. Nejprve se usadil v Německu, myslel si, že napořád. Roku 1982 však odešel do USA. V New Yorku byl úspěšný jako šperkař. Současně se prosazoval i jako sochař pracující výhradně s kamenem. V roce 1991 se rozhodl pro trvalý návrat do Československa. Byl v Praze sotva pár dní, když se na ulici dostal do konfliktu s bojůvkou neonacistů. V obraně cizího člověka bodl nožem jednoho z útočníků do hrudníku. Ten pak na následky zranění zemřel. Za rok a půl Městský soud v Praze vyřkl ortel pro Opočenského: odnětí svobody na dva roky podmíněně. Vrchní soud v Praze rozsudek v plném rozsahu zrušil. V roce 1995 začalo u Městského soudu v Praze nové líčení. Výsledkem byly tři roky nepodmíněně. Vrchní soud krátce nato rozsudek nižší instance zrušil a Opočenského osvobodil: "nebyl spáchán žádný trestný čin". Dva měsíce strávil sochař ve vyšetřovací vazbě. Ztraceného času dodnes nelituje. "Byla to úžasná zkušenost, obohacující, poznal jsem tam podivuhodné lidské osudy." Po několik let čelil výhrůžkám. Anonymní telefonáty hovořily o smrti jeho i jeho rodiny, na domovní dveře mu kdosi nastříkal hákový kříž. Musel si pořídit zbraň a zbrojní pas. Mezitím ovšem dál pilně pracoval, roku 1993 zvítězil v soutěži na pražský pomník bratří Čapků - ve finále porazil Olbrama Zoubka, nechal za sebou řadu známých jmen. Rozhodl se v tomto případě pro nefigurální plastiku: masiv z diuritu se k okolí obrací pouze jmény KAREL ČAPEK a JOSEF ČAPEK - písmena jsou tvořena kulatými otvory vyvrtanými do kamene. Kdo zná dobře dílo bratrské dvojice, nemůže snad být netradičním pomníkem dotčen. Chce se říci, že by sním Čapkové byli spokojeni... Monolit před Divadlem na Vinohradech byl trnem v oku neonacistům. Pomalovali ho hákovými kříži, šibenicemi s viselci, Davidovými hvězdami. Úřady tu stupidní polychromii odstranily, Opočenský s takovým očistným zásahem kupodivu nesouhlasí: "Snad to tam mělo pro výstrahu zůstat. Čapkové, oba vlastně oběti nacismu, se stávají - byť v podobě kamenného pomníku - terčem teroru neonacistického. Je to úděsné, ale příznačné." Se svými jasně a hlasitě vyslovovanými postoji k neonacistům je Opočenský aspoň mezi umělci - jedním z mála jejich veřejně se prezentujících odpůrců. Žije proto ve strachu? "Ne, spíš ve střehu. Přesně jako v New Yorku. Ve čtvrti, kde jsem bydlel, totiž v Brooklynu, to bylo nutné." Vrací se do Ameriky? "Každý rok jednou až dvakrát. V New Yorku mám sběratele a galeristy, v květnu se tam vždycky koná veletrh galerií, kde bývám prezentován. Ale natrvalo zpátky bych jít nechtěl, i když mi to po incidentu se skiny řada lidí radila. Doma jsem tady." V současné době vystavuje Opočenský své kamenné objekty v Karlových Varech. Jeho obelisk zdobí kolonádu - v místech, kde stával pomník Jurije Gagarina. Ten se přestěhoval na karlovarské letiště, kde mu to jistě sluší víc než u vřídla. Plány? "S architektem Jaroslavem Hláskem jsme byli úspěšní v soutěži na vodní prvek pro náměstí v Kuřimi. Dělám tedy ,mokrý kámen'. Původně chtěli kašnu, přišel jsem s návrhem bloku z mrákotínské žuly o stranách v délce 220 cm, vysokého 90 cm. Z otvoru uprostřed bude nepřetržitě vyvěrat voda a rozlévat se po celé horní ploše. K hlavnímu objektu budou patřit ještě čtyři přilehlé lavičky z téhož materiálu." Ve stadiu příprav je sedmimetrový obelisk pro Berlín. Z iniciativy Rilkovy nadace by měl pomník připomenout zapomenutého justičního úředníka třetí říše Felixe Hasericka, člověka, který za války v berlínském vězení nezištně pomáhal českým odbojářům. Byl nacisty odhalen, mučen a popraven. Na jedné straně lákají Opočenského miniaturní šperky, na druhé straně obří kamenné masivy, dokonce čím dál větší. Skoro se zbavuje možnosti vystavovat v interiérech. Žádný kámen mu není dost mohutný, umělecké záměry jsou omezeny pouze technickými možnostmi přepravy. Jeho nejtěžší dílo váží patnáct tun a umístěno je v severočeském Šluknově. Jde o jakési poloviční "pouzdro" či "formu" na ležící ženu. Do kamene jsou vytesány tvary ženského těla, jako by šlo o odlitek do sádry. Podobně vznikl i manželčin portrét - obličej "otisknutý" do čedičového bloku. Díla Pavla Opočenského můžeme potkat v Praze, v Jindřichově Hradci, Milevsku, Mikulově, Hořicích... Karlovarský hrob svého otce ozdobil sochař vlastní plastikou. Další ukázka jeho funerálního umění je k vidění na hřbitově v Praze-Braníku. Dál opracovává kámen, dál vyvrtává díry do velkých bloků. Využívá nejmodernější průmyslovou technologii. "Nápad je důležitější než pedantické dodržování pravidel," zkusmo definuje svoje umělecké přesvědčení. Nad otázkou, jaké má krédo, na chviličku zaváhá, ale vzápětí říká: "Maximální nezávislost ve jménu maximálního prožitku."
</TEXT>
</DOC>
<DOC>
<DOCID>LN-20020726079</DOCID>
<DOCNO>LN-20020726079</DOCNO>
<DATE>07/26/02</DATE>
<TITLE>
Úlet
</TITLE>
<TEXT>
Opuštěný ostrov. Co mě na té představě děsí nejvíc? Moře, zvěř, samota? Od všeho trochu, ale nejvíc možná odříznutost. Od všech mých oblíbených struktur, spojnic a trubek. Čím jiným nás civilizace k sobě poutá silněji než právě těmi trubkami, drátky a potrubíčky, které nám vedou přímo do domovů a dělají nám život příjemnější? Navíc to v sobě má jakýsi prvek společného zážitku, podporující pocit celolidské sounáležitosti. Na tyto sítě jsme připojeni všichni. Pohled do díry v digestoři nás utvrzuje ve vědomí, že na tom světě nejsme sami, že tam na druhých koncích jsou všichni ostatní. Zdá se, že bez těchto pojítek nepřežijeme už skoro ani víkend na chalupě. Tak si je snažíme natáhnout i tam. Alespoň já určitě. Já bych je táhnul všude. Tudíž bych je potřeboval mít i na svém idylickém ostrově! Elektřina, voda, plyn, telefon, účty. Pravda, telefon dnes už nemusí mít nezbytně svůj kabel. Škoda, že ještě nevymysleli mobilní vodu a mobilní elektřinu. Mám pocit, že zde je pokrok o krok pozadu. Mít tak svůj mobilní kohoutek v kapse a kdykoli si umýt ruce nebo se vysprchovat! A mobilní zásuvku bych také užil. Do té doby chci mít na každém místě, kde trávím více než hodinu, alespoň jeden kabílek, jedno potrubíčko nataženo. Jinak se budu cítit moc osamělý...
</TEXT>
</DOC>
<DOC>
<DOCID>LN-20020726080</DOCID>
<DOCNO>LN-20020726080</DOCNO>
<DATE>07/26/02</DATE>
<TITLE>
říká nový ředitel Městské knihovny v Praze Tomáš Řehák
</TITLE>
<TEXT>
Do stojedenácté sezony Městské knihovny v Praze "nastoupil" počátkem července jako její nový ředitel RNDr. Tomáš Řehák. Čeká jej rozsáhlý úkol: dokončit modernizaci poboček, kterých má knihovna čtyřiapadesát.
PRAHA - Na jedné straně je tradice: od roku 1891, kdy byla na Mariánském náměstí otevřena Veřejná obecní knihovna Královského hlavního města Prahy, prošlo jejími "branami" asi 95 milionů návštěvníků a ti si vypůjčili kolem 295 milionů knih, časopisů, map, not, později i zvukových nosičů, reprodukcí či grafických listů, a konečně i elektronických dokumentů. Na straně druhé: začalo 21. století a ti, kdo chtějí sloužit současným čtenářům, musejí mít pro nové podmínky patrně i vizi nového typu knihovny - a možná - i knihovníka. Knihovny se automatizují, spojeny on-line v jedné síti poskytují na dálku informační servis i přístup na internet, připojují se na odborné databáze. Jsou na to knihovníci a knihovnice připraveni?
</TEXT>
<HEADING>
Internet není v rozporu s knihou
</HEADING>
<TEXT>
"Jsou zvyklí se učit, v tomto směru to zdaleka není špatné," říká Tomáš Řehák. "Spíš nás trápí relace mezi požadavky, které na knihovníky máme má to být zajisté člověk s předpoklady jisté osvětové práce, vyžaduje se dobrá znalost fondů, musí zkrátka vědět, co v regálech má, to je základ řemesla. Ale také očekáváme, že knihovník už umí zacházet s výpočetní technikou na vyšší než elementární úrovni, měl by se domluvit nějakým cizím jazykem, měl by být schopen sociální komunikace, musí se přizpůsobit směnnému provozu, být připraven pracovat o sobotách... A vedle toho položím jeho výplatní pásku - a dostanu velkou disproporci." Průměrný příjem v knihovně po sečtení všech příplatků za služby a odměn je - od vrátného po ředitele asi 13,5 tisíce. "Je to ovšem dlouhodobá záležitost, nejsme výjimkou, tento stav se týká větší části české kultury, myslím té, která si na sebe nevydělá." Přes rychlý rozvoj různých informačních technologií je zřejmé, že veřejné knihovny zdaleka netrpí poklesem čtenářů: Městská knihovna má například za rok zaznamenáno šest a půl milionu výpůjček. Mezi návštěvníky knihovny je více než polovina dětí a studentů, hledají tu beletrii, ale velkou část jejich zájmu představuje odborná literatura, zvykají si, že tu mají přístup na internet. "Do knihovny internet samozřejmě patří, není v rozporu s knihou, naopak," připomíná ředitel Řehák. A komentuje i fakt, že nejméně návštěvníků knihoven patří k příslušníkům středního věku: "U té střední produktivní generace, která má zdánlivě nejmíň času číst, přetrvává jakýsi mýtus, že knihovna je pro sociálně slabé, kteří si nemohou dovolit kupovat knížky - ale napadá mě dost dobrých důvodů, proč by měl do knihovny chodit i ten, kdo peníze na knihy má. Ke každému titulu dostane totiž nějakou přidanou hodnotu přinejmenším kvalifikovaný výběr v rámci daného oboru. A tady by ta přezaměstnaná střední generace zrovna mohla ušetřit čas, aby zbytečně nestudovala hlouposti..." Podle Tomáše Řeháka je obecná dostupnost knihovny - rodinné instituce vyhovující všem věkovým i sociálním vrstvám - hodnotou, které se nemíní vzdát: "Držíme se strategie v základních službách zůstat levní. Pro mnoho lidí je 80 korun ročně částka směšná, byli by schopni platit i několikanásobně víc, pro leckoho je ale už ta osmdesátikoruna až dost - a my si myslíme, že sociální hranice možnosti navštěvovat knihovnu by měla být v každém případě tak nízko, aby byla dostupná pro každého. Co však zamýšlíme určitě, je významné, několikanásobné zvýšení sankčních poplatků například za pozdě vrácené knihy." Měří-li se počtem výpůjček, návštěvníků a čtenářů, je Městská knihovna v Praze největší veřejnou knihovnou v ČR. V objemu fondů ji ovšem předstihují Národní knihovna a Moravská zemská knihovna. "To jsou archivní knihovny, my se krajskou knihovnou s archivní povinností stali teprve nedávno se změnou legislativy," vysvětluje ředitel Řehák. Pověstný výtisk, který je povinen knihovně odevzdat nakladatel při každém vydaném titulu, dostávala pro Prahu a Středočeský kraj doposud Státní vědecká knihovna v Kladně. "To bylo sice zvláštní, ale aspoň nám to umožňovalo razantně očišťovat fondy od balastu, což archivní knihovny dělat nemohou. My tak udržovali skutečně živý fond - tedy knížky, o které byl opravdu zájem, nebo tituly, jež se třeba tolik nepůjčují, ale u nichž považujeme za důležité, aby ve fondech byly."
</TEXT>
<HEADING>
Staronové knihovny
</HEADING>
<TEXT>
Jedna z největších poboček Městské knihovny v Praze, historická budova v Korunní ulici, je nyní v rekonstrukci. Po jejím skončení se tu má v první polovině příštího roku otevřít moderní knihovna evropských parametrů. Náklady se blíží 20 milionům korun. Podobně se Pražané koncem příštího roku mohou těšit na zbrusu novou velkou knihovnu v prvním patře smíchovské tržnice. "Našla se možnost velkoryse tuto kulturní památku rehabilitovat, dostat ji opět do lesku a slávy," slibuje Tomáš Řehák. Otevírat se budou i další rekonstruované, samozřejmě automatizované pobočky v různých místech hlavního města, už v září například v Záhřebské ulici. "Navíc je v plánu koupě nového bibliobusu, a pokud se nám to podaří, chtěli bychom provoz těchto pojízdných knihoven rovněž zautomatizovat." Ředitel připomíná knihovny na kolech, které mají v Praze dlouholetou tradici - první vyjela v roce 1939 a s výjimkou čtyřicátých let minulého století, kdy autobus zabavili Němci, nebyl provoz (nyní) dvou bibliobusů nikdy přerušen. Tato forma, v Evropě ostatně běžná, je do jisté míry ukázkou, jak se tradice může i dnes, na prahu třetího tisíciletí, celkem bezbolestně propojovat s moderní dobou.
</TEXT>
<HEADING>
POJÍZDNÉ KNIHOVNY
</HEADING>
<TEXT>
jsou součástí sítě Městské knihovny v Praze, která má v současnosti k dispozici 2 bibliobusy zajíždějící do 15 stanic v různých pražských lokalitách. Každý z nich pojme 3000 knížek, jejichž fond je průběžně doplňován a obměňován. Oba bibliobusy ročně realizují kolem 30 tisíc výpůjček, registrují více než 800 čtenářů a zaznamenávají 6500 návštěvníků. Pojízdné knihovny disponují vlastním skladem a v případě potřeby přebírají od čtenářů záznamy na požadované tituly, které pak zajišťují jak z vlastního zdroje, tak po případě na dalších pobočkách nebo v ústřední knihovně a potom je přivezou čtenářům. První pražská pojízdná knihovna zahájila svou činnost už roku 1939. O rok později byla zabavena německou brannou mocí a přebudována pro účely polního lazaretu. Provoz obnovila až na přelomu 40. a 50. let, kdy se také počalo uvažovat o druhém autobusu. V 80. letech nastala krize pojízdných knihoven, která byla zažehnána až roku 1990. Nyní se uvažuje o automatizaci bibliobusů, tedy napojení na informační síť Městské knihovny.
jsou součástí sítě Městské knihovny v Praze, která má v současnosti k dispozici 2 bibliobusy zajíždějící do 15 stanic v různých pražských lokalitách. Každý z nich pojme 3000 knížek, jejichž fond je průběžně doplňován a obměňován. Oba bibliobusy ročně realizují kolem 30 tisíc výpůjček, registrují více než 800 čtenářů a zaznamenávají 6500 návštěvníků. Pojízdné knihovny disponují vlastním skladem a v případě potřeby přebírají od čtenářů záznamy na požadované tituly, které pak zajišťují jak z vlastního zdroje, tak po případě na dalších pobočkách nebo v ústřední knihovně a potom je přivezou čtenářům. První pražská pojízdná knihovna zahájila svou činnost už roku 1939. O rok později byla zabavena německou brannou mocí a přebudována pro účely polního lazaretu. Provoz obnovila až na přelomu 40. a 50. let, kdy se také počalo uvažovat o druhém autobusu. V 80. letech nastala krize pojízdných knihoven, která byla zažehnána až roku 1990. Nyní se uvažuje o automatizaci bibliobusů, tedy napojení na informační síť Městské knihovny.
</TEXT>
</DOC>
<DOC>
<DOCID>LN-20020726081</DOCID>
<DOCNO>LN-20020726081</DOCNO>
<DATE>07/26/02</DATE>
<GEOGRAPHY>LONDÝN</GEOGRAPHY>
<TEXT>
Patnáctiletý český pianista Lukáš Vondráček a mezinárodně respektovaný umělec Ivan Moravec figurují mezi hosty klavírního cyklu v londýnské koncertní síni Royal Festival Hall. Lukáš Vondráček má na programu svého vystoupení 13. listopadu skladby Bedřicha Smetany, Leoše Janáčka, Clauda Debussyho a Ference Liszta. Moravcův večer bude 8. prosince ve znamení romantiků Roberta Schumanna, Fryderyka Chopina a Johannesa Brahmse. Dramaturgie známého koncertního domu pozvala legendy Daniela Barenboima, Maurizia Polliniho, Stephena Kovaceviche či Alfreda Brendela. Dále zde vystoupí například Louis Lortie, Pascal Rogé či Mitsuko Uchida.
</TEXT>
</DOC>
<DOC>
<DOCID>LN-20020726082</DOCID>
<DOCNO>LN-20020726082</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Nové poplatky za filmování v metropoli mohou ohrozit veškeré natáčení na území Prahy, obávají se produkční společnosti. Rada magistrátu v úterý schválila nové podmínky natáčení filmů a reklam v Praze pro rok 2002. Na pětinásobek například zvýšila poplatek za natáčení v pražské památkové rezervaci. Dosud se platilo 10 korun za metr čtvereční a den, magistrát chce nově 50 korun. Radnice chce 100 000 korun na den za natáčení reklamy, 50 000 korun pro filmovou a televizní produkci a 25 000 korun na den pro hudební a divadelní produkce. Podmínky natáčení mají letos platit zkušebně. Příští rok je Rada hlavního města Prahy na základě získaných zkušeností schválí znovu, už bez časového omezení. Filmaři chtějí o platbách za natáčení s radnicí ještě jednat, doufají, že její pohled změní.
</TEXT>
</DOC>
<DOC>
<DOCID>LN-20020726083</DOCID>
<DOCNO>LN-20020726083</DOCNO>
<DATE>07/26/02</DATE>
<TITLE>
Smiling Assassin
</TITLE>
<TEXT>
Klávesista skupiny Widespread Panic John Hermann vydal u firmy Fat Possum Records (Maximum Records) první sólové album.
Ačkoli John "JoJo" Hermann hraje ve známé rockové kapele, z každého tónu jeho nového CD Smiling Assassin čiší blues. Možná na něj působí spoluhráči Luther a Cody Dickinsonovi, jinak členové rokenrolového bandu The North Mississippi All-Stars. Muž, který obsluhoval elektrické piano na desítkách nahrávek, se nyní představuje i jako skladatel, textař, kytarista a zpěvák připomínající raného Toma Pettyho. Rovněž melodie a aranžmá odkazují k hudbě Heartbreakers či Wallflowers Jakoba Dylana. Výjimkou je coververze hitu Doka Pomuse Lonely Avenue. myst
Cool and Crazy
Na programech kin můžeme najít unikátní hudební dokument o mužském pěveckém sboru z norského rybářského městečka Berlevag.
Snímek režiséra Knuta Erika Jensena spojuje několik elementů: mrazivou krásu pobřeží Barentsova moře, osobitou mentalitu aktérů a krásu vokální hudby. Stylizovaný dokument režisér poskládal jako mozaiku životních osudů různorodých mužů, kteří pracují v továrně na zpracování ryb a vášnivě se věnují hudbě. Jeden z vitálních zpěváků se cítí být zapáleným marxistou, druhý se pasuje do role neodolatelného milovníka. Další bojuje s drogovou závislostí, jinému je bezmála sto let... Početný soubor řídí jeho dirigent z invalidního vozíku. Filmu nechybí humor a cit pro zachycení vzácné harmonie člověka s přírodou. dar
Kronika
MFF Karlovy Vary
Vydavatelství Mirror Promotion přichází s publikací, mapující karlovarský filmový festival od roku 1946 až do loňského roku.
Autor Květoslav Kroča sepsal a sestavil výpravnou knihu, která zaznamenává dění na karlovarském festivalu rok za rokem. Každý ročník je zastoupen prostřednictvím fotografií a také nedlouhým, ale výstižným textem, v němž jsou zachycena specifika jednotlivých ročníků, zásadní filmy a nejzajímavější hosté. Nechybí rejstřík filmů a osobností, cizojazyčné resumé a přehled oceněných filmů. Velkorysá grafická úprava naznačuje, že publikace chce být spíše reprezentativním suvenýrem, než zevrubnou příručkou. ina
</TEXT>
</DOC>
<DOC>
<DOCID>LN-20020726084</DOCID>
<DOCNO>LN-20020726084</DOCNO>
<DATE>07/26/02</DATE>
<TITLE>
Pod "lákavým" názvem, navazujícím na příběh Zlatých hochů, vydal Martin Nezval další prózu.
</TITLE>
<TEXT>
Autor pojmenoval novou knihu Sex, prachy a frikulín a kromě flemingovsky zploštělých postav a zjednodušené zápletky "odhalující" temné pozadí naší současnosti (ruské mafiánské vlivy prorůstající českou ekonomikou a politikou) nasadil do hry navíc rádoby cynickou blasfemii zpodobující život a smrt Ježíše Krista jako politicky promyšlenou show organizovanou fiktivními židovskými rádci Pilátovými. O Židech se Nezvalovy literární postavy vyjadřují bez servítků (jeden z výroků jako by byl vystřižen z nacistického Sturmeru), stejně jako o politicích všech barev a zejména o intelektuálech; ty autor v bojovném doslovu degraduje na pseudointelektuály.Dále v knize kromě novotvaru frikulín (což jsou lidé z vyšších vrstev: free-cool-in) najdeme už jen četné popisy soulože (v průměru jedna na deset stránek) a enormní množství gramatických chyb, zvláště i a y (v průměru jedna na patnáct stránek). Autor bohužel vyhrožuje pokračováním.
Martin Nezval: Sex, prachy a frikulín (Akční román ze současnosti)
Votobia, Praha 2002, 351 str.
</TEXT>
</DOC>
<DOC>
<DOCID>LN-20020726085</DOCID>
<DOCNO>LN-20020726085</DOCNO>
<DATE>07/26/02</DATE>
<TITLE>
Divadelní sezona 2001/02 v moravské metropoli byla spíše průměrná, oživení se čeká po prázdninách
</TITLE>
<TEXT>
Uplynulou divadelní sezonu v Brně provázely četné změny v obsazení vedení divadel i realizovaná, nebo alespoň připravovaná stěhování souborů do nových prostor.
Neopomenutelnou událostí se stala také dlouho očekávaná a konečně zahájená rekonstrukce chátrající Reduty i započetí stavby nové muzikálové scény. Změna ve vedení Národního divadla v Brně je otázkou příští sezony. Mojmír Weimann opouští místo ředitele k 1. červenci, nové jméno bude známo snad až na podzim, kdy je vypsáno další výběrové řízení. Dlouho plánovaný odchod z místa uměleckého šéfa Divadla Husa na provázku uskutečnil Petr Oslzlý, první celou sezonu pod uměleckým vedením Jiřího Pokorného prožilo HaDivadlo. To se také chystá opustit v blízké budoucnosti technicky nyní už nevyhovující prostory Kabinetu múz v Sukově ulici a přesunout se do sálu někdejšího kina Alfa (plánované stěhování do většího sálu lze zmínit pouze v souvislosti s dlouhodobou proměnou divadla, realizována by měla být až v září 2003). Dlouholeté působiště opustilo také Divadlo v 7 a půl, které od podzimu 2001 hraje v sále klubu Edison Garden na Kolišti.
</TEXT>
<HEADING>
Oživení v HaDivadle a stagnace na Provázku
</HEADING>
<TEXT>
Výrazné oživení repertoáru přinesla změna uměleckého vedení HaDivadla, naopak otazník zůstává nad dalším osudem Divadla Husa na provázku. Po příchodu Jiřího Pokorného z ústeckého Činoherního klubu se repertoár HaDivadla obohatil nejen o inscenace moderní coolness dramatiky, ale přinesl i rozšíření inscenačního stylu a spektra žánrů četnou spoluprací se zatím nekontaktovanými tvůrci. Vrcholem sezony byla tanečně-pohybově-činoherní skladba tanečníka a choreografa Petra Tyce Mirka, objevila se inscenace hry kmenové herečky Ivy Volánkové Minach i zdařilá adaptace Adamsovy sci-fi pentalogie, kterou realizoval s lehkostí a okouzlujícím humorem režisér Draku Jakub Krofta. Na rozdíl od HaDivadla, jeho sesterská scéna sdružená pod hlavičkou Centra experimentálního divadla nevyšla zatím z obdobné změny stejně posilněná. Luboš Balák, který se uměleckého vedení Divadla Husa na provázku ujal po dlouholetém působení Petra Oslzlého, zveřejnil zatím poněkud roztříštěnou dramaturgickou vizi zahrnující uvádění mladých autorů i příliš neopodstatněné hostování někdejších členů souboru, mediálních hvězd Polívky a Donutila. Ani Balákova autorská práce, přesazená z komorního prostoru HaDivadla, se v posledním roce nesetkala s úspěchem. Mezi letošními premiérami dominovaly Balákovy tituly: všechny díly sitcomu Funebráci a komedie Don Quijote, Viktorka a Harmonika, které přinesly nejen sborové rozčarování kritiky, ale jistě i souboru marně zápasícího s texty, jež měly uvíznout v sítu autocenzury dramatika, popřípadě narazit na rozhodného dramaturga. Z nové produkce potěšily zejména práce Evy Tálské - naposledy inscenace čerpající z českých a moravských lidových písní Veselka. Z aktivit sjednocených pod Centrem experimentálního divadla vyniká dlouhodobě tvorba Divadla U stolu, jehož tematická a tvarová neotřelost získala na tak malý subjekt nezvykle vysoký počet nominací na Cenu Alfréda Radoka. Nepřehlédnutelný význam mají samozřejmě festivaly, jež Centrum pravidelně pořádá: letošní Divadlo na vodě hostilo také Théatre du Pré Perché z Rennes.
</TEXT>
<HEADING>
Průměrné inscenace Shakespeara
</HEADING>
<TEXT>
Dramaturgie Mahenovy činohry připravila letos kombinaci odvážné volby a průměrné klasiky. Do první kategorie lze zahrnout Straussovu Ithaku, jednu z populárních současných německých her inscenovanou Martinem Čičvákem v české premiéře, ucelené uvedení Suchovo-Kobylinovy trilogie (zde pod názvem Tarelkinova smrt), i inscenaci Kafkova Zámku. Realizaci každého z titulů lze leccos vytknout, pouze poslední ze jmenovaných však byl zjevně nezdařilý pokus. Stažení Zámku pár měsíců po jeho březnové premiéře by mohlo vypovídat také o špatné volbě příliš náročného textu, který se jednoduše neprotnul s vkusem stálé divácké obce. Chyba byla ale také v realizaci, která postrádala interpretaci a proměnila inscenaci, navzdory několika dobrým hereckým výkonům, v příliš dlouhý nudný večer. Průměrné inscenace Shakespearových komedií bohužel jako by začínaly patřit k profilu divadla. Letos činohra rozšířila svůj Shakespearem už dost nasycený repertoár o Veselé paničky windsorské a Komedii omylů. Komorní Malá scéna Mahenovy činohry nabídla kromě tradičně zde uváděných dětských představení také dva nepřehlédnutelné tituly určené pro večerní představení: českou premiéru hry norského dramatika Jona Fosseho Někdo přijde (v režii Tomáše Svobody se s náročným, v duchu absurdního dramatu vystavěným textem úspěšně vyrovnali Antonie Talacková, Luboš Veselý a Jaromír Nosek) a světový hit Patricka Marbera Na dotek, s detailně propracovanou psychologií postav, která se zdařila herečce a režisérce Janě Janěkové.
</TEXT>
<HEADING>
Petr Ulrych i O'Neill
</HEADING>
<TEXT>
Muzikálově-činoherní scéně, Městskému divadlo Brno se hned v úvodu sezony podařilo multimediální dramatické pásmo Koločava, s písněmi Petra Ulrycha propojujícími moravský folklor s židovskými a rusínskými vlivy. Muzikál vycházející zčásti ze starších skladeb (LP Nikola Šuhaj loupežník) byl ohodnocen Cenou Alfréda Radoka v kategorii hudba. Linii bulvárních komedií v Městském divadle rozšířilo nepříliš úspěšně Feydeauovo Manželství na druhou, které mělo snad navázat na zdejší úspěch jeho Brouka v hlavě, ale v režii Slovince Janeze Starina zůstalo pouze u povrchně načrtnuté frašky. Příjemným překvapením byla Kališové inscenace O'Neillova dramatu Smutek sluší Elektře, v níž se v hlavní roli představila typově dokonale zvolená nedávná absolventka Helena Dvořáková, i česká premiéra Schmittova Libertina.
</TEXT>
<HEADING>
Málo premiér
</HEADING>
<TEXT>
Mezi novinkami Divadla Bolka Polívky se objevila Gombárova Hospodská v provedení Divadelního spolku Frída. Inscenace částečně laciná, plná hospodského vtipkování se stavbou roztříštěnou do mnoha, byť i vtipných epizodek, ale také nakonec poměrně dobře gradující k poetickému závěru v Polívkově duchu. Až na výjimky se ale "k Bolkovi" stále chodí na hostující soubory nebo Polívkovy léty prověřené inscenace. Premiéry se objevují, ale zřídka. Spektrum aktivit rozšířilo Divadlo v 7 a půl, které v nových prostorách kromě standardního divadelního programu obou sekcí, vlastního souboru i Divadla Neslyším, rozjelo provoz maličkého kina s klubovým programem a jazzové kavárny. Nezvykle nízký počet premiér (nejčerstvěji Cid) byl cenou za budování kulturního centra s rozsáhlejším než pouze divadelním dosahem a zabydlováním nového prostoru. Oblast divadla pro děti a mládež se kromě loutkové Radosti s ustálenou vysokou kvalitou produkce a studentské Marty snaží razantně rozšiřovat už druhým rokem Divadlo Polárka. Jistým handicapem je určitá nezralost mladých divadelníků, kterým velmi prospívá spolupráce se zkušenými režiséry (například Doktor Bolíto Zoji Mikotové). S výhradami ke kolísavé úrovni je nutno Polárku akceptovat jako široce otevřený prostor k uplatnění začínajících umělců v oblasti autorské, režijní, výtvarné i herecké tvorby pro děti od nejnižšího věku po mladé diváky. Výhled do příští sezony v Brně slibuje zajímavé divadelní události. Jednou z nich bude bezpochyby také dvojí uvedení adaptací románu řadícího se k základním kamenům českého "národního pokladu", Haškových Osudů dobrého vojáka Švejka. Připravuje je Divadlo Husa na provázku a Městské divadlo Brno.
Mezi novinkami Divadla Bolka Polívky se objevila Gombárova Hospodská v provedení Divadelního spolku Frída. Inscenace částečně laciná, plná hospodského vtipkování se stavbou roztříštěnou do mnoha, byť i vtipných epizodek, ale také nakonec poměrně dobře gradující k poetickému závěru v Polívkově duchu. Až na výjimky se ale "k Bolkovi" stále chodí na hostující soubory nebo Polívkovy léty prověřené inscenace. Premiéry se objevují, ale zřídka. Spektrum aktivit rozšířilo Divadlo v 7 a půl, které v nových prostorách kromě standardního divadelního programu obou sekcí, vlastního souboru i Divadla Neslyším, rozjelo provoz maličkého kina s klubovým programem a jazzové kavárny. Nezvykle nízký počet premiér (nejčerstvěji Cid) byl cenou za budování kulturního centra s rozsáhlejším než pouze divadelním dosahem a zabydlováním nového prostoru. Oblast divadla pro děti a mládež se kromě loutkové Radosti s ustálenou vysokou kvalitou produkce a studentské Marty snaží razantně rozšiřovat už druhým rokem Divadlo Polárka. Jistým handicapem je určitá nezralost mladých divadelníků, kterým velmi prospívá spolupráce se zkušenými režiséry (například Doktor Bolíto Zoji Mikotové). S výhradami ke kolísavé úrovni je nutno Polárku akceptovat jako široce otevřený prostor k uplatnění začínajících umělců v oblasti autorské, režijní, výtvarné i herecké tvorby pro děti od nejnižšího věku po mladé diváky. Výhled do příští sezony v Brně slibuje zajímavé divadelní události. Jednou z nich bude bezpochyby také dvojí uvedení adaptací románu řadícího se k základním kamenům českého "národního pokladu", Haškových Osudů dobrého vojáka Švejka. Připravuje je Divadlo Husa na provázku a Městské divadlo Brno.
</TEXT>
</DOC>
<DOC>
<DOCID>LN-20020726086</DOCID>
<DOCNO>LN-20020726086</DOCNO>
<DATE>07/26/02</DATE>
<TEXT>
Olej Spánek (výřez) Zdeny Höhmové je jedním z artefaktů osmého ročníku výstavy Vltavotýnské výtvarné dvorky v městské galerii Art Club v Týně nad Vltavou
</TEXT>
</DOC>
<DOC>
<DOCID>LN-20020726087</DOCID>
<DOCNO>LN-20020726087</DOCNO>
<DATE>07/26/02</DATE>
<TITLE>
Jedna z nejzajímavějších osobností české alternativy přichází se dvěma novými alby.
</TITLE>
<TEXT>
Brněnský hudebník Vladimír Václavek, známý šíří svého uměleckého záběru, který sahá od originálního rocku dnes již neexistující skupiny Dunaj, přes world music mezinárodního souboru Rale, až po spolupráci s Ivou Bittovou v projektu Bílé inferno, resp. Čikori, vydal se dvěma dalšími soubory nová pozoruhodná alba. Ani jedno z alb nelze považovat za Václavkovo sólové. V případě skupiny Klar je jeho kolektivnost dána už samotnou podstatou její tvorby. Toto česko-německé trio, v němž kytaristu Václavka doplňuje bubeník Volkmar Miedtke a basista Dominik Mohr, totiž vzniklo jako čistě improvizační projekt. Nové album, nazvané Between Coma And Consciousness, se však od předchozích dvou titulů Motten (1995) a Live cz 97 (1998) přece jen poněkud liší. Poprvé zde totiž Klar vedle hudby klade důraz i na textovou stránku. Pro ten účel si vybral - možná trochu překvapivě - anglické texty frontmana britského souboru Van Der Graaf Generator Petera Hammilla. Z toho vyplývá, že nebylo možné plně zachovat improvizační přístup k hudbě, byť se jej Klar zjevně nezříká. Pevně jsou dány formální kostry, často minimalisticky repetitivní struktury jsou ovšem vyplňovány dynamicky obměňovanými party, vytvářenými hudební komunikací všech tří hudebníků. Klar je jako vždy nejpřesvědčivější v rockovějších polohách, kde dokáže vygradovat hudební napětí a posluchače vtáhnout do svého světa mohutným přívalem energie.
</TEXT>
<HEADING>
Netypické rytmy
</HEADING>
<TEXT>
Na debutovém albu nové české skupiny V.R.M. je jistá Václavkova "hegemonie" patrnější. Už proto, že je hlavním zpěvákem a autorem většiny hudby i textů. Název kapely nicméně naznačuje "demokratickou" rovnocennost všech tří jejích členů - je totiž složen z prvních písmen jejich křestních jmen. Kromě Václavka tedy skupinu tvoří hráč na elektrickou kytaru René Pařez a bubeník Miloš Dvořáček (ten se několikrát blýskne také výbornými "etno vokály"). Album má nejblíže Václavkovu někdejšímu sólovému programu Jsem hlína, jsem strom, jsem stroj, zachycenému na stejnojmenném albu z roku 1994. V.R.M. hrají de facto folkové písničky. Od toho, co jsme v tomto žánru běžně zvyklí slýchat, se však liší Václavkovým specifickým hudebním myšlením, jež se promítá do netypických rytmických vzorců (ty jsou jakousi spojnicí všech jeho projektů) a používáním již v případě Klar zmíněných "minimalistických koleček" která jsou u V.R.M. nesena filigránskou souhrou Václavkovy akustické a Pařezovy elektrické kytary. Umocňujícím prvkem jsou pak "najazzlá" saxofonová sóla hostujícího Marcela Bárty. Jako textař se tentokrát Václavek, jehož doménou byly doposud většinou lyrické zkratky, více "rozepsal". Ne vždy k dobru věci - texty Vůbec nic či Ještě jsem se nenarodil své myšlenky poněkud ředí mnohomluvností (nemluvě o tom, že "silná" slova ve druhé jmenované písni z Václavkových úst neznějí zrovna přirozeně). To však nemění nic na tom, že V.R.M., které mimochodem můžeme v současné době vídat na řadě letních festivalů, jsou obohacením domácí scény už tím, že dokáží překlenout hranice mezi zdánlivě neslučitelnými žánry.
Klar: Between Coma And Consciousness
Gingko Biloba Edition
</TEXT>
</DOC>
<DOC>
<DOCID>LN-20020726088</DOCID>
<DOCNO>LN-20020726088</DOCNO>
<DATE>07/26/02</DATE>
<TITLE>
Vrcholnou událost kulturního léta otevře Don Giovanni s Magdalenou Koženou
</TITLE>
<TEXT>
Mozartovo rodiště na řece Salzach bude od zítřka do 31. srpna dějištěm 172 hudebních, operních a divadelních představení, obsazených první ligou světových umělců.
PRAHA/SALCBURK - Novou inscenaci Dona Giovanniho, v níž si jako Zerlina odbyde svůj salcburský debut Magdalena Kožená, režíruje mladý Rakušan Martin Kušej. Děj Mozartova stěžejního díla prý přenesl - na parkoviště. Česká mezzosopranistka, která stabilně plní stránky zahraničních časopisů, se ocitla ve skutečně hvězdném týmu: například Thomas Hampson zazáří jako Giovanni, Dona Ottavia ztvární Michael Schade (oba pěvce jsme měli možnost v Praze slyšet), dirigovat bude Nikolaus Harnoncourt.
</TEXT>
<HEADING>
Dostaveníčko hvězd
</HEADING>
<TEXT>
Mezi letošní nové operní produkce patří dále Zemlinského Král Kandaules a Láska Danaina Richarda Strausse. Pucciniho nedokončená Turandot v režii i u nás známého Davida Poutneyho zazní na festivalu s dokomponovaným závěrem Luciana Beria. Mezi hvězdami, za jejichž sólová vystoupení jsou posluchači ochotni zaplatit 90 euro, jsou pěvecké špičky Thomas Hampson, Ian Bostridge, Vesselina Kasarova, Jessye Normanová, José Carreras či Renée Flemingová. Instrumentální obsazení je též imponující: houslisté Maxim Vengerov a Gidon Kremer, pianisté Maurizio Pollini, Krystian Zimerman či Alfred Brendel, violoncellový mág Mischa Maisky a další jména slibují opravdové zážitky. Činoherní plán sahá od Hofmannsthalovy klasiky Jedermann až po zbrusu novou hru Petera Turriniho Da Ponte v Santa Fé, napsanou na objednávku festivalu. Příběh Mozartova libretisty stárnoucího v chudobě a živícího se prodejem alkoholu v saloonu, je podle autora "ve všem pravdivý, až na umístění děje". Součástí nabídky je také workshop pro mladé divadelní režiséry, scénografy i kostýmní návrháře. Vstupenky na většinu představení jsou již dlouho dopředu rozebrány - a to včetně těch nejdražších, které stojí až 340 euro. Lístky se dají ovšem pořídit i za 8 nebo 15 euro. Výnos z prodeje vstupenek tvoří více než třetinu celkového rozpočtu 43 milionů euro. Festival, který stabilně zaměstnává 180 lidí a 3300 sezonních pracovníků, vděčí za 13 milionů euro rakouské vládě, městu a fondu na podporu turistiky, ostatní prostředky čerpá rozpočet ze sponzorských darů či prodeje vysílacích práv.
Mezi letošní nové operní produkce patří dále Zemlinského Král Kandaules a Láska Danaina Richarda Strausse. Pucciniho nedokončená Turandot v režii i u nás známého Davida Poutneyho zazní na festivalu s dokomponovaným závěrem Luciana Beria. Mezi hvězdami, za jejichž sólová vystoupení jsou posluchači ochotni zaplatit 90 euro, jsou pěvecké špičky Thomas Hampson, Ian Bostridge, Vesselina Kasarova, Jessye Normanová, José Carreras či Renée Flemingová. Instrumentální obsazení je též imponující: houslisté Maxim Vengerov a Gidon Kremer, pianisté Maurizio Pollini, Krystian Zimerman či Alfred Brendel, violoncellový mág Mischa Maisky a další jména slibují opravdové zážitky. Činoherní plán sahá od Hofmannsthalovy klasiky Jedermann až po zbrusu novou hru Petera Turriniho Da Ponte v Santa Fé, napsanou na objednávku festivalu. Příběh Mozartova libretisty stárnoucího v chudobě a živícího se prodejem alkoholu v saloonu, je podle autora "ve všem pravdivý, až na umístění děje". Součástí nabídky je také workshop pro mladé divadelní režiséry, scénografy i kostýmní návrháře. Vstupenky na většinu představení jsou již dlouho dopředu rozebrány - a to včetně těch nejdražších, které stojí až 340 euro. Lístky se dají ovšem pořídit i za 8 nebo 15 euro. Výnos z prodeje vstupenek tvoří více než třetinu celkového rozpočtu 43 milionů euro. Festival, který stabilně zaměstnává 180 lidí a 3300 sezonních pracovníků, vděčí za 13 milionů euro rakouské vládě, městu a fondu na podporu turistiky, ostatní prostředky čerpá rozpočet ze sponzorských darů či prodeje vysílacích práv.
</TEXT>
</DOC>
<DOC>
<DOCID>LN-20020726089</DOCID>
<DOCNO>LN-20020726089</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
V úterý 23. července zemřel v Praze po dlouhé nemoci ve věku 63 let významný český knižní grafik a básník Vladimír Nárožník. V roce 1964 vydal básnickou sbírku Slova, carte blanche. Od roku 1969 působil nejprve v tiskovém oddělení, od poloviny 70. let do roku 1994 jako výtvarný redaktor nakladatelství Odeon. K vysoké kvalitě odeonských publikací přispíval jak vlastním výtvarným řešením mnoha knih, tak tím, že pro nakladatelství získal přední české grafiky. Od 90. let se výrazně podílel na profilování předních českých nakladatelství (Torst, Sefer, Triáda, Atlantis aj.), jejichž knihám i edicím vtiskl nezaměnitelnou podobu střízlivého, precizního rukopisu. Ze stovek knih, které Vladimír Nárožník dokázal díky své obrovské pracovitosti a mimořádné lásce k tištěnému slovu graficky upravit, jmenujme alespoň sedmidílné spisy Václava Havla, výbory z deníků Jana Zábrany Celý život a textů Ivana Diviše Teorie spolehlivosti či sbírku povídek Masudži Ibuseho Kosatec, kterou navíc doplnil vlastními ilustracemi. Pohřeb je 1. srpna ve 14 hodin ve velké obřadní síni krematoria v Praze-Strašnicích.
</TEXT>
</DOC>
<DOC>
<DOCID>LN-20020726090</DOCID>
<DOCNO>LN-20020726090</DOCNO>
<DATE>07/26/02</DATE>
<TEXT>
LOS ANGELES - Podle knižní trilogie Valeria Manfrediho vznikne životopisný snímek Alexandr Veliký. Režírovat ho bude Baz Luhrmann (Moulin Rouge). Podle listu Hollywood Reporter scénář napíše Ted Tally (Mlčení jehňátek). Produkce se ujal Dino De Laurentiis.
</TEXT>
</DOC>
<DOC>
<DOCID>LN-20020726091</DOCID>
<DOCNO>LN-20020726091</DOCNO>
<DATE>07/26/02</DATE>
<TITLE>
připomíná ve své knize Táňa Fischerová
</TITLE>
<TEXT>
Dalším z knižních rozhovorů, které se v posledních týdnech objevily na pultech knihkupců, je interview Daniely Brůhové s herečkou Táňou Fischerovou. Vydalo ji nakladatelství Portál pod názvem Nežít jen pro sebe.
Často je člověk náchylný k rychlým soudům - zejména snadno škatulkuje lidi a vytváří si neměnnou představu o nich. Ty z veřejně známých osobností, jež vysílají převážně pozitivní signály, mohou se zdát jedinci až příliš vzornými a tedy (většinou nespravedlivě) nepravděpodobnými. I herečka Táňa Fischerová vystupuje pouze v sympatických souvislostech. Za poslední léta jsme si ji zvykli spojovat s charitou, v osobním styku vyzařuje empatii, není hvězdou showbyznysu ani bulvárních tiskovin. Přitom by její dosavadní život vydal na lecjaký seriál kdyby ovšem patřila k těm, kteří své zážitky prodávají. Už proto je zajímavé číst její názory. Autorka poskytuje herečce prostor k poklidnému vyprávění "životaběhu" od dětství v umělecké rodině přes první filmové pokusy, divadelní úspěchy a pády až k dnešní vyrovnanosti ženy středního věku, která už pětadvacet let pečuje o dítě s postižením. Otázky jsou vstřícné, někdo by řekl "po srsti", mají jediný cíl - posouvat se v čase od tématu k tématu. Olga Brůhová si Fischerovou vybrala proto, že si jí váží, nikoli proto, aby ji skandalizovala. Nelze tedy čekat nějaká "odhalení" ani o Táně Fischerové samotné ani o jejích přátelích, natož nepřátelích. Přesto se čtenář leccos dozví. Třeba jak to bylo v Činoherním klubu, když počátkem normalizace nebyl zájem o některé herce, jak se měl v divadle zakládat svaz mládeže, v čem bylo (je) kouzlo režisérských osobností Evalda Schorma či Jana Kačera... Herečka pochopitelně mluví o práci v divadle i ve filmu (pikantní je vzpomínka na to, jak těžko se Miloš Kopecký s Táňou sehrával při natáčení filmu Prodloužený čas, jak ji nechtěl za partnerku, jak si zpočátku "nesedli"). Především ale vzpomíná na vztahy s lidmi, s nimiž žila a žije, na přátele v nouzi, na přítelkyně (například nynější první dámu, s níž se poprvé potkaly už v mládí v Divadle Jiřího Wolkera). Mluví také o práci pro druhé a o svých občanských postojích, což jsou nyní, když vstoupila do politiky, vlastně otázky velmi aktuální. Kdyby rozhovor s Táňou Fischerovou vedl například investigativní žurnalista, jistě by otázky a zřejmě i odpovědi vypadaly trochu jinak. Rozmluva dvou stejně naladěných je možná příliš poklidná a nevzrušivá - to ale neznamená, že není zajímavá. Přinejmenším inspiruje čtenáře ke konfrontaci vlastních postojů s postoji těch "vzornějších".
Daniela Brůhová: Táňa Fischerová. Nežít jen pro sebe
Praha, Portál 2002. 133 str.
</TEXT>
</DOC>
<DOC>
<DOCID>LN-20020726092</DOCID>
<DOCNO>LN-20020726092</DOCNO>
<DATE>07/26/02</DATE>
<TITLE>
V poslední horské etapě udržel Američan svůj náskok a slavný závod zřejmě vyhraje počtvrté za sebou
</TITLE>
<TEXT>
Sedmnáctou etapu Tour de France, jejíž trasa vedla z Aime do Cluses a měřila 142 kilometrů, vyhrál Ital Dario Frigo. Žlutý trikot udržel Američan Lance Armstrong, který dojel do cíle v pelotonu se ztrátou více než čtyř minut na vítěze.
CLUSES, Francie - Před pelotonem byla včera poslední čtyři velká stoupání, v nichž se zřejmě naposledy mohlo zamíchat celkovým pořadím. Dál zuřil boj o sprinterský zelený a vrchařský puntíkovaný trikot. K prvnímu útoku se odhodlal už po dvou kilometrech Rolf Aldag, krajan a týmový kolega Němce Erika Zabela. Jeho úkolem bylo zabránit Australanu Robbiemu McEwenovi, který obléká zelený trikot, aby bodoval a zvýšil svůj náskok před Zabelem. Na první sprinterské prémii se také Aldag prosadil. V prvním stoupání ale jeho sólový únik skončil. Dojelo ho několik dalších jezdců, mezi nimiž byli i zástupci Armstrongovy stáje US Postal. Na dalších kilometrech se od vedoucího balíku jezdců odpoutala čtveřice vedená Belgičanem Mariem Aertsem a stíhaná Italem Guerinim. Ve sjezdu se náskok vedoucího kvarteta před hlavní skupinou zvýšil na téměř tři minuty, dostihl jej naopak Guerini. Mezi pěticí jezdců a pelotonem byla při dalším stoupání skupina dalších třinácti cyklistů, jejíž tempo udávali zástupci stájí US Postal a ONCE. Vrchařskou prémii na Col des Saises získal Aerts, následován Italy Guerinim a Frigem. Belgičan si celkově polepšil a mezi vrchaři dostihl vedoucí duo Laurent Jalabert, Santiago Botero. Jalaberta dotáhli jeho stájoví kolegové k pátému místu, díky němuž Francouz zvýšil svůj náskok. Poslední vrchařskou prémii na Colombiere pak získal znovu Aerts a se 110 body se probojoval na celkově druhé místo v hodnocení vrchařů za Jalaberta. Trojice se udržela pohromadě i v závěrečném sjezdu, zatímco jejich pronásledovatele z Kelme dostihla další skupina jezdců. Ve spurtu do cíle měl nejvíce sil Frigo, který vybojoval první letošní etapový vavřín na Tour pro italské barvy. "Na předchozích horských etapách jsem se ani jednou nechytil, hlavně kvůli vedru. Ale věděl jsem, že moje šance přijde," nechal se slyšet Frigo. S Aertsem a Guerinim absolvoval společně tři stoupání první a jedno druhé kategorie. "Je to zvláštní pocit vyhrát na Tour etapu nabitou velkými stoupáními. Nenalézám slov, abych řekl, jak jsem šťastný," uvedl Ital v cíli. Armstrong podle zvyku pochválil celý tým. "Dík patří mým kolegům, opět mi velmi pomáhali," prohlásil Američan, jehož od čtvrtého vítězství dělí pouhé tři dny. "Teď se ale musíme soustředit na zítřek. Etapa je plná kopců a stát se může cokoliv," prohlásil o dnešní trase Armstrong. Před včerejším startem pořadatelé zveřejnili, že dosud bylo na Tour provedeno 369 testů na doping a všechny výsledky byly negativní.
</TEXT>
</DOC>
<DOC>
<DOCID>LN-20020726093</DOCID>
<DOCNO>LN-20020726093</DOCNO>
<DATE>07/26/02</DATE>
<TITLE>
LONDÝN - Washington přitahuje jako mocný magnet sportovní celebrity. Jaromír Jágr bude v nadcházející sezoně v dresu místních Capitals bojovat o hokejový Stanley Cup. Svou fenomenální basketbalovou kariéru zase prodlužuje v týmu Washington Wizards legendární Michael Jordan. A brzo se k nim možná připojí další výrazná osobnost, tentokrát fotbalová: washingtonský klub D.C. United projevil zájem o kontroverzního bouřliváka Paula Gascoigna. Bývalý anglický reprezentant, který hrál naposledy za anglický druholigový FC Burnley, včera ve Washingtonu absolvoval testy a pokud funkcionáře přesvědčí, dostane podle agentury Reuters možnost nastoupit ještě v této sezoně a navrch smlouvu na další rok. Pětatřicetiletý záložník by tak pravděpodobně v zámořské fotbalové lize MLS zakončil svou kariéru. Ta byla bohatá nejen na sportovní úspěchy, ale i na propadáky a osobní selhání. Populární Gazza má pověst neobyčejného talentu, který se nikdy zcela nerozvinul. Gascoigna brzdila jednak zranění, jednak jeho divoká povaha. Z vynikajícího fotbalisty se stal notorický alkoholik, který podstoupil několik léčebných kůr a jehož výstřelky byly pečlivě sledovány bulvárním tiskem. I to může být jedním z důvodů, proč míří za oceán.
</TITLE>
<HEADING>
Gazza sází na anonymitu v USA
</HEADING>
<TEXT>
"Ve Washingtonu bude v podstatě úplně anonymní a bude se moci pohybovat zcela nepoznán," doufá trenér D.C. United Roy Hudson. Podobný úprk do anonymity Spojených států, kde je evropský "soc-cer" mimo největší zájem médií, zvolil i slavný George Best v sedmdesátých letech. "Paul chtěl vždy hrát ve Státech a úroveň fotbalu je zde taková, že mu bude vyhovovat," prohlásil hráčův agent Ian Elliot. Gascoigne se minulou sezonu v dresu Evertonu a druholigového Burnley stal karikaturou sebe sama. Jeho zraněními a věkem poznamenané tělo se podle komentářů už dlouho nevzepjalo k výkonům, které mu vynesly slávu na mistrovství světa v Itálii 1990. Gascoigne by se přesto mohl stát další významnou postavou, která pomůže zpopularizovat fotbal ve Spojených státech, jejichž reprezentace postoupila na nedávném mistrovství světa až do čtvrtfinále. Otázkou ale zůstává, jakým způsobem Gazza pronikne na první stránky - jestli to bude sportovními výkony nebo bitím své manželky, a nebo také tím, že si jako při návratu z MS v Itálii v roce 1990 navleče falešná plastiková prsa. "Dojem, který jsem z něj získal, je ten, že chce změnit svůj život v mnoha oblastech a že si chce opět užít hru," řekl Hudson. Sebedestruktivní životní styl Paula Gascoigna je prý minulostí. Na jak dlouho?
Gascoignova kariéra
</TEXT>
</DOC>
<DOC>
<DOCID>LN-20020726094</DOCID>
<DOCNO>LN-20020726094</DOCNO>
<DATE>07/26/02</DATE>
<GEOGRAPHY>LETOHRAD</GEOGRAPHY>
<TEXT>
Fotbalisté Sparty Praha postoupili do třetího kola Poháru ČMFS, když ve včerejší dohrávce druhého kola porazili nováčka ČFL z Letohradu 4:1. K postupu dokráčel tým Jozefa Jarabinského bez větších problémů, přestože hrál od 44. minuty bez vyloučeného Šírla i bez fotbalistů, kteří nastoupili v základní sestavě ligové premiéry s Teplicemi. V příštím kole poháru přivítají Spartu druholigové Pardubice. Sparťanům pomohla v bouřlivé fotbalové atmosféře, kterou vytvořily čtyři tisíce fanoušků, první branka, kterou už v sedmé minutě vstřelil po Mynářově přihrávce Horák. Ve 24. minutě přidal Obajdin druhý gól a zdálo se, že favorita už nic neohrozí. Pak byl ale vyloučen Šírl, který ve 44. minutě v šestnáctce zastavil nedovoleně Aberleho, a Volejník z penalty vykřesal domácím naději. Osm minut po přestávce ale střídající Babnič, který nahradil zraněného Flachbarta, přidal po individuálním průniku třetí gól a dočkal se zasloužených ovací i od místních fandů. V 62. minutě se pak po Zavadilově rohu trefil hlavou Abanda a bylo rozhodnuto.
</TEXT>
</DOC>
<DOC>
<DOCID>LN-20020726095</DOCID>
<DOCNO>LN-20020726095</DOCNO>
<DATE>07/26/02</DATE>
<GEOGRAPHY>MNICHOV</GEOGRAPHY>
<TEXT>
Slavný německý fotbalový internacionál Franz Beckenbauer se po dvanácti letech manželství rozešel se svou ženou. Šestapadesátiletý legendární hráč a trenér se rozhodl, že nastal čas věnovat se více svému nemanželskému synovi, který v srpnu oslaví druhé narozeniny. Manželé nyní budou žít odděleně. "Po dlouhé a zralé úvaze jsme se, moje manželka Sybille a já, rozhodli nepokračovat ve společném životě," vyjádřil se stručně Beckenbauer ke svému zásadnímu životnímu kroku. Předseda Bayernu Mnichov své rozhodnutí zdůvodnil tím, že chce více času trávit se svým synem Noelem Maxmilianem. Toho zplodil na jednom z vánočních večírků Bayernu se sekretářkou klubu. "Cítím za něho zodpovědnost," řekl "Císař".
</TEXT>
</DOC>
<DOC>
<DOCID>LN-20020726096</DOCID>
<DOCNO>LN-20020726096</DOCNO>
<DATE>07/26/02</DATE>
<TITLE>
Česká devatenáctka porazila Norsko. Fotbalová reprezentace České republiky do devatenácti let včera brankou Rady z 5. minuty porazila v posledním utkání základní skupiny ME domácí Norsko 1:0. Zajistila si tak třetí místo v tabulce skupiny a tím i postup na MS hráčů do dvaceti let, které se bude hrát v příštím roce.
</TITLE>
<TEXT>
Štefan prodloužil v Atlantě. Český hokejista Patrik Štefan uzavřel novou smlouvu v klubu NHL Atlanta Thrashers, který jej před třemi lety získal jako jedničku draftu. Podle agentury AP se Atlantě upsal na další dva roky, ale další podrobnosti, včetně výše jeho platu, zůstaly utajeny.
</TEXT>
</DOC>
<DOC>
<DOCID>LN-20020726097</DOCID>
<DOCNO>LN-20020726097</DOCNO>
<DATE>07/26/02</DATE>
<TEXT>
POSTUPIM, Německo - První titul na mistrovství Evropy v plaveckých sportech vybojovala Edith van Dijková. Nizozemská vicemistryně světa z Fukuoky vyhrála způsobem start - cíl maratonský závod na 25 km a stala se v čase 5:27:35 hodiny poprvé mistryní Evropy. Česká reprezentantka Yvetta Hlaváčová obsadila na Templinském jezeře v Postupimi páté místo se ztrátou sedmi sekund na bronzovou medaili, třebaže ještě necelé dva kilometry před cílem figurovala na druhé pozici. Pak však podle tiskové agentury Reuters trochu sjela z přímého směru a propadla se. Na Van Dijkovou nakonec ztratila sedmadvacetiletá plavkyně téměř sedm a půl minuty, na stříbro jedenáct sekund. Skutečnost, že Hlaváčová zabloudila, popřel trenér dálkových plavců Zdeněk Tobiáš. "Dva okruhy byla hodně aktivní, třetí a čtvrté kolo se trochu trápila, tak se schovala mezi ostatní. Do posledního okruhu všem ujela, dostala se na druhé místo, jenže pak jí došly síly," popsal průběh závodu kouč. Hlaváčová na loňském mistrovství světa ve Fukuoce byla kvůli špatnému obeplutí bójek diskvalifikována na tratích 5 i 10 kilometrů. Letos před šampionátem tvrdila, že se jí nic podobného už stát nemůže. "Rozhodně neplavala křivě nebo jinam. Když jede balík spolu, tak to ze břehu vypadá jinak, než když jede plavkyně sama," hájil Tobiáš Hlaváčovou, jež se podle agentury Reuters v cíli rozplakala. "Rozhodně bojovala a vrátila se mezi elitu. Zaslouží pochvalu, páté místo je úspěch," dodal. Pro Hlaváčovou je pátá pozice třetím nejlepším výsledkem na dálkových tratích v kariéře.
</TEXT>
</DOC>
<DOC>
<DOCID>LN-20020726098</DOCID>
<DOCNO>LN-20020726098</DOCNO>
<DATE>07/26/02</DATE>
<TITLE>
říká bývalý ligový trenér Vlastimil Petržela, který nastoupil k Mladé Boleslavi
</TITLE>
<TEXT>
Fotbalový trenér Vlastimil Petržela září spokojeností. Má důvod, konečně se může věnovat hlavně práci, která ho baví, tedy trénování. S ničím dalším nemá ve svém novém týmu, druholigové Mladé Boleslavi, žádné starosti.
PRAHA - V závěru minulé sezony se rozhodl Vlastimil Petržela odejít z Bohemians. Nejprve přenechal místo hlavního trenéra Vladimíru Borovičkovi a později se vzdal i dalších funkcí. I když neskrývá zklamání, že ve vršovickém klubu nedotáhl slibně rozdělanou práci, pro nové působiště má jen slova chvály. "Můj život se hodně změnil. Jsem spokojenější, klidnější. Práce mě baví, a navíc mám v klubu skvělé podmínky. Takové jsem ještě nikde nezažil," vypráví s nadšením Vlastimil Petržela. "Těší mě, že v klubu působí profesionálové, a když je třeba, pracují třeba i celou noc. A tak bych si moc přál, aby se nám tady povedlo ty klubové cíle dotáhnout do konce," svěřuje se trenér.
LN: Vypadáte šťastně, nestýská se vám po nejvyšší soutěži? Co vám v Boleslavi chybí?
Chybí mi hráči z Bohemky, měl jsem je rád. Jinak jsou ale v klubu fantastické podmínky. Třeba hřiště. Když jsem byl v Bohemce a v noci pršelo, tak jsem pomalu nespal, protože jsem přemýšlel o tom, kde se bude trénovat a na které hřiště nás pustí. Tady mám prostě hřiště jisté. Taky se v Mladé Boleslavi nestává, že by třeba hráči dostali později výplaty.
LN: Vedení klubu neskrývá, že by postup chtělo vybojovat do pěti let. Jaké plány máte vy?
Když se podívám na věc realisticky, tak v tuhle chvíli tým na postup ještě nemá. Za měsíc ale může být všechno jinak. S ligovými týmy jsme hráli v přípravě vyrovnaně, protože kluci makali na hranici možností. O tom, jak druhá liga dopadne, je teď těžké mluvit. Třeba v minulé sezoně asi nikdo nevěřil Zlínu - a oni postoupili. My nechceme nikam spěchat a pak hrát v lize nedůstojnou roli. Chceme do ligy postoupit a i tam postupně stoupat.
</TEXT>
<HEADING>
LN: Co týmu podle vás nejvíc chybí?
</HEADING>
<TEXT>
Při srovnání s hráči Bohemky je velký rozdíl v kondici. Na Bohemce už byli kluci odolnější. Tady by zatím nešlo hrát zápasy v rytmu sobota, středa, sobota. Ale všechno se bude zlepšovat, na Bohemce nebyly začátky jiné. Taky je potřeba větší disciplína, a to i mimo hřiště. Na tu já jsem háklivý. Když fotbalista není disciplinovaný v době volna, jak potom může něco plnit odpovědně na hřišti? Na tom ale zapracujeme.
LN: Některé hráče už jste v minulosti trénoval a oni z klubu odešli. Nehrozí něco podobného i tentokrát?
Ti kluci mají šanci dokázat mi, že mají na první ligu. Třeba ať mě i trochu zostudí, že jsem jim tehdy nevěřil. Budu jen rád a věřím, že se o to budou maximálně snažit.
LN: Do Boleslavi zamířilo osm nových hráčů, je kádr už dostatečně silný, nebo ještě potřebuje posílit?
Co se týče posil, jsem s nimi maximálně spokojen. Nevylučuji ale, že do začátku soutěže ještě nějakého hráče získáme, protože na některých místech ještě není tým vyrovnaný. O konkrétních jménech mluvit nebudu. Jakmile jsme o někoho začali projevovat zájem, třeba o hráče, který pravidelně nehrál, hned ho přeřadili do prvního mužstva. Jako by se některé týmy bály, aby nakonec Mladá Boleslav nebyla úspěšná. Každopádně nechceme překročit cenový strop, který je pro nás jeden milion za hráče.
LN: Chtěl jste do svého nového klubu získat také víc hráčů z Bohemians. Nakonec ale přišel jen Bednář, mrzí vás to?
Kromě Bednáře jsme měli zájem o Petrouše a Janáčka, ale nedohodli jsme se s klubem. Bohemka přece jen nemá sama tak široký kádr, aby mohla tyto hráče pustit. Třeba s Petroušem jsem ale do budoucna domluven na spolupráci. Oba fotbalisty jsem chtěl do Boleslavi proto, aby naše mladé hráče naučili trénovat.
</TEXT>
<HEADING>
LN: Jaké jsou vaše současné vztahy s Bohemians?
</HEADING>
<TEXT>
Žádná spolupráce, třeba co se týče nějaké hráčské výpomoci, není. V Boleslavi mám práce dost. To ale neznamená, že bychom se třeba s Vladimírem Borovičkou nebavili. V přípravě jsme hráli proti Českým Budějovicím, tak jsem mu teď o soupeři dával nějaké informace.
LN: Nebojíte se, že až přijdou výsledky, a o hráče bude zájem, tak je klub uvolní do větších klubů? Stejně jste to dělali už v Bohemians?
O hráče bude zájem, to je mi jasné. Určitě se ale nedostaneme do situace, kdy budeme nuceni prodávat hráče pod cenou.
LN: Jak silný je v současnosti tým Mladé Boleslavi?
Můžeme porazit kohokoli, ale také se nám může stát, že prohrajeme se slabším soupeřem, jako teď v poháru v Litoměřicích. Samozřejmě jsme chtěli vyhrát, ale když se podíváme na domácí pohár jako celek, stejně jsme nemohli pomýšlet na celkové prvenství. Pro nás bude nejdůležitější, aby se nám dařilo ve druhé lize.
</TEXT>
</DOC>
<DOC>
<DOCID>LN-20020726099</DOCID>
<DOCNO>LN-20020726099</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Dvěma zápasy odstartuje už dnes druhá fotbalová liga. Stejně jako v minulých letech se v ní objeví čtyři nové týmy. Opavu, která sestoupila z nejvyšší soutěže, doplní nejlepší mužstva ČFL a MSFL - Sparta B, Kunovice a Dolní Kounice. Tento tým sice skončil v MSFL druhý, ale možnost postoupit výš dostal po přeřazení Drnovic do třetí nejvyšší soutěže. Opava se chce pokusit o okamžitý návrat. Pomoci tomu má nový kouč Karel Jarůšek. Ten v kádru nepřivítal velké posily, jen talentované mladíky. Potíže byly s obsazením místa brankáře, nezdařilo se angažování Skácela ani Bureše z Olomouce. Nakonec přišel sparťan Bobok. Slezané by ještě rádi vyřešili dluhy, které je tíží. To jiní favorité, Plzeň a Mladá Boleslav, mají v zádech silné ekonomické zázemí. "Chceme hrát samozřejmě dobrý fotbal, ale nejdůležitější budou vítězství," neskrýval před startem soutěže trenér Plzně Petr Rada. Mladá Boleslav se za postupem nebude honit za každou cenu. "Nebudeme spěchat, abychom se později dostali do situace, jako je třeba nyní v Karviné. Když už se do ligy dostaneme, chceme postupně mířit výš i tam," naznačil ambice mladoboleslavských fotbalistů Jaromír Šetrle, sportovní ředitel klubu. "Když ale bude šance, určitě se jí bránit nebudeme." Zpestřením soutěže bude určitě také start sparťanské rezervy, v jehož dresu by měli dostávat šanci fotbalisté, kteří se nedostanou na hřiště v nejvyšší soutěži. "To, že by ale hrálo za béčko třeba deset fotbalistů prvního týmu, nehrozí," tvrdí trenér Sparty Jozef Jarabinský.
</TEXT>
</DOC>
<DOC>
<DOCID>LN-20020726100</DOCID>
<DOCNO>LN-20020726100</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Bohemians, čtvrtý tým posledního ročníku ligy, se netají ambicemi opět se prát o pohárové příčky. Cíl by chtěl naplnit s týmem, který nedoznal v průběhu léta příliš změn. "Je to letos dvacet let, co jsme získali titul, tak by nebylo od věci na něco podobného navázat," tvrdil prezident FC Bohemians Pavel Švarc. Tým opustil Kolář, který zamířil do Anderlechtu, Šírlovi skončilo hostování a vrátil se do Sparty. Do Olomouce zamířil Čep. I přes zájem ze zahraničí klub udržel největší oporu, brankáře Čontofalského. "Už nejsme v situaci, kdy budeme hráče prodávat za každou cenu," poznamenal generální ředitel FC Bohemians Jan Kavalírek. Do Vršovic se vrátili v létě jen hráči z hostování - Doležal a Palát. "Budeme trvat na tom, aby platila dohoda, kterou máme se Spartou o tom, že u nás bude hostovat některý z jejích hráčů," naznačil Švarc. Sparta nabízí Mynáře, Bohemians ale zajímá Šírl nebo Flachbart. "Měl by přijít hráč, který by mohl rovnou nastoupit v základní sestavě, a to není Mynářův případ," řekl trenér Borovička.
</TEXT>
</DOC>
<DOC>
<DOCID>LN-20020726101</DOCID>
<DOCNO>LN-20020726101</DOCNO>
<DATE>07/26/02</DATE>
<TITLE>
Tříletý plán vytyčili fotbalisté Českých Budějovic, nováček nejvyšší soutěže. Zlín, který postoupil spolu s nimi, se naopak vždy soustředí jen na nejbližšího soupeře.
</TITLE>
<TEXT>
ČESKÉ BUDĚJOVICE/ZLÍN - Fotbalisty Českých Budějovic nepotkal šťastný zápasový los. Začínají na Bohemians, hostí doma Spartu a pak hrají dvakrát venku - v Teplicích a Brně. "Na jaře se karta obrátí v náš prospěch," hleděl do budoucna předseda klubového představenstva Miroslav Varady a nastínil plán: "V nadcházející sezoně chceme zachovat ligu, v další uhrát 10. příčku a poté doplout do středu tabulky." Ambice Jihočechů by však mohla zhatit termínově nezvládnutá rekonstrukce stadionu, která dosud nezačala. Zpřísněné svazové normy začnou platit už od příštího ročníku a kdo je nesplní, nemá nárok ani na II. ligu. Klub se vrací mezi elitu s naplněným 45milionovým rozpočtem a kádrem 22 hráčů, v němž pouze dva fotbalisté nejsou kmenovými hráči: Sedláček ze Slavie a Jůn z Liberce. "Řešíme ještě nedostatek obránců. Pokud někoho seženeme, tak kádr nebude mít chybu," řekl Tobiáš.
</TEXT>
<HEADING>
Odchovance doplnili matadoři
</HEADING>
<GEOGRAPHY>Záchrana</GEOGRAPHY>
<TEXT>
nic jiného ve fotbalovém Zlíně pro letošní rok neznají. Nováček svěřil úkol novému trenérovi Vlastislavu Marečkovi, dosavadnímu asistentovi Františka Komňackého. Tomu nebyla prodloužena smlouva. Posilami jsou středopolaři Lasota z Drnovic a Mucha z Olomouce. Do zahájení ligy by se měl ještě dořešit příchod brankáře Rzeszota ze Žiliny. "Sázíme hlavně na odchovance, které by měli doplnit zkušení Lasota s Muchou. Tyto typy hráčů jsme postrádali," řekl Mareček, jenž bude mít pravou ruku v asistentu Jiřím Bartlovi. Kam by se chtěl nový kouč s týmem zařadit? "Máme sice výkonnostně tým, který by se mohl pohybovat ve středu tabulky, ale soustředíme se vždy pouze na nejbližší zápas," vysvětlil Mareček.
Záchrana - nic jiného ve fotbalovém Zlíně pro letošní rok neznají. Nováček svěřil úkol novému trenérovi Vlastislavu Marečkovi, dosavadnímu asistentovi Františka Komňackého. Tomu nebyla prodloužena smlouva. Posilami jsou středopolaři Lasota z Drnovic a Mucha z Olomouce. Do zahájení ligy by se měl ještě dořešit příchod brankáře Rzeszota ze Žiliny. "Sázíme hlavně na odchovance, které by měli doplnit zkušení Lasota s Muchou. Tyto typy hráčů jsme postrádali," řekl Mareček, jenž bude mít pravou ruku v asistentu Jiřím Bartlovi. Kam by se chtěl nový kouč s týmem zařadit? "Máme sice výkonnostně tým, který by se mohl pohybovat ve středu tabulky, ale soustředíme se vždy pouze na nejbližší zápas," vysvětlil Mareček.
</TEXT>
</DOC>
<DOC>
<DOCID>LN-20020726102</DOCID>
<DOCNO>LN-20020726102</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Zvláštní číslo má na zádech sparťanský fotbalový brankář Michal Špit. Patří mu třicítka. Přesto se včera objevil v letenské bráně v prvním zápase nové sezony proti Teplicím. A tím odsunul na lavičku bývalého reprezentanta Petra Koubu. Na začátku léta se ve Spartě sešli čtyři výborní brankáři: kromě Špita a Kouby i dosavadní opora Petr Čech a Jaromír Blažek. A nastaly dohady, kdo bude chytat. Leccos mělo naznačit, kdo bude mít na dresu jedničku. Do té doby patřila právě Špitovi, i když jen kryl záda Čechovi. "Jenže Petr Kouba přišel s tím, že by ji chtěl on," vzpomíná Špit. Přestože ani jemu nechyběly ambice, ustoupil. "Já si na takové věci nepotrpím. A Petra si vážím jako brankáře i jako člověka," vysvětluje. "Ale nebylo to jen z úcty, chtěl jsem něco změnit. Vzal jsem si třicítku, tohle číslo mám na autě," dodává s úsměvem. Od Kouby se čekalo, že nahradí Čecha, jenž měl odejít do zahraničí. Na cestě do ciziny byl i Blažek. Špit to dobře věděl, a tak v konkurenčním boji neklesal na mysli. "Počítal jsem s tím, že Petr s Jardou odejdou, takže se budu prát o místo s Petrem Koubou." Čech nakonec opravdu přestoupil. Rivalů bylo o jednoho méně. A Špit z různých náznaků poznával, že by do ligy mohl naskočit on. "Vydedukoval jsem to z toho, že jsem nastupoval nejvíc v přátelských zápasech. A když hráči základní sestavy dostali volno, měl jsem ho taky," tvrdí. Sparťanský Jozef Jarabinský však hierarchii nestanovil, ačkoli se liga kvapem blížila. "Neurčil, kdo je jednička, dvojka, trojka. Řekl, že jsme vyrovnaní a že bude hodně zápasů, takže dojde na každého," líčí Špit. Den před duelem s Teplicemi padla volba na něj. A premiéra dopadla dobře. "Jsem rád, že mě trenér postavil. Udělám maximum pro to, abych mužstvu pomohl," slíbil.
</TEXT>
</DOC>
<DOC>
<DOCID>LN-20020726103</DOCID>
<DOCNO>LN-20020726103</DOCNO>
<DATE>07/26/02</DATE>
<TEXT>
Dlouho už prvoligové kluby lamentují nad tím, že na stadiony chodí málo diváků. Důvody přitom hledají všude jinde než u sebe. Přilákat fanoušky byl i jeden z cílů, které si před sezonou vytkla pražská Sparta. "Všude, kde jsem působil, se návštěvy zvedly," upozornil trenér Jarabinský a slíbil atraktivní hru. Vedle mnoha lákadel táhly nejvíc návraty hvězd typu Poborského a Baranka. Byl tu i zdatný soupeř z Teplic. I když byl všední den, bylo jasné, že lidé přijdou. Jediný, kdo s tím nepočítal, byli funkcionáři. Nenechali natisknout dostatek lístků. Před pokladnami se tvořily fronty a než byly vstupenky dotištěny, hodně diváků nestihlo začátek utkání. Mnozí z nich usedli na místa až před přestávkou. To byla pořádná skvrna na štítě velkoklubu, který se honosí tím, jak se vyzná v ekonomických záležitostech, obchodování a servisu pro fanoušky. Příště by neškodilo méně slov a víc činů.
</TEXT>
</DOC>
<DOC>
<DOCID>LN-20020726104</DOCID>
<DOCNO>LN-20020726104</DOCNO>
<DATE>07/26/02</DATE>
<TITLE>
Ive druhém utkání během jediného týdne se tepličtí fotbalisté cítili poškozeni rozhodčím
</TITLE>
<TEXT>
Vady na kráse měla premiéra fotbalové Sparty v nové sezoně. Vítězství 1:0 provázely stížnosti protivníků z Teplic. Zdá se, že přinejmenším částečně oprávněné.
PRAHA - Pekelný týden prožívají fotbalisté Teplic. Věděli to dobře - když ho přečkají bez úhony, vstoupí do sezony pravou nohou. Dva zápasy Intertoto Cupu s Kaiserslauternem a mezitím ligová předehrávka na Spartě. To je jako manévrovat se zaoceánským parníkem v úzké soutěsce. Každý neopatrný pohyb způsobí, že se loď roztříští o skaliska. Teplice odešly z prvních dvou bitev poraženy, ale ne na hlavu. Pole opustily hrdě. A s pocitem křivdy. Už během nedělního duelu v Německu neuznal rozhodčí dva teplické góly. A ve středu na Letné nová neblahá tradice pokračovala. Navíc si severočeské mužstvo stěžovalo na neodpískanou penaltu a další sporné momenty. Údajný viník? Sudí Miroslav Liba. "Nevím, za co už chce penaltu nařídit," kroutil hlavou kapitán Pavel Horváth, který si za protesty vysloužil kartu. Ani trenér František Cipro po zápase výkonu arbitrů netleskal. "No, v Kaiserslauternu nám neuznali dva góly, tady jeden - lepší se to..." nadsazoval sarkasticky. "Chtějte tady bodovat," prohodil po chvíli. Pak slíbil, že se pečlivě podívá na videozáznam. Včera už ale nehodlal zápas komentovat. "Už se k tomu nechci vracet, nemá to smysl rozpitvávat. Nemělo by to žádný význam," bránil se otázkám. "Nebudeme se zabývat tím, co bylo. V kabině je tohle téma tabu," dodal. Pak se však po dalším naléhání přece jen rozpovídal. Ještě večer po utkání se posadil před televizi, aby se podíval na sporné momenty. Mnoho času u obrazovky nestrávil. "Na situaci se stačí podívat dvakrát," povídal včera po tréninku. Jak se tedy lišil pohled na stejné momenty s odstupem několika hodin? Cipro trvá na tom, že při dvou z nich byl jeho tým jasně poškozen. "Dali jsme regulérní gól. A jsem také přesvědčen, že jsme měli kopat penaltu," povídal. Televizní záběry opravdu dosvědčily, že Verbířova dorážka nebyla proti pravidlům. Ani Voříšek, který střílel před ním, nebyl v postavení mimo hru. Při zbývajících situacích už byl Cipro opatrnější. Při jedné ze šancí Baranka stáhl domněnku, že šlo o ofsajdovou pozici. Zda se v ní ocitl při rozhodující brance záložník Poborský, to si stále nebyl jistý. "Na lavičce jste odkázán na to, co vám říkají ostatní. Půlka jich tvrdila, že to byl ofsajd, půlka, že ne. I z videa bylo těžké posoudit," tvrdil Cipro. On sám žádný protest proti rozhodování zápasu nepožadoval. Nesáhlo k němu ani vedení klubu. Co si však Cipro o zápase na Letné myslí, to je zřejmé. "První kolo a už to začíná...," utrousil. Nesvalil však vinu za porážku jen na sudí. I jeho svěřenci hledali chybu sami v sobě. "Hrajeme, až když nemáme co ztratit," postěžoval si na pozdní probuzení gólman Tomáš Poštulka, postrach sparťanských střelců. Málem uhranul všechny, nakonec kapituloval po mazácké střele Poborského.
</TEXT>
<HEADING>
Obránce Rada už bude připraven
</HEADING>
<TEXT>
V sobotu si Teplice konečně zahrají doma. Čeká se nával, přijede atraktivní soupeř v sestavě s dlouhánem Lokvencem a zřejmě i kanonýrem z mistrovství světa Klosem. Smolná série by mohla skončit. "Čeká nás dost důležitý zápas. Pro některé hráče to bude životní utkání, jaké si pak už nikdy nemusejí zahrát," pravil Cipro dva dny před výkopem utkání, v němž bude tým dohánět manko po úvodní porážce 1:2. "Pokusíme se postoupit," slíbil trenér. Opřít se už může o služby zkušeného obránce Karla Rady. Ten ve středu na Spartě ještě nečinně postával v teplákové soupravě. Chyběla mu totiž transferkarta z Frankfurtu, a tak nemohl být zaregistrován. Nyní už jsou náležitosti vyřízeny. Vicemistr Evropy 1996 je nachystán a může využít znalostí německého fotbalu, kde donedávna působil. Budou se hodit.
V sobotu si Teplice konečně zahrají doma. Čeká se nával, přijede atraktivní soupeř v sestavě s dlouhánem Lokvencem a zřejmě i kanonýrem z mistrovství světa Klosem. Smolná série by mohla skončit. "Čeká nás dost důležitý zápas. Pro některé hráče to bude životní utkání, jaké si pak už nikdy nemusejí zahrát," pravil Cipro dva dny před výkopem utkání, v němž bude tým dohánět manko po úvodní porážce 1:2. "Pokusíme se postoupit," slíbil trenér. Opřít se už může o služby zkušeného obránce Karla Rady. Ten ve středu na Spartě ještě nečinně postával v teplákové soupravě. Chyběla mu totiž transferkarta z Frankfurtu, a tak nemohl být zaregistrován. Nyní už jsou náležitosti vyřízeny. Vicemistr Evropy 1996 je nachystán a může využít znalostí německého fotbalu, kde donedávna působil. Budou se hodit.
</TEXT>
</DOC>
<DOC>
<DOCID>LN-20020726105</DOCID>
<DOCNO>LN-20020726105</DOCNO>
<DATE>07/26/02</DATE>
<TITLE>
Žena prý již dva měsíce nosí naklonovaný plod
</TITLE>
<GEOGRAPHY>SOUL</GEOGRAPHY>
<TEXT>
Společnost BioFusion, pobočka americké firmy Clonaid v Jižní Koreji, tvrdí, že úspěšně implantovala ženě klonované embryo. Jihokorejka má být ve druhém měsíci těhotenství. Tuto informaci se nepodařilo jakkoli ověřit, protože BioFusion i Clonaid odmítají uvést jakékoli detaily o tomto experimentu. "Ženě, která před měsícem přijela do Jižní Koreje, implantovali zahraniční lékaři embryo do dělohy," řekl mluvčí společnosti BioFusion Kwak Ki-hwa. Většina expertů o pravdivosti této informace pochybuje. Clonaid založila americká sekta, která věří v to, že lidé vznikli klonováním jako experiment mimozemské civilizace. Ježíš byl podle učení sekty produktem dokonalých klonovacích technik. Jihokorejskou pobočku amerického Clonaidu začalo okamžitě vyšetřovat jihokorejské ministerstvo zdravotnictví. "Klonování lidí je neetické. A to mohu říct, aniž bychom věděli, jestli inkriminovaná žena v sobě skutečně nosí klonovaný lidský plod," řekl mluvčí ministerstva. BioFusion se brání tím, že ke klonování nedošlo v Jižní Koreji, ale v zahraničí, takže nebyly porušeny jihokorejské zákony. Vyšetřovatelé, kteří vnikli do sídla společnosti, se snaží nalézt informace o tomto experimentu.
SOUL - Společnost BioFusion, pobočka americké firmy Clonaid v Jižní Koreji, tvrdí, že úspěšně implantovala ženě klonované embryo. Jihokorejka má být ve druhém měsíci těhotenství. Tuto informaci se nepodařilo jakkoli ověřit, protože BioFusion i Clonaid odmítají uvést jakékoli detaily o tomto experimentu. "Ženě, která před měsícem přijela do Jižní Koreje, implantovali zahraniční lékaři embryo do dělohy," řekl mluvčí společnosti BioFusion Kwak Ki-hwa. Většina expertů o pravdivosti této informace pochybuje. Clonaid založila americká sekta, která věří v to, že lidé vznikli klonováním jako experiment mimozemské civilizace. Ježíš byl podle učení sekty produktem dokonalých klonovacích technik. Jihokorejskou pobočku amerického Clonaidu začalo okamžitě vyšetřovat jihokorejské ministerstvo zdravotnictví. "Klonování lidí je neetické. A to mohu říct, aniž bychom věděli, jestli inkriminovaná žena v sobě skutečně nosí klonovaný lidský plod," řekl mluvčí ministerstva. BioFusion se brání tím, že ke klonování nedošlo v Jižní Koreji, ale v zahraničí, takže nebyly porušeny jihokorejské zákony. Vyšetřovatelé, kteří vnikli do sídla společnosti, se snaží nalézt informace o tomto experimentu.
</TEXT>
</DOC>
<DOC>
<DOCID>LN-20020726106</DOCID>
<DOCNO>LN-20020726106</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Zástupce čtyř desítek zahraničních levicových stran pozvala KSČM do Prahy na kontrasummit NATO. Místopředseda KSČM Jiří Dolejš včera uvedl, že na konferenci, která by měla vymyslet alternativní bezpečnostní konstrukci pro Evropu, přijede 21. září 150 až 200 účastníků. Čeští komunisté považují NATO za relikt studené války. Mělo by podle nich buď zaniknout, nebo se transformovat. Den před summitem NATO v Praze, který se bude konat 21. a 22. listopadu, chystají komunisté v odpoledních hodinách demonstraci na Staroměstském náměstí.
</TEXT>
</DOC>
<DOC>
<DOCID>LN-20020726107</DOCID>
<DOCNO>LN-20020726107</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Krajský soud v Českých Budějovicích dnes rozhodne o vazbě tří ze čtveřice stíhaných v kauze přípravy likvidace novinářky Sabiny Slonkové. Přezkoumat vazební důvody musí na základě stížnosti obhájců obviněných - někdejšího generálního sekretáře ministra zahraničních věcí Karla Srby a jeho údajných kompliců Evy Tomšovicové a Michala Novotného. Další stížnost, kterou advokáti podali proti sdělení obvinění, bude řešit státní zástupce Barnabáš Liška. Ten se včera ke kauze odmítl vyjádřit s tím, že potřebuje klid na práci. Policie se k případu nevyjadřuje již od úterý, kdy na něj bylo vyhlášeno informační embargo.
</TEXT>
</DOC>
<DOC>
<DOCID>LN-20020726108</DOCID>
<DOCNO>LN-20020726108</DOCNO>
<DATE>07/26/02</DATE>
<TITLE>
Statisíce klientů Komerční pojišťovny míří do pojišťovny Kooperativa
</TITLE>
<TEXT>
Komerční pojišťovně se nejspíš podařilo prodat část problémového neživotního pojištění. Transakci musí ještě schválit vedení Komerční banky.
PRAHA - Téměř 400 tisíc motoristů, kteří mají povinné ručení u Komerční pojišťovny (KP), přejde s největší pravděpodobností pod druhou tuzemskou pojišťovnu, Kooperativu. Kromě povinného ručení získá Kooperativa i havarijní pojistky. Podle dvou na sobě nezávislých zdrojů totiž zvítězila právě její nabídka. Celou transakci má ale dnes ještě schvalovat představenstvo Komerční banky, která je stoprocentním vlastníkem Komerční pojišťovny. Kooperativa nákupem pojistek povinného ručení od Komerční pojišťovny zvýší svůj podíl na trhu povinného ručení z 19,2 na 26,5 procenta, což představuje 1,4 milionu pojistek. Upevní si tak své postavení tuzemské dvojky za vedoucí Českou pojišťovnou. Mluvčí Komerční banky Marie Růžičková se k prodeji pojistek nevyjádřila. "Nemáme oficiální zprávy o tom, jak to dopadne," uvedl mluvčí Kooperativy Martin Diviš s tím, že celou záležitost musí projednat Komerční banka. V užším finále byly podle důvěryhodného zdroje z pojišťovacích kruhů Kooperativa a pojišťovna Generali. Nakonec zvítězila nabídka Kooperativy, která v posledních letech expanduje na trhu. Právě expanze je jedním z hlavních důvodů celé transakce. To ostatně byl důvod Kooperativy k účasti v soutěži. "Máme zájem rozšířit počet klientů hlavně v oblasti povinného ručení," říká Diviš. Kvalita pojistek povinného ručení KP není totiž podle odborníků příliš vysoká. Navíc tento druh pojistek není obecně příliš ziskový. Pro pojišťovací domy má význam kvůli tomu, že se dostanou blíže ke klientovi a mohou mu nabídnout další druhy pojištění.
</TEXT>
<HEADING>
Výsledky KP nejsou uspokojivé
</HEADING>
<TEXT>
S nákupem pojistného kmene má Kooperativa zkušenost. Již před nákupem pojištění motoristů Komerční pojišťovny koupila v loňském roce neživotní pojištění od společnosti Winterthur (přibližně 80 tisíc smluv). Kromě toho převzala v roce 2000 část klientů od pojišťovny Patrie. Komerční pojišťovně se přitom nepodařilo prodat neživotní pojistky, což představuje například pojištění domácností nebo průmyslová pojištění. Příčiny neúspěchu prodeje mluvčí KB neuvedla. "Podle mých informací jde o špatný a ztrátový kmen s nedostatečnými rezervami," uvedl odborník na pojistnou problematiku, který si nepřál být jmenován. O hospodaření a kvalitě pojistných smluv nejlépe svědčí výsledky Komerční pojišťovny v posledních letech. Od roku 1995 je KP stále v minusu. V loňském roce přitom utrpěla rekordní ztrátu ve výši 712,6 milionu korun a ani letos se jí příliš nedaří. Za první čtvrtletí vykázala Komerční pojišťovna ztrátu ve výši 53,5 milionu korun. Z problémů ji musela tahat Komerční banka, která navýšila kapitál pojišťovny za posledních dvanáct měsíců o 805 milionů korun. U Kooperativy si v loňském roce klienti sjednali pojištění v celkové výši 13,6 miliardy korun. Pojišťovna v minulém roce skončila se ziskem 230,4 milionu korun, zatímco v roce 2000 to bylo 218,3 milionu korun.
Hospodaření Komerční pojišťovny (v mil. Kč)
</TEXT>
</DOC>
<DOC>
<DOCID>LN-20020726109</DOCID>
<DOCNO>LN-20020726109</DOCNO>
<DATE>07/26/02</DATE>
<GEOGRAPHY>BUDAPEŠŤ</GEOGRAPHY>
<TEXT>
Pokrytí mobilními telefony, tzv. penetrace, dosáhlo v Maďarsku v červnu 57,6 procenta. To znamená, že ze 100 obyvatel mělo mobilní telefon téměř 58 lidí. V červnu minulého roku přitom penetrace činila 37,9 procenta. Vedoucí pozici na maďarském trhu má stále Westel, který patří společnosti Matáv. Tržní podíl Westel ale klesl z loňských 52,67 na 50,68 procenta. Na druhém místě se drží Pannon GSM ze skupiny Telenor, i tomu ale klesl tržní podíl, konkrétně ze 40,15 na 38,51 procenta. Růst tržního podílu si naproti tomu uchovává maďarská odnož britského obra Vodafone. Její podíl na trhu se zvýšil na 10,81 z loňských 7,19 procenta.
</TEXT>
</DOC>
<DOC>
<DOCID>LN-20020726110</DOCID>
<DOCNO>LN-20020726110</DOCNO>
<DATE>07/26/02</DATE>
<GEOGRAPHY>LONDÝN</GEOGRAPHY>
<TEXT>
Britská společnost Diageo prodá za zhruba 2,26 miliardy dolarů řetězec restaurací Burger King. Novým majitelem sítě bude konsorcium investičních domů v čele se společností Texas Pacific Group. Burger King je druhým největším řetězcem restaurací rychlého občerstvení za Mc Donald's. Diageo se jej zbavuje, protože se chce zaměřit na lukrativnější aktivity, jako je výroba a prodej alkoholických nápojů. Diageo vlastní známé značky jako whiskey Johnnie Walker, černé pivo Guinness nebo irský krém Bailey's.
</TEXT>
</DOC>
<DOC>
<DOCID>LN-20020726111</DOCID>
<DOCNO>LN-20020726111</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Mobilní operátor RadioMobil nebude ještě nejméně dva roky vyplácet akcionářům dividendy. Vlastníci firmy, kterými jsou s 60,8 procenta konsorcium CMobil ovládané Deutsche Telekomem a České radiokomunikace se zbylým podílem, uzavřeli dohodu, podle které by si měli na dividendách v budoucnu rozdělovat 85 procent čistého ročního zisku. Radiokomunikace to oznámily v tiskové zprávě. Podle dohody RadioMobil vyplatí vlastníkům dividendu pouze v případě, že čistá finanční aktiva a rozdělitelné rezervy budou na dostatečné úrovni k jejímu pokrytí. Oba akcionáři měli rovněž vyřešit záležitosti vztahující se k nahrazení značky Paegas značkou T-Mobile. Změna se nelíbila Českým radiokomunikacím, protože značka T-Mobile vlastněná Deutsche Telekomem by v případě prodeje podílu Českých radiokomunikací třetí straně neměla žádnou cenu.
</TEXT>
</DOC>
<DOC>
<DOCID>LN-20020726112</DOCID>
<DOCNO>LN-20020726112</DOCNO>
<DATE>07/26/02</DATE>
<GEOGRAPHY>PAŘÍŽ</GEOGRAPHY>
<TEXT>
Ceny za ubytování v pražských hotelech jsou zatím ve srovnání s většinou populárních západních velkoměst podprůměrné. Nocleh v Praze však vyjde turisty zpravidla dráž než v Budapešti a v případě některých kategorií hotelů poráží česká metropole i Berlín, Mnichov, někdy dokonce i Paříž. Vyplývá to z průzkumu agentury MKG Consulting. Výzkum se uskutečnil ve 20 velkoměstech, přičemž byly sledovány čtyři stovky hotelů. Nocování v New Yorku je suverénně nejdražší, nejlevněji vychází nocleh v Budapešti. V případě levnějších hotelů činila průměrná cena všech sledovaných hotelů 105 eur za noc bez snídaně. Praha se v této kategorii umístila jako třináctá s průměrnou cenou 89 eur za jeden nocleh. Nejdražší ubytování v dvouhvězdičkových hotelech zaznamenal průzkum v New Yorku (147 eur), vysoce nadprůměrné byly i Kodaň, Florencie, Londýn a Milán. Oproti tomu v Mnichově, Barceloně, Paříži, Frankfurtu, Berlíně a Budapešti jsou tyto hotely v průměru levnější než v Praze. Ve skupině středně drahých hotelů se Praha umístila jako předposlední. Jestliže celková průměrná cena činila přibližně 160 eur, v případě Prahy to bylo jen 107 eur. Oproti tomu v New Yorku účtují za stejnou kategorii hotelu 250 eur na noc. V Londýně pak 229 a v Římě 208 eur. Oproti průměrné ceně noclehu v nejluxusnějších hotelech zaostala Praha o 46 eur. Nejdražší nocování v metropoli nad Vltavou přijde podle průzkumu na 216 eur. V New Yorku však vyjde noc ve drahém hotelu na 377 eur a v Ženevě na 346 eur.
</TEXT>
</DOC>
<DOC>
<DOCID>LN-20020726113</DOCID>
<DOCNO>LN-20020726113</DOCNO>
<DATE>07/26/02</DATE>
<GEOGRAPHY>KERNVILLE</GEOGRAPHY>
<TEXT>
Tři dny po vypuknutí lesního požáru v národním parku s chráněnými obřími sekvojemi byla zatčena turistka, která požár možná způsobila. Žena byla zatčena ve středu ve svém domě ve městě Bakersfield. Zatčená žena se podle místních úřadů v neděli objevila v jednom obchodě v Kernville a řekla, že při vaření v lese ztratila kontrolu nad ohněm. Několik minut poté vzplál nedaleký rekreační dům. Protože v této oblasti od jara nepršelo, začaly plameny s nečekanou rychlostí postupovat směrem do lesa.
</TEXT>
</DOC>
<DOC>
<DOCID>LN-20020726114</DOCID>
<DOCNO>LN-20020726114</DOCNO>
<DATE>07/26/02</DATE>
<TITLE>
Hodně utrácel za sebe i za ostatní, vypověděli svědci o chování Maxima Brunerieho, který se chystal zabít francouzského prezidenta.
</TITLE>
<GEOGRAPHY>PAŘÍŽ</GEOGRAPHY>
<TEXT>
Mladý Francouz, který se 14. července u Vítězného oblouku v Paříži pokusil o atentát na francouzského prezidenta Jacquesa Chiraka, se chystal na tento čin i na svou vlastní smrt několik týdnů. Vyplývá to z dosavadních poznatků vyšetřovatelů. Podle předběžné zprávy psychiatrů, kteří atentátníka Maxima Brunerieho vyšetřují, byl mladý muž během svého činu při smyslech, a dá se tedy očekávat, že za něj bude moci být souzen. Brunerieho kumpáni z řad pravicových extremistů a radikálních fotbalových fanoušků podle deníku Libération během výslechů vypověděli, že v posledních týdnech u tohoto 25letého muže pozorovali, "že se s ním něco děje". Brunerie prý bezmyšlenkovitě utrácel peníze a zval své přátele do restaurací. Koupil si velmi drahé sluneční brýle, a dokonce jednomu z kamarádů nabízel zaplacení jízdenky na vlak na dovolenou. "Nestarejte se, dědil jsem a do konce života mám dost peněz," říkal prý Brunerie. Vyšetřovatelé zjistili, že mladík na začátku června vybral z banky takřka všechny své úspory, které činily 5680 eur (přes 160 000 korun). Z těchto peněz koupil mimo jiné sportovní pušku a náboje, pronajal si auto a zaplatil střelecký trénink. Důvod jeho počínání stále není zcela jasný. Vyšetřovatelé nenašli v jeho pokoji žádný dopis na rozloučenou. Jako nejpravděpodobnější důvod se však jeví fakt, že se několik let pohyboval v neonacistických kruzích a měl potřebu na sebe upozornit.
</TEXT>
<HEADING>
Namlátil by i Le Penovi, říká svědek
</HEADING>
<TEXT>
"Byl to nácek, ale klidně to mohl být stalinista. Hajloval, aby na sebe upozornil. Kdybychom mu řekli, že je třeba namlátit Le Penovi, udělal by to taky. Je to věčně odstrkovaný problematický chlapík," řekl o Bruneriem jeden ze svědků, který s ním často přicházel do styku. O jeho slovech svědčí fakt, že atentátník na svůj záměr předem upozornil na jedné z anglických neonacistických stránek, kde nechal vzkaz: "Dívejte se v neděli na televizi. Budu hvězda". Kvůli svým sebevražedným sklonům je Brunerie už druhý týden držen na zvláštní psychiatrické jednotce. Soudní psychiatr, který má svou závěrečnou zprávu o jeho duševním stavu dodat v září, se zatím přiklání k tomu, že mladík byl během svého činu při smyslech. Bude-li Brunerie uznán trestně odpovědným, stane před soudem s obviněním pro pokus o vraždu.
"Byl to nácek, ale klidně to mohl být stalinista. Hajloval, aby na sebe upozornil. Kdybychom mu řekli, že je třeba namlátit Le Penovi, udělal by to taky. Je to věčně odstrkovaný problematický chlapík," řekl o Bruneriem jeden ze svědků, který s ním často přicházel do styku. O jeho slovech svědčí fakt, že atentátník na svůj záměr předem upozornil na jedné z anglických neonacistických stránek, kde nechal vzkaz: "Dívejte se v neděli na televizi. Budu hvězda". Kvůli svým sebevražedným sklonům je Brunerie už druhý týden držen na zvláštní psychiatrické jednotce. Soudní psychiatr, který má svou závěrečnou zprávu o jeho duševním stavu dodat v září, se zatím přiklání k tomu, že mladík byl během svého činu při smyslech. Bude-li Brunerie uznán trestně odpovědným, stane před soudem s obviněním pro pokus o vraždu.
</TEXT>
</DOC>
<DOC>
<DOCID>LN-20020726115</DOCID>
<DOCNO>LN-20020726115</DOCNO>
<DATE>07/26/02</DATE>
<GEOGRAPHY>PRAHA</GEOGRAPHY>
<TEXT>
Ruské hokejové týmy, účastníci elitní superligy i nižších soutěží, zřejmě našly v tuzemsku optimální podmínky k přípravě na nadcházející sezónu. Vedle Avangardu Omsk, vedeného trenérskou dvojicí Ivan Hlinka, Radim Rulík, jsou už v Čechách i další celek Křídla sovětů, prvoligový Něfťnik Almetěvsk a další se do republiky chystají. Už v neděli by měli přiletět hokejisté prvoligového Gazoviku Ťjumeň, kteří se usídlí v Ostravě a v rámci přípravy se utkají také 31. července se Vsetínem. Začátkem srpna zase přicestuje do Liberce klub CSKA Moskva s trojicí českých legionářů Dušanem Salfickým, Miloslavem Gureněm a Michalem Strakou a změří postupně síly s Kladnem (8. srpna), o den později s místním extraligovým nováčkem, s Litvínovem (12. srpna) a 14. srpna s Chomutovem. Křídla sovětů našla přechodný azyl v pražské hale bratří Kučerů v Letňanech a pochvalují si tamní možnosti využití dvou ledových ploch, zázemí v kabinách i vybavení fitness centra.
</TEXT>
</DOC>
<DOC>
<DOCID>LN-20020726116</DOCID>
<DOCNO>LN-20020726116</DOCNO>
<DATE>07/26/02</DATE>
<TEXT>
LÜBECK, Německo - Český fotbalista Jan Šimák prožil soutěžní debut v dresu Bayeru Leverkusen. Německý vicemistr a finalista Ligy mistrů zvítězil ve čtvrtfinále Ligového poháru nad Werderem Brémy 1:0. Šimák, jenž v létě přestoupil za šest miliónů eur z Hannoveru, vyslal na soupeřovu branku dvě nebezpečné střely. Z postupu se však Bayer radoval díky trefě Zoltana Sebescena, který v 62. minutě napálil míč ze sedmnácti metrů přesně do pravého rohu. Leverkusen nastoupí v pondělním semifinále proti Schalke. Šimák odehrál na svém postu ofenzívního záložníka celý zápas a často se vysouval dopředu, kde doplňoval jediného hrotového útočníka Dimitara Berbatova. Odborný magazín Kicker ohodnotil výkon českého hráče průměrnou známkou 3,5 na šestibodové stupnici.
</TEXT>
</DOC>
<DOC>
<DOCID>LN-20020726117</DOCID>
<DOCNO>LN-20020726117</DOCNO>
<DATE>07/26/02</DATE>
<TEXT>
CLOVIS, USA - Čtyřiasedmdesátiletý Art Baird zahrál v Novém Mexiku svou druhou hole-in-one v životě. Úspěšný golfista, který trefil jamku s parem tři hned první ranou, přitom po nehodě v roce 1952 přišel o pravou ruku. Baird začal hrát golf kvůli tomu, aby posílil zápěstí levé ruky. "Jeden z mých přátel mi řekl, že když už jsem schopen jednou rukou používat hůl, mohl bych začít normálně hrát," svěřil se golfista. "Nikdy jsem golf oběma rukama nehrál a nikdy jsem při hře nepoužíval protézu. Moje postižení přináší určitá omezení, ale je jen málo věcí, které nemohu dělat. A abych byl upřímný, právě teď mě žádná nenapadá," dodal. Baird se vedle golfu věnuje i bowlingu, tenisu a kulečníku. Svou první hole-in-one trefil v roce 1991 na hřišti v Arizoně.
</TEXT>
</DOC>
<DOC>
<DOCID>LN-20020726118</DOCID>
<DOCNO>LN-20020726118</DOCNO>
<DATE>07/26/02</DATE>
<TEXT>
Michael Schumacher si titul mistra světa F1 zajistil s velkým předstihem a nyní mu zbývá čas i na další aktivity. Snímek agentury AP ho zachycuje při fotbalovém utkání, jehož výtěžek putoval na charitativní účely. Zápas se konal v Mannheimu a vedle Schumachera se ho zúčastnili i další německé sportovní celebrity.
</TEXT>
</DOC>
<DOC>
<DOCID>LN-20020726119</DOCID>
<DOCNO>LN-20020726119</DOCNO>
<DATE>07/26/02</DATE>
<GEOGRAPHY>PLZEŇ</GEOGRAPHY>
<TEXT>
Lékaři prozatím odložili operaci hokejového útočníka Martina Straky, jehož v pondělí při tréninku v posilovně zranilo padající 170 kilogramů těžké závaží. Dnes to potvrdila Renata Veselá, mluvčí plzeňské Fakultní nemocnice, kde Straka leží. Podle některých informací bylo zranění 29letého hráče Pittsburghu takové povahy, že mu měl hrozit chirurgický zákrok a po něm minimálně půl roku trvající pauza. "Po konzultaci odborníků kliniky ortopedie a traumatologie pohybového ústrojí Fakultní nemocnice Plzeň a spondylochirurgického centra Pittsburské univerzity lékaři prozatím operaci odložili," konstatovala mluvčí. "Martina Straku v příštích dnech propustíme domů a zůstane v ambulantní péči lékařů Fakultní nemocnice Plzeň," dodala. Žádné další podrobnosti o léčebném postupu nebo o rozsahu zranění olympijského vítěze z Nagana podle ní nemocnice nebude poskytovat. Podle prvních informací si měl Straka při posilování odlomit příčný výběžek jednoho z obratlů, podrobnější vyšetření však přineslo mnohem závažnější diagnózu: utržený svalový úpon. Jedinou cestou k nápravě je údajně operace, uvedl středeční deník Blesk. Mluvčí nemocnice tyto informace nekomentovala. Straka má za sebou nejhorší sezonu v kariéře poznamenanou zraněními. Loni v říjnu si zlomil holenní kost na pravé noze a kvůli tomu přišel i o účast na únorových olympijských hrách. Na konci února se vracel vyléčený na led a hned v první třetině mu spoluhráč, brankář Hedberg, nešťastně zlomil hokejkou levý nadočnicový oblouk. Za osm dnů hrál proti Carolině, ale kost, zlomená v říjnu, opět nevydržela. Znamenalo to předčasný konec sezony.
</TEXT>
</DOC>
</CZE>