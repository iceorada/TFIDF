<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021125001</DOCID>
<DOCNO>LN-20021125001</DOCNO>
<DATE>11/25/02</DATE>
<TITLE>
Rakouské volby: lidovci rozdrtili socialisty * Vládnout bude zřejmě nadále modro-černá koalice
</TITLE>
<GEOGRAPHY>VÍDEŇ</GEOGRAPHY>
<TEXT>
Senzací skončily předčasné parlamentní volby v Rakousku. Ve včerejším hlasování, kterého se účastnilo přes osmdesát procent voličů, zvítězila s velkým náskokem lidová strana (ÖVP). Tak jednoznačné vítězství nynějšího kancléře Wolfganga Schüssela čekal jen málokdo: podle předběžných výsledků volilo lidovce 42 procent voličů, tedy o 15 procent více než před třemi roky. Na druhém místě skončili sociální demokraté (SPÖ) Alfreda Gusenbauera, kteří zaostali za lidovci přibližně o pět procent hlasů. Naopak Svobodní (FPÖ), v jejichž čele nadále stojí coby neoficiální vůdce Jörg Haider, utrpěli debakl. Hlas jim dalo pouhých deset procent voličů, ani ne polovina v porovnání s rokem 1999. Přes zdrcující porážku se však Svobodní možná opět dostanou do rakouské vlády. Schüssel během předvolební kampaně tuto variantu nevylučoval. Oficiální šéf Svobodných Herbert Haupt sice říkal, že pokud jeho strana nedostane alespoň 15 procent hlasů, půjde automaticky do opozice, ale možnost, že by Svobodní případnou nabídku lidovců odmítli, není úplně pravděpodobná. Další variantou je velká koalice lidovců a sociálních demokratů. V té by se mohla objevit i rakouská strana Zelených. Schüssel totiž před hlasováním prohlašoval, že o sestavení vlády jsou lidovci ochotni vyjednávat se všemi stranami. Sen sociálních demokratů a Zelených o vytvoření rudo-zelené vlády jako v Německu se však definitivně rozplynul. Mezi lidovci vypukla po ohlášení prvních odhadů volebních výsledků euforie. "Řečeno stručně: Schüssel je kancléřem," radoval se šéf volební kampaně ÖVP Reinhold Lopatka. V táboře Svobodných naopak panovala viditelně skleslá atmosféra. Rozhodnutí o tom, kdo bude nakonec v Rakousku vládnout, rozhodně nemusí padnout v nejbližších dnech. Například po volbách v roce 1999 trvala jednání o sestavení vlády plné čtyři měsíce.
K velkému propadu Svobodných došlo i v jejich baště Korutansku, kde je Jörg Haider hejtmanem. Zde totiž FPÖ ztratila takřka polovinu hlasů, které jí zde dali voliči před třemi lety. Šéf Svobodných Haupt našel už včera viníka volebního neúspěchu FPÖ. Tím je prý ministr financí za Svobodné Karl-Heinz Grasser. Tento oblíbený politik totiž už před volbami slíbil kancléři Schüsselovi, že je ochoten zasednout v jeho nové vládě, i když v ní Svobodní nebudou. Grasser prohlásil, že se postu ujme jako nezávislý. Tento Schüsselův tah vyvolal u Svobodných bouři - právě pro ministrovu oblibu u veřejnosti. "Kdyby Grasser zůstal v řadách FPÖ, ve volbách by strana získala 20 procent hlasů," prohlásil včera Haupt. Šéf Svobodných zároveň dodal, že pro Grassera nebude v novém kabinetu (když v něm bude FPÖ) místo. V táboru sociálních demokratů, kteří doufali ve volební vítězství, vládlo včera silné zklamání. Někteří politici SPÖ se však už včera smířili s tím, že lidovci a Svobodní budou v Rakousku vládnout i nadále. Určitou náplastí je pro sociální demokraty jejich jasné vítězství v rakouské metropoli Vídni. V tomto městě zvítězili ještě suverénněji než lidovci na území celého Rakouska. Zelení po uzavření volebních místností prohlašovali, že jsou s výsledkem voleb celkem spokojeni. Naděje, že se poprvé dostanou do vlády, je ovšem takřka nulová. Zelení zároveň prohráli souboj, který vedli na dálku se Svobodnými o třetí místo ve volbách.
PŘEDBĚŽNÉ VÝSLEDKY VOLEB
</TEXT>
</DOC>
<DOC>
<DOCID>LN-20021125002</DOCID>
<DOCNO>LN-20021125002</DOCNO>
<DATE>11/25/02</DATE>
<GEOGRAPHY>OSTRAVA</GEOGRAPHY>
<TEXT>
Úspěch komunistů v posledních komunálních volbách má po víkendu opět o kousek reálnější podobu. Po Ostravě, Karviné, Bruntále, Frýdku-Místku se komunisté dostali do vedení města i ve stotisícovém Havířově. Umožnila jim to politika, kterou na radnicích mnoha měst severní Moravy praktikuje vládní ČSSD: ve městě bude totiž vládnout rudo-růžová koalice KSČM a ČSSD. Primátorkou města se navíc stane komunistka Milada Halíková. Havířov jen potvrdil trend dalších velkých měst severní Moravy a Slezska: sociální demokraté ignorují své partnery z vlády a uzavírají koalice s Grebeníčkovými komunisty. Po Karviné, která má historicky prvního komunistického primátora v dějinách České republiky, Antonína Petráše, zaznamenala zmíněná varianta úspěch například ve Frýdku-Místku, kde ČSSD a KSČM získaly od voličů těsnou většinu, potřebnou pro vedení města. Známý je stav v Ostravě, kde byli komunisté přizváni do rady a v opozici zůstala ODS (ta sice volby vyhrála, avšak její politici vyjednávání s komunisty odmítli). Podobný scénář se odehrál v Bruntále. I na severní Moravě ale samozřejmě existují výjimky. Například v Opavě vznikla velká koalice všech stran bez KSČM. Vůbec nejpravicovější radnice Moravskoslezského kraje ale bude vládnout v Novém Jičíně: v radě města je ODS, KDU-ČSL a Strana zelených. Spojenci z mnoha měst, tandem ČSSD i KSČM zůstaly v opozici.
</TEXT>
</DOC>
<DOC>
<DOCID>LN-20021125003</DOCID>
<DOCNO>LN-20021125003</DOCNO>
<DATE>11/25/02</DATE>
<TITLE>
Na pražském summitu museli řešit světoví státníci řadu choulostivých věcí. Troufli si vyhlásit rozšíření NATO, i když věděli, že tím nepotěší Rusko. Zahrnuli ho proto znovu do kruhu spojenectví bojovníků proti terorismu, i když zároveň museli dávat pozor, aby se moc neušpinili o metody, které v tomto boji "spojenec" používá v Čečensku. Pokusili se vyhovět Američanům tím, že vydali společné stanovisko k Iráku, ale k ničemu zvláštnímu se nezavázali. Tančili mezi nakřápnutými vejci vztahů mezi americkou a německou delegací a letitým francouzsko-americkým antagonismem. Pokoušeli se znovu definovat úkol aliance a došli k potřebě vytvořit síly okamžité reakce a k nutnosti přezbrojit evropské členy NATO. Jsou ale závažná témata, na něž v diplomatických rejích nedošlo. A těžko předpokládat, že to bylo proto, že státníci o těchto tématech nevědí nebo jejich význam podceňují.
</TITLE>
<TEXT>
Neoddělitelně totiž souvisejí s probíranou agendou summitu. Pod heslem nové hrozby summit řešil způsoby boje proti mezinárodnímu terorismu a šíření zbraní hromadného ničení. Nezmínil se ale o nekontrolovatelném šíření konvenčních zbraní, o tom, že tyto zbraně mají na svědomí jen v devadesátých letech dvacátého století miliony životů civilistů a jsou také nejčastěji využívány teroristy. Na summitu se hovořilo o nových schopnostech, což zahrnovalo nutnost přezbrojení především nových členských států aliance. Zapomnělo se ale na to, že toto přezbrojení s sebou obvykle nese i výprodej "přebytečné" výzbroje, která končí příliš často v nestabilních nebo konflikty zmítaných zemích. Například české ministerstvo obrany se chystá v nejbližších dvou letech prodat 250 tanků T-72 a asi padesát bojových letadel, ale prý ještě pořádně neví kam. Rádo by však navázalo na úspěšnou praxi prodejů z uplynulých let, kdy se "zbavilo" téměř 100 tisíc kusů lehkých zbraní a zhruba 550 kusů těžké vojenské techniky. Mezi oblíbené cíle českých vývozců zbraní přitom patří země jako Angola, Jemen, Alžírsko, Indie, Srí Lanka, Bangladéš, Zimbabwe a Gruzie. Summit však nenabídl novým zemím žádné programy, v rámci nichž by jim pomohl s likvidací tohoto materiálu a předešel tak podobným "výhodným" vývozům. K hlavním heslům summitu patřilo to o nových členech. Z pražského zasedání však nevzešla žádná iniciativa směřující k tomu, aby se tito noví členové aliance chovali při kontrole vývozu zbraní zodpovědněji. Konečně posledním vzývaným heslem byly nové vztahy. Myšleny tím byly vztahy především s Ruskem, Jugoslávií a Ukrajinou. Pouze u posledně jmenované země vyslal summit jasnější signál o tom, že členské země NATO považují kontrolu obchodu se zbraněmi za podstatné téma. Nejenže bylo prezidentu Kučmovi zabráněno - pro jeho údajný podíl na prodeji zbraní Iráku - účastnit se setkání, ale slova o nutnosti zlepšit dosavadní mechanismy kontroly vývozu zbraní z Ukrajiny se objevila i v Pražském memorandu, odsouhlaseném členskými státy. Ukrajina ale ani zdaleka není jedinou zemí, která má v této oblasti máslo na hlavě. Navíc ani není členskou zemí aliance.
</TEXT>
<HEADING>
Zákaz prodeje zbraní: promarněná příležitost
</HEADING>
<TEXT>
Evropští členové NATO jsou už teď formálně vázáni tzv. EU Code of Conduct, který jim zakazuje vývozy konvenčních zbraní do zemí, kde by mohly být zneužívány proti civilnímu obyvatelstvu teroristy, v občanských válkách či při vážném porušování lidských práv ze strany vlád. Protože však u této smlouvy chybí donucovací a kontrolní mechanismus jejího plnění, evropské státy ji porušují. USA pak podobný mezinárodní závazek nikdy ani nepodepsaly. Skončené setkání nepřijalo žádný závazný dokument, který by se týkal boje proti nezodpovědnému prodeji konvenčních zbraní. Příležitost, že by pražský summit přispěl k mezinárodní bezpečnosti a vážně míněnému boji proti terorismu, byla promarněna. Vše nasvědčuje tomu, že šlo o záměrné opomenutí.
Evropští členové NATO jsou už teď formálně vázáni tzv. EU Code of Conduct, který jim zakazuje vývozy konvenčních zbraní do zemí, kde by mohly být zneužívány proti civilnímu obyvatelstvu teroristy, v občanských válkách či při vážném porušování lidských práv ze strany vlád. Protože však u této smlouvy chybí donucovací a kontrolní mechanismus jejího plnění, evropské státy ji porušují. USA pak podobný mezinárodní závazek nikdy ani nepodepsaly. Skončené setkání nepřijalo žádný závazný dokument, který by se týkal boje proti nezodpovědnému prodeji konvenčních zbraní. Příležitost, že by pražský summit přispěl k mezinárodní bezpečnosti a vážně míněnému boji proti terorismu, byla promarněna. Vše nasvědčuje tomu, že šlo o záměrné opomenutí.
</TEXT>
</DOC>
<DOC>
<DOCID>LN-20021125004</DOCID>
<DOCNO>LN-20021125004</DOCNO>
<DATE>11/25/02</DATE>
<TEXT>
Dlouhých šestatřicet let čekali rakouští lidovci na vítězství ve volbách. Přinesl jim je až Wolfgang Schüssel, který se před třemi roky odhodlal k riskantnímu činu a šel do vlády se stranou nacionálního populisty Jörga Haidera. Krok, který měl Schüsselovi zlomit vaz, jej nakonec vynesl k triumfu. Hodně mu v tom pomohli sami Svobodní, kvůli jejichž vnitřním sporům se předčasné volby konaly. Podivně nejasný rozchod s Haiderem stál Svobodné výrazně přes polovinu voličů, které nečekaně suverénně přebral jejich partner v končící vládě. Ještě více ale pomohli Schüsselovi socialisté. Nikoli však rakouští, kteří získali o pár procent více než v minulých volbách, nýbrž němečtí. Právě poukaz na tristní ekonomické výsledky vlády Schröderovy SPD a Fischerových Zelených pravděpodobně vyhrál lidové straně volby. Ze strachu z německé cesty "nové zelené levice" dali Rakušané přednost konzervativní linii slibující rychlejší reformy. Bez hráčů v modrých barvách svobody to ale zřejmě zase nepůjde. Ale i kdyby, budou méně slyšet. A to je speciálně pro Česko příjemné zjištění. Naše putování do EU se ve Vídni nezastaví.
</TEXT>
</DOC>
<DOC>
<DOCID>LN-20021125005</DOCID>
<DOCNO>LN-20021125005</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Praha se už brzy připojí k městům, která dnes svým obyvatelům i návštěvníkům nabízejí výjimečný zážitek: návštěvu kina, v němž běží "trojrozměrné filmy". Senzace vznikne v prostorách nového nákupního centra pražského Paláce Flora: v březnu 2003 zde má být podle plánu otevřeno kino, v němž budou moci diváci sledovat filmy, blížící se pohledu na trojrozměrný obraz reálné skutečnosti. Nabídka je lákavá: na obrovském plátně, jehož výška dosáhne rozměrů osmipatrové budovy, se budou promítat filmy, natočené speciální technologií IMAX. Unikátní systém projekce, špičková zvuková aparatura a speciální 3D brýle, které si diváci nasadí, umožní výjimečně prostorové vnímání obrazu. Cena lístku by prý navzdory ambiciózním slibům neměla převýšit běžné vstupné za představení v multiplexu.
</TEXT>
</DOC>
<DOC>
<DOCID>LN-20021125006</DOCID>
<DOCNO>LN-20021125006</DOCNO>
<DATE>11/25/02</DATE>
<GEOGRAPHY>ABUJA/LONDÝN</GEOGRAPHY>
<TEXT>
Západoafrická Nigérie se nakonec nedočká finále soutěže o nejkrásnější ženu světa Miss World. Pořadatelé letošního ročníku této velkolepé akce totiž v sobotu rozhodli, že se soutěž přesune do Londýna. Včera potom 92 účastnic klání - včetně Češky Kateřiny Smržové - přiletělo do britské metropole. Důvodem jsou krvavé nepokoje, ve které v posledních dnech přerostly protesty konzervativních nigerijských muslimů proti konání "nemravné" soutěže. Bezprostředním impulsem k pouličnímu násilí se stal minulý týden sloupek otištěný v listu This Day, jenž obhajoval konání soutěže Miss World odkazem na proroka Mohameda. I on by si prý "mezi soutěžícími vybral". Ortodoxní muslimy tento výrok rozčilil natolik, že vtrhli do redakce a vypálili ji. Vzápětí se násilí přeneslo do ulic, kde rebelové demolovali auta a obchody a terorizovali své spoluobčany. Zástupci Červeného kříže včera uvedli, že jen v márnicích severonigerijského města Kaduna leží 215 mrtvých: počet obětí je však podle nich vyšší, neboť mnoho rodin již své mrtvé pochovalo.
</TEXT>
</DOC>
<DOC>
<DOCID>LN-20021125007</DOCID>
<DOCNO>LN-20021125007</DOCNO>
<DATE>11/25/02</DATE>
<TITLE>
říká o napětí mezi odstřelovači snajper nasazený na pražském summitu NATO
</TITLE>
<TEXT>
Zaměřovačem své zbraně viděl nejmocnější muže světa. Odstřelovač, který si přeje zůstat v anonymitě, si nemyslí, že by byla bezpečnostní opatření přehnaná.
PRAHA - Pracoval na jedné ze střech v okolí srdce summitu NATO Kongresového centra. "Od úterý do pátku jsme byli ve stoprocentní pohotovosti," popisuje mimořádnost bezpečnostních opatření odstřelovač, muž, který nechce prozradit své jméno. Nemá pocit, že bezpečnostní opatření byla přehnaná. "Myslím že ne. Bylo to dobře udělané," brání policejní plán mladík. V pořádku byly podle něj jak přísné kontroly na hranicích, tak počet policistů svolaných z celého Česka. "Samozřejmě to bylo lepší takhle, než kdyby nás bylo málo," podotýká policista, který za normálních okolností slouží v Praze. Na summit se odstřelovači připravovali rok předem, při přípravě se vycházelo ze zkušeností s podobnou akcí, jakou bylo zasedání Mezinárodního měnového fondu před dvěma lety. "Vycházeli jsme ze zkušeností z fondu, protože se čekalo něco podobného," vysvětluje snajper. Nakonec byly organizace a zabezpečení mnohem lepší. "Fungovalo to líp než minule," chválí chod bezpečnostních složek. Popsat průběh svého "běžného" dne na summitu však snajper i přes zachování anonymity nechce. "Já bych o tom nerad mluvil, prozradil bych naše postupy," vysvětluje policista. Také střídání a délku služby odmítá prozradit. Odstřelovači se mohou při práci dostat do situace, kdy rozhodují o životech. Záleží konečný krok na snajperovi, nebo musí postup konzultovat se šéfem? "Záleží na situaci. Jestli je čas to hlásit, nebo ne," vysvětluje odstřelovač. Pokud čas není, musí rozhodnout sám. Odpovědnost za toto rozhodnutí pak ale leží na něm. A té odpovědnosti a možné chyby - tedy že zraní nebo zabije nevinného člověka se podle něj každý z jeho kolegů obává. "Toho se bojí každej. O mně se taky nedá říct, že bych se nebál," říká. Vzrušení z toho, že slouží na vrcholné politické akci, která se mu hned tak v hlavním městě nenaskytne, necítil. "Mě vzrušují jiné věci," směje se.
</TEXT>
</DOC>
<DOC>
<DOCID>LN-20021125008</DOCID>
<DOCNO>LN-20021125008</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Zhruba šest tisíc mimopražských policistů, kteří byli přizváni na pomoc při zajišťování pořádku během summitu aliance, se již vrátilo domů. Z krčského vlakového nádraží odjeli speciálně vypravenými vlaky příslušníci pořádkových jednotek i dopravní policie, řekl Ladislav Bernášek z pražské policejní správy. Rovněž vojáci, kteří při summitu NATO vypomáhali policii, z Prahy odcestovali. Všichni jsou v pořádku zpět u svých posádek, uvedl Vladimír Lukovský z generálního štábu. V celé Praze panoval o víkendu klid. Nekonaly se ani ohlášené demonstrace Československé anarchistické federace. Během pražského summitu NATO bylo v případě potřeby připraveno proti demonstrantům zasáhnout na 12 tisíc policistů. Polovinu z nich tvořili právě policisté z krajů.
</TEXT>
</DOC>
<DOC>
<DOCID>LN-20021125009</DOCID>
<DOCNO>LN-20021125009</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Místopředseda sněmovny za KSČM Vojtěch Filip včera pokračoval ve výpadech komunistů proti NATO. Podle něj se totiž útokem na Jugoslávii aliance stala útočnou organizací a Česká republika se "poprvé stala agresorem". Filip to řekl v pořadu TV Prima Nedělní partie. Nelíbí se mu hlavně jednotky rychlé reakce, o jejichž vzniku se na pražském summitu jednalo. "Souhlasil bych s tím, kdyby ty jednotky měly pakt chránit, ale ony jsou určeny právě k útoku na jiné státy, které nejsou součástí paktu," řekl Filip. Už ve středu ostře napadal NATO a jeho významné představitele i předseda komunistů Miroslav Grebeníček. George Bushe například na demonstraci v Praze nazval "planetárním magorem".
</TEXT>
</DOC>
<DOC>
<DOCID>LN-20021125010</DOCID>
<DOCNO>LN-20021125010</DOCNO>
<DATE>11/25/02</DATE>
<GEOGRAPHY>LIBEREC</GEOGRAPHY>
<TEXT>
Práci odvolacích soudů kritizoval v sobotu ministr spravedlnosti Pavel Rychetský (ČSSD). "Téměř 70 procent případů vracejí krajské a vrchní soudy z důvodu formálních nedostatků, aniž by se zabývaly právní stránkou věci," řekl na sněmu Soudcovské unie ČR. Věří však, že to není důsledek alibismu, ale snahy soudců o ochranu lidských práv. Vysoký počet vracených případů je podle Rychetského jedním z důvodů příliš dlouhého projednávání některých případů. V civilní oblasti je nyní přes 442 tisíc neukončených soudních sporů, z toho více než 77 tisíc případů se vleče déle než tři roky. Výjimkou ale nejsou ani případy trvající pět či sedm let, uvedl Rychetský. Jedním z důvodů, které práci soudů prodlužují, je podle Rychetského špatné doručování soudních obsílek.
</TEXT>
</DOC>
<DOC>
<DOCID>LN-20021125011</DOCID>
<DOCNO>LN-20021125011</DOCNO>
<DATE>11/25/02</DATE>
<TITLE>
PŘÍBĚHY LIDÍ, KTEŘÍ SE STŘETLI SE SYSTÉMEM... ...A JAK SE BRÁNIT
</TITLE>
<HEADING>
OBČANÉ proti SYSTÉMU
</HEADING>
<TEXT>
"Péče o děti a jejich výchova je právem rodičů. Děti mají právo na rodičovskou výchovu a péči." Ačkoli Listina základních práv a svobod hovoří v článku 32 jasně, přesto nemá pan Oldřich Mézl možnost dceru Ditu ani po jedenácti letech od rozvodu vychovávat. Matka si její kontakt s otcem nepřeje a soudní rozhodnutí prostě ignoruje. Jednotlivé soudce vleklý případ po celou dlouhou dobu spíš obtěžoval, a tak se jich vystřídalo několik. (JUDr. Hana Nová se sama prohlásila za podjatou.) Rozhodnutí se prvních několik let omezovala jen na opakované písemné výzvy a varování, pak i pokutu ve výši 26 tisíc korun. Na situaci se ale fakticky neměnilo nic: Dita vyrůstala v prostředí, které podle odborníků mělo a má na její vztah k otci negativní vliv. "Dita není absolutně připravena pro styk s otcem a není výchovou vedena k respektování otcovské autority. Naopak otec celým svým postojem dokazuje, že o výchovu a zdárný vývoj dcery má velký zájem." To konstatovala už před čtyřmi lety ve svém posudku Jana Janků, vedoucí sociálního odboru v Praze 8. Na závěr dodala: "Z výše uvedených důvodů navrhujeme, aby soud zahájil řízení o změnu výchovy nezletilé." Tedy aby byla svěřena do péče otce. I psychiatr Karel Stibral, který byl v jedné z nekonečných pří přizván jako znalec, uvedl: "S velkou pravděpodobností mohu říci, že dítě ovlivňováno bylo, a to nejen matkou, ale i jejími rodiči." Psychiatr navíc upozornil, že z hlediska dlouhodobého vývoje "může dojít k negativním známkám projevu dítěte zejména během dospívání ve směru jeho zhoršené adaptability a narušení vztahu k mužům". O pár řádků dál je zmínka o "možné zvýšené úzkosti, čili neurotizaci" v budoucnu. Případ ale dál putoval ze stolu jednoho soudce na stůl jiného. Paní Mézlovou jeden z nich - Martin Slováček - před dvěma lety odsoudil za maření výkonu úředního rozhodnutí k šestiměsíčnímu vězení s podmíněným odkladem na dva roky. Prakticky to však znamenalo jediné. Dcera nadále zůstává u matky a otec má opět smůlu. Letos na podzim se kruh uzavřel. Případ se dostal tam, kde před lety začal - k Pavlu Charvátovi, soudci obvodního soudu pro Prahu 8, a ten rozhodl: Dita půjde do diagnostického ústavu. "V dané chvíli již není možné, aby nezletilá zůstala v prostředí, kde její výchova je takto ohrožena a narušena. Dle názoru soudu je třeba, aby byla převedena do prostředí jiného," zdůvodnil své rozhodnutí Charvát. V ústavu by jí totiž v setkání s otcem nejen neměl nikdo bránit, ale také by tam k tomu měli dnes již šestnáctiletou dívku vést. Dita se totiž - pod vlivem dlouholetého matčina působení - odmítá s otcem bavit. Přitom ještě před pár lety, když se jedno z mála setkání s otcem podařilo sociálním pracovnicím zprostředkovat, mohly zkonstatovat, že dítě je při setkání s otcem po prvotním odmítání zvědavé a normálně si s ním povídá - pokud u toho není matka. "Mám Ditu rád. Chtěl jsem se s ní vídat. A stojím o to dodnes," řekl LN pan Mézl, který dosud neměl možnost dceři vysvětlit, že s matkou se rozešli ve zlém, ale to neznamená, že by ji neměl rád. Jeho bývalá žena se tvářila ochotně, když ji LN kontaktovaly a nabídly schůzku, aby se k případu vyjádřila. "Jsem ráda, že chcete být objektivní. Dejte mi na sebe telefon a já se ozvu," řekla a tím její vysvětlení skončilo. Neozval se nikdo.
Panu Oldřichu Mézlovi v tuto chvíli nezbývá nic jiného, než se pokusit navštěvovat svoji šestnáctiletou dceru Ditu v diagnostickém ústavu co nejčastěji a postupně ji osobně přesvědčit a dokázat, že ji má rád. Další soudní tahanice o změnu výchovy dcery totiž zřejmě nemají smysl, alespoň soudě podle situace, kdy se soudci po řadu let báli vynést nějaké zásadní rozhodnutí. Dita navíc dosáhne už za dva roky zletilosti a oba rodiče ztratí zákonem stanovená práva a povinnosti k výchově, a tedy i možnost cokoli vysoudit. Obecně je bohužel v podobných soudních sporech možné postupovat jedině tak, jak to po celá léta činí pan Oldřich Mézl - obrátit se na soud a doufat, že rozhodne co nejrychleji.
</TEXT>
</DOC>
<DOC>
<DOCID>LN-20021125012</DOCID>
<DOCNO>LN-20021125012</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla by nic nenamítal proti tomu, kdyby se plán společné obrany vzdušného prostoru ČR a Slovenska případně ještě rozšířil o spolupráci s Polskem a Maďarskem. Premiér to řekl v Praze na setkání se studenty z členských zemí NATO a Partnerství pro mír. "Spolupráci se Slovenskem je třeba rozvíjet, a pokud bude snad možnost tu spolupráci bezprostředně rozšířit třeba ještě ve vztahu k Polsku a Maďarsku, tak jistěže nejsem proti. I když jsem přesvědčen, že ty největší možnosti jsou v naší vzájemné (česko-slovenské) spolupráci," řekl premiér Špidla. Pro širší spolupráci při ochraně vzdušného prostoru nad středem Evropy se minulý týden vyslovila opozice ve sněmovně. Zmínil ji například místopředseda ODS Petr Nečas. Stejnou představu má i slovenský ministr zahraničí Eduard Kukan. Záměr zajistit obranu českého vzdušného prostoru vlastními silami zveřejnil premiér v pondělí. Kabinet totiž zrušil možnost nákupu stíhaček Gripen. Společná letka českých a slovenských pilotů nemá však na české straně jednoznačnou podporu. Premiér Špidla účastníky studentského summitu ujistil, že nákup moderních nadzvukových letadel přesahuje ekonomické možnosti Česka a že zájem české strany o spolupráci se Slovenskem je opravdu vážný. Podtrhl i to, že pozvání Slovenska do Severoatlantické aliance na pražském summitu NATO výrazně přispělo ke zvýšení bezpečnosti v Evropě. Setkáním s premiérem Špidlou skončil Pražský studentský atlantický summit. Od čtvrtka na něm diskutovalo o budoucnosti aliance a jejích budoucích úkolech kolem 180 vysokoškoláků. Mladí lidé se setkali s řadou vrcholných politiků. Studentské fórum organizuje Asociace atlantické smlouvy se sídlem v Paříži. Jde o občanskou organizaci, jejímž cílem je rozšiřování povědomí o atlantických otázkách. V Paříži byli vybíráni i účastníci studentského summitu, z České republiky se konference zúčastnilo pět vysokoškoláků a absolventů politologie.
</TEXT>
</DOC>
<DOC>
<DOCID>LN-20021125013</DOCID>
<DOCNO>LN-20021125013</DOCNO>
<DATE>11/25/02</DATE>
<TITLE>
Chtějí hovořit o budoucnosti česko-německých vztahů
</TITLE>
<GEOGRAPHY>PRAHA</GEOGRAPHY>
<TEXT>
Předseda Sudetoněmeckého krajanského sdružení a poslanec Evropského parlamentu Bernd Posselt dnes v Senátu poobědvá s místopředsedou horní komory Janem Rumlem (US-DEU). Chtějí hovořit o budoucnosti česko-německých vztahů a také o tom, jakým gestem by je čeští politici mohli zklidnit. Schůzka vrcholného českého politika s představitelem sudetských Němců by přitom ještě před několika lety byla nemyslitelná. "Abych s ním jednal, jsem odmítl a nikdy jsme se nesetkali. Dobře vím, co dělám," hájil ještě letos na jaře předseda Senátu Petr Pithart účast na večeři v Mnichově, na niž v roce 1990 bavorský ministerský předseda pozval také tehdejšího šéfa landsmanšaftu Franze Neubauera. "Doba se posunula a je třeba ji posunout ještě dál. Bernd Posselt je evropský politik a předseda Sudetoněmeckého krajanského sdružení. Nemá cenu zavírat oči nad tím, že tu ti lidé jsou," řekl senátor Ruml. Podle něj dnešní oběd není oficiální schůzkou představitele Senátu s představitelem landsmanšaftu. "Není to setkání institucí, je to v podstatě setkání senátora a poslance Evropského parlamentu. My to pokládáme za přátelské neformální setkání," podotkl. Evropský parlament nedávno schválil rezoluci, podle níž dekrety nejsou překážkou přijetí České republiky do EU. Zároveň se ale usnesl, že ve smyslu česko-německé deklarace by bylo žádoucí politické gesto české strany. Ruml uvedl, že i o požadavku na takové gesto bude s Posseltem mluvit. Zatím ovšem nechce říct, jak přesně by takové gesto mělo vypadat.
PRAHA - Předseda Sudetoněmeckého krajanského sdružení a poslanec Evropského parlamentu Bernd Posselt dnes v Senátu poobědvá s místopředsedou horní komory Janem Rumlem (US-DEU). Chtějí hovořit o budoucnosti česko-německých vztahů a také o tom, jakým gestem by je čeští politici mohli zklidnit. Schůzka vrcholného českého politika s představitelem sudetských Němců by přitom ještě před několika lety byla nemyslitelná. "Abych s ním jednal, jsem odmítl a nikdy jsme se nesetkali. Dobře vím, co dělám," hájil ještě letos na jaře předseda Senátu Petr Pithart účast na večeři v Mnichově, na niž v roce 1990 bavorský ministerský předseda pozval také tehdejšího šéfa landsmanšaftu Franze Neubauera. "Doba se posunula a je třeba ji posunout ještě dál. Bernd Posselt je evropský politik a předseda Sudetoněmeckého krajanského sdružení. Nemá cenu zavírat oči nad tím, že tu ti lidé jsou," řekl senátor Ruml. Podle něj dnešní oběd není oficiální schůzkou představitele Senátu s představitelem landsmanšaftu. "Není to setkání institucí, je to v podstatě setkání senátora a poslance Evropského parlamentu. My to pokládáme za přátelské neformální setkání," podotkl. Evropský parlament nedávno schválil rezoluci, podle níž dekrety nejsou překážkou přijetí České republiky do EU. Zároveň se ale usnesl, že ve smyslu česko-německé deklarace by bylo žádoucí politické gesto české strany. Ruml uvedl, že i o požadavku na takové gesto bude s Posseltem mluvit. Zatím ovšem nechce říct, jak přesně by takové gesto mělo vypadat.
</TEXT>
</DOC>
<DOC>
<DOCID>LN-20021125014</DOCID>
<DOCNO>LN-20021125014</DOCNO>
<DATE>11/25/02</DATE>
<TITLE>
Summit NATO: spor o rozsah bezpečnostních opatření
</TITLE>
<TEXT>
Svoboda pohybu a podnikání občanů byla podle odborníků omezena. Mohly za to údajně vytyčené bezpečnostní zóny.
PRAHA - Summit skončil, lidé odpovědní za bezpečnost si oddechli, že teroristé nezaútočili a anarchisté pochodovali v klidu. Nikomu nebyla způsobena újma na zdraví ani na majetku. Přesto ale vše neproběhlo tak hladce, jak se zdá. Od úterý 19. 11. byla v okolí Kongresového centra vyhlášena tzv. bezpečnostní zóna, v níž platila nejen dopravní omezení, ale zejména opatření omezující volný pohyb občanů. Člověk, který u sebe neměl platný doklad o tom, že má v zóně trvalé bydliště, se tam nedostal. Skutečnost, že někdo bydlí v pronajatém bytě, důvodem ke vstupu nebyla. Tento režim byl podle právníků v rozporu se zákony České republiky. Vyhlašovatelem zón byl pražský magistrát. "Vydali jsme jen dopravní opatření," uvedl mluvčí Martin Kupka. Režim vstupu chodců a další otázky už spadaly do kompetence policie. "Řídili jsme se paragrafem číslo 20 zákona o policii," potvrdil mluvčí policie Ladislav Bernášek. Právě zde je ale pomyslný kámen úrazu. Ve zmíněném paragrafu stojí, že "policie je oprávněna přikázat každému, aby po nezbytně dlouhou dobu nevstupoval na určená místa, pokud to vyžaduje plnění úkolů". Obecně jde o místa trestného činu či dopravní nehody. "V tom paragrafu ale není ani zmínky o tom, že by jej šlo použít tak striktně a na tak dlouhou dobu," říká právník z Ligy lidských práv Vítězslav Dohnal. Otázkou také zůstává, kdo nahradí ušlé zisky podnikatelům, jejichž provozovny v těchto zónách zůstaly uzavřeny. "Pokud se policie řídila paragrafem 20, je povinna jim to nahradit," říká Dohnal. Jeho tvrzení dokládá znění tohoto paragrafu: "Stát odpovídá za škody způsobené policií v souvislosti s plněním jejích úkolů, náhradu škody poskytuje ministerstvo." Podle starosty Prahy 4 však lidé nedostanou nic. "Zamítlo to ministerstvo financí," řekl Zdeněk Hovorka. Právníci však tvrdí, že ministerstvo nemá oprávnění toto rozhodnutí vydat.
</TEXT>
<HEADING>
Demonstrace v zónách
</HEADING>
<TEXT>
Dalším právním problémem, který se při summitu vyskytl, je otázka, zda nebylo porušeno shromažďovací právo. Několik demonstrací se přesto, že je organizátoři z Československé anarchistické federace (ČSAF) magistrátu s předstihem ohlásili, neuskutečnilo. Protesty totiž byly naplánovány do bezpečnostních zón. Úředníci magistrátu je přesto nezakázali. "My jsme neměli důvod je zakázat," vysvětlil mluvčí magistrátu Martin Kupka. Podle právního výkladu, který si radnice dala zpracovat a který vychází z Listiny základních práv a svobod, je možné shromažďovací právo za určitých okolností omezit zákonem. Například za situace, kdy se nad právo shromažďovat staví bezpečnost státu. "Například zákonem, z něhož čerpal magistrát při dopravních omezeních, nebo zákonem o policii," uvedl Kupka. Anarchisti trvají na tom, že dodrželi zákon. "Akce jsme na pražský magistrát nahlásili s dostatečným předstihem. Mohli nám to zakázat, nebo navrhnout nějakou alternativní trasu našeho pochodu. Nic z toho se nestalo," řekl Petr Záras z ČSAF. Nezbývá tedy než se zeptat, zda žijeme v právním státě, kde se všichni řídí platnými zákony, nebo v zemi, kde rozhodují úředníci.
Summit v číslech
</TEXT>
<HEADING>
POLICIE
</HEADING>
<TEXT>
* v Praze hlídkovalo 12 tisíc policistů * tzv. těžkooděnců bylo připraveno 3100 * bezpečnost politiků zajišťovalo 2950 příslušníků Ochranné služby * armáda na summit vyčlenila 4500 vojáků * ruzyňské letiště střežilo 635 vojáků * v jednotlivých krajích policejní oddělení posílilo 1565 vojáků * bezpečnostní opatření stála celkem 620 milionů korun
</TEXT>
<HEADING>
DEMONSTRANTI
</HEADING>
<TEXT>
* policisté očekávali příjezd až 12 tisíc odpůrců Severoatlantické aliance * ve skutečnosti v Praze demonstrovalo asi 1500 lidí * více než 350 lidem znemožnili policisté vstup do Česka * největší demonstrace: ve čtvrtek 21. 11. protestovalo proti NATO asi 800 anarchistů na náměstí Míru * při demonstracích nebyl nikdo zraněn * metropoli před summitem opustilo na 200 000 Pražanů
</TEXT>
<HEADING>
Rozdílná hodnocení postupu policie při zasedání aliance
</HEADING>
<TEXT>
"Chápu, že jsou policajti zklamáni, protože očekávali deset tisíc lidí. Dokázali jsme, že nám nejde o rozbíjení výloh, ale že chceme vyjádřit protest proti politice NATO."
</TEXT>
<HEADING>
* mluvčí anarchistů Ondřej Slačálek
</HEADING>
<TEXT>
"Přípravy musely být dimenzovány na případné opakování toho, co tu bylo na zasedání Mezinárodního měnového fondu. Nebyla to jednorázová investice, jsem rád, že v každém kraji teď budeme mít silně vyzbrojenou a vycvičenou pořádkovou jednotku.
* ministr vnitra Stanislav Gross
"Kdybychom tady chtěli mít demonstrantů více, tak bychom zvedli filtr na hranicích a mohlo jich tady být víc...
Chybí snad někomu pouliční bitky?"
* policejní prezident Jiří Kolář
"Rád bych poděkoval všem policistům, vojákům, státním činitelům, kteří zajišťovali bezpečnost tohoto summitu v míře možná až nadbytečné."
* prezident Václav Havel
</TEXT>
</DOC>
<DOC>
<DOCID>LN-20021125015</DOCID>
<DOCNO>LN-20021125015</DOCNO>
<DATE>11/25/02</DATE>
<TITLE>
Nejsme spojenci. Těmito slovy se premiér Vladimír Špidla vyrovnává v rozhovoru pro LN s hlasy některých kolegů, kteří požadují, aby ČSSD vládla s podporou KSČM.
</TITLE>
<TEXT>
LN: Neměl jste během summitu NATO pocit, že sedíte na dvou židlích? Na jedné s prezidentem USA a na druhé s předsedou zdejších komunistů, který o vašem hostu nemluvil zrovna lichotivě?
Ne. Já jsem seděl na židli a u mikrofonu českého premiéra.
LN: Nevadí vám tedy, že jste hostil George Bushe a Miroslav Grebeníček o něm říkal, že je to planetární magor a patolízal?
Musím říct, že mi v žádném případě nevadilo, že ČR hostila nejvýznamnější státníky světa.
LN: Styděl jste se za to, jak se váš parlamentní kolega choval?
To, že člen parlamentu projevuje svůj politický názor v plné nahotě, je součást parlamentního systému. Grebeníček je v parlamentu, ale není to můj kolega. S jeho názorem hluboce nesouhlasím, považuju ho za neuvážený, protože velmi oslabuje pozici ČR v moderním světě a vede ji do izolace.
LN: George Bush věděl o těchto verbálních atacích? Mluvili jste o tom?
Já myslím, že o takových věcech mluvit by skutečně nestálo za řeč. V každém parlamentu najdete výroky, které jsou groteskní.
LN: Vy tvrdíte, že Grebeníček není váš kolega. Podle vyjádření vicepremiéra Pavla Rychetského ale ČSSD komunisty považuje za svého spojence.
Vaše interpretace je chybná.
LN: Tak mě opravte.
KSČM není náš spojenec.
LN: Ale přitom počítáte s tím, že s KSČM budete vyjednávat ve chvíli, kdy nenaleznete podporu u US-DEU.
Počítám s tím, že budeme debatovat o našich návrzích napříč sněmovnou.
LN: Vy tedy nesdílíte s Rychetským názor, že KSČM je spojencem? On to takhle opravdu interpretoval.
</TEXT>
<HEADING>
Ne, tento názor nesdílím.
</HEADING>
<TEXT>
LN: A sdílíte s ním alespoň názor, že je vaše strana v krizi, protože se jejím poslancům nelíbí vládní koalice s Unií svobody, a že vláda poslance ČSSD ignoruje?
Zajímavé na tom je jedno. Když jsem četl váš rozhovor s Pavlem Rychetským, tak tam tento názor takto vyjádřen nebyl. Byl jenom v titulku. Je pravda, že je třeba zlepšit komunikaci s poslanci. Ta opravdu dostatečně intenzivní není. Není pochyb o tom, že musíme najít některé lepší cesty. Ale není pravda, že vláda poslance ignoruje. ČSSD není v krizi.
LN: Ptal jste se Rychetského, z čeho usuzuje o opaku? On to řekl naprosto jasně. Není pravda, že to bylo jen v titulku rozhovoru.
S Pavlem Rychetským mluvím často a musím říct, že s ním debatu na toto téma nevedu.
LN: Proč ne? Náladu ve straně nepovažujete za důležité téma?
Neexistuje-li krize, tak to důležité téma samozřejmě není.
LN: Podle Rychetského existuje.
Znovu říkám, že jsme o tomto tématu nehovořili. Pouze jsme mluvili o té špatné komunikaci.
LN: Uvažujete - jako třeba váš ministr Škromach - o zrušení bohumínského usnesení, kterým si spolupráci s komunisty zakazujete?
Ne.
LN: Co si myslíte o názoru Václava Havla, že bezpečnostní opatření během summitu NATO byla možná nadbytečná?
Nesouhlasím s tím. Bezpečnostní opatření byla odpovídající. Chtěl bych využít této příležitosti a pogratulovat jak ministru Grossovi, tak ministru Tvrdíkovi. Situace byla dobře zvládnutá, nedošlo ke ztrátě života ani k poškození zdraví a majetku. Bylo to uděláno velmi dobře.
LN: Možná byste mohl pogratulovat i policistům.
Jistěže ano.
LN: Debatovali jste ve vládě o tom, zda si policisté zaslouží finanční odměnu?
Ne. To je záležitost ministra.
LN: Vy na to jistě také máte názor. Můžete ho sdělit?
Jsem toho názoru, že po tak rozsáhlé a úspěšné akci je správné odměňovat. To určitě ano.
LN: Uvidíme. V té sumě stamilionů na bezpečnostní opatření se nenašla ani částka na to, abyste policistům, kteří mrzli na ulicích, dali zdarma stravu. Museli si platit guláš za čtyřicet korun.
Tuto informaci nemám, takže na ni nebudu reagovat. Nepochybuju o tom, že se nalezne odpovídající řešení. Ti, co si zaslouží zvláštní odměnu, ji určitě dostanou.
LN: Zaslouží si ji jen ti velící, nebo i řadoví policisté?
Jistě uznáte, že podíl jednotlivých lidí je rozdílný a podle toho budou oceněni. V tom nevidím problém.
LN: Blíží se další politická událost kongres ODS. Václav Klaus odchází z čela strany. Změní se tak váš vztah k ODS?
</TEXT>
<HEADING>
Nezmění. Pro nás byla ODS vždycky politický protivník.
</HEADING>
<TEXT>
LN: Vy se nepamatujete na své výroky před červnovými volbami, že s ODS třeba ano, ale s Klausem si do vlády nesednete?
Řekl jsem, že s Klausem já ve vládě nebudu. Ale ODS není, jako byli plukovníci za třicetileté války. Její nový předseda bude talentovanější, nebo méně talentovaný, ale ODS zůstane ODS. Tak jako ČSSD zůstává ČSSD a komunisté zůstávají komunisty. Nic se tím nemění.
</TEXT>
</DOC>
<DOC>
<DOCID>LN-20021125016</DOCID>
<DOCNO>LN-20021125016</DOCNO>
<DATE>11/25/02</DATE>
<TITLE>
BRNO - Policisté vpředvečer summitu NATO prováděli razie v barech a restauracích v Brně. Netajili se přitom tím, že akce souvisí s bezpečnostními opatřeními v českém hlavním městě. Čtyřiatřicetiletý Martin Novotný seděl ve středu večer s přáteli v baru Mýdlo v brněnské Traubově ulici. "Mezi osmou a devátou se najednou do místnosti nahrnulo deset až patnáct policistů. Dva hlídali záchod a ostatní začali u jednotlivých stolů vybírat občanky," říká. V dalších minutách si policisté zapisovali údaje z předložených dokladů. Hostům však na jejich dotazy, co se děje, neodpovídali. "Jeden z nich jen utrousil, že to je kvůli summitu NATO," dodal další z účastníků, Petr Přehnil. Podle něj se v místnosti kromě policistů pohyboval i neoznačený muž v civilu, který si dění nahrával na video. "Vůbec nevím, co byl zač. A doteď nevím, co si o tom všem mám myslet," zhodnotil svůj večerní zážitek. Mluvčí jihomoravské cizinecké policie Roman Skřepek vysvětlil, že v baru proběhla kontrola cizinecké policie. A jak řekl, mužem, který vše nahrával, byl on sám. "Kdyby mě někdo požádal, tak bych se samozřejmě legitimoval," tvrdil. Podle něj se tyto preventivní akce v době pražského summitu NATO ještě zintenzivnily.
</TITLE>
<HEADING>
Občanské právní hlídky protestují
</HEADING>
<TEXT>
Během zmíněné noci takto v Brně policisté navštívili několik podniků. A výsledek? Zkontrolovali celkem 132 osob a z toho tři předvedli na policejní stanici. "Dvě cizinky se v republice zdržovaly bez platného dokladu," dodal mluvčí. Skřepek prohlásil, že podobná situace byla v celé republice. Akce byly součástí zvýšených bezpečnostních opatření, která vyhlásilo policejní prezidium. "A ty samozřejmě platí i pro cizineckou polici," uzavřel mluvčí. Podle Heleny Svatošové z právního centra Občanských právních hlídek však podobné akce, jaká například proběhla v brněnském baru Mýdlo, není legální. "Přijít a plošně kontrolovat všechny návštěvníky podniku, to nemá žádnou oporu v zákoně," prohlásila Svatošová.
Během zmíněné noci takto v Brně policisté navštívili několik podniků. A výsledek? Zkontrolovali celkem 132 osob a z toho tři předvedli na policejní stanici. "Dvě cizinky se v republice zdržovaly bez platného dokladu," dodal mluvčí. Skřepek prohlásil, že podobná situace byla v celé republice. Akce byly součástí zvýšených bezpečnostních opatření, která vyhlásilo policejní prezidium. "A ty samozřejmě platí i pro cizineckou polici," uzavřel mluvčí. Podle Heleny Svatošové z právního centra Občanských právních hlídek však podobné akce, jaká například proběhla v brněnském baru Mýdlo, není legální. "Přijít a plošně kontrolovat všechny návštěvníky podniku, to nemá žádnou oporu v zákoně," prohlásila Svatošová.
</TEXT>
</DOC>
<DOC>
<DOCID>LN-20021125017</DOCID>
<DOCNO>LN-20021125017</DOCNO>
<DATE>11/25/02</DATE>
<TEXT>
Na sobotním celostátním setkání v Jihlavě představila svůj folklor německá menšina. Tradiční písně a tance předvedla stovka účinkujících. Setkání zástupců všech německých kulturních svazů, k němuž každoročně dochází, se poprvé konalo v Jihlavě.
</TEXT>
</DOC>
<DOC>
<DOCID>LN-20021125018</DOCID>
<DOCNO>LN-20021125018</DOCNO>
<DATE>11/25/02</DATE>
<TITLE>
Zástupci Občanské demokratické strany považují volby za neplatné a chtějí se obrátit na soud
</TITLE>
<TEXT>
Hlasy ČSSD a KSČM byla včera zvolena primátorkou Havířova komunistka Milada Halíková. ODS výsledek voleb zpochybňuje a chce, aby o jejich platnosti rozhodl soud.
HAVÍŘOV - Vše včera v Havířově dopadlo dle očekávání. Dva nejsilnější kluby KSČM a ČSSD utvořily vítěznou koalici a ovládly tak toto statutární město se sto tisíci obyvateli. Už začátek ustavujícího zasedání havířovského zastupitelstva dával znát, že nebude vše tak jednoduché. Do sálu těsně před začátkem přišli lidé s velkými transparenty s hesly jako "Zdravíme účastníky slučovacího sjezdu KSČM + ČSSD!". Když se je městští policisté snažili ze sálu vykázat, ukázalo se, že k tomu neexistuje zákonný důvod. Mladíci s transparenty pouze poodešli na kraj sálu, kde vydrželi stát celou dobu zasedání. Po zvolení nové primátorky protestující pustili Internacionálu a začali pískat na připravené píšťalky. "Hanba všem, kteří zvedli ruku," vykřikovali v sále. Proti demonstrantům zakročili strážníci, kteří nařídili přehrávač vypnout. Přestože podle mnohých již byla koalice domluvena, provázela jednání spousta technických připomínek, zejména z řad opozice. Samotné hlasování o vedení radnice tak začalo bezmála po čtyřech hodinách. "Organizované skupiny, které vystupují na něčí povel, zasedání důstojnosti nepřidají," řekla nová primátorka Milada Halíková na adresu lidí s transparenty. "Jsme proti tomu, aby Havířov po třinácti letech zase ovládli komunisté," uvedl jeden z těch, kteří transparenty svírali, třiatřicetiletý Tomáš Draxler. "Nemám pocit, že bych někoho zradil," reagoval zase předseda klubu ČSSD Antonín Sýkora na transparent s textem: "Sýkora - zrádce!". Ustavujícímu zasedání byli přítomni i krajští předsedové obou vítězných stran. Za sociální demokracii bohumínský starosta Petr Vícha a za KSČM poslanec Karel Vymětal. "Vše to bylo domluveno předem, podobně jako v jiných městech v kraji," komentoval spojení ČSSD a KSČM lídr havířovské ODS Radoslav Masný. "Dohromady tyto strany získaly 46 procent hlasů, přesto mají většinu mandátů v zastupitelstvu. Může za to špatný volební zákon," konstatoval dále Masný. Po volbách primátorky zástupci klubu ODS ještě zpochybnili platnost volby. Podle nich byl porušen jeden z článků jednacího řádu a občanští demokraté proto chtějí, aby o platnosti včerejších voleb rozhodl soud. Primátorka Milada Halíková byla do funkce zvolena všemi společnými čtyřiadvaceti hlasy komunistů a sociálních demokratů. Opozice, tedy ODS, KDU-ČSL a nezávislí se vůbec hlasování nezúčastnili.
</TEXT>
</DOC>
<DOC>
<DOCID>LN-20021125019</DOCID>
<DOCNO>LN-20021125019</DOCNO>
<DATE>11/25/02</DATE>
<TEXT>
ÚSTÍ NAD LABEM - Z provozu umělých pryskyřic Spolku pro chemickou a hutní výrobu (Spolchemie), který v noci na pátek téměř zcela vyhořel, neunikají žádné nebezpečné látky. "Dnes dopoledne policejní a hasičští vyšetřovatelé měřili požářiště, zda tam neunikají nebezpečné látky. Výsledek je nula," řekl včera mluvčí Spolchemie Zdeněk Rytíř. Potvrdil to také operační důstojník krajských hasičů. "Protokol sice bude zřejmě až zítra, pokud by tam ale něco unikalo, věděl bych to okamžitě," uvedl. Podle ředitele krajské Masarykovy nemocnice Jiřího Madara do včerejšího odpoledne nepřišel žádný pacient s potížemi kvůli pátečnímu požáru v chemičce. Budovu výrobny pryskyřic stále kontrolují podnikoví hasiči. Na řece Bílině, která protéká v blízkosti areálu Spolchemie, stále zůstávají norné stěny.
</TEXT>
</DOC>
<DOC>
<DOCID>LN-20021125020</DOCID>
<DOCNO>LN-20021125020</DOCNO>
<DATE>11/25/02</DATE>
<GEOGRAPHY>DOMAŽLICE</GEOGRAPHY>
<TEXT>
Nacistickými symboly, znakem anarchistického hnutí a nápisem NATO popsali v Domažlicích neznámí pachatelé osobní auto Ford Escort. Třiatřicetiletému Vietnamci z Prahy tím způsobili škodu za tisíc korun. Policie po vandalech pátrá. Zkratku Severoatlantické aliance nastříkali modrou barvou na dveře vozu, na kapotu nastříkali písmeno A. Stejnou barvou přestříkali státní poznávací značky, zpětná zrcátka a světla. Do špíny na střeše zřejmě prstem napsali symbol SS. Do laku na přední kapotě ještě někdo ostrým předmětem vyryl hákový kříž o rozměru zhruba deset krát deset centimetrů.
</TEXT>
</DOC>
<DOC>
<DOCID>LN-20021125021</DOCID>
<DOCNO>LN-20021125021</DOCNO>
<DATE>11/25/02</DATE>
<GEOGRAPHY>OSTRAVA</GEOGRAPHY>
<TEXT>
Opavská organizace ODS na svém víkendovém oblastním sněmu rozhodla, že navrhne do funkce předsedy strany šéfa senátního klubu Mirka Topolánka. "Místopředsedou by se měl stát exministr dopravy Martin Říman," řekl Pavel Hamza z krajské organizace ODS. O možnosti, že Topolánek nahradí Václava Klause, se začalo hovořit před časem, kdy z boje odstoupil hejtman Moravskoslezského kraje Evžen Tošenovský. Tehdy však Topolánek neměl oficiální podporu některé organizace ODS. "Kandidaturu přijímám a budu bojovat," řekl. Podle svých slov cítí podporu řady místních organizací i v Praze, Liberci a Zlínském kraji. "Kdyby tomu tak nebylo, rozhodně bych do boje nešel," uvedl šestačtyřicetiletý senátor, který chce v politice ODS prosadit razantní změny. "To se mnohým nelíbí, a proto podpoří raději někoho jiného," doplnil. Svého senátního kolegu by v čele strany viděl rád také první místopředseda Senátu Přemysl Sobotka z ODS. Sobotka to řekl ve včerejším pořadu Sedmička televize Nova. Informoval, že on sám je některými oblastními sdruženími navržen na místopředsedu strany. ODS má nové vedení strany volit na prosincovém kongresu. Na šéfa ODS zatím kandidují čtyři politici. Vedle Topolánka se o místo předsedy budou ucházet současní místopředsedové Petr Nečas a Jan Zahradil a místopředsedkyně sněmovny Miroslava Němcová. V sobotu zasedal také oblastní sněm strany v Novém Jičíně. Tamní organizace podporuje na post předsedy Petra Nečase. Martin Říman by se pak měl stát místopředsedou. Místopředseda ODS Ivan Langer v sobotu oznámil, že se bude znovu ucházet o funkci. Langer, dlouhá léta považovaný za korunního prince ODS, vypracoval návrh nového fungování strany, od kterého si slibuje posílení pozice ODS na politické scéně. "Projekt dostal název Cesta k úspěchu a obsahuje moji vizi, jak by měla ODS nadále fungovat," řekl Langer.
</TEXT>
</DOC>
<DOC>
<DOCID>LN-20021125022</DOCID>
<DOCNO>LN-20021125022</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Ačkoli v současnosti existují čtyři ohlášení kandidáti na předsedu ODS a minimálně jeden ještě v nejbližších dnech přibude, zdají se již nyní nejvážnější favorité na uvolněný "trůn" po Václavu Klausovi jasní. Ze čtveřice Jan Zahradil, Miroslava Němcová, Mirek Topolánek a Petr Nečas se největší šance připisují právě posledním dvěma jmenovaným. Nic by na tom neměla změnit ani očekávaná kandidatura šéfa poslaneckého klubu Vlastimila Tlustého. Stejně jako dlouho avizované prohlášení Pavla Béma, který je hodlá učinit po 28. listopadu, kdy by měl být zastupitelstvem potvrzen do funkce pražského primátora. Šéf senátorského klubu ODS Mirek Topolánek je již několik let členem nejužšího vedení ODS a má za sebou v pozici volebního manažera úspěšné senátní a komunální volby. V neposlední řadě je v mnoha ohledech odpůrcem Václava Klause a jeho kliky. Pro současného šéfa ODS je sice nejméně představitelným nástupcem, u "antiklausovské" části ODS mu však právě to přinese body (Liberecký kraj už mu otevřeně vyjádřil podporu). Největší podporu ale Topolánek zřejmě získá ze "svojí" Moravy, pro kterou je "pragocentrismus Klause a jeho lidí" už dávno nestravitelný. "Co bychom to byli za Moraváky, kdybychom nepodporovali svého člověka," řekl LN například jeden z moravských regionálních lídrů. Do karet Topolánkovi hraje i dlouholetá spolupráce a přátelství s Evženem Tošenovským, jenž byl před svojí rezignací jednoznačným favoritem větší části ODS. Z Moravy je také Petr Nečas. Body mu může přinést i to: jeho kandidaturu navrhlo například místní sdružení v Ostravě-Porubě. Větší část ODS jej však vnímá spíše z pohledu jeho působení v Praze na postu místopředsedy strany. Nečas vždy patřil k loajálním "Klausovým lidem", v ODS si však nese pověst muže, který nikdy nebyl "předsedovým" nekritickým obdivovatelem. I proto je ve straně respektovanou osobností. Mnozí označovali Nečase za nejlepšího Klausova nástupce už v době, kdy vylučoval i svoji kandidaturu na místopředsednický post. Nečas navíc může získat velký bonus v podobě Pavla Béma. Budoucího pražského primátora jmenoval jako člověka, který by měl být případně jeho prvním místopředsedou. Bém sice v minulosti často zmiňoval své předsednické ambice, konečné slovo si však nechal až na tento týden, kdy by měl být zastupitelstvem potvrzen do primátorské funkce. Podle informací LN chce sice do vedení strany, ale o předsednický post usilovat nehodlá. I proto, že nemá ve své Praze potřebnou podporu. O Nečasovi se vyjádřil jako o "skvělém kandidátovi", jeho nabídka na spolupráci jej "těší". Kdyby se Bém k Nečasovi přidal, budou mít na kongresu velikou sílu. I proto, že se doplňují. To ostatně zmiňuje i vnitrostranický analytik Miroslav Macek. Nečas má podle něj zkušenosti z vedení strany, je zástupce regionální politiky a je představitel konzervativní části ODS, zatímco Bém je zkušený regionální politik, je z Prahy a liberál. Oba navíc mají velkou podporu Václava Klause. V závěsu za Nečasem a Topolánkem zůstává místopředseda ODS Jan Zahradil. Ten má sice ve straně rovněž respekt, mnozí mu však vyčítají jeho vizi předsednictví na přechodné "postklausovské" dvouleté období i váhavost, s kterou do boje o křeslo šéfa ODS vstoupil. Ve straně je navíc dost rozšířený názor, že se Zahradilem v čele by se ODS příliš nezměnila. Spíše outsidery jsou pak Tlustý s Němcovou. Místopředsedkyni sněmovny handicapuje její nevýraznost (spekuluje se i o tom, že svoji kandidaturu v době, kdy ještě nebyl ve hře Nečas, ohlásila jen proto, aby případně mohla podpořit Zahradila proti Topolánkovi), šéfa poslaneckého klubu ODS pak jeho někdejší členství v KSČ. Oba svorně jejich přílišné vazby na Václava Klause. Pokud se tedy do prosincového kongresu nestane nic mimořádného, mělo by se rozhodnout mezi Nečasem a Topolánkem.
</TEXT>
</DOC>
<DOC>
<DOCID>LN-20021125023</DOCID>
<DOCNO>LN-20021125023</DOCNO>
<DATE>11/25/02</DATE>
<TITLE>
Busty Lenina, Gottwalda nebo sebrané spisy Marxe a Engelse. Takové relikvie minulosti dnes skrývají půdy nejrůznějších úřadů. Časem by se z těchto symbolů komunismu mohly stát cenné starožitnosti.
</TITLE>
<TEXT>
ČESKÉ BUDĚJOVICE - Kam zmizely nejrůznější symboly komunismu v podobě sošek komunistických pohlavárů, transparentů a rudých hvězd, které dříve zdobily každou českou radnici a úřad? Takzvaní půdoznalci, tedy lidé, kteří s oblibou prohledávají staré půdy, tvrdí: "komunismus" nezmizel, jen se přestěhoval do ústraní. Zatímco v dobách socialismu bylo možné na půdách nejrůznějších obecních radnic nalézt zaprášenou bustu prezidenta Masaryka, symboly první republiky nebo noviny z roku 1968, dnes se za trámy v podkroví úřadů krčí Lenin, Gottwald nebo sebrané spisy Marxe a Engelse. Starostové přitom odmítají, že by schovávali komunistické symboly do zálohy pro případ opětovného nástupu komunistů k moci. Údajně je jim zkrátka líto vyhodit věci, které jednou možná budou mít velkou historickou hodnotu.
</TEXT>
<HEADING>
Obecní půda = zlatý důl
</HEADING>
<TEXT>
"Ať se dneska dostanu na půdu jakékoliv radnice, připadám si, jako bych se vrátil o patnáct let nazpátek," říká jeden z českobudějovických "půdoznalců", který si přeje zůstat v anonymitě. Jako řemeslník celý život montuje hromosvody a dnes, stejně jako za komunismu, často při své práci navštěvuje i půdy nejrůznějších radnic a úřadů. "Tenkrát byla taková obecní půda zlatý důl. Našel jsem tam zapomenuté prvorepublikové znaky, knížky, které komunisté zakazovali, nebo třeba předválečné noviny," říká. A jak vypadají půdy dvanáct let po sametové revoluci? "Masaryk se z podkroví vrátil do přízemí a Lenin s Gottwaldem ho vystřídali na půdě," směje se řemeslník. Radniční půdy jsou podle něj plné komunistických transparentů, rudých hvězd a bust revolucionářů. Se stejným jevem se setkávají i památkáři. "Nedávno jsme dokonce k našemu překvapení našli hory komunistické literatury a transparentů na půdě jednoho farního úřadu," říká archeolog Památkového ústavu v Českých Budějovicích Patrik Červák. Proč si úředníci a starostové schovávají symboly doby, která proslula útlakem a omezováním lidských práv? "Je to prostě historie. I my máme za trámy na půdě mimo jiné několik komunistických hlav," říká lidovecký starosta Borovan na Českobudějovicku Stanislav Malík. Jako bývalý zaměstnanec muzea má údajně vztah k jakýmkoliv starým věcem, které, bez ohledu na jejich původní účel, jednou mohou mít velkou historickou hodnotu. "Dokonce říkám lidem, kteří mají podobné symboly komunismu doma, aby nám je místo vyhození do popelnice raději přinesli na úřad," tvrdí Malík. Starožitníci potvrzují, že obecní půdy mohou časem skutečně skrývat poklady. Údajně totiž roste počet lidí, kteří se ve starožitnictví zajímají právě o "relikvie" komunismu. "Nedávno jsme prodali obyčejné hodinky, na kterých bylo věnování od nějakého komunistického tajemníka hrdinovi socialistické práce," říká třeboňská starožitnice Renata Kalinová. Dokonce i velmi mladí lidé se podle ní stále častěji ptají na komunistické odznaky, vyznamenání nebo třeba vázu s obrázkem Lenina. "Možná to souvisí s vlnou takzvaných retrofilmů, jako byly třeba Pelíšky. Mládež se, možná i z recese, zajímá o dobu, kterou tyhle filmy popisují," domnívá se Kalinová. O některé komunistické symboly ale mají podle ní stále větší zájem i cizinci, zejména Němci a Rakušané.
"Ať se dneska dostanu na půdu jakékoliv radnice, připadám si, jako bych se vrátil o patnáct let nazpátek," říká jeden z českobudějovických "půdoznalců", který si přeje zůstat v anonymitě. Jako řemeslník celý život montuje hromosvody a dnes, stejně jako za komunismu, často při své práci navštěvuje i půdy nejrůznějších radnic a úřadů. "Tenkrát byla taková obecní půda zlatý důl. Našel jsem tam zapomenuté prvorepublikové znaky, knížky, které komunisté zakazovali, nebo třeba předválečné noviny," říká. A jak vypadají půdy dvanáct let po sametové revoluci? "Masaryk se z podkroví vrátil do přízemí a Lenin s Gottwaldem ho vystřídali na půdě," směje se řemeslník. Radniční půdy jsou podle něj plné komunistických transparentů, rudých hvězd a bust revolucionářů. Se stejným jevem se setkávají i památkáři. "Nedávno jsme dokonce k našemu překvapení našli hory komunistické literatury a transparentů na půdě jednoho farního úřadu," říká archeolog Památkového ústavu v Českých Budějovicích Patrik Červák. Proč si úředníci a starostové schovávají symboly doby, která proslula útlakem a omezováním lidských práv? "Je to prostě historie. I my máme za trámy na půdě mimo jiné několik komunistických hlav," říká lidovecký starosta Borovan na Českobudějovicku Stanislav Malík. Jako bývalý zaměstnanec muzea má údajně vztah k jakýmkoliv starým věcem, které, bez ohledu na jejich původní účel, jednou mohou mít velkou historickou hodnotu. "Dokonce říkám lidem, kteří mají podobné symboly komunismu doma, aby nám je místo vyhození do popelnice raději přinesli na úřad," tvrdí Malík. Starožitníci potvrzují, že obecní půdy mohou časem skutečně skrývat poklady. Údajně totiž roste počet lidí, kteří se ve starožitnictví zajímají právě o "relikvie" komunismu. "Nedávno jsme prodali obyčejné hodinky, na kterých bylo věnování od nějakého komunistického tajemníka hrdinovi socialistické práce," říká třeboňská starožitnice Renata Kalinová. Dokonce i velmi mladí lidé se podle ní stále častěji ptají na komunistické odznaky, vyznamenání nebo třeba vázu s obrázkem Lenina. "Možná to souvisí s vlnou takzvaných retrofilmů, jako byly třeba Pelíšky. Mládež se, možná i z recese, zajímá o dobu, kterou tyhle filmy popisují," domnívá se Kalinová. O některé komunistické symboly ale mají podle ní stále větší zájem i cizinci, zejména Němci a Rakušané.
</TEXT>
</DOC>
<DOC>
<DOCID>LN-20021125024</DOCID>
<DOCNO>LN-20021125024</DOCNO>
<DATE>11/25/02</DATE>
<GEOGRAPHY>OLOMOUC</GEOGRAPHY>
<TEXT>
Část z téměř tří desítek cestujících, kteří se v pátek vpodvečer u obce Náměšť na Hané na Olomoucku zranili při srážce zájezdového autobusu s osobním vlakem, je stále v péči lékařů. Po nehodě záchranáři do čtyř nemocnic v okolí rozvezli 29 lidí, kteří utrpěli zejména zlomeniny a pohmožděniny. Na traumatologickém oddělení Fakultní nemocnice v Olomouci leží jeden zraněný cestující a jeho zdravotní stav je podle ošetřujících lékařů stabilizovaný. Další dva pasažéry mají v péči lékaři olomoucké neurochirurgie. O pět zraněných cestujících se starají lékaři nemocnice ve Šternberku na Olomoucku. "Většinou jde o lehká a středně těžká poranění. Žádný z pacientů není v ohrožení života," řekl ošetřující lékař. Ve vojenské nemocnici v Olomouci zůstal po nehodě ležet jeden zraněný cestující. Také jeho zdravotní stav je stabilizovaný.
</TEXT>
</DOC>
<DOC>
<DOCID>LN-20021125025</DOCID>
<DOCNO>LN-20021125025</DOCNO>
<DATE>11/25/02</DATE>
<GEOGRAPHY>PLZEŇ</GEOGRAPHY>
<TEXT>
S těžkým zraněním skončil v nemocnici řidič kamionu, který v sobotu havaroval na dálnici D 5 u Svojkovic ve směru z Prahy do Plzně. Řidič z neznámých příčin vypadl z kabiny vozu, který poté sám pokračoval v jízdě. Do kamionu vzápětí narazilo zezadu přijíždějící auto Volkswagen Passat. Jeho tříčlenná posádka vyvázla s lehkým zraněním. Po několika desítkách metrů se kamion zastavil. Osobní auto zůstalo uvězněno mezi nákladním vozem a svodidly. Na jeho vytažení museli hasiči přivolat těžkou techniku. Podařilo se jim to pomocí navijáku. Řidič kamionu musel být hospitalizován se zraněním páteře. Nehoda na několik desítek minut zablokovala provoz, než se podařilo auta odtáhnout.
</TEXT>
</DOC>
<DOC>
<DOCID>LN-20021125026</DOCID>
<DOCNO>LN-20021125026</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Vánoční strom jako nezbytný symbol Vánoc už stojí na Staroměstském náměstí, byť zatím bez ozdob a světel. Devadesátiletý, bezmála třicetimetrový smrk z Velkých Karlovic na Vsetínsku, jenž dostal přezdívku Velký Karel, bez problémů dojel v sobotu po obědě do hlavního města na návěsu. Na místo, kde bude středem pražských vánočních trhů, musel beskydského velikána vztyčit dvacetitunový jeřáb. Vánoční strom, který Pražanům věnovali občané beskydské obce Velké Karlovice, primátor rozsvítí 1. prosince vpodvečer. Strom dřevorubci porazili v pátek dopoledne. "Transport byl zcela bez problémů a cestou se nestalo nic mimořádného," řekl František Kašper z firmy, jež zajišťuje přepravu nadměrných nákladů. Velký Karel je už třetím vánočním stromem, který do Prahy převážel. O něco menší strom zdobí i dolní část Václavského náměstí. Patnáctimetrový smrk hlavnímu městu darovala obyvatelka Prahy 3. Kolem něj už vzniká několik řad stánků.
</TEXT>
</DOC>
<DOC>
<DOCID>LN-20021125027</DOCID>
<DOCNO>LN-20021125027</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Nadace Dagmar a Václava Havlových Vize 97 uspořádala včera v pražském kostele sv. Anny koncert na podporu obnovy této památky, v níž chce vybudovat mezinárodní místo setkávání všech kultur, náboženství a lidí veškerého smýšlení. Na obnovu mohli přispět i diváci České televize, která koncert v přímém přenosu odvysílala. Pokud zavolali na telefonní linku 900 500 100, přispěli padesátikorunou. Vedoucí tiskové služby prezidentské kanceláře Martin Krafl řekl, že celková vybraná částka bude známa až za tři dny. Lidé totiž mohou na linku, která funguje od čtvrtka, volat i nadále. Vystoupení Hany Hegerové, Michaela Kocába, Petra Maláska a houslistky Gabriely Demeterové vpodvečer zhlédl i prezident Havel a jeho manželka Dagmar. Do kostela zavítala i manželka premiéra Vladimíra Špidly Viktorie a kněz Tomáš Halík. Polorozpadlý gotický kostel s unikátními freskami malířů Karla IV. je na seznamu památek UNESCO. Významný je i svým dřevěným krovem ze 14. století. Střecha, ukrytá mezi domy, údajně sahá do podobné výšky jako například Svatovítská katedrála na Pražském hradě. Objekt byl odsvěcen v roce 1782, později sloužil jako tiskárna a bylo v něm i skladiště.
</TEXT>
</DOC>
<DOC>
<DOCID>LN-20021125028</DOCID>
<DOCNO>LN-20021125028</DOCNO>
<DATE>11/25/02</DATE>
<TITLE>
Ministryně Součková chystá novelu zákona o V šeobecné zdravotní pojišťovně
</TITLE>
<TEXT>
Pod ředitelkou Všeobecné zdravotní pojišťovny Jiřinou Musílkovou se zřejmě kývá křeslo. Ministerstvo zdravotnictví není spokojeno s tím, jak VZP hospodaří.
PRAHA - Všeobecnou zdravotní pojišťovnu i celý systém zdravotního pojištění pravděpodobně čekají velké změny. Ministryně zdravotnictví Marie Součková je má alespoň v plánu. Její úředníci už chystají novely dvou klíčových zákonů - o Všeobecné zdravotní pojišťovně a o veřejném zdravotním pojištění. "Novely jsou zatím ve stadiu návrhů, nicméně záměrem je širší reforma systému zdravotního pojištění," řekl mluvčí resortu Mario Böhme.
</TEXT>
<HEADING>
Nastanou personální změny ve VZP?
</HEADING>
<TEXT>
Součková má především v úmyslu zvýšit pravomoci státu ve správních a dozorčích orgánech pojišťoven. Podle zdrojů LN se připravují i personální změny ve vedení VZP. Informaci nepřímo potvrdilo i ministerstvo, když na otázku, zda opakované špatné výsledky hospodaření VZP nejsou důvodem k zamyšlení nad personálními změnami ve vedení této instituce, odpovědělo kladně. "Jsou. Ministerstvo má však jen omezené pravomoci, vyplývající ze skutečnosti, že zástupci státu ve správní radě této pojišťovny tvoří jen jednu třetinu," odpověděl mluvčí. Ředitele VZP volí na návrh správní rady poslanci. Na přímý dotaz, zda se skutečně chystá odvolání Jiřiny Musílkové z funkce ředitelky VZP, ale Böhme odpověděl vyhýbavě. "Neslyšel jsem to. Není to věc, o které by se teď uvažovalo," řekl. Potvrdil ale, že by nové zákony měly kromě reformy systému zdravotního pojištění přinést i změnu struktury statutárních orgánů a posílení role státu. Ze třicetičlenné správní rady zatím drží po deseti místech zástupci státu (především ministerstev zdravotnictví a práce a sociálních věcí), zaměstnavatelů (jmenovaní Konfederací zaměstnavatelských svazů ČR a Svazem průmyslu), a pojištěnců (zvoleni sněmovnou).
</TEXT>
<HEADING>
Čevela zastupuje veřejnost i stát
</HEADING>
<TEXT>
K určitému posílení pozice státu však mimoděk došlo už nyní. Jedním ze sněmovnou zvolených zástupců pojištěnců je totiž exposlanec za ČSSD Rostislav Čevela, který nyní působí jako první náměstek Součkové, a tedy zároveň zastupuje i státní moc. Podle mluvčího Böhmeho je vše v pořádku. "Pan náměstek Čevela byl delegován jako zástupce pojištěnců, nikoli za ministerstvo. To by se měnit nemělo," prohlásil. Správní rada VZP už drobnou rekonstrukcí prošla v říjnu, kdy z ní byli odvoláni čtyři bývalí zaměstnanci obou resortů (např. exnáměstci Antonín Malina a Běla Hejná) a nahrazeni současnými. Návrhy na posílení role státu při kontrole VZP se nelíbí dalším zúčastněným subjektům. Podle generálního ředitele Svazu průmyslu a dopravy ČR Zdeňka Lišky, který ve správní radě zastupuje zaměstnavatele, by se takové kroky neměly dít bez projednání tímto orgánem. "Nelíbí se mi, jak se nové vedení ministerstva zdravotnictví k této věci staví. V médiích se objevily mimo jiné i pochyby o zdravotněpojistném plánu, ačkoli ten byl řádně projednán a odsouhlasen. Teď zase jdou z ministerstva poplašné signály o posilování pozice státu. Je třeba vysvětlit, proč činnost správní rady napadají," prohlásil Liška. Předpokládá, že se novými návrhy Součkové bude zabývat nejbližší jednání správní rady VZP 13. prosince. Zprávu o špatném hospodaření zdravotních pojišťoven nedávno předložila Součková vládě. Uvedla v ní, že se hospodaření VZP za první pololetí propadlo do stamilionových dluhů. VZP navíc porušuje zákon, když nenaplňuje povinný rezervní fond a nemá rezervy ani na provozním fondu. Podle zprávy je na vině hlavně špatná legislativa.
K určitému posílení pozice státu však mimoděk došlo už nyní. Jedním ze sněmovnou zvolených zástupců pojištěnců je totiž exposlanec za ČSSD Rostislav Čevela, který nyní působí jako první náměstek Součkové, a tedy zároveň zastupuje i státní moc. Podle mluvčího Böhmeho je vše v pořádku. "Pan náměstek Čevela byl delegován jako zástupce pojištěnců, nikoli za ministerstvo. To by se měnit nemělo," prohlásil. Správní rada VZP už drobnou rekonstrukcí prošla v říjnu, kdy z ní byli odvoláni čtyři bývalí zaměstnanci obou resortů (např. exnáměstci Antonín Malina a Běla Hejná) a nahrazeni současnými. Návrhy na posílení role státu při kontrole VZP se nelíbí dalším zúčastněným subjektům. Podle generálního ředitele Svazu průmyslu a dopravy ČR Zdeňka Lišky, který ve správní radě zastupuje zaměstnavatele, by se takové kroky neměly dít bez projednání tímto orgánem. "Nelíbí se mi, jak se nové vedení ministerstva zdravotnictví k této věci staví. V médiích se objevily mimo jiné i pochyby o zdravotněpojistném plánu, ačkoli ten byl řádně projednán a odsouhlasen. Teď zase jdou z ministerstva poplašné signály o posilování pozice státu. Je třeba vysvětlit, proč činnost správní rady napadají," prohlásil Liška. Předpokládá, že se novými návrhy Součkové bude zabývat nejbližší jednání správní rady VZP 13. prosince. Zprávu o špatném hospodaření zdravotních pojišťoven nedávno předložila Součková vládě. Uvedla v ní, že se hospodaření VZP za první pololetí propadlo do stamilionových dluhů. VZP navíc porušuje zákon, když nenaplňuje povinný rezervní fond a nemá rezervy ani na provozním fondu. Podle zprávy je na vině hlavně špatná legislativa.
</TEXT>
</DOC>
<DOC>
<DOCID>LN-20021125029</DOCID>
<DOCNO>LN-20021125029</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Mezinárodní Občanskou cenu Hanno Ellenbogenové, kterou uděluje Pražská společnost pro mezinárodní spolupráci, dostala v sobotu bývalá americká ministryně zahraničí Madeleine Albrightová. Cenu spojenou s částkou 150 tisíc korun vzápětí věnovala novinářce Petře Procházkové z Agentury Epicentrum. "Myslím si, že je nutné podporovat dobré žurnalisty," řekla Albrightová. Cenu uděluje společnost pod podmínkou, že odměna bude věnována talentovanému mladému umělci. "To je snad úplně jasné, že jsem šťastná, ty pocity se prostě nedají skrývat," uvedla Procházková. Vysvětlila, že o Albrightové dlouhá léta v Moskvě psala, ale nikdy se jí nepodařilo natolik se jí přiblížit.
</TEXT>
</DOC>
<DOC>
<DOCID>LN-20021125030</DOCID>
<DOCNO>LN-20021125030</DOCNO>
<DATE>11/25/02</DATE>
<TITLE>
Dvojnásobná šance na výhru!
</TITLE>
<HEADING>
Co všechno můžete v nové hře získat?
</HEADING>
<TEXT>
Máte nějaké otázky ke hře? Volejte na soutěžní linku 296 363 500 nebo e-mailujte na adresu hrasuperb@lidovky.cz. Linka bude v provozu po - pá (a mimořádně také dnes) od 8 do 12 h. Kartu také můžete do vyčerpání zásob získat v recepci LN v Praze 1, Senovážné ulici 4.
</TEXT>
<HEADING>
Jak hrát?
</HEADING>
<TEXT>
Zajistěte si denně LN. Zkontrolujte, zda nemáte na své kartě stejnou kombinaci symbolů. Jestliže ano, vyhráváte 5000 Kč. Setřete v pyramidách dnešní výherní čísla. Setřete-li tři stejné symboly v jedné pyramidě, vyhráváte cenu uvedenou pod pyramidou.
Najdete-li v kterékoli pyramidě symbol *, zaškrtněte jej na kartě v kolonce označené "Hlavní cena ŠKODA SUPERB za milion". Postupujte podle pokynů na své kartě!
OKAMŽITÁ VÝHRA 5000 Kč
* Dnešní kombinace symbolů * Dnešní výherní čísla 155 191 192 * Dnešní soutěžní kupon 3
Nenašli jste v pátečním magazínu kartu? Volejte na soutěžní linku 296 363 500. Je v provozu dnes od 8 do 12 h a v tomtéž čase každý všední den. Kartu také můžete do vyčerpání zásob získat v recepci LN v Praze 1, Senovážné ulici 4.
</TEXT>
</DOC>
<DOC>
<DOCID>LN-20021125031</DOCID>
<DOCNO>LN-20021125031</DOCNO>
<DATE>11/25/02</DATE>
<TITLE>
Rakouští populisté Jörga Haidera přišli o témata, důvěru a nakonec i o hlasy voličů
</TITLE>
<TEXT>
Výborný taktik lidovecký kancléř Wolfgang Schüssel odlákal voliče Svobodných tím, že sliboval tvrdý postup proti přistěhovalcům, tvrdí pozorovatelé.
VÍDEŇ - Neúspěch, ale ne úplná katastrofa. Tak lze hodnotit výsledek, který ve včerejších parlamentních volbách dosáhli Svobodní (FPÖ), jejichž nekorunovaným vůdcem je enfant terrible rakouské politické scény korutanský hejtman Jörg Haider. Ve volbách v roce 1999 získala totiž populistická FPÖ 27 procent hlasů voličů, předběžné výsledky včerejšího hlasování jí ale přisuzovaly jen něco kolem deseti procent. To by znamenalo, že Svobodní ztratili více než polovinu svých voličů. Ještě včera ráno však z "šedé eminence" FPÖ sršelo sebevědomí. "Věřím v dobrý výsledek, věřím, že to, co říkaly poslední průzkumy preferencí, výsledky hlasování nepotvrdí," prohlásil Haider poté, co odevzdal volební lístek v korutanské metropoli Klagenfurtu. Přitom ještě než vstoupil do volební místnosti, nezapomněl na fotografy oblečen v kožené černé bundě jim zapózoval u svého tmavomodrého porsche. Volební analytiky však neúspěch Haiderovy strany nepřekvapil. Podle nich si za něj z velké části může Haider sám. Byl to totiž právě on, kdo neustálými spory s vedením FPÖ předčasné volby vyvolal. Umírnění ministři Svobodných totiž podali v září demisi poté, co Haiderovi stoupenci ve straně odmítli, aby se kvůli záplavám odložilo plánované snížení daní. Po odstoupení ministrů následoval pád celé vlády. Rakouským voličům se však nejspíše ani nelíbilo, jakým způsobem Haider prosazoval své zájmy v rámci Svobodných. Tento excentrický politik totiž v roce 2000 opustil funkci šéfa strany a slíbil, že se bude věnovat pouze svému hejtmanství v Korutanech. Ve skutečnosti však tahal za mocenské nitky ve straně i potom. Přitom čas od času prohlásil, že se hodlá znovu vrátit do čela strany, aby vzápětí řekl, že mu vyhovuje post "řadového člena" FPÖ. Tím zmatků ve straně jen přibývalo a její preference se propadaly. "Dám svůj hlas lidovcům," řekla penzistka Margarete Urbanová agentuře Reuters. Urbanová, která volila v Haiderově baště Klagenfurtu, přitom před třemi lety volila právě Svobodné. "Minule jsem dala hlas Haiderově straně. Zdálo se totiž, se si dokáže nejlépe poradit s přistěhovalci. Ale FPÖ se pak stala roztříštěnou a rozhádanou stranou a ztratila veškerou mou důvěru," prohlásila roztrpčená Urbanová. Podobně uvažuje i zdravotní sestra Marie Spitellerová, rovněž klagenfurtská volička. "To, co předvádí nynější vláda, mě velmi zneklidňuje. V zemi není žádná stabilita. Všichni si jdou vzájemně po krku. Doufám, že Svobodní utrpí velkou porážku."
</TEXT>
<HEADING>
Poražený, ale spokojený?
</HEADING>
<TEXT>
Britská BBC zároveň podotkla, že za odlivem voličů od populistické FPÖ stojí rovněž šikovná politika šéfa lidovců a rakouského kancléře Wolfganga Schüssela. Ten prý přilákal bývalé voliče Svobodných nabídkou poměrně tvrdé politiky vůči přistěhovalcům. Na té si totiž zakládal právě Haider. První výsledky včerejších voleb naznačovaly, že Svobodní možná i přes velkou ztrátu hlasů ve vládě znovu zasednou, někteří analytici ale upozorňují, že Haiderovi by zas tak nevadil ani odchod do opozice. Zde by si totiž mohl dovolit dělat věci, které by jeho straně vládní partneři těžko dovolili: tedy nesmlouvavě hřímat proti Temelínu, Benešovým dekretům a sjednocovat krajně pravicové strany na celoevropské úrovni.
Porovnání výsledků voleb
strana 2002 1999 rozdíl
</TEXT>
</DOC>
<DOC>
<DOCID>LN-20021125032</DOCID>
<DOCNO>LN-20021125032</DOCNO>
<DATE>11/25/02</DATE>
<GEOGRAPHY>HONGKONG</GEOGRAPHY>
<TEXT>
V čínských vodách nedaleko Hongkongu včera časně ráno místního času vypukl požár na tankeru přepravujícím asi 20 tisíc tun zkapalněného zemního plynu. Úřady se obávaly silného výbuchu. "Pokud se oheň nepodaří uhasit a dostane se k nákladu, dojde k obrovskému, obrovskému výbuchu," varoval šéf hongkongské námořní záchranné služby Ravi Dewan. Požár více než dvanáct hodin ničil strojovnu lodi a prostory pro posádku a pak začal skomírat. Záchranáři večer prohlásili, že nebezpečí výbuchu je již relativně malé: vítr po celou dobu hnal plameny směrem od lodi, nikoli směrem k nákladovému prostoru. Tanker Gaz Poem vyplul s nákladem zemního plynu z Hongkongu minulou středu. Jeho cílem byl jihočínský přístav Jentchaj, ležící východně od bývalé britské kolonie. V noci na neděli, když se plavidlo nacházelo zhruba 38 kilometrů od Hongkongu, vyslala posádka nouzové volání, že na palubě vypukl požár, který sama není schopna zvládnout. K lodi plující pod panamskou vlajkou okamžitě zamířili záchranáři. Všech 34 členů posádky vzala na palubu plavidla, která plula poblíž. Nikdo z námořníků nebyl zraněn. Příčina požáru, který podle hongkongských médií vypukl ve strojovně tankeru, nebyla včera známa. Plameny se během včerejška snažilo uhasit několik speciálních plavidel z čínské pevniny i Hongkongu. Podle čínských úřadů by případná exploze neohrozila ani Hongkong, ani jihočínskou jadernou elektrárnu Ta-ja v provincii Kuang-tung, která leží téměř 50 kilometrů od místa havárie. Vzhledem k tomu, že loď nepřepravovala ropu, ale zemní plyn, nehrozila údajně ani ekologická havárie. K incidentu došlo v době, kdy celý svět s napětím sleduje, jaké následky bude mít katastrofa tankeru Prestige u severozápadního pobřeží Španělska. Z plavidla, které se potopilo minulý týden, dosud podle úřadů vyteklo asi 11 tisíc tun ropy. Ta znečistila přes 400 kilometrů španělského pobřeží. Ve Španělsku rovněž zuří spory o to, kdo za katastrofu může. Tamní vláda se o víkendu bránila obviněním z nekompetentnosti a opožděné reakce.
</TEXT>
</DOC>
<DOC>
<DOCID>LN-20021125033</DOCID>
<DOCNO>LN-20021125033</DOCNO>
<DATE>11/25/02</DATE>
<TITLE>
Soutěž o nejkrásnější ženu světa Miss World se narychlo přestěhovala ze západní Afriky do Londýna
</TITLE>
<TEXT>
Nejméně 215 mrtvých si vyžádaly nepokoje, které zmítají Nigérií. Zdejší muslimové vyšli již koncem minulého týdne do ulic poté, co list This Day podle jejich názoru urazil proroka Mohameda.
ABUJA/LONDÝN - Finále soutěže Miss World neproběhne v Nigérii, ale v Londýně. Dvaadevadesát krásek z celého světa již včera přicestovalo do britské metropole poté, co v Nigérii vypukly v souvislosti s konáním soutěže o nejkrásnější ženu světa Miss World krvavé nepokoje. Do Londýna odletěla i česká zástupkyně v soutěži Kateřina Smržová. Zástupci nigerijského Červeného kříže včera oznámili, že během násilných střetů zahynulo jistě 215 lidí a více než pět set jich bylo zraněno. Zdravotníci však počítali oběti jen v márnicích: mnoho rodin prý pochovalo své mrtvé, aniž by o jejich smrti informovalo úřady. Nejhorší srážky byly zatím hlášeny z převážně muslimského města Kaduna, které leží na severu země. Tam již minulý týden lehla popelem nejen místní kancelář listu This Day, ale i (podle včerejších údajů agentury AP) dvaadvacet křesťanských kostelů a osm mešit. Militantní islamisté protestují proti konání "nemravné" soutěže již několik měsíců. Bezprostředním impulsem k vypuknutí současných nepokojů byl článek otištěný minulý týden v nigerijském listu This Day: jeho sloupkař Isioma Daniel v něm obhajoval konání soutěže Miss World tím, že by si mezi soutěžícími krasavicemi jistě vybral i islámský prorok Mohamed. Přestože se vedení listu všem muslimům několikrát omluvilo a dokonce prohlásilo, že se článek dostal do novin omylem, nepokoje již zastavit nedokázalo. Nigerijští muslimové vyšli do ulic, mladí radikálové záhy vyvolali pouliční nepokoje. Podle očitých svědků původně nábožensky motivovaný protest záhy přerostl v prosté rabování a krutý festival násilí: dav hladových Nigerijců plundroval obchody, zapaloval auta, stavěl barikády z hořících pneumatik a lynčoval náhodné chodce bez ohledu na jejich vyznání.
</TEXT>
<HEADING>
Bojí se i muslimové
</HEADING>
<TEXT>
Bezmála pět tisíc lidí ve strachu o život opustilo Kadunu: většina uprchlíků našla útočiště na zdejší vojenské základně a několika policejních stanicích. "Jsou tu všichni - muslimové, křesťané i pohané. Všichni se bojíme jít domů. Jen Bůh ví, kdy to skončí," konstatoval jeden z uprchlíků Habiba Ibrahim. Konání soutěže Miss World v nejlidnatější africké zemi provázely těžkosti řadu měsíců: dívky z Kostariky, Dánska, Švýcarska, Jižní Afriky a Panamy odmítly přicestovat do Nigérie, neboť ta podle nich toleruje brutální násilí na ženách. Severní nigerijské - převážně muslimské - státy totiž přijaly velmi striktní verzi islámského práva, které nařizuje trestat cizoložství ukamenováním. Případ jedenatřicetileté Nigerijky Aminy Lawalové, která měla být právě pro cizoložství usmrcena, vyburcoval dalších padesát krásek, které rovněž odmítly přicestovat do země. Přicestovaly až po ujištění centrální vlády, že Lawalová popravena nebude.
Bezmála pět tisíc lidí ve strachu o život opustilo Kadunu: většina uprchlíků našla útočiště na zdejší vojenské základně a několika policejních stanicích. "Jsou tu všichni - muslimové, křesťané i pohané. Všichni se bojíme jít domů. Jen Bůh ví, kdy to skončí," konstatoval jeden z uprchlíků Habiba Ibrahim. Konání soutěže Miss World v nejlidnatější africké zemi provázely těžkosti řadu měsíců: dívky z Kostariky, Dánska, Švýcarska, Jižní Afriky a Panamy odmítly přicestovat do Nigérie, neboť ta podle nich toleruje brutální násilí na ženách. Severní nigerijské - převážně muslimské - státy totiž přijaly velmi striktní verzi islámského práva, které nařizuje trestat cizoložství ukamenováním. Případ jedenatřicetileté Nigerijky Aminy Lawalové, která měla být právě pro cizoložství usmrcena, vyburcoval dalších padesát krásek, které rovněž odmítly přicestovat do země. Přicestovaly až po ujištění centrální vlády, že Lawalová popravena nebude.
</TEXT>
</DOC>
<DOC>
<DOCID>LN-20021125034</DOCID>
<DOCNO>LN-20021125034</DOCNO>
<DATE>11/25/02</DATE>
<TITLE>
AMSTERDAM - K vraždě nizozemského populisty Pima Fortuyna se v sobotu přiznal bojovník za práva zvířat Volkert van der Graaf, který byl v kauze jediným obviněným. Podle vlastních slov prý oběť považoval za nebezpečí pro společnost. Třiatřicetiletý radikální obránce práv zvířat Volkert van der Graaf se prý obával, že se Pim Fortuyn po volbách dostane k moci.
</TITLE>
<HEADING>
Atentátník: Fortuyn byl hrozbou pro společnost
</HEADING>
<TEXT>
"Van der Graaf neviděl jinou cestu, jak toto nebezpečí zastavit, a proto Fortuyna zabil," uvedla kancelář nizozemského prokurátora. Van der Graaf považoval Fortuyna "za nebezpečného zejména pro zranitelné skupiny společnosti". "Přiznání mě nepřekvapilo, ale rozzlobilo mě, že se označil za spasitele národa," řekl Fortuynův bratr Marten. Obviněný poprvé hovořil i o motivu svého činu a potvrdil, že jednal sám a nikdo o jeho plánech nevěděl. Soudní proces s van der Graafem by měl být zahájen začátkem příštího roku. Pim Fortuyn byl zastřelen šestého května, necelých deset dnů před parlamentními volbami, v nichž jeho strana Listina Pima Fortuyna skončila na druhém místě. Podezřelého van der Graafa policie zadržela nedaleko místa činu s vražednou zbraní a střelným prachem na kalhotách. Fortuyn, který se otevřeně hlásil ke své homosexualitě, šokoval politické protivníky požadavkem na zastavení přistěhovalectví a výroky o zaostalosti islámu.
"Van der Graaf neviděl jinou cestu, jak toto nebezpečí zastavit, a proto Fortuyna zabil," uvedla kancelář nizozemského prokurátora. Van der Graaf považoval Fortuyna "za nebezpečného zejména pro zranitelné skupiny společnosti". "Přiznání mě nepřekvapilo, ale rozzlobilo mě, že se označil za spasitele národa," řekl Fortuynův bratr Marten. Obviněný poprvé hovořil i o motivu svého činu a potvrdil, že jednal sám a nikdo o jeho plánech nevěděl. Soudní proces s van der Graafem by měl být zahájen začátkem příštího roku. Pim Fortuyn byl zastřelen šestého května, necelých deset dnů před parlamentními volbami, v nichž jeho strana Listina Pima Fortuyna skončila na druhém místě. Podezřelého van der Graafa policie zadržela nedaleko místa činu s vražednou zbraní a střelným prachem na kalhotách. Fortuyn, který se otevřeně hlásil ke své homosexualitě, šokoval politické protivníky požadavkem na zastavení přistěhovalectví a výroky o zaostalosti islámu.
</TEXT>
</DOC>
<DOC>
<DOCID>LN-20021125035</DOCID>
<DOCNO>LN-20021125035</DOCNO>
<DATE>11/25/02</DATE>
<TITLE>
Z účtu princezny Haify bin Fajsal, která je manželkou saúdského velvyslance ve Washingtonu, údajně pocházely peníze, které nakonec skončily u dvou únosců letadel.
</TITLE>
<GEOGRAPHY>WASHINGTON</GEOGRAPHY>
<TEXT>
Saúdská Arábie, jejíž radikální muslimské kruhy jsou podezírány z napomáhání různým teroristickým hnutím, je opět propírána kvůli útokům z 11. září. Právě z této země, která je blízkým spojencem Spojených států, pocházelo 15 z celkem 19 únosců, kteří navedli dopravní letadla na New York a Washington. Nyní se navíc objevila informace, že dva z teroristů využívali peněz z účtů významné saúdské představitelky. Se zjištěním vyrukoval týdeník Newsweek. Dva z únosců letadla, které 11. září 2001 naletělo na budovu Pentagonu - Chálid Minzár a Naváf Hamzí - prý po příletu do Spojených států využívali pomoci svého saúdského známého Umara Bajúmího. Ten jim například pomohl najít byt, platil za něj zpočátku nájem a nechal zařídit oběma budoucím únoscům letecké kursy na Floridě.
</TEXT>
<HEADING>
"Nezodpovědné" zprávy
</HEADING>
<TEXT>
Dva měsíce poté, co si Bajúmí vzal oba mladíky na starost, začala jeho manželka dostávat měsíčně kolem dvou tisíc dolarů z účtu znějícího na jméno princezny Haify bin Fajsal, dcery bývalého saúdského krále a manželky nynějšího velvyslance Rijádu ve Washingtonu prince Bandára. Ten je podle Newsweeku v USA uznávanou osobou a blízkým přítelem rodiny prezidenta George W. Bushe. Peníze docházely i dalšímu saúdskoarabskému občanovi žijícímu v USA Usámovi Basnanovi, který se přátelil s Bajúmím, znal oba budoucí únosce a údajně přiznával sympatie k teroristické síti Al Kajda. Saúdští představitelé odmítají možnost, že by některý z představitelů královské rodiny - byť nepřímo financoval teroristické útoky z 11. září. Princezna podle slov svého mluvčího nevěděla, kde její peníze končí, a netušila, že by mohly být jakkoliv zneužity. Poradce faktického vládce země, korunního prince Abdalláha, pak zprávy o možném spojení mezi Rijádem a útoky z 11. září označil za "nepravdivé a nezodpovědné". Spekulace o možné účasti některého saúdského představitele při přípravě teroristických operací, které si v New Yorku a ve Washingtonu vyžádaly asi tři tisíce obětí, vzbudily rozruch i v americkém Kongresu. Společná komise obou parlamentních komor totiž obvinila tajné služby CIA a FBI, že "saúdskou stopu" a financování útoků z _11. září nedostatečně prověřovaly.
Dva měsíce poté, co si Bajúmí vzal oba mladíky na starost, začala jeho manželka dostávat měsíčně kolem dvou tisíc dolarů z účtu znějícího na jméno princezny Haify bin Fajsal, dcery bývalého saúdského krále a manželky nynějšího velvyslance Rijádu ve Washingtonu prince Bandára. Ten je podle Newsweeku v USA uznávanou osobou a blízkým přítelem rodiny prezidenta George W. Bushe. Peníze docházely i dalšímu saúdskoarabskému občanovi žijícímu v USA Usámovi Basnanovi, který se přátelil s Bajúmím, znal oba budoucí únosce a údajně přiznával sympatie k teroristické síti Al Kajda. Saúdští představitelé odmítají možnost, že by některý z představitelů královské rodiny - byť nepřímo financoval teroristické útoky z 11. září. Princezna podle slov svého mluvčího nevěděla, kde její peníze končí, a netušila, že by mohly být jakkoliv zneužity. Poradce faktického vládce země, korunního prince Abdalláha, pak zprávy o možném spojení mezi Rijádem a útoky z 11. září označil za "nepravdivé a nezodpovědné". Spekulace o možné účasti některého saúdského představitele při přípravě teroristických operací, které si v New Yorku a ve Washingtonu vyžádaly asi tři tisíce obětí, vzbudily rozruch i v americkém Kongresu. Společná komise obou parlamentních komor totiž obvinila tajné služby CIA a FBI, že "saúdskou stopu" a financování útoků z _11. září nedostatečně prověřovaly.
</TEXT>
</DOC>
<DOC>
<DOCID>LN-20021125036</DOCID>
<DOCNO>LN-20021125036</DOCNO>
<DATE>11/25/02</DATE>
<GEOGRAPHY>MOSKVA</GEOGRAPHY>
<TEXT>
Jeden z hlavních vojenských vůdců čečenských separatistů, který tvrdí, že stál za nedávnou "akcí" s rukojmími v moskevském divadle, v sobotu varoval Rusko, že jeho skupina znovu zaútočí, pokud Moskva nestáhne své jednotky z Čečenska. Velitel čečenských rebelů Šamil Basajev zaslal vedoucím představitelům NATO otevřený dopis, v němž je nabádá, aby tlačili na Moskvu, aby se stáhla z muslimského severního Kavkazu.
</TEXT>
</DOC>
<DOC>
<DOCID>LN-20021125037</DOCID>
<DOCNO>LN-20021125037</DOCNO>
<DATE>11/25/02</DATE>
<GEOGRAPHY>ŽENEVA</GEOGRAPHY>
<TEXT>
Obyvatelé Švýcarska včera těsnou většinou odmítli zavedení jednoho z nejpřísnějších azylových zákonů na světě. Podle návrhu nacionalistické Švýcarské lidové strany by byl vypovězen každý uprchlík, který do Švýcarska dorazil ze sousední země, kde mu nehrozila perzekuce - tedy prakticky ze všech zemí sousedících se Švýcarskem. Ti, co by přiletěli letadlem, by po dobu zpracování jejich žádosti o azyl nedostávali žádné příspěvky od vlády a nemohli by ani pracovat.
</TEXT>
</DOC>
<DOC>
<DOCID>LN-20021125038</DOCID>
<DOCNO>LN-20021125038</DOCNO>
<DATE>11/25/02</DATE>
<GEOGRAPHY>JAKARTA</GEOGRAPHY>
<TEXT>
Indonéská policie včera při prohlídkách domů, v nichž v minulosti žil údajný strůjce atentátů na ostrově Bali Imam Samudra, nalezla velké množství materiálů souvisejících s teroristickou sítí Al Kajda. Byly mezi nimi i videokazety s projevy Usámy bin Ládina, záznamy z výcvikových táborů Al Kajdy v Afghánistánu a islamistické časopisy. Podle vyšetřovatelů jsou to další důkazy, že strůjci atentátů na Bali byli spojeni s Al Kajdou.
</TEXT>
</DOC>
<DOC>
<DOCID>LN-20021125039</DOCID>
<DOCNO>LN-20021125039</DOCNO>
<DATE>11/25/02</DATE>
<GEOGRAPHY>DILLÍ</GEOGRAPHY>
<TEXT>
Příslušníci indické armády včera ve večerních hodinách skoncovali s útokem ozbrojených muslimských separatistů proti hinduistickému chrámovému komplexu v Džammú na severu Indie. Závěrečná přestřelka trvající tři hodiny skončila smrtí jednoho z útočníků. Během přestřelky mezi indickými silami a povstalci přišlo o život nejméně 12 lidí, včetně jednoho příslušníka indických polovojenských jednotek. Dalších asi 25 osob, vesměs hinduistických věřících, utrpělo zranění, stav tří lidí byl včera večer kritický. Ozbrojení povstalci zaútočili na chrámový komplex Raghunath v odpoledních hodinách, následně byly na místo povolány policejní síly, které s útočníky bojovaly několik hodin.
</TEXT>
</DOC>
<DOC>
<DOCID>LN-20021125040</DOCID>
<DOCNO>LN-20021125040</DOCNO>
<DATE>11/25/02</DATE>
<TITLE>
Irák: Rezoluce OSN má umožnit útok USA. Irák podezřívá USA, že chtějí využít deklarace o jaderných zbraních, která je na něm vyžadována, jako záminky k útoku na něj. V dopise generálnímu tajemníkovi OSN Kofimu Annanovi to napsal irácký ministr zahraničí Nádží Sabrí. Podle něj jsou některé odstavce v rezoluci formulovány tak, že "deformují irácký postoj a umožňují využití deklarace kagresi proti Iráku".
</TITLE>
<TEXT>
Íránští reformátoři hrozí odchodem z vlády. Přední íránští reformátoři včera pohrozili odchodem z vlády, pokud budou konzervativci dál mařit politické a společenské reformy prosazované prezidentem Mohammadem Chátamím. Podle jeho bratra Mohammada Rezá Chátamího zásahy soudní moci proti svobodě projevu povedou "k totálnímu chaosu, nebo k černé diktatuře". Zmínil se zvlášť o nedávném rozsudku smrti nad profesorem Hášemem Aghadžarím kvůli "urážkám islámu".
Obrovský had spolkl chlapce. Desetiletého chlapce uškrtila a spolkla více než šestimetrová krajta. K neštěstí došlo poblíž města Lamontoville v JAR, kde místní policie začala s pomocí chytačů hadů po zvířeti pátrat. Podle majitele hadí farmy Craiga Smitha se krajta písmenková probudila po zimním spánku a v okamžiku setkání s chlapcem pociťovala hlad.
</TEXT>
</DOC>
<DOC>
<DOCID>LN-20021125041</DOCID>
<DOCNO>LN-20021125041</DOCNO>
<DATE>11/25/02</DATE>
<TITLE>
Zahraniční politika Vídně má jedinečnou šanci se po volbách odhaiderizovat
</TITLE>
<TEXT>
Ze zpráv přicházejících včera večer z Rakouska se rychle vynořila jedna jistota - populistická strana Svobodných (FPÖ) utrpěla debakl, za tři roky ve vládě přišla o polovinu až dvě třetiny voličů. Senzační zpráva je to pro všechny státy, které se hlásí do EU. A přestože rakouské volby tady ani v Evropě nebudily skoro žádný zájem, speciálně Čechům by uniknout neměly. Konaly se totiž také kvůli nim a "český faktor" může hrát svou roli i v povolebních kombinacích. Oslabená FPÖ má šanci vládnout jedině s lidovci, kteří naopak z voleb vycházejí posíleni a nebudou už mít chuť dělat Svobodným ústupky v zahraniční politice a podílet se s nimi na obstrukcích při rozšiřování EU. Kritizovaná koalice lidovců a FPÖ skončila rok před řádnými volbami ze tří důvodů. Byl jimi spor o nákup gripenů, rozhodnutí vlády odložit po povodních snížení daní a hlavně rakouský souhlas s rozšířením EU na východ. Svobodní jej podmiňovali nesplnitelnými požadavky, například aby kandidáti před vstupem dosáhli osmdesáti % průměrného evropského HPD. Odporem proti "trhanům z Východu" se neformální vůdce strany Jörg Haider snažil kompenzovat trvalý úbytek voličů. Nechuť otevřít EU postkomunistickým žadatelům je v Rakousku všudypřítomná, ale veřejně se koncentruje především proti české přihlášce. Teď, kdy rozšíření dospělo skoro do finále, byli ministři za FPÖ byli chtě nechtě pro rozšíření, Haider a většina strany proti. Koalice rozdělená v tak zásadní otázce už se nedala udržet.
</TEXT>
<HEADING>
Dva problémy
</HEADING>
<TEXT>
Odkud se v Rakousku bere ta neoblíbenost Čechů? Do EU je podle aktuálních čísel nechce 52 % Rakušanů. Co jim vadí? V posledních několika letech se o Česku rakouský čtenář skoro nedočte v jiné souvislosti než s Benešovými dekrety a Temelínem. Proti atomové energii existuje v alpské republice jakási národní fronta, charakteristická množstvím emocí a nedostatkem smyslu pro realitu. Kancléř Schüssel neviděl před dvěma roky v takové situaci jiné řešení než svým voličům ukázat, jak vážně jejich strach z Temelína bere. Jeho tehdejší český protějšek Miloš Zeman Schüsselovy dopisy zpočátku ignoroval a tím jen přilil olej do ohně. Temelín už ovšem byl vybrán jako hlavní terč protiatomových aktivistů dávno před tím, než Zeman začal se svými faux-pas. Druhý problém česko-rakouských vztazích, Benešovy dekrety, je naproti tomu klasickou ukázkou toho, kam až vČesku může vést jalově vedená veřejná debata. Hlavní proud tuzemské inteligence, přesněji řečeno ta její část, která veřejně vystupuje nebo aspoň publikuje, se rozhodl provětrat nejtemnější komoru v české národní paměti, totiž Benešovy dekrety a vyhnání českých Němců po druhé světové válce. Debata to ovšem byla jednostranná a sebemrskačská. Soustředění jenom na poválečné dějství česko-německé tragédie nezůstalo bez povšimnutí v Německu ani v Rakousku. A výsledek? I když mnohasetleté poměry v českých zemích zásadním způsobem rozvrtali Němci v roce 1938, dnes z toho nemají problém oni, ale Češi. Německá diplomacie si na své české kolegyni zkusmo zkoušela, čeho by se u Poláků neodvážila ani ve snu. Německo je ovšem zvláštní případ, pocit viny za válku a civilizované poměry ho omezují. Rakousko, kde po válce zakotvilo třicetkrát méně českých Němců a kde také landsmanšaft nikdy neměl vliv, téma Benešových dekretů po nástupu Schüsselovy vlády klidně převzalo. V rakouské zahraniční politice to byla novinka, o tom, že jejím autorem byl Haider,nemůže být pochyb.
</TEXT>
<HEADING>
Bublina Haider
</HEADING>
<TEXT>
Suma sumárum: Rakousko v 90. letech propáslo jedinečnou šanci stát se patronem kandidátských zemí v EU (bývalý polský ministr zahraničí Bartoszewski se podivoval, jak může rakouská diplomacie nabízet středoevropským zemím strategické partnerství, když jim "pořád hází klacky pod nohy"). Není asi náhoda, že právě v této době šel tak nahoru Haider. Ten nejdřív jako mrak těžkl v pozadí a rakouskou politiku, domácí zahraniční, nepřímo ovlivňoval ještě před tím, než svou stranu protlačil do vlády. Tradiční rakouské partaje, v tomto případě hlavně lidovci, kteří po celé popisované období ovládali rakouské ministerstvo zahraničí, se Haidera bály a připodobňovaly se jeho politice. Až před třemi lety měl Schüssel odvahu do bubliny jménem Haider píchnout a vzít jeho lidi k moci. Včera bublina splaskla, z českého pohledu právě včas. Rakouská zahraniční politika má teď jedinečnou šanci se odhaiderizovat.
Suma sumárum: Rakousko v 90. letech propáslo jedinečnou šanci stát se patronem kandidátských zemí v EU (bývalý polský ministr zahraničí Bartoszewski se podivoval, jak může rakouská diplomacie nabízet středoevropským zemím strategické partnerství, když jim "pořád hází klacky pod nohy"). Není asi náhoda, že právě v této době šel tak nahoru Haider. Ten nejdřív jako mrak těžkl v pozadí a rakouskou politiku, domácí zahraniční, nepřímo ovlivňoval ještě před tím, než svou stranu protlačil do vlády. Tradiční rakouské partaje, v tomto případě hlavně lidovci, kteří po celé popisované období ovládali rakouské ministerstvo zahraničí, se Haidera bály a připodobňovaly se jeho politice. Až před třemi lety měl Schüssel odvahu do bubliny jménem Haider píchnout a vzít jeho lidi k moci. Včera bublina splaskla, z českého pohledu právě včas. Rakouská zahraniční politika má teď jedinečnou šanci se odhaiderizovat.
</TEXT>
</DOC>
<DOC>
<DOCID>LN-20021125042</DOCID>
<DOCNO>LN-20021125042</DOCNO>
<DATE>11/25/02</DATE>
<TITLE>
Zdražení práce nezaměstnanost nesníží
</TITLE>
<TEXT>
Zvyšování minimální mzdy, které je jednou z hlavních zbraní ČSSD v boji proti nezaměstnanosti, bude pokračovat i příští rok. Dosavadní efekt není stále dostatečný. Minimální mzda sice už výrazně přesahuje životní minimum, na sociálních dávkách si však zkušený nezaměstnaný přijde na víc. Ministr práce a sociálních věcí Zdeněk Škromach chce časem docílit toho, aby se minimální mzda přehoupla přes jistoty, které lidem bez práce nabízí záchranný systém státu prý aby se vyplatilo pracovat. Strop má být 60 procent průměrné mzdy, což je dnes hodně přes osm tisíc korun. Viděno ze strany zaměstnanců nemá Škromachův postup chybu. Z pohledu zaměstnavatelů se ministrův altruismus jeví jako malá katastrofa. Náklady na zaměstnance opět neuvěřitelně vzrostou a motivace k vytváření nových pracovních míst postupně klesne někam k bodu nula. Jako u všech sociálních zákonů i u minimální mzdy platí, že od určité míry přináší víc problémů než užitku. Minimální mzdu nelze zvyšovat jen tak, od zeleného stolu. Je třeba brát ohled na vývoj ekonomiky, jak to Škromachovi připomněl ministr průmyslu a obchodu Jiří Rusnok. Ani Rusnok, bývalý ministr financí, který teď kope v barvách zaměstnavatelů, bohužel nepřišel s upozorněním, že pro zvětšení motivační propasti mezi nejnižším výdělkem a státem garantovanými dávkami lze také snižovat dávky. Jednostranná politika mzdového růstu proti "nezaměstnanosti pohodlných" nepomůže.
</TEXT>
</DOC>
<DOC>
<DOCID>LN-20021125043</DOCID>
<DOCNO>LN-20021125043</DOCNO>
<DATE>11/25/02</DATE>
<TITLE>
Nákup gripenů byl velikášským gestem
</TITLE>
<TEXT>
Premiér Špidla je možná příliš suchopárný. Alespoň mu ale péče o charisma nebrání v počtech jako jeho předchůdcům. Projekt nákupu letounů Jas-39 Gripen, který nyní uložil k ledu, totiž nebyl ničím jiným než špatnou kalkulací českých vládních furiantů. Spolupráce s Bratislavou i dalšími členy visegrádské skupiny se jim zdá přirozená. Dřív vázla na až patologickém pocitu českého premiantství, který často ukapával ze slov expremiéra Václava Klause. Miloš Zeman byl poučenější dějinami a věděl o síle spojených Svatoplukových prutů. Oživil mnohé z toho, co šlo z kdysi smělého visegrádského projektu zachránit. I on ale byl příliš "velký" na to, aby pochopil, na co třeba pobaltské státy přišly bez přílišných řečí: armáda není silná podle toho, jak moc je "národní" a kolik jsem za ni připraven furiantsky vysázet na dřevo, ale podle toho, nakolik je bojeschopná. Spoluprací se Slováky ušetříme výdaje a na čas se zbavíme noční můry české oblohy chráněné bitevníky, co nedoženou ani podezřelé dopravní letadlo. Špidla nevyloučil účast Poláků a Maďarů. Bylo to sympatické politické gesto, ale v době, kdy se Varšava a Budapešť přiklánějí k nabídce konkurenčních zbrojařských firem, asi moc šancí na úspěch nemá. Doufejme, že se kabinet loučí nejen s furiantskou minulostí, ale i s dalším pokušením. Řídit se podle hesla To chce klid. Již dnes je jasné, že dohoda s Bratislavou jen oddaluje rozhodnutí v citlivé letecké kauze Evropa versus USA. Čím více nadnárodní tento výrok bude, tím více důvodů budeme mít věřit tomu, že není zmanipulovaný.
</TEXT>
</DOC>
<DOC>
<DOCID>LN-20021125044</DOCID>
<DOCNO>LN-20021125044</DOCNO>
<DATE>11/25/02</DATE>
<TITLE>
Zrazuje senátor Ruml národní zájmy?
</TITLE>
<TEXT>
Senátní kuchyně se sice těší docela dobré pověsti, ale troufám si tvrdit, že jsou po Praze desítky restaurací, kde se vaří ještě o něco líp. Není tudíž nutno Berndu Posseltovi závidět, že se jednou naobědvá ve Valdštejnském paláci. Beztak mu tam asi nedají takzvaného utopence, ač je známo, že tuto českou specialitu miluje nad jiné. Ale o to tady nejde: pohoršení vzešlo z faktu, že Posselt nebude sedět u stolu sám, nýbrž ve společnosti senátora Jana Rumla (US). Což by tomu Rumlovi nemělo sousto v jícnu zaskočit, když si dovolí jíst v přítomnosti mluvčího Sudetoněmeckého krajanského sdružení? Tady se ovšem dostáváme k závažnému politickému problému. Otázka pro soutěž Chcete být milionářem? zní: Usedá český senátor ke stolu a) s prominentním poslancem Evropského parlamentu, b) s mluvčím "landsmanšaftu", c) s předsedou německé sekce Pan-evropského hnutí, d) s kolegou-politikem ze spojenecké země NATO? - Správná odpověď bude výjimečně a+b+c+d, protože Bernd Posselt je jeden a nedělitelný, nemůže se rozkrájet. Jsou mezi námi zřejmě lidé, kterým vadí, když evropští demokratičtí politici spolu civilizovaně mluví a vzájemně si vyjasňují stanoviska, místo aby po sobě stříleli zpoza keřů. Naštěstí ale už nežijeme v temném dvacátém století.
</TEXT>
</DOC>
<DOC>
<DOCID>LN-20021125045</DOCID>
<DOCNO>LN-20021125045</DOCNO>
<DATE>11/25/02</DATE>
<TITLE>
...protože kvůli jejich puberťáctví se veřejnost nedozvěděla v neprospěch NATO jediný argument.
</TITLE>
<TEXT>
Nejsem politolog, proto nemohu vyjmenovat, o jaké nedostatky v případě aliance jde. Ale už jen vzhledem k její velikosti a nedozírnému dopadu změn, které zahájily výsledky jejího pražského summitu, nějaká negativa, chyby a nedostatky celý proces rozšíření, ale i NATO samo prostě mít musí. Kvůli puberťáctví aktivistů takzvané kampaně proti NATO se občan o těch negativech neměl nejmenší šanci cokoliv dozvědět. Mluvčí kampaně AntiNATO svou parano-iou a šaškováním spolehlivě "zamázli" tok jakýchkoliv argumentů proti summitu i NATO samému. Prvním neštěstím bylo, že se v televizi jako reprezentant, "obličej" hovořící za demonstranty AntiNATO, objevoval pan Slačálek. Upozorňuji - nejde o nic osobního! Leč pan Slačálek je natolik úspěšný v sebezviditelňování se v rámci protestu proti de facto čemukoli, že zahlédne-li jej prostý občan, nenapadne jej nic jiného než "Á, zase se předvádí tenhle..." Pan Slačálek již totiž hovořil do kamer na téma převážně vlastních protestů proti téměř všemu představitelnému - imperialismu, motorismu, žraní zvířátek, mužskému šovinismu, NATO, globalizaci etc. tolikrát, že jej nelze brát jinak nežli jako profesionálního protestujícího. Navíc je jeho veřejný projev neuroticky drmolivý a pro příležitost protestů proti NATO byl svým obsahem jako opsaný z učebnice VUML (pro mladší ročníky - Večerní univerzita marxismu-leninismu, povinná politická školení pracujících ve významnějších postech). Proto prakticky nikdo starší třiceti let nepřekonal obvyklá první Slačálkova slova - ta o světovládných plánech imperialistů - a přepnul na pornokanál. Chápu, že to pan Slačálek nepamatuje, ale určitý slovník v této zemi nikdo ještě alespoň generaci nebude ochoten nejen akceptovat, ale ani poslouchat. Doslova informační vraždou byli "tiskoví mluvčí" platformy AntiNATO. Na webu celé kampaně bylo od jejího počátku napsáno: "Pro novináře: email na mluvčí antinato.cz kampaně Jiřího W. Křovínka a Bohumila Ládinka: press@antinato.cz." Jistě, kluci, strašně vtipný, i když mně osobně třeba víc sedí místo Ládinek Usámek a ještě lepší než Křovínek by bylo Keř - i tak se dá přeložit slovo Bush. Ale dlužno přiznat, že to, co chtějí říct Keř s Usámkem, opravdu nikoho nezajímá, nikdo to nebude a ani nemůže brát vážně, je to od samého počátku hloupoučká, nedospělá recese. Korunu tomu kluci nasadili, když začali šaškovat před kamerami v gumových maskách Václava Klause. Díky pubertálním vtípkům pořadatelů kampaně AntiNATO neměla veřejnost šanci věrohodně získat jediný argument proti Severoatlantické alianci.
</TEXT>
</DOC>
<DOC>
<DOCID>LN-20021125046</DOCID>
<DOCNO>LN-20021125046</DOCNO>
<DATE>11/25/02</DATE>
<TEXT>
Potulný cirkus reklamy a obchodu s ženskými půvaby prchl z horké Nigérie do mlhy nad Temží. Za sebou zanechal spoušť a zmařené životy. Principálové se mohou vymlouvat: bohulibá akce měla hostitelům přinést turistické dolary, byl to hold kráse Afričanek ztělesněných loňskou "královnou" Agbani. Zodpovědnosti za vášně, které vyvolali, se ovšem nezbaví. Příčiny fiaska show zvané Miss World může někdo vidět ve "střetu civilizací". Spíše to ale byla srážka naduté sebestřednosti s přehnanou obrannou reakcí společnosti na hlučný vpád do intimity jejích hodnot. Žert místních novinářů, že mezi kráskami by si vybral i Prorok, byl - možná nechtěnou - artikulací pokryteckého tabu: obchoduje se tu s erotikou, ne-li přímo se sexuální žádostivostí. Hurisky obšťastňující věřící v rajské zahradě jsou vznešené bytosti, co se nebudou předvádět poloobnažené celému světu. To ví každé malé muslimské dítě a měli to vědět i principálové bez principů. Jejich svěřenkyně, které odmítly jet do Nigérie kvůli tamnímu zvyku kamenovat nevěrné ženy, měly lepší nosík pro situaci. Škoda že v Londýně již asi není moc starých dobrých puritánů, kteří by připomněli, že i obchod má mít svá pravidla a meze.
</TEXT>
</DOC>
<DOC>
<DOCID>LN-20021125047</DOCID>
<DOCNO>LN-20021125047</DOCNO>
<DATE>11/25/02</DATE>
<TITLE>
Ad LN 23. 11.: Přehnaný narcismus
</TITLE>
<TEXT>
Argument, že přípravy proti vandalismu byly nadměrné, protože dosud během zasedání NATO vandalové nikdy moc neřádili a ani letos k ničemu podstatnému nedošlo, jsou přinejmenším nelogické. K tomu, že jsme měli v Praze celkem klid, vděčíme asi hlavně policejním přípravám včetně přítomnosti agentů USA (a v důsledku toho minimální účasti "spřátelených" zahraničních vandalů), pošramocenému vedení Al Kajdy a zničení jejích základen v Afghánistánu apod. Germánští vandalové vyplenili Řím taky jen jednou (roku 455), před 11. zářím také nebylo nikdy Al Kajdou povražděno 4000 Američanů najednou, na Bali to bylo taky poprvé, nepokoje při příležitosti volby královny krásy (100 mrtvých) byly letos taky poprvé, v Izraeli jsou podobné akce na denním pořádku - tak jak se dalo předpokládat, že tak zranitelné shromáždění, jakým summit NATO je, projde bez vážného incidentu? Určitě na tom mají pramalou zásluhu jak "Křovínkové", tak Uhlové, Grebeníčkové nebo jiní, kteří arogantně a přezíravě mluví o zbytečné policejní přesile před nebo po zasedání (Kantůrková). Typické pro letošní "akce" anarchistů bylo, že firmy McDonald's a KFC ve středu města měly celou dobu normální provoz, zatímco uzenáři, zlatníci a obchodníci s módním zbožím si výlohy buď vyprázdnili, nebo chránili bedněním. Chlívek je nutno zavřít dříve, než prase uteče, prevence je užitečnější než náprava škody. Ale někteří naši novináři a činitelé trochu postrádají selský rozum a zkušenosti, hnůj umí kydat pomocí klávesnice počítače lépe než vidlemi.
</TEXT>
</DOC>
<DOC>
<DOCID>LN-20021125048</DOCID>
<DOCNO>LN-20021125048</DOCNO>
<DATE>11/25/02</DATE>
<TITLE>
Ad LN 20. 11.: Jsme důvěryhodný spojenec
</TITLE>
<TEXT>
Zdá se, že Václav Havel vstoupil do klubu neomylných. Jakkoli je nezpochybnitelné, že se v disentu i po sametové revoluci vyjadřoval pro zrušení NATO, nyní svůj tehdejší postoj bagatelizuje. V rozhovoru, který před zahájením pražského summitu aliance poskytl některým českým a slovenským médiím, sice nepopřel své někdejší přesvědčení, že po zrušení Varšavské smlouvy "ztratí smysl i NATO ve své tehdejší podobě a otevře se prostor nové bezpečnostní struktuře, která by zahrnovala celou Evropu", nicméně vzápětí se uchýlil k pozoruhodnému "vysvětlení". Vývoj prý ukázal, že to není tak jednoduché. Aliance údajně teprve nyní "přerůstá v organizaci, jež obepíná celý euroatlantický prostor", čímž vlastně nastává "dovršení toho, co jsme cítili neurčitě už tehdy" (rozuměj chartisté v 80. letech). Z Havlovy reakce je zřejmé, že raději volí argumentační tanec mezi vejci než přiznání pravdy. Vývoj totiž ukázal cosi jiného: že zrušení NATO by bylo nejpošetilejší reakcí Západu po rozpuštění Varšavského paktu. Jinak řečeno, v názoru na NATO se Havel a jeho přátelé v Chartě 77 prostě mýlili. Škoda, že to nedokáže přiznat. Byla by to morální satisfakce pro všechny, kdo o užitečnosti NATO nepochybovali ani za komunismu, ani po listopadové revoluci.
</TEXT>
</DOC>
<DOC>
<DOCID>LN-20021125049</DOCID>
<DOCNO>LN-20021125049</DOCNO>
<DATE>11/25/02</DATE>
<TEXT>
Máme na to, takhle hýřit při pořádání summitu NATO? Pro naše aktivní členství v NATO - říkám jednoznačně ano! Ale jednoznačné ano neříkám tomu, co se dělo kolem summitu, protože náš veřejný rozpočet není v pozici, kdy by si bylo možno moc vyskakovat. Bylo potřeba takové parády? Slavnostní zasedání či důstojné jednání se dá realizovat mnohem skromněji - což by nám slušelo. Kterýkoliv "expert na svět" si může myslet o naší pozici v NATO i ve světě, co chce. Já si myslím, že naše země nebude mít nikdy v NATO ani ve světě "větší slovo", než nám náleží, což je nakonec správné. "Ukázat se" můžeme jen tím, co umíme! Paráda kolem summitu ČR prestiže nepřidala a nepřidá.
</TEXT>
</DOC>
<DOC>
<DOCID>LN-20021125050</DOCID>
<DOCNO>LN-20021125050</DOCNO>
<DATE>11/25/02</DATE>
<TITLE>
AD LN 22. 11.: V Praze se psaly dějiny
</TITLE>
<TEXT>
Většina států, které jednaly v Praze, může být spokojena. Cesta do Prahy stála za to, výsledky dávají svou naději. Za hlavního vítěze však tentokrát považuji Českou republiku a prezidenta Václava Havla. Nejen kvůli místu, průběhu a závěrům vlastních jednání, ale hlavně tím, jak zvládla organizaci a zajištění. Každý si pamatuje na situaci z minula - co v pražských ulicích a nejen tam (např. ubytování na Strahově) předváděly tlupy anonymních postav, které se kvůli této "kratochvíli" sjely málem z celého světa. Nic než primitivismus, destrukce, slaboduchost, násilí a pak zbabělost. Na druhé straně bezradné přihlížení policie. Ujišťuji, že mi mládí nevadí, vždyť ho osobně znám. A už vůbec nechci někomu něco nařizovat ("co nemáš rád, druhým nedělej" je myšlenka už starozákonní). Na druhé straně chápu, že ne pro každého musí být vzdělanost a kultivovaný projev přitažlivé. Jisté nároky bych však na všechny "anti-" přece jenom měl. Když už nechtějí komunikovat na úrovni, měli by připustit, že vzhledem ke svému věku nemohou mít přehled. A ani zkušenosti ne. Ty spolu s historickou pamětí mohou dobře zastoupit i určité vzdělání, jsou-li uplatňovány ve jménu pravdy, svobody či obyčejné lidské slušnosti. Bolševický teror, který v naší zemi tak dlouho vládl a který s patologickou nenávistí stíhal už jenom odlišný vzhled jednotlivce, natožpak odlišný názor, neřku-li myšlení, by s nimi rychle a tvrdě zatočil! Dneska si tvář zakrývá jenom zbabělec a kostky z davu silného leda svým řepáctvím vrhá ten, kdo má v hlavě i nitru truchlivě prázdno. Věřím, že přes všechny těžkosti, které nás ještě čekají, budeme stát jednoznačně na straně demokratických sil a vždy se rozhodně a hned postavíme všem Kučmům, Lukašenkům, Arafatům, Saddámům i jejich tovaryšům. Pak teprve budeme právem patřit mezi země, které demokracii vytvářely, sdílejí a budou ji i živit.
</TEXT>
</DOC>
<DOC>
<DOCID>LN-20021125051</DOCID>
<DOCNO>LN-20021125051</DOCNO>
<DATE>11/25/02</DATE>
<TEXT>
Madeleine Albrightová během své nynější návštěvy ČR uvedla dva důvody, proč nemůže přijmout českou prezidentskou kandidaturu. Dlouho zde nežila a v USA zastávala vysoké funkce. Dovolím si oponovat. Oba důvody je totiž možné vnímat také pozitivně. Výhodou dlouhodobé nepřítomnosti by mohl být potřebný odstup od každodenních domácích žabomyších politických sporů a tím garantovaná nadstranickost. Skutečnost, že M. Albrightová šéfovala ministerstvu zahraničí nejmocnější země svobodného světa, by zajistila hradní funkci nejvyšší možnou míru mezinárodní prestiže. Tedy přesně to, co podle (nejen) jejího mínění může budoucí prezident citelně postrádat. Jakkoli chápu, že v tomto případě hraje roli problém dvojí loajality, jsem si jist, že M. Albrightová by byla tím nejdůstojnějším Havlovým nástupcem. Ostatně nebyli bychom mezi zeměmi osvobozenými z komunistického jařma první. Současná lotyšská prezidentka a její litevský kolega by mohli být dostatečně inspirativním příkladem.
</TEXT>
</DOC>
<DOC>
<DOCID>LN-20021125052</DOCID>
<DOCNO>LN-20021125052</DOCNO>
<DATE>11/25/02</DATE>
<TITLE>
Byla opatření při summitu přiměřená?
</TITLE>
<HEADING>
ANO
</HEADING>
<TEXT>
Už na začátku uplynulého týdne obložili mnozí majitelé obchodů v centru Prahy svoje výkladní skříně deskami, někteří zamaskovali i názvy. Bylo to jistě nákladné opatření a navíc snížilo tržby. Udělali ti lidé chybu? Podlehli panice? Ve velkém se takto uvažuje ve městě Praze i na celostátní úrovni. Nic se nestalo, nedošlo k žádné pouliční výtržnosti, takže otázky po smyslu a rozsahu příprav jsou legitimní. Je snadné podlehnout pokušení a rozsah příprav zesměšňovat, zpochybňovat nebo dokonce odsuzovat. Kupodivu mu podlehl i prezident republiky, který rozhodně nebyl žádným divákem okukujícím přípravy zdaleka, bez podílu odpovědnosti. K nezaujatému posouzení je třeba vzít v úvahu především fakt, že už samy přípravy na obranu jsou obranou. To, čemu někteří poněkud hystericky říkali "hysterická demonstrace síly", to prostě byla součást obrany. Jednou z velkých starostí před zasedáním Mezinárodního měnového fondu byla otázka, kde ti chudáci budou spát! Takže se jim vybudovalo na Strahově bydlení, které pak v hodinu H rozmlátili, rozkradli a materiál využili k výtržnostem a fyzickým inzultacím policistů. Nic podobného se letos nedělo, policie se soustavně a seriózně připravovala a dávala najevo, že si letos nedá líbit to, co si dala líbit předloni. Není divu, že Praha ztratila pro určitý typ lidí sex-appeal a že raději zůstali doma. Dále je třeba střízlivě uvažovat o tom, jaký je "adekvátní počet" policistů. Podle ministra Grosse bylo k zvládání uličních nepokojů vyčleněno 3500 policistů. Ke stanovení tohoto počtu sloužily analýzy a informace z letošního jara. Kolik tedy mělo být těch policistů? 2500? Nebo 350, aby před výtržnostmi uhlídali areál Kongresového centra, Hradu, hotelů a dalších objektů? Ovšem hlavním bezpečnostním rizikem byl terorismus, a ne pouliční šarvátky. Ty jsou efektní pro média (a pro ně se konají), ale faktickou hrozbu neznamenají. Shromáždění vedoucích činitelů 46 států je příliš viditelný cíl, aby se mohl po 11. září 2001 bagatelizovat. A v této souvislosti lze konstatovat jediné: nic se nestalo, teroristé se o nic nepokusili. Neměli zájem, nebo dostali strach? Na to se nedá seriózně odpovědět. Žádný organizátor odpovědný za bezpečnost takto exponovaných lidí však nemůže kalkulovat s možností, že "oni nebudou mít zájem". Je ovšem možné se ptát, zda se vůbec mají akce tohoto typu konat uprostřed velkoměst. To je zásadní rozhodnutí. Osobně se domnívám, že ano. Politický život k životu velkoměsta patří. Dobrovolný exil někam na letadlovou loď nebo na Čukotku by extremistické kruhy pokládaly za vítězství - a nejspíš právem. O to horlivěji by spřádaly další útoky. Úplně závěrem - pokládám za paradoxní, když noviny přinesly na hlavní straně pod titulkem označujícím bezpečnostní opatření za nepřiměřeně velkou fotku zachycující fyzickou inzultaci generálního tajemníka NATO ze strany dvou ruských nacionálních bolševiků. Soudě podle tohoto incidentu byla bezpečnostní opatření přinejmenším děravá.
Už na začátku uplynulého týdne obložili mnozí majitelé obchodů v centru Prahy svoje výkladní skříně deskami, někteří zamaskovali i názvy. Bylo to jistě nákladné opatření a navíc snížilo tržby. Udělali ti lidé chybu? Podlehli panice? Ve velkém se takto uvažuje ve městě Praze i na celostátní úrovni. Nic se nestalo, nedošlo k žádné pouliční výtržnosti, takže otázky po smyslu a rozsahu příprav jsou legitimní. Je snadné podlehnout pokušení a rozsah příprav zesměšňovat, zpochybňovat nebo dokonce odsuzovat. Kupodivu mu podlehl i prezident republiky, který rozhodně nebyl žádným divákem okukujícím přípravy zdaleka, bez podílu odpovědnosti. K nezaujatému posouzení je třeba vzít v úvahu především fakt, že už samy přípravy na obranu jsou obranou. To, čemu někteří poněkud hystericky říkali "hysterická demonstrace síly", to prostě byla součást obrany. Jednou z velkých starostí před zasedáním Mezinárodního měnového fondu byla otázka, kde ti chudáci budou spát! Takže se jim vybudovalo na Strahově bydlení, které pak v hodinu H rozmlátili, rozkradli a materiál využili k výtržnostem a fyzickým inzultacím policistů. Nic podobného se letos nedělo, policie se soustavně a seriózně připravovala a dávala najevo, že si letos nedá líbit to, co si dala líbit předloni. Není divu, že Praha ztratila pro určitý typ lidí sex-appeal a že raději zůstali doma. Dále je třeba střízlivě uvažovat o tom, jaký je "adekvátní počet" policistů. Podle ministra Grosse bylo k zvládání uličních nepokojů vyčleněno 3500 policistů. Ke stanovení tohoto počtu sloužily analýzy a informace z letošního jara. Kolik tedy mělo být těch policistů? 2500? Nebo 350, aby před výtržnostmi uhlídali areál Kongresového centra, Hradu, hotelů a dalších objektů? Ovšem hlavním bezpečnostním rizikem byl terorismus, a ne pouliční šarvátky. Ty jsou efektní pro média (a pro ně se konají), ale faktickou hrozbu neznamenají. Shromáždění vedoucích činitelů 46 států je příliš viditelný cíl, aby se mohl po 11. září 2001 bagatelizovat. A v této souvislosti lze konstatovat jediné: nic se nestalo, teroristé se o nic nepokusili. Neměli zájem, nebo dostali strach? Na to se nedá seriózně odpovědět. Žádný organizátor odpovědný za bezpečnost takto exponovaných lidí však nemůže kalkulovat s možností, že "oni nebudou mít zájem". Je ovšem možné se ptát, zda se vůbec mají akce tohoto typu konat uprostřed velkoměst. To je zásadní rozhodnutí. Osobně se domnívám, že ano. Politický život k životu velkoměsta patří. Dobrovolný exil někam na letadlovou loď nebo na Čukotku by extremistické kruhy pokládaly za vítězství - a nejspíš právem. O to horlivěji by spřádaly další útoky. Úplně závěrem - pokládám za paradoxní, když noviny přinesly na hlavní straně pod titulkem označujícím bezpečnostní opatření za nepřiměřeně velkou fotku zachycující fyzickou inzultaci generálního tajemníka NATO ze strany dvou ruských nacionálních bolševiků. Soudě podle tohoto incidentu byla bezpečnostní opatření přinejmenším děravá.
</TEXT>
</DOC>
<DOC>
<DOCID>LN-20021125053</DOCID>
<DOCNO>LN-20021125053</DOCNO>
<DATE>11/25/02</DATE>
<TITLE>
Byla opatření při summitu přiměřená?
</TITLE>
<HEADING>
NE
</HEADING>
<TEXT>
Poté co ministr vnitra Stanislav Gross přiznal, že se mu summit NATO skvěle hodil k přezbrojení policejních vojsk, je možná zbytečné dál přesvědčovat protivníky v polemických zákopech o tom, že bezpečnostní opatření na summitu byla přehnaná. Způsob "myšlení" pana ministra mluví sám za sebe. Proto jen tři dodatečné připomínky, na něž v debatách až doposud nepřišla řeč. Ministr a jeho policejní mužstvo zvolili nejsnadnější způsob ochrany. Zařídit, aby byl pořádek prostřednictvím uměle vyvolané hysterie a přehnané manifestace síly umí každý. Od toho ale policii nemáme. Ta je zřízena kvůli přiměřené ochraně pořádku a majetku. Nekonečné hledání správné míry je pak úkolem pro politiky, vedení policie i občany. Bohužel všechny tři linie vyvažování přirozeného sklonu policie k perverzi moci se tentokrát velmi nebezpečně vychýlily k extrému maximálního utažení jisticích šroubů. Gross a jeho lidé si metodu totální převahy, jejímž důsledkem bylo úplné umrtvení života města, mohli dovolit. Po špatných zkušenostech ze zasedání MMF a Světové banky v roce 2000 tu byla poptávka, kterou policie vrchovatě naplnila. Populismus české policie není překvapením, uvědomíme-li si, kdo ji politicky kontroluje a řídí - politik bez přesahu, s nulovou vizí a ideály. "Politik bez vlastností", jenž je dokonalým odrazem těch nejhorších maloměšťáckých sklonů společnosti, kterou má chránit. Maloměšťácká omezenost, starost o vlastní hnízdo, jehož pohodu posléze ruší jakýkoliv šramot, jak to geniálním způsobem předvádí podivné zvíře v Kafkově Doupěti, souvisí i s druhou připomínkou. Policii se povedlo vytvořit dojem, že jakákoliv veřejná prezentace jiného než oficiálního názoru (vox populi byl i hlasem vládním) je prakticky kriminální čin. Všichni protestující byli předem odsouzení. Byla to lůza, idiotský okraj společnosti, psychopati, dobře placení agenti, feťáci, vandalové. Odpad společnosti, který je třeba strčit do kanálů a policejně za ním zavřít poklop. Třináct let po pádu komunismu se vrátil zrůdný totalitní nárok na jedinou pravdu, a to dokonce s podporou represivních složek státu. Politici se předhánějí ve výčtu pozitiv, která summit České republice přinesl. Jedni mluví o dobrém jménu (Havel, Špidla, Svoboda), jiní o ekonomickém zisku z nových obchodů se zbraněmi (Tvrdík). Té nejdůležitější zprávy si ale nevšimli: neuvěřitelně ubohé úrovně svobodné otevřené diskuse, jejímž legitimním projevem v demokratickém zřízení vždy byl a bude protest na veřejných prostranstvích, ať už ho vede kdokoliv. Nesoulad a ostrá kritika jsou pro liberální demokracie stejně životně důležité jako zákon a praxí vynucená shoda. Chybí-li tento živoucí neklid, mění se systém v pohodlnou diktaturu neosobního zákona a lidí, kteří jej vytvářejí, i když se tomu ze zvyku pořád říká demokracie. Ale to už jsme u připomínky třetí. Přehnaná opatření české policie dokázala vyklizením Prahy vytvořit přesvědčivý obraz krize legitimity, do níž se moderní demokracie dostaly. Mezi těmi, kteří usměrňují toky moci (ekonomické, politické atd.), a těmi, kdo v nich musejí plavat, se vytvořila obrovská propast - "My tu rozhodujeme o budoucnosti světa, ale kde jsou ksakru ti lidi!?" Ticho pražských ulic bylo v tomto směru téměř až zlovolně výmluvné.
Poté co ministr vnitra Stanislav Gross přiznal, že se mu summit NATO skvěle hodil k přezbrojení policejních vojsk, je možná zbytečné dál přesvědčovat protivníky v polemických zákopech o tom, že bezpečnostní opatření na summitu byla přehnaná. Způsob "myšlení" pana ministra mluví sám za sebe. Proto jen tři dodatečné připomínky, na něž v debatách až doposud nepřišla řeč. Ministr a jeho policejní mužstvo zvolili nejsnadnější způsob ochrany. Zařídit, aby byl pořádek prostřednictvím uměle vyvolané hysterie a přehnané manifestace síly umí každý. Od toho ale policii nemáme. Ta je zřízena kvůli přiměřené ochraně pořádku a majetku. Nekonečné hledání správné míry je pak úkolem pro politiky, vedení policie i občany. Bohužel všechny tři linie vyvažování přirozeného sklonu policie k perverzi moci se tentokrát velmi nebezpečně vychýlily k extrému maximálního utažení jisticích šroubů. Gross a jeho lidé si metodu totální převahy, jejímž důsledkem bylo úplné umrtvení života města, mohli dovolit. Po špatných zkušenostech ze zasedání MMF a Světové banky v roce 2000 tu byla poptávka, kterou policie vrchovatě naplnila. Populismus české policie není překvapením, uvědomíme-li si, kdo ji politicky kontroluje a řídí - politik bez přesahu, s nulovou vizí a ideály. "Politik bez vlastností", jenž je dokonalým odrazem těch nejhorších maloměšťáckých sklonů společnosti, kterou má chránit. Maloměšťácká omezenost, starost o vlastní hnízdo, jehož pohodu posléze ruší jakýkoliv šramot, jak to geniálním způsobem předvádí podivné zvíře v Kafkově Doupěti, souvisí i s druhou připomínkou. Policii se povedlo vytvořit dojem, že jakákoliv veřejná prezentace jiného než oficiálního názoru (vox populi byl i hlasem vládním) je prakticky kriminální čin. Všichni protestující byli předem odsouzení. Byla to lůza, idiotský okraj společnosti, psychopati, dobře placení agenti, feťáci, vandalové. Odpad společnosti, který je třeba strčit do kanálů a policejně za ním zavřít poklop. Třináct let po pádu komunismu se vrátil zrůdný totalitní nárok na jedinou pravdu, a to dokonce s podporou represivních složek státu. Politici se předhánějí ve výčtu pozitiv, která summit České republice přinesl. Jedni mluví o dobrém jménu (Havel, Špidla, Svoboda), jiní o ekonomickém zisku z nových obchodů se zbraněmi (Tvrdík). Té nejdůležitější zprávy si ale nevšimli: neuvěřitelně ubohé úrovně svobodné otevřené diskuse, jejímž legitimním projevem v demokratickém zřízení vždy byl a bude protest na veřejných prostranstvích, ať už ho vede kdokoliv. Nesoulad a ostrá kritika jsou pro liberální demokracie stejně životně důležité jako zákon a praxí vynucená shoda. Chybí-li tento živoucí neklid, mění se systém v pohodlnou diktaturu neosobního zákona a lidí, kteří jej vytvářejí, i když se tomu ze zvyku pořád říká demokracie. Ale to už jsme u připomínky třetí. Přehnaná opatření české policie dokázala vyklizením Prahy vytvořit přesvědčivý obraz krize legitimity, do níž se moderní demokracie dostaly. Mezi těmi, kteří usměrňují toky moci (ekonomické, politické atd.), a těmi, kdo v nich musejí plavat, se vytvořila obrovská propast - "My tu rozhodujeme o budoucnosti světa, ale kde jsou ksakru ti lidi!?" Ticho pražských ulic bylo v tomto směru téměř až zlovolně výmluvné.
</TEXT>
</DOC>
<DOC>
<DOCID>LN-20021125054</DOCID>
<DOCNO>LN-20021125054</DOCNO>
<DATE>11/25/02</DATE>
<TITLE>
Princ Philip, manžel britské královny Alžběty II., se brání nařčení, že urážel lady Dianu
</TITLE>
<TEXT>
Na 43 procent klesla po nedávných odhaleních obliba královské rodiny. Je to vůbec nejnižší hodnota od roku 1987, kdy institut ICM začal s tímto průběžným průzkumem.
LONDÝN - Rozruch kolem britské královské rodiny zdaleka neskončil odhaleními, která vyšla najevo při procesu s bývalým Dianiným komorníkem Paulem Burrellem. Média nyní zaměřila svou pozornost na manžela královny Alžběty II., prince Philipa. Toho totiž bývalá přítelkyně a léčitelka princezny z Walesu Simone Simmonsová nařkla v bulvárním listu Mail on Sunday, že lady Dianě posílal dopisy plné urážek. Princ Philip informace o tom, že označoval svou snachu nelichotivými výrazy, jako například "coura", popřel. "Princ Philip by rád vysvětlil, že v žádném případně nepoužil urážlivá slova, která jsou citována v médiích," píše se mimo jiné v až neobvykle dlouhém prohlášení, které zveřejnil Buckinghamský palác. Simone Simmonsová však na svých tvrzeních trvá. "Viděla jsem dopisy na vlastní oči," prohlásila britská léčitelka. "Diana byla úplně zničená, kvůli těm dopisům se cítila ještě mnohem hůř." Podle Simone Simmonsové vévoda z Edinburghu Dianu také obviňoval, že ničí královskou rodinu. Krátké dopisy byly psané ručně na dopisním papíru krémové barvy formátu A5 a byly podepsané "Philip". Nejmenovaný zdroj z okolí prince Philipa ale tvrdí, že vévoda své osobní dopisy vždy psal na stroji na bílý papír formátu A4. Originály údajně urážlivých dopisů se nezachovaly. Princ Philip však údajně vlastní jejich kopie i kopie Dianiných odpovědí. Korespondence mezi vévodou a jeho snachou měla začít v červnu roku 1992. "Jestliže dopisy nenapsal princ Philip, proč Diana říkala, že jsou od něho? Diana nelhala," citovala britská BBC Simone Simmonsovou. Princ Philip je znám svými prostořekými poznámkami. Britským studentům v Číně například řekl: "Jestli tady zůstanete příliš dlouho, budete mít šikmé oči." Původních obyvatel Austrálie se zase zeptal, zda po sobě stále házejí oštěpy.
</TEXT>
</DOC>
<DOC>
<DOCID>LN-20021125055</DOCID>
<DOCNO>LN-20021125055</DOCNO>
<DATE>11/25/02</DATE>
<GEOGRAPHY>BERLÍN</GEOGRAPHY>
<TEXT>
Lidé, kteří se chtějí snáze zbavit nadbytečných kilogramů, by měli zapomenout na dietní nápoje a místo nich si dopřávat bílé víno. Odborníci totiž zjistili, že jeho popíjení je perfektní cestou ke zhubnutí. Experti z německého Fóra pro víno a zdraví a Vinné akademie studovali vliv vína na čtyřiceti obézních pacientech. Polovina testovaných lidí dostávala v rámci kontrolované stravy dvě deci ovocného džusu denně a druhá polovina místo toho stejné množství bílého vína. Podle šéfa vědeckého týmu doktora Herwiga Herberta Ditschuneita výsledky ukazují, že víno jako součást kontrolované stravy přispívalo k váhovému úbytku. Průměrný úbytek váhy pacientů popíjejících bílé víno byl něco přes 4,5 kilogramu ve srovnání s 3,7 kilogramu u konzumentů džusu.
</TEXT>
</DOC>
<DOC>
<DOCID>LN-20021125056</DOCID>
<DOCNO>LN-20021125056</DOCNO>
<DATE>11/25/02</DATE>
<TEXT>
Jedna stará a nepříliš vyvedená vědecko-fantastická povídka sovětského původu líčí zvrhlý darwinistický pokus se strojizabijáky. Šílený vědec dopraví na pustý ostrov omezené zásoby kovu a křemíku a roboty nadané schopností vyrábět z nich své vylepšené repliky. Experiment končí zkázou, protože stroje vyčerpají materiál, začnou se navzájem stále dokonaleji ničit, avšak jejich stále složitější kopie přestanou být v jiných ohledech životaschopné, neboť kromě ničení a požírání jiných strojů už nic jiného nedokážou. Jsou to monstra, jejichž vývoj se týká jejich jediné funkce, a té je nakonec podřízena celá jejich zmršená evoluce. Povídka to opravdu ani v době svého vzniku nebyla nijak zvláštní, a přesto je do určité míry poučná právě jako karikatura darwinismu a boje o přežití, na jehož konci jsou produkty života zcela neschopné. Nechtěný půvab příběhu spočívá totiž v tom, že vrhá ironické světlo na naši současnost, například na chronické spory o televizi a na soupeření té veřejnoprávní se soukromými. Iv tomto aktuálním případě totiž platí, že konkurenční boj o přežití se nakonec upnul už jen na rozvíjení jediného, totiž "sledovanosti". Na tomto kritériu všechny televize úporně trvají i přesto, že při své evoluci všechny zvolna degenerují a stále více připomínají zkameněliny. Není divu, neboť jejich invence se vyčerpává už jen recyklováním stupidních seriálů, produkcí nových a ještě více všelidových estrád, slepováním starého jeho přestřiháváním a neurotickým lpěním na vyzkoušených tricích. Snaží se sice zvýšit svou sledovanost, ale jenom kvůli sobě, a nikoli kvůli sledovatelům. To vše se děje za blahovolného dohlížení televizní rady, která procitá z letargie jen tehdy, zaslechne-li z obrazovky před desátou hodinou večerní nějaký peprný výraz. Sledovanost, jak o ní mluví televize, je funkce zcela vnější. Jistě, žádná televize nebude vysílat to, na co se nikdo nedívá, ale sledovanost, kterou vyžadují zadavatelé reklamy, nemá s divákem nic společného. Je to výtvor spartakiádní logiky, jež odpovídá nikoli maximalizaci, nýbrž minimalizaci: podle tohoto měřítka bude nejsledovanější vždy jen to, co odpovídá minimálnímu společnému jmenovateli, na němž se ještě nejrůznější skupiny diváků mohou jakžtakž shodnout. Maximální sledovanost by naproti tomu znamenala, že televize určitým pořadem zaujme maximální počet těch, které právě tento pořad a toto téma zajímají. Neboť diváci jsou různí a jejich záliby jsou maximálně odlišné. Televize plní nejlépe svou funkci tehdy, když fotbalový přenos sleduje co možná nejvyšší počet fandů a pořad o výtvarném umění většina těch, kteří se zajímají o kulturu. A obecné koláče sledovanosti ať požírají roboti, kteří mají s lidmi právě tolik společného jako kdysi spartakiáda.
</TEXT>
</DOC>
<DOC>
<DOCID>LN-20021125057</DOCID>
<DOCNO>LN-20021125057</DOCNO>
<DATE>11/25/02</DATE>
<TEXT>
Kateřina. Toto jméno má řecký původ a znělo původně Aikateriné. Do latiny bylo překládáno jako Ecaterina. Později bylo spojováno se slovem katharós, což znamená čistý. Patronkou dnešního dne je Kateřina Alexandrijská.
</TEXT>
</DOC>
<DOC>
<DOCID>LN-20021125058</DOCID>
<DOCNO>LN-20021125058</DOCNO>
<DATE>11/25/02</DATE>
<TITLE>
Masokombinát Martinov zvyšuje od počátku letošního roku výrobu a trpí přitom nedostatkem řezníků. Zatímco koncem loňského roku dával podnik práci hlavně obchodníkům, teď by podle mluvčí Evy Kijonkové potřeboval především 30 řezníků. Těch je na pracovním trhu na Ostravsku navzdory jinak vysoké nezaměstnanosti nedostatek. "V současné struktuře zaměstnanců nám nejvíce chybějí kvalifikovaní mladí řezníci.
</TITLE>
<TEXT>
Sumitomo Light Metal Industries, japonská firma, by měla začátkem prosince podepsat smlouvu s radnicí Benátek nad Jizerou o koupi pozemků v tamější průmyslové zóně. Chystá se tam postavit závod na výrobu hliníkových forem pro klimatizační jednotky do osobních aut. Výroba se má rozjet v únoru 2004, řekl benátecký starosta Jaroslav Král.
Synthesia, pardubická chemička, jež je součástí akciové společnosti Aliachem, snížila od počátku roku do konce září počet pracovníků takřka o pětinu na 3057 lidí. Úbytek 751 pracovníků má z 80 procent na svědomí vyčlenění jednotky Explosia do samostatné akciové společnosti. Firma o tom informovala v posledním čísle podnikového časopisu. Celkově podnik za devět měsíců opustilo 903 lidí, když po 1. lednu nově nastoupilo či se z mimoevidenčního stavu vrátilo 152 pracovníků. Pro nadbytečnost bylo propuštěno 16 procent ze všech lidí, kteří od ledna do konce září chemičku opustili, tedy asi 144 lidí. Pokud by se nepočítalo s lidmi, kteří přešli do Explosie, odchody pro nadbytečnost by představovaly polovinu všech odchodů.
MOL, maďarská rafinerie, zvýší svůj podíl ve slovenské rafinerii Slovnaft získáním více než 6,52 milionu akcií od společností Slovintegra a Slovbena. MOL se tak stane 67,8procentním vlastníkem největšího chemického koncernu na Slovensku. Vyplývá to z dohody, jejíž uzavření oznámili představitelé těchto firem na dnešní tiskové konferenci. Slovintegra a Slovbena dostanou na oplátku hotovostní plnění přibližně 85 milionů dolarů, které bude použito zejména na pokrytí daňových povinností těchto slovenských firem. Získají také desetiprocentní podíl v MOL.
BNP Paribas, francouzská banka, vyhrála v sobotu překvapivě rychlou soutěž na koupi státního podílu 10,9 procenta banky Crédit Lyonnais. Paribas schválila, že zaplatí 58 eur za akcii, tedy 2,2 miliardy eur za celý podíl. V noci na neděli to uvedlo francouzské ministerstvo financí.
Upozornění: Pravidelná rubrika Oběd Lidových novin, tentokrát se šéfem Plzeňského Prazdroje Tonym van Kralingenem, vyjde zítra.
</TEXT>
</DOC>
<DOC>
<DOCID>LN-20021125059</DOCID>
<DOCNO>LN-20021125059</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Zasedání vlády se dnes pravděpodobně neobejde bez ostré výměny názorů dvou sociálnědemokratických ministrů. Zdeněk Škromach, který vede resort ministerstva práce a sociálních věcí totiž má kabinetu předložit návrh na zvýšení měsíční minimální mzdy od ledna 2003. Škromach přitom počítá s tím, že by si pracovníci s nejnižšími příjmy polepšili ze současných 5700 korun na 6200. S tímto zvýšením však nesouhlasí ministr průmyslu a obchodu Jiří Rusnok. "Úroveň 5900 korun je pro mě strop," řekl LN s tím, že podle něj by všechny příjmové kategorie měly odrážet kontext, ve kterém se pohybuje česká ekonomika. "V současnosti máme inflaci, která se tlačí k jednomu procentu, citelné snížení ekonomické dynamiky a navíc spíše rostoucí nezaměstnanost. Takže se mi zdá, že není dobré zvyšovat jednu, byť důležitou, mzdovou kategorii o osm či devět procent meziročně," dodal Rusnok. Podle Škromacha by však růst minimální mzdy o dvě stě korun nesplnil sledovaný účel. Za ten ministr považuje motivaci pracovníků, aby raději pracovali, než zůstávali na životním minimu a jiných sociálních dávkách. Minimální mzda v současné době převyšuje životní minimum o 1600 korun.
</TEXT>
</DOC>
<DOC>
<DOCID>LN-20021125060</DOCID>
<DOCNO>LN-20021125060</DOCNO>
<DATE>11/25/02</DATE>
<TITLE>
Více než 16,6 miliardy korun utratí v příštím roce inzerenti za reklamu. Výdaje do médií se tak proti letošním roku zvýší o 5,1 procenta.
</TITLE>
<GEOGRAPHY>PRAHA</GEOGRAPHY>
<TEXT>
Český mediální trh má podle odborníků stále vysoký růstový potenciál. Ve srovnání s vyspělou Evropou tuzemský trh stále roste a potřeby inzerovat a seznamovat tak s vlastními výrobky nejsou ještě zdaleka vyčerpány. V příštím roce se podle odhadů společnosti ARBOmedia, která mimo jiné prodává reklamní čas České televize, výdaje do médií zvýší o 5,1 procenta. Za inzerci tak zadavatelé utratí 16,67 miliardy korun. "Stejně jako v příštím roce bude nejdůležitější vývoj ekonomiky a jednotlivých makroekonomických ukazatelů - hospodářského růstu, spotřeby domácností a tak dále," uvedl marketingový ředitel společnosti ARBOmedia Štěpán Wolde. "Samozřejmě bude důležitý další vývoj kursu koruny a nezaměstnanosti. Na český trh samozřejmě dopadá i vývoj na mediálních trzích v zahraničí. Pokud inzerenti dostanou dobré signály o vývoji prostředí svých prodejů a pokud se bude dařit i jejich nadnárodním centrálám, bude slušný i vývoj českého mediálního trhu," dodal Wolde. Horní stupně žebříčku zadavatelů inzerce se příliš nezměnily. První místo si už tradičně udržel Danone, výrobce mléčných výrobků a čokolád, následován společností Procter &amp; Gamble - výrobcem hygienických potřeb. Obsazení prvních dvou příček se přitom nemění již několik let.
</TEXT>
<HEADING>
Na prvním místě zůstane televize
</HEADING>
<TEXT>
Příliš se příští rok nezmění ani rozdělení inzertního trhu. Televize si z reklamního koláče ukrojí 47,2 procenta, tištěná média potom 36,7 procenta. Třetí místo zřejmě se značným odstupem uzme outdoorová reklama - reprezentovaná například billboardy - s 6,8 procenta trhu, následovaná v těsném závěsu rádiem se 6,7 procenta inzertního trhu. Na samém chvostu se pak již tradičně drží internet s 1,3 procenta zadané reklamy. "Televize a tisk se už tradičně drží na prvních místech. V severních zemích v Anglii, Německu a Nizozemsku má vyšší váhu tisk, na jihu Evropy pak televize. Česko je zhruba uprostřed a v budoucnu se výdaje do obou médií vyrovnají," odhadl šéf Asociace komunikačních agentur Jiří Mikeš. "Změnu pak může přinést až rozvoj digitální televize. Netroufám si ale odhadnout, jestli to bude pro tento trh k lepšímu, nebo k horšímu," dodal Mikeš. Reklama v televizi i tištěných médiích navíc v příštím roce dále poroste. V televizi nejrychleji - o 6,9 procenta nad průměrným růstem celého trhu. Výdaje do inzerce se zvýší také, ale ne o tolik - o čtyři procenta. "S přistoupením do Evropské unie by to mohlo znamenat - podobně jako v Portugalsku a Irsku - další zrychlení. Potřebné nástroje, výzkumy, technologie a know-how máme na srovnatelné úrovni. Naším omezením je jen nižší transparentnost a nedostatečné konkurenční prostředí," shrnul Wolde.
Top ten největších zadavatelů inzerce
1 Danone
2 Procter &amp; Gamble
3 Unilever
4 Nestlé
5 Eurotel
6 Henkel
7 Reckitt Benckiser
8 Karlovarské minerální vody
9 RadioMobil
10 Kraft Foods
Pozn.: Žebříček za prvních 9 měsíců letošního roku
Pramen: ARBOmedia
</TEXT>
</DOC>
<DOC>
<DOCID>LN-20021125061</DOCID>
<DOCNO>LN-20021125061</DOCNO>
<DATE>11/25/02</DATE>
<TITLE>
Pořízení nového bytu přes hypoteční úvěr bude nejspíš bez státní podpory. Pokud ministerstvo pro místní rozvoj v nejbližší době nezakročí a nesjednotí podmínky státní finanční podpory hypoték pro nové a staré byty.
</TITLE>
<GEOGRAPHY>PRAHA</GEOGRAPHY>
<TEXT>
Lidé, kteří si v příštím roce budou chtít pořídit byt v nové zástavbě prostřednictvím hypotéky, budou muset oželet státní podporu. Ta totiž vzhledem k současnému vývoji průměrné úrokové sazby z hypotečních úvěrů bude od ledna s největší pravděpodobností nulová. Průměrná úroková sazba hypotečních úvěrů na koupi nových bytů nesmí klesnout pod hranici sedmi procent. Letos v říjnu přitom tato sazba byla 7,32 procenta. Odborníci se domnívají, že v lednu bude průměrný úrok z hypoték pod sedmi procenty, a tudíž ministerstvo pro místní rozvoj bude muset vyhlásit nulovou státní finanční podporu. Podle zástupců České spořitelny se průměrná úroková sazba obecně pohybuje již nyní na hranici sedmi procent.
</TEXT>
<HEADING>
Sjednocená podpora
</HEADING>
<TEXT>
"Ano, státní podpora hypotečního financování u nových bytů asi zanikne. Ministerstvo pro místní rozvoj musí do konce ledna vyhlásit průměrnou sazbu, která bude nejspíš pod hranicí sedmi procent," uvedl Jan Sadil z Českomoravské hypoteční banky. Ta v říjnu poskytovala hypotéky za průměrný úrok ve výši 6,39 procenta. Ještě nižší průměrnou úrokovou sazbu měla minulý měsíc GE Capital Bank, a to 6,08 procenta. U České spořitelny pak převážná část klientů (asi devadesát procent) z řad fyzických osob dostala hypotéku od 7. srpna 2002 za pevnou sazbu 5,6 procenta v rámci programu TOP Bydlení. "Vzhledem k současnému trendu vývoje úrokových sazeb by mohlo dojít k zániku státní finanční podpory na nové bydlení," potvrzuje Martin Techman, manažer hypoték GE Capital Bank. Státní finanční podpora hypotečních úvěrů je u nákupu nových bytů v současnosti jednoprocentní, zatímco při koupi starého bytu činí tři procenta, tuto podporu mohou navíc využít jen mladí lidé do 36 let. Zániku podpory by mohlo zabránit ministerstvo pro místní rozvoj tím, že by sjednotilo podmínky pro její poskytování u starých a nových bytů. Při hypotečním financování bydlení ve staré zástavbě se totiž podpora neodvíjí jen od průměrného úroku, ale i dalších parametrů. "Kdyby ministerstvo pro místní rozvoj do té doby stihlo prosadit sjednocení podpory pro hypoteční financování nových a starých bytů, pak by státní podpora nových bytů zůstala," dodal Sadil.
Objem hypotečních úvěrů se státní finanční podporou v miliardách korun
do konce roku 1996 0,12
</TEXT>
</DOC>
<DOC>
<DOCID>LN-20021125062</DOCID>
<DOCNO>LN-20021125062</DOCNO>
<DATE>11/25/02</DATE>
<TITLE>
říká o problémech privatizace telekomunikační firmy v rozhovoru pro LN ministr průmyslu a obchodu Jiří Rusnok
</TITLE>
<TEXT>
O prodeji Českého Telecomu, Vítkovic a Unipetrolu hovoří ministr průmyslu a obchodu Jiří Rusnok. Unipetrol může být podle jeho názoru prodán nejdříve do roka.
LN: Tento týden má vláda projednat, zda prodá Telecom, či nikoli. Jak by podle vás mělo jednání dopadnout?
Já jsem od začátku říkal, že je lépe tu věc dokončit pozitivně, to znamená prodej uskutečnit. Ale to pouze za předpokladu, že platí podmínky, které byly dohodnuty v té etapě procesu, kdy vláda schválila vstup tohoto partnera (konsorcium TDC a Deutsche Bank).
LN: Podmínky se ale údajně změnily, jednak investor prý požaduje snížení ceny, pak jsou tam omezující smlouvy s TelSource...
Jestliže v mezidobí došlo k nějakým signifikantním změnám, dovedu si představit, že postoj vlády může být jiný. Celá privatizace je nesmírně složitá kvůli smlouvám, které tam jsou z minulosti - ať už smlouva o vstupu TelSource, i smlouva o vzniku Eurotelu, kde americký partner z Eurotelu má dost výrazné možnosti ovlivnit dokonce vlastnický transfer u matky. To je dost netypické, ale je to tak. Pozice státu je relativně slabá tím, že má v Telecomu jen 51 procent.
LN: Pokud vláda privatizaci odmítne, co se bude dít dál?
Zřejmě se privatizace oddálí a každopádně bude nutné nějak upravit smlouvy se stávajícími partnery. Tak, aby nebránily budoucí privatizaci, aby ji nekomplikovaly a aby nekomplikovaly fungování podniku.
LN: Vládu čeká i jednání o dalším prodeji Unipetrolu. Kdy může být dokončen?
Není tam žádný časový harmonogram, dokdy se má to či ono stát, protože nikdo není schopen říci, dokdy se to může stát. Kdyby to šlo velmi hladce a všechny okolnosti byly co nejpříznivější, tak do roka je to absolutně nejkratší možný čas.
LN: Takže výnos z prodeje Unipetrolu nebude součástí rozpočtu pro příští rok?
Nebylo by to příliš rozumné. Inkaso je reálné až v roce 2004.
LN: Budou v podmínkách smlouvy nějaká omezení například směrem k uchazečům z loňského kola privatizace?
Myslím, že nebudou, to by nemělo příliš smysl. To by musela být omezení pro všechny, kteří by byli v data roomech.
LN: Takže například Agrofert by se mohl tendru znovu účastnit?
Teoreticky by určitě mohl. Ale je logické, že když s někým máte špatnou zkušenost, tak ji máte.
LN: Mezi zájemci o Unipetrol se občas objevuje jméno ruského Lukoilu. Jaký by byl postoj české vlády k takovému partnerovi?
Nechci vynášet dopředu žádné soudy. Až budeme vidět ty nabídky. Společnost Lukoil je standardní podnik, který má celou řadu západoevropských akcionářů, je kotován na různých burzách, takže nevidím důvod, proč by měl být předem vylučován.
LN: Prý se již scházíte kvůli Unipetrolu s investory...
Řekl jsem, že jsem ochoten se sejít s potenciálními zájemci o účast v tendru a vyslechnout jejich informace. To platí. Mluvil jsem s Rotch Energy, byla připravena schůzka s MOL, ale ta se zatím nekonala...
LN: Ještě k privatizaci. Nyní probíhá dokončování vstupu LNM Holdings do Nové huti, investor již měl navyšovat kapitál huti. Jak je daleko?
Navyšování jmění snad proběhlo, tuším, že je tam nějaký konflikt s drobným akcionářem ohledně formální stránky valné hromady, což je normální v českých podmínkách.
LN: A schválil již transakci antimonopolní úřad?
Ještě ne, protože ještě čekáme na výrok z Evropské unie o veřejné podpoře.
LN: LNM nabídl státu poměrně málo peněz za podíl ve Vítkovicích. Přijmete nabídku?
My tu nabídku nyní vyhodnocujeme, ale těžko si můžeme v rámci exkluzivního jednání dovolit akceptovat takovou cenu, když my jsme za akcie zaplatili násobně více. Takže nějaká jednání s LNM se určitě povedou, ale jak už jsem řekl, my to nemusíme prodat, jsme jen povinni dovést do konce exkluzivní jednání.
LN: LNM se uchází i o OKD, vypadá to ale dost beznadějně. Co budete se státní podílem v OKD dělat dál?
Tam je to ještě komplikovanější, LNM do té firmy nenechali ani vstoupit. Takže tam asi exkluzivita také vyprší. U OKD byla největší chybou divoká privatizace. Je tam nyní majoritní vlastník (Karbon Invest), který se chová dost drsně vůči minoritním akcionářům včetně státu, no ale je tam a prostě to je fakt.
</TEXT>
<HEADING>
LN: Prodá stát svůj podíl?
</HEADING>
<TEXT>
Nemá cenu to držet. Možností formy prodeje tam moc není, takovým logickým nabyvatelem je ten majoritní akcionář. Je otázka, kolik a za jakých podmínek.
LN: Proč vláda tedy poskytla LNM tolik exkluzivit na jednání?
Bylo to v době, kdy by jakékoli další váhání znamenalo konec Nové huti a velmi pravděpodobně konec velké části českého hutnictví. Vstup LNM do Nové huti není podmíněn jejich vstupem do Vítkovic ani do OKD. Oni si při jednáních o vstupu do NH jen vymohli, že budou mít možnost se o to exkluzivně pokusit.
LN: A když prodej Vítkovic nedopadne?
Pak už není jiná možnost než vyhlásit nějakou soutěž.
</TEXT>
<HEADING>
LN: Připravujete již prodej ČEZ?
</HEADING>
<TEXT>
Nyní se zpracovává koncepce energetiky a jejím výstupem bude i to, co dál s ČEZ. Nyní je ale nejdůležitější dokončit integraci ČEZ a části distribuce a až pak může pokračovat nějaký další proces. Například prodej podílů státu v distribučních společnostech, jejichž majoritu ovládli zahraniční investoři. Na druhé straně nemá valný smysl, aby investoři setrvávali ve společnostech, které ovládá stát. Dovedu si představit nějakou výměnu těch podílů. Budoucnost ČEZ, a tím pádem i české energetiky je vázána tím, jestli se podaří vrátit věci do normálních kolejí, tam, kde byly předtím, než se jednotná energetika rozbila. ČEZ musí mít přímý přístup na trh. Musí ovládat alespoň část distribuce.
LN: Tomu teď něco brání?
Já doufám, že nebrání. Ale ještě probíhá nějaké řízení Úřadu pro hospodářskou soutěž.
LN: A kdy dojde k vzájemnému odprodeji podílů v distribucích?
K tomu by mohlo dojít, až bude tato transakce definitivně dokončena, až ČEZ bude jasným, nezpochybnitelným vlastníkem těchto státních podílů. Až se situace stabilizuje, logicky by mělo dojít k jejímu pročištění.
LN: Kdy a jakou formou by mohl přijít na řadu prodej celého ČEZ?
V tuto chvíli odpověď jasně nemáme. Analyzujeme poměrně dynamické dění, sledujeme trhy okolních zemí. Energetickou koncepci budeme mít hotovou zhruba za 12 měsíců. Úvahy se pohybují v intervalu od prodeje strategickému partnerovi státního podílu až po úvahu typu nechat si ČEZ jako silnou polostátní firmu a prodej části akcií přes kapitálový trh. To je třeba případ italského Enelu, kde vláda takto postupovala.
LN: Jste nyní ve sporu s ministrem práce Zdeňkem Škromachem ohledně výše minimální mzdy...
Já jsme pouze argumentoval v rámci připomínkového řízení, že se domnívám, že by všechny příjmové kategorie, zejména ty, na které máme vliv jako stát, měly reflektovat kontext, v kterém se tato ekonomika pohybuje. Jestliže máme inflaci, která se tlačí někam k jednomu procentu, jestliže máme citelné snížení ekonomické dynamiky a spíše rostoucí nezaměstnanost, tak se mi zdá, že není dobré zvyšovat jednu - sice důležitou mzdovou kategorii o osm či devět procent meziročně. Úroveň 5900 korun je pro mne strop.
</TEXT>
</DOC>
<DOC>
<DOCID>LN-20021125063</DOCID>
<DOCNO>LN-20021125063</DOCNO>
<DATE>11/25/02</DATE>
<TITLE>
Cetelem
</TITLE>
<TEXT>
VÁNOČNÍ PROGRAM: společnost Cetelem nepřipravuje na Vánoce žádný speciální program, bude nabízet své standardní produkty
SPLÁTKOVÉ PROGRAMY: společnost nabízí na místech prodeje klasické spotřebitelské úvěry. Variant splácení těchto úvěrů je celá řada. Obchodníci si vždy vyberou jen některé splátkové programy, a ty pak nabízejí. Můžete například složit 10 procent ceny a do tří měsíců splatit zbytek bez navýšení. Jinou variantou je jedenáct splátek ve výši 10 procent ceny. Neobvyklým prvkem je program 1 procento měsíčně: můžete si zvolit délku splácení, chcete-li zboží splácet pět měsíců, přeplatíte výši úvěru o pět procent, chcete-li splácet osm měsíců, přeplatíte úvěr o osm procent apod. Společnost nabízí i tradiční produkt 1/10, kdy zaplatíte deset procent z ceny zboží a následně deset měsíčních splátek, rovněž ve výši deseti procent ceny zboží. Vždy je ale třeba mít na paměti, že uvedená navýšení nejsou totéž, co RPSN.
KREDITNÍ A ÚVĚROVÉ KARTY: společnost Cetelem nabízí svým zákazníkům úvěrovou kartu Aura. Kartu lze získat na vybraných obchodních místech společnosti Cetelem. Úvěrový rámec se u karty Aura pohybuje mezi 10 000 a 60 000 Kč. Úrok z úvěru na této kartě se pohybuje kolem 1,98 procenta měsíčně, pravidelná měsíční splátka libovolného úvěru musí dosahovat alespoň 5 procent úvěrového rámce.
ZBOŽÍ A PRODEJNÍ MÍSTA: společnost poskytuje své splátkové programy na všechny druhy spotřebního zboží (elektronika, bílá technika, hračky apod.). Nabízí své služby na 4000 obchodních místech.
</TEXT>
<HEADING>
Home Credit
</HEADING>
<TEXT>
VÁNOČNÍ PROGRAM: společnost Home Credit přichází na vánoční trh s programem Vánoce... řekněte si za kolik. V rámci tohoto programu si můžete zvolit výši akontace a také měsíční splátky. Výše splátky se může pohybovat v rozmezí 400 až 1500 Kč. Máte tedy možnost přizpůsobit splátkové tempo a výši akontace vašim potřebám.
SPLÁTKOVÉ PROGRAMY: standardní nabídka společnosti Home Credit obsahuje patnáct splátkových programů. Některé z nich jsou však určeny výhradně na jeden typ zboží (např. program specializovaný na prodej výpočetní techniky, na pořízení zájezdu či na vytápění domácnosti, program pro opravny a servisy apod.). Společnost však nabízí i programy pro splátkový prodej spotřebního zboží, např. program Nulové navýšení, v jehož rámci složíte třicetiprocentní akontaci, výsledná RPSN se pak pohybuje kolem 40 procent, dále Splátkové prázdniny (zaplatíte 15 procent ceny a následně deset splátek po 10 % ceny).
KREDITNÍ A ÚVĚROVÉ KARTY: společnost Home Credit poskytuje revolvingovou úvěrovou kartu Yes. Ta je vydávána na obchodních místech společnosti. Úvěrový rámec karty Yes lze zvolit od 10 000 Kč. Základní úroková sazba z úvěru je 2,2 % měsíčně. Výše vaší měsíční splátky musí dosahovat alespoň 4 % úvěrového rámce.
ZBOŽÍ A PRODEJNÍ MÍSTA: společnost Home Credit se zaměřuje na širokou škálu zboží a k několika produktům poskytuje specializované splátkové programy. Své služby poskytuje společnost Home Credit na více než 5000 místech v ČR.
</TEXT>
<HEADING>
CCS Triangl
</HEADING>
<TEXT>
VÁNOČNÍ PROGRAM: společnost přichází na vánoční trh s nabídkou Triangl Vánoce. Ta dovoluje zákazníkům, kteří si objednají zboží z katalogu této společnosti, aby při převzetí zboží neplatili žádnou zálohu (tato nabídka platí jen pro členy zákaznického klubu společnosti, nečlenové musejí skládat symbolickou zálohu 200 Kč). Nabídka je omezena do 15. prosince.
SPLÁTKOVÉ PROGRAMY: nabízí zboží prostřednictvím katalogů a letáků. Z těch si zákazník vybere zboží a při jeho převzetí jednu z dvaceti variant splácení. Akontace se může pohybovat od 10 do 40 %, doba splácení od 6 do 18 měsíců. Členům klubu Triangl jsou nabízeny některé výhody včetně úrokových zvýhodnění. RPSN se pohybuje mezi 12 % a 20 %, členové zákaznického klubu mohou využít programů s 0 % RPSN.
KREDITNÍ A ÚVĚROVÉ KARTY: společnost CCS vydává několik různých typů kreditních karet zejména pro firmy a podnikatele, ale i pro běžné občany. Společnost CCS Triangl přijímá, ba dokonce zvýhodňuje, platby kartou CCS Kredo. Tato kreditní karta má rozpětí úvěrového rámce od 5000 do 70 000 Kč a je poskytována jen osobám s čistým příjmem nad 8000 Kč měsíčně. Společnost CCS si za ni účtuje měsíční poplatek 30 Kč, úrok z úvěru je 1,89 %. Výši splátky si může zákazník vybrat ze dvou variant: buď 10 % z dlužné částky, nebo 3 % z úvěrového rámce.
ZBOŽÍ A PRODEJNÍ MÍSTA: společnost CCS Triangl nabízí pouze zboží z katalogu a letáků, kde jsou obsaženy prakticky všechny kategorie spotřebního zboží.
</TEXT>
<HEADING>
GE Capital Multiservis
</HEADING>
<TEXT>
VÁNOČNÍ PROGRAM: společnost nabízí na vánočním trhu zvýhodněný klasický úvěr. U něj je možné po složení 10% akontace odložit první splátku až o tři měsíce, nebo naopak do tří měsíců splatit celý úvěr. V takovém případě nejsou účtovány žádné úroky ani poplatky, RPSN je 0 %. Pokud se rozhodnete odložit první splátku, neplatíte až do zaplacení první splátky žádné úroky, ale jen poplatek za otevření úvěrového účtu ve výši 1,5 % z úvěrového rámce. Zvýhodněná nabídka úvěrů platí do 31. 12. 2002. Tato zvýhodněná nabídka ale neplatí na všech obchodních místech Multiservisu.
SPLÁTKOVÉ PROGRAMY: kromě vánočních produktů budou obchodní místa nabízet i standardní produkty Multiservisu, např. tradiční 1/10, tedy program, kdy zákazník zaplatí desetinu ceny a následně deset měsíčních splátek, rovněž ve výši deseti procent z ceny.
KREDITNÍ A ÚVĚROVÉ KARTY: společnost poskytuje úvěrovou O.K. kartu. Na tu se vztahuje druhá vánoční nabídka Multiservisu. Pokud si zakoupíte zboží jejím prostřednictvím, můžete bezúročně odložit první splátku až na 19. leden 2003. Při splacení do tohoto data ale neplatiíte žádné úroky ani poplatky. Úvěrový rámec O.K. karty má rozpětí 10 000 až 75 000 Kč, karta je zpoplatněna měsíční platbou 40 Kč, minimální měsíční splátka úvěru je 500 Kč. Poplatek za otevření úvěrového účtu je 1,5 % z úvěrového rámce.
ZBOŽÍ A PRODEJNÍ MÍSTA: Multiservis nabízí své programy na veškeré spotřební zboží. V současnosti spolupracuje s Multiservisem více než 6000 prodejních míst v ČR.
CCB Credit
VÁNOČNÍ PROGRAM: společnost nepřipravuje žádné speciální vánoční programy, zůstává u své standardní nabídky splátkových programů.
SPLÁTKOVÉ PROGRAMY: nabídka standardních splátkových programů této společnosti obsahuje jak produkty s nízkou či nulovou akontací a vyššími úroky, tak i programy s akontací vyšší, ale bez navýšení kupní ceny zboží. Pokud složíte akontaci ve výši 25 až 50 procent z kupní ceny, můžete zvolit i program bez navýšení původní ceny. Příkladem takového programu může být 50+5, kdy zákazník zaplatí 50 % ceny a v pěti následujících měsících zaplatí vždy 10 % ceny, výsledná RPSN je 0 %. Pokud složíte akontaci nižší nebo žádnou, zboží si stejně odnesete, ale musíte počítat s RPSN okolo 15 - 25 %. Například program 10+12 nabízí zákazníkovi, aby zaplatil 10 % ceny a v následujících 12 měsících znovu splatil celou cenu zboží. Cena je tak navýšena o 10 %, výsledná RPSN je 21,9 %. Programy s nulovým navýšením poskytují hlavně velcí prodejci, zatímco ti menší nabízejí spíšen nízké akontace a vyšší úroky.
KREDITNÍ A ÚVĚROVÉ KARTY: společnost CCB Credit neposkytuje žádnou nákupní úvěrovou kartu. Pouze svým věrným klientům poskytuje klubovou kartu, poskytující určité výhody při čerpání dalších úvěrů u této společnosti.
ZBOŽÍ A PRODEJNÍ MÍSTA: prostřednictvím této společnosti si na splátky můžete pořídit prakticky libovolný typ zboží: spotřební elektroniku, vybavení domácnosti, sportovní potřeby, opravy aut a další. Společnost CCB Credit nabízí své služby na 1200 místech po celé České republice.
</TEXT>
</DOC>
<DOC>
<DOCID>LN-20021125064</DOCID>
<DOCNO>LN-20021125064</DOCNO>
<DATE>11/25/02</DATE>
<TITLE>
Nulové navýšení nemusí znamenat nulové náklady na půjčku. Zajímejte se o celkovou částku, kterou zaplatíte navíc
</TITLE>
<TEXT>
Moderní Vánoce už dávno nejsou jen svátky klidu, ale i svátky shonu a zvýšených rodinných výdajů. Tyto problémy pomáhají řešit splátkové společnosti i banky. Je ale třeba dát pozor na svůdná reklamní lákadla.
V čase předvánočním se obchody více než kdy jindy snaží nabízet co nejlákavější zboží za co nejlákavější ceny. A aby na takové zboží měl opravdu každý, nastupují banky a společnosti zabývající se splátkovým prodejem. Nabízejí spotřebitelům různé formy půjček, tzv. spotřebitelské úvěry.
</TEXT>
<HEADING>
Pozor na reklamu
</HEADING>
<TEXT>
Z reklamních kampaní splátkových společností nabývá zákazník dojem, že koupí-li zboží na splátky, neutratí ani o korunu víc, než kdyby je koupil přímo. To ale není vždycky pravda. Princip splátkového prodeje je prostý. Splátková společnost odkoupí zboží od dodavatele a obratem ho prodá zákazníkovi. Od něj si vezme pouze část ceny výrobku (tzv. akontaci) a zbytek si dá vyplatit v pravidelných splátkách. V podstatě tedy svému klientovi poskytuje půjčku.
</TEXT>
<HEADING>
Kouzelná zkratka RPSN
</HEADING>
<TEXT>
I když je úroková sazba na takto poskytnutý úvěr nulová, může nakonec cena za tuto půjčku překročit i 30 % ročně. To je způsobeno roční procentní sazbou nákladů (dále RPSN). To je číslo, které v sobě zahrnuje nejen úrokovou sazbu půjčky, ale také několik různých poplatků spojených většinou s provozem úvěrového účtu. Ten banka isplátková společnost otvírají každému klientovi, kterému poskytnou úvěr, a na tento účet pak směřují pravidelné splátky. RPSN tedy udává úplnou cenu za úvěr a je povinně ze zákona součástí smluvních podmínek. Proto je nezbytně nutné důkladně přečíst smlouvu o úvěru a toto číslo v ní objevit.
</TEXT>
<HEADING>
Banky nebo splátky?
</HEADING>
<TEXT>
Jinou variantou jsou spotřební úvěry poskytované bankami. I banky musejí ze zákona uvádět v úvěrových smlouvách RPSN dané půjčky. Nicméně u bank se rozdíl mezi úrokovou sazbou a RPSN pohybuje vřádu dvou až pěti procent. Sama roční procentní sazba nákladů dosahuje nezřídka nižších hodnot než u úvěrů splátkových společností. V praxi to znamená jediné - úvěr v bance se většinou prodraží méně, než nákup na splátky. V čem je tedy hlavní výhoda splátkového prodeje? "Zákazník se může přímo v obchodě rozhodnout, zda si koupí zboží, které ho zaujalo. Žádost o úvěr je vyřízena během několika minut, nejsou potřeba žádné speciální doklady," vypočítává mluvčí jedné ze splátkových společností Jan Hainz. Pro získání úvěru od splátkové společnosti skutečně většinou stačí dva různé doklady totožnosti (nejčastěji je požadován občanský a řidičský průkaz) a potvrzení o pravidelném příjmu. Každý zájemce by si měl ale dobře spočítat, jestli je pro něj nákup zboží na splátky skutečně výhodný. Spotřební zboží rychle ztrácí na ceně - jestliže tedy koupím televizi za deset tisíc, zaplatím za ni ještě o dva tři tisíce víc. Než ji ale splatím, má televize už třeba o polovinu nižší hodnotu.
</TEXT>
<HEADING>
Jsou i jiné možnosti
</HEADING>
<TEXT>
Dalšími možnostmi půjček jsou kreditní karty a kontokorenty (minusové položky) běžných účtů. Kreditní karty se od karet platebních liší zejména tím, že obsahují určitý objem peněz (tzv. úvěrový rámec), který banka dává klientovi k dispzici. Ten ale musí vypůjčené peníze za dohodnutý úrok finanční instituci vrátit. Buď jednorázově, nebo formou pravidelných měsíčních splátek. Úrokové sazby půjček přes kreditní karty se pohybují okolo dvou procent měsíčně. Kontokorent je možné zřídit téměř ke každé platební kartě. Tato služba funguje podobně jako kreditní karta, jen klient pracuje se svým běžným účtem a nemusí se starat o další účet úvěrový. Úročení je podobné jako u kreditních karet, kolem dvou procent měsíčně.
Jak si půjčit peníze v bankách
Kolik zaplatíte za zboží v ceně 10 000 Kč při koupi na splátky
POČET AKONTACE MĚSÍČNÍ CELKEM RPSN
</TEXT>
<HEADING>
SPLÁTEK (KČ) SPLÁTKA (KČ) (KČ)
</HEADING>
<TEXT>
Počet splátek uvádí počet měsíců, po které budete zboží splácet. Akontace je záloha složená v hotovosti při koupi zboží. RPSN je roční procentní sazba nákladů. Uvádí, o kolik procent ročně zaplatíte navíc oproti původní ceně zboží. Započítavají se do veškeré náklady na půjčku - tedy poplatky, úrokové sazby apod.
Kolik zaplatíte za zboží v ceně 20 000 Kč při koupi na splátky
POČET AKONTACE MĚSÍČNÍ CELKEM RPSN
</TEXT>
<HEADING>
SPLÁTEK (KČ) SPLÁTKA (KČ) (KČ)
</HEADING>
<TEXT>
Počet splátek uvádí počet měsíců, po které budete zboží splácet. Akontace je záloha složená v hotovosti při koupi zboží. RPSN je roční procentní sazba nákladů. Uvádí, o kolik procent ročně zaplatíte navíc oproti původní ceně zboží. Započítavají se do veškeré náklady na půjčku - tedy poplatky, úrokové sazby apod.
Kolik zaplatíte za zboží v ceně 50 000 Kč při koupi na splátky
POČET AKONTACE MĚSÍČNÍ CELKEM RPSN
</TEXT>
<HEADING>
SPLÁTEK (KČ) SPLÁTKA (KČ) (KČ)
</HEADING>
<TEXT>
Počet splátek uvádí počet měsíců, po které budete zboží splácet. Akontace je záloha složená v hotovosti při koupi zboží. RPSN je roční procentní sazba nákladů. Uvádí, o kolik procent ročně zaplatíte navíc oproti původní ceně zboží. Započítavají se do veškeré náklady na půjčku - tedy poplatky, úrokové sazby apod.
Počet splátek uvádí počet měsíců, po které budete zboží splácet. Akontace je záloha složená v hotovosti při koupi zboží. RPSN je roční procentní sazba nákladů. Uvádí, o kolik procent ročně zaplatíte navíc oproti původní ceně zboží. Započítavají se do veškeré náklady na půjčku - tedy poplatky, úrokové sazby apod.
</TEXT>
</DOC>
<DOC>
<DOCID>LN-20021125065</DOCID>
<DOCNO>LN-20021125065</DOCNO>
<DATE>11/25/02</DATE>
<TITLE>
Citibank
</TITLE>
<TEXT>
úvěrový rámec: 30 000 až 1 000 000 Kč doba splatnosti: 6 měsíců - 5 let neúčelový úvěr: ne účelový úvěr: ano úrok neúčelového úvěru: úrok účelového úvěru: 9,9 % - 18,49 % vedení úvěrového účtu: zdarma doklady při žádosti o úvěr: průkaz totožnosti, potvrzení o příjmu, výpisy z účtu musí být žadatel klientem? ne příklad: účelový úvěr 50 000 Kč, doba splatnosti 12/24 měsíců úroková sazba: 18,49 %/ 18,49 % měsíční splátka (Kč): 4642/2533 celková platba (Kč): 55 704/ 60 792
úvěrový rámec: není omezen doba splatnosti: 1 rok - 10 let neúčelový úvěr: ano účelový úvěr: ano úrok neúčelového úvěru: min. 9,4 % úrok účelového úvěru: min. 9,4 % vedení úvěrového účtu: 500 Kč/rok doklady při žádosti o úvěr: klienti jen OP, ostatní i potvrzení o příjmu musí být žadatel klientem? ne příklad: účelový úvěr 50 000 Kč, doba splatnosti 12/24 měsíců úroková sazba: 9,4 %/ 9,4 % měsíční splátka (Kč): 4395/2314 celková platba (Kč): 53 502/ 56 318
úvěrový rámec: 50 000 - 500 000 Kč doba splatnosti: 1 rok - 4 roky neúčelový úvěr: ano účelový úvěr: ne úrok neúčelového úvěru: 12,5 % úrok účelového úvěru: vedení úvěrového účtu: od 10 Kč/měsíc doklady při žádosti o úvěr: dva doklady totožnosti, potvrzení o příjmu, prohlášení ručitele musí být žadatel klientem? ano, osobní účet po dobu alespoň 6 měsíců příklad: neúčelový úvěr 50 000 Kč, doba splatnosti 12/24 měsíců úroková sazba: 12,5 %/ 12,5 % měsíční splátka (Kč): 4442/2354 celková platba (Kč): 53 924/ 57 236
úvěrový rámec: 30 000 - 150 000 Kč doba splatnosti: 2 roky - 5 let neúčelový úvěr: ano účelový úvěr: ne úrok neúčelového úvěru: 16,9 % úrok účelového úvěru: vedení úvěrového účtu: 30 Kč/měsíc doklady při žádosti o úvěr: dva doklady totožnosti, výpis z účtu, potvrzení o příjmu musí být žadatel klientem? ne příklad: neúčelový úvěr 50 000 Kč, doba splatnosti 24 měsíců úroková sazba: 16,9 % měsíční splátka (Kč): 2470 celková platba (Kč): 60 494
RPSN: 20,97 %
</TEXT>
<HEADING>
HVB Bank
</HEADING>
<TEXT>
úvěrový rámec: neúčelový úvěr: 50 000 - 500 000 Kč, účelový úvěr: 100 000 - 1 000 000 Kč doba splatnosti: max. 6 let neúčelový úvěr: ano účelový úvěr: ano úrok neúčelového úvěru: 6,9 % - 11 % úrok účelového úvěru: 6,9 % - 11 % vedení úvěrového účtu: zdarma doklady při žádost o úvěr: průkaz totožnosti, potvrzení o příjmu musí být žadatel klientem? ano příklad: účelový úvěr 50 000 Kč, doba splatnosti 12/24 měsíců úroková sazba: 6,9 %/ 6,9 % měsíční splátka (Kč): 4317/2234 celková platba (Kč): 52 799/ 54 609
úvěrový rámec: 50 000 - 500 000 Kč doba splatnosti: max. 6 let neúčelový úvěr: ano účelový úvěr: ano úrok neúčelového úvěru: od 9,19 % úrok účelového úvěru: od 9,19 % vedení úvěrového účtu: 80 Kč/měsíc doklady při žádost o úvěr: průkaz totožnosti, potvrzení o příjmu musí být žadatel klientem? ano příklad: účelový úvěr 50 000 Kč, doba splatnosti 12/24 měsíců úroková sazba: 9,19 %/ 10,45 % měsíční splátka (Kč): 4377/2318 celková platba (Kč): 54 434/ 58 493
RPSN: banka neuvádí
</TEXT>
<HEADING>
Raiffeisen bank
</HEADING>
<TEXT>
úvěrový rámec: 20 000 - 1 000 000 Kč doba splatnosti: 6 měsíců - 5 let neúčelový úvěr: ano účelový: ne úrok neúčelového úvěru: od 8,8 % úrok účelového úvěru: vedení úvěrového účtu: 80 Kč/měsíc doklady při žádosti o úvěr: dva doklady totožnosti, doklad o příjmu, doklad o adrese musí být žadatel klientem? ne příklad: neúčelový úvěr 50 000 Kč, doba splatnosti 12/24 měsíců úroková sazba: 8,8 %/ 8,8 % měsíční splátka (Kč): 4368/2280 celková platba (Kč): 53 376/ 56 640
úvěrový rámec: od 50 000 Kč výše doba splatnosti: 1 rok - 6 let neúčelový úvěr: ano účelový úvěr: ano úrok neúčelového úvěru: 9,3 % - 13,1 % úrok účelového úvěru: 8,3 % - 10,5 % vedení úvěrového účtu: 50 Kč/měsíc doklady při žádosti o úvěr: doklady totožnosti a o adrese, potvrzení o příjmech musí být žadatel klientem? ne příklad: účelový úvěr 50 000 Kč, doba splatnosti 12/24 měsíců úroková sazba: 9,8 %/ 10,9 % měsíční splátka: 4392/2329 celková platba: 53 804/ 57 596
úvěrový rámec: 35 000 - 150 000 Kč doba splatnosti: 1 měsíc - 5 let neúčelový úvěr: ano účelový úvěr: ano úrok neúčelového úvěru: 11 % úrok účelového úvěru: 10 % vedení úvěrového účtu: 200 Kč/rok doklady při žádosti o úvěr: OP, potvrzení o příjmu, rozpis plateb SIPO za poslední 2 měsíce musí být žadatel klientem? ano příklad: účelový úvěr 50 000 Kč, doba splatnosti 12/24 měsíců úroková sazba: 10 %/10 % měsíční splátka: 4396/2307 celková platba: 54 150/ 56 874
úvěrový rámec: účelový úvěr: 20 000 - 750 000 Kč; neúčelový úvěr: 20 000 - 150 000 Kč doba splatnosti: účelový 1 - 7 let, neúčelový 1 - 3 roky neúčelový úvěr: ano účelový úvěr: ano úrok účelového úvěru: 8,9 % - 12,9 % úrok neúčelového úvěru: 12,9 % vedení úvěrového účtu: zdarma doklady při žádosti o úvěr: dva průkazy totožnosti, potvrzení o příjmu musí být žadatel klientem? ano příklad: účelový úvěr 50 000 Kč, doba splatnosti 12/24 měsíců úroková sazba: 8,9 %/ 12,5 % měsíční splátka (Kč): 4370/2365 celková platba (Kč): 52 943/ 57 269
OPRAVA - 11. 11. 2002 byl v porovnání bank chybný údaj. Poplatky za platební příkazy v rámci ŽB jsou zdarma. Ceny, které jsme uvedli, platí pro příkazy na účty mimo ŽB.
</TEXT>
</DOC>
<DOC>
<DOCID>LN-20021125066</DOCID>
<DOCNO>LN-20021125066</DOCNO>
<DATE>11/25/02</DATE>
<TITLE>
Tři body za výhru 2:1 v Liberci v dohrávce 4. ligového kola nakonec rozhodly o tom, že fotbalisté pražské Sparty přezimují v čele tabulky. Přesto ale bude v nejbližších dnech na Letné pořádné horko.
</TITLE>
<GEOGRAPHY>LIBEREC</GEOGRAPHY>
<TEXT>
Už dnes má totiž vedení klubu jednat o změnách v realizačním týmu, čili přeloženo do češtiny: o odvolání trenéra Jozefa Jarabinského. Nejvážnějším kandidátem na horké křeslo je příbramský Jozef Chovanec. Sám Jarabinský reagoval po triumfu v Liberci na dotazy ohledně své budoucnosti podrážděně. "Tohleto mě vůbec nezajímá, je mi to jedno," zvýšil hlas na tiskové konferenci. "Jestli byl můj zápas v Liberci poslední, tak byl poslední. Pocity? Žádné nemám, jsem profesionál." Na dotaz, co mu řekl prezident Košťál, Jarabinský odvětil: "A jakou jako chcete slyšet odpověď? Řekl mi, abychom v Liberci vyhráli. Co jiného mi měl říct? Že zítra končím? A i kdyby..." hřímal vtiskovém středisku.
</TEXT>
<HEADING>
Jarabinský: Prohra se Zlínem nebyla tragédie
</HEADING>
<TEXT>
"A když to tedy chcete slyšet, tak já vám povím jednu historku," zvýšil Jarabinský ještě víc hlas. "Když jsem trénoval v Turecku, zažil jsem válku v Perském zálivu. Byli jsme na dosah raket, utekli mi všichni argentinští hráči a museli jsme to přežít," soptil Jarabinský. "Nebo jsem zažil zemětřesení, ale naštěstí jsem byl v jiné oblasti. Tohle jsou opravdové tragédie, ne prohra se Zlínem. Abych z toho dělal tragédii, tak daleko jsem nedospěl. Ale chcete-li z toho dělat tragédii, tak si dělejte, mně je to jedno," dodal směrem k novinářům. Napětí podle Jarabinského prý vytvářeli novináři cíleně. "Mužstvo už je ale obrněné, je to prakticky od vyřazení Genkem. Tlak v určitých médiích byl spíš kontraproduktivní, sjednotil nás," řekl kouč Sparty. Také brankář Jaromír Blažek si s trenérem mohl notovat. "Já osobně jsem žádný tlak necítil, připravuju se na každý zápas, jak nejlíp můžu, stejně jako všichni kluci. Tlak vytvářeli jen novináři a mysleli si, že nás tím položí. Ale jak vidíte, tak ne," řekl Blažek. Situaci okolo trenéra ale mužstvo vnímalo, přiznal středopolař Lukáš Zelenka. Netvrdil, že by to na hráče vliv nemělo. "Nejsme pitomci, všichni to čteme v novinách. Jak pro trenéra, tak pro nás to určitě příjemné není. Ale jsme Sparta a musíme si zvyknout, že budeme pořád pod tlakem."
</TEXT>
<HEADING>
Blažek by sudího zařízl
</HEADING>
<TEXT>
Sparta v Liberci sehrála na své poslední poměry povedené utkání, jediný gól dostala z penalty za Grygerovo přidržení Zbončáka. Sparťané v čele s Blažkem se ihned na arbitra vrhli jako sršni. "Co jsem si o tom myslel? Na to nebudu odpovídat, to bych toho rozhodčího musel zaříznout. To svět neviděl, to je výsměch, když někdo pískne takovouhle penaltu. Prý tam viděl nějaký kontakt, ale když už je balon pryč... Strašný, strašný," čílil se Blažek. Zvýšený tlak byl ale na sparťanech patrný po celé utkání, borci v rudém posbírali šest žlutých karet. "My jsme šli do zápasu s tím, že ho za každou cenu vyhrajeme, a to se povedlo. A kdybysme měli šest žlutých za nesportovní chování, na to teď s prominutím s... pes," dodal Blažek. Před utkáním ovšem promluvil hráčům do duší sparťanský šéf Vlastimil Košťál. "Co nám řekl? To je naše věc, to se nezlobte, ale to vy nemusíte vědět," odbyl záležitost Blažek. Zelenka byl sdílnější. "Nic příjemného nám neřekl. Že jsme nejlepší hráči u nás a měli bychom hrát trochu srdíčkem. Tak jsme si řekli, že jsme Sparta a že to takhle fakt dál nejde," uzavřel Zelenka.
Sparta v Liberci sehrála na své poslední poměry povedené utkání, jediný gól dostala z penalty za Grygerovo přidržení Zbončáka. Sparťané v čele s Blažkem se ihned na arbitra vrhli jako sršni. "Co jsem si o tom myslel? Na to nebudu odpovídat, to bych toho rozhodčího musel zaříznout. To svět neviděl, to je výsměch, když někdo pískne takovouhle penaltu. Prý tam viděl nějaký kontakt, ale když už je balon pryč... Strašný, strašný," čílil se Blažek. Zvýšený tlak byl ale na sparťanech patrný po celé utkání, borci v rudém posbírali šest žlutých karet. "My jsme šli do zápasu s tím, že ho za každou cenu vyhrajeme, a to se povedlo. A kdybysme měli šest žlutých za nesportovní chování, na to teď s prominutím s... pes," dodal Blažek. Před utkáním ovšem promluvil hráčům do duší sparťanský šéf Vlastimil Košťál. "Co nám řekl? To je naše věc, to se nezlobte, ale to vy nemusíte vědět," odbyl záležitost Blažek. Zelenka byl sdílnější. "Nic příjemného nám neřekl. Že jsme nejlepší hráči u nás a měli bychom hrát trochu srdíčkem. Tak jsme si řekli, že jsme Sparta a že to takhle fakt dál nejde," uzavřel Zelenka.
</TEXT>
</DOC>
<DOC>
<DOCID>LN-20021125067</DOCID>
<DOCNO>LN-20021125067</DOCNO>
<DATE>11/25/02</DATE>
<TITLE>
Prezident fotbalové Sparty Vlastimil Košťál v Liberci poprvé oficiálně přiznal, že jednal s koučem Příbrami Jozefem Chovancem. I když to neřekl nahlas, z jeho odpovědí se dalo vytušit, že právě Chovanec převezme otěže vedoucího týmu nejvyšší české soutěže.
</TITLE>
<GEOGRAPHY>LIBEREC</GEOGRAPHY>
<TEXT>
Když Košťál předstoupil před novináře, vypadal na první pohled suverénně. Na druhý ale bylo poznat, že ion v sobě cítí napětí.
Jaká je situace trenéra Jozefa Jarabinského po výhře v Liberci? Bude přesto odvolán?
Stejně tak jako nelze zatratit trenéra po jednom nevydařeném zápase, tak stejně nelze na základě jednoho výsledku, byť zápasu, který rozhodl o podzimním mistru, dělat nějaké konečné závěry. V pondělí vyhodnotíme celý podzim včetně prezentace v evropských pohárech, abychom viděli, jestli cíle a úkoly, které realizační tým dostal pro tento ročník, splnil. A jestli je perspektiva, aby se Sparta vrátila na pozice, kde si ji já jako představitel klubu představuju.
Už jste ale přece oslovili Marilu Příbram, zda-li by byla ochotna uvolnit svého trenéra Jozefa Chovance.
Tohle jsou takové informační schůzky. Je totiž jednoduché udělat "A", tedy odvolat současný realizační tým, ale je složité udělat to "B", to znamená postavit lepší, aby měl člověk záruku, že pod novým realizačním týmem dosáhne těch cílů, které si představuje. Uvažujete-li tedy o "A", tak musíte ze všeho nejdřív udělat "B", zjistit, jaká alternativa existuje.
</TEXT>
<HEADING>
A jaká varianta existuje?
</HEADING>
<TEXT>
To, čemu jsem se věnoval, bylo proto, abych zjistil, jaké jsou možnosti, a abych o nich mohl informovat představenstvo klubu. Já se domnívám, že když se v Parnasu setkáme s prezidentem Příbrami Jardou Starkou a trenérem Jozefem Chovancem, tak z toho přece nelze vyvozovat, že ta věc je pod kloboukem. Stávající realizační tým totiž zatím odvolán nebyl a ani se o tom v tomto směru nejednalo.
A jakou možnost vidíte vy jako nejpravděpodobnější? Letošní evropské cíle splněny nebyly...
Já nezastírám, že tenhle neúspěch byl jeden ze zásadních nesplněných úkolů. Sám za sebe se domnívám, že nějaké změny v realizačním týmu lze očekávat.
To znamená víc než jednu?
Nepředbíhejme jednání.
Vraťme se ještě k vaší schůzce s Chovancem. Říkal jste, že měla informativní charakter. Co jste tedy zjistil?
Například, že nabídky, které má Jozef Chovanec ze Šachťoru Doněck a ze Spartaku Moskva, nelze finančně v žádném případě dorovnat (směje se).
A tím pádem je tedy mimo hru?
To jsem já neřekl, to říkáte vy.
Neporadil jste náhodou po schůzce Chovancovi, aby do médií říkal, že o zájmu Sparty neví?
(Úsměv) Já bych řekl, že to je nepodstatné a nezajímavé slovíčkaření. Vzhledem k tomu, že nepadla žádná konkrétní nabídka ze strany Sparty, která by se dala nazvat nabídkou na post hlavního trenéra, tak já si myslím, že reakce pana Chovance byly zcela v realitě věci.
A proč jste se tedy sešli? Jen tak poklábosit u kafe?
Proto, jak jsem už avizoval, že jsem chtěl vědět, jestli existuje možnost, že by šel do Šachťoru nebo do Spartaku, jak ta jednání jsou daleko... Nebo jestli je rozhodnut naplnit tříletou smlouvu, kterou má v Marile Příbram. Prostě jaká je jeho pozice a co ten člověk vlastně chce, jakou má osobní perspektivu. To je naprosto klíčové vědět, jestli má vůbec smysl tímto směrem uvažovat, nebo nikoliv. Když už tedy předbíháme...
</TEXT>
<HEADING>
Co jste řekl panu Jarabinskému?
</HEADING>
<TEXT>
Toho jsem informoval o tom, že v pondělí bude jednat představenstvo, aby mohlo vyhodnotit podzim jako celek. A taky jsem mu řekl, že jsem se setkal s panem Chovancem a panem Starkou, aby to věděl ode mě, a nikoliv z televize. A že ta schůzka nebyla ničím zásadní.
Celkové hodnocení podzimu tedy budete dělat na představenstvu až v pondělí, ale jak vystupování mužstva hodnotíte vy osobně?
Podzim bych zařadil do té kategorie, kde bylo méně radosti a více nervů. Samozřejmě to, že jsme neuspěli v kvalifikaci o Champions League, znamenalo, že jsem musel řešit, jak dorovnat prostředky, které bychom v ní získali. Proto se domnívám, když to budu hodnotit jednom podle tohoto, že podzim nelze považovat za úspěšný.
Před zápasem v Liberci jste prý měl schůzku s hráči. Co jste jim řekl?
Sešel jsem se s nimi v pátek a v sobotu před zápasem. Řekl jsem jim, že v Liberci nebudeme hrát za zvýšené prémie, že zatím jediný, kdo utrpěl škodu z tohoto podzimu, jsem byl já. Oni totiž dostávají své peníze, prémie a bonusy včas, zatímco já se musím poprat s problémem chybějících dvě stě milionů, a taky nikde nekňučím a netrpím. Takže jsem jim řekl, že jsou ve Spartě nejen proto, že mají fotbalový um, ale že mají i takové morální vlastnosti, aby dokázali, že mají to srdce bojovat. Zkrátka aby mi ukázali, že umějí hrát tak, jak by Sparta měla. A já myslím, že to dokázali.
Jenomže v předchozích zápasech to moc nedokazovali. Proč?
To je třeba se zeptat buď hráčů, nebo trenéra Jarabinského. Já jsem dřív s hráči v tomto duchu nehovořil.
</TEXT>
<HEADING>
Ale nějaký svůj názor na to určitě máte.
</HEADING>
<TEXT>
Je to otázka přípravy na každé utkání, otázka motivace, otázka toho, jak je mančaft připravený na toho kterého soupeře. A ukázalo se, že v některých případech jsme nebyli připraveni dobře.
Změny v realizačním týmu Sparty se tedy dají brzy očekávat, ale co změny v hráčském kádru? Kolik jich přes zimu bude?
Já chci věřit tomu, že se mi podaří zrealizovat jeden velký transfer, jak jsem už dřív informoval. Ten by mi měl nahradit chybějící částku z Champions League, abych nemusel v plánovaném rozvoji klubu zvolnit. Nejedná se o částku na krytí běžného rozpočtu, ale jde o peníze na investice. Nerad bych, abychom se vrátili do situace, že se těchto prostředků nebude dostávat. Na odchod toho jednoho hráče se tedy koncentruju a co se týká příchodů, tak máme dva hráče, které sledujeme. Věřím tomu, že se nám je v zimě podaří do kádru získat.
Bude tím velkým transferem prodej Jiřího Jarošíka? Z mého pohledu i v Liberci Jirka
Jarošík ukázal, byť byl tvrdě kritizován za svůj výkon v reprezentačním zápase se Švédskem, že je to velký hráč pro velký klub. A já bych mu ze srdce přál, aby svou fotbalovou kariéru završil v nějakém renomovaném zahraničním velkoklubu. Udělám všechno pro to, aby se to povedlo. Tím ale neříkám, že celá věc je tak daleko, abych mohl říci: Ano, je to tak a tak nebo je to ten a ten klub.
</TEXT>
</DOC>
<DOC>
<DOCID>LN-20021125068</DOCID>
<DOCNO>LN-20021125068</DOCNO>
<DATE>11/25/02</DATE>
<TITLE>
Ve stejném stylu, v jakém ukončil sezonu minulou, začal i tu současnou český běžec Lukáš Bauer. Ve švédské Kiruně skončil na desetikilometrové trati volnou technikou jedenáctý, stejné místo obsadil i v konečném hodnocení minulého SP.
</TITLE>
<TEXT>
KIRUNA, Švédsko - Naplno se o víkendu na severu Evropy rozběhl Světový pohár v klasickém lyžování. V šestnáctistupňovém mrazu doklouzal k prvnímu vítězství v kariéře sedmadvacetiletý Francouz Vincent Vittoz. Závodník z La Clusaz a letošní trojnásobný mistr světa v běhu na kolečkových lyžích zaskočil všechny favority časem 23: 59,9 minuty. Bauer se v Kiruně postupně zlepšoval. Po dvou kilometrech byl patnáctý, po více než sedmi třináctý a v cíli si ještě o dvě místa polepšil. Další český běžec už na body nedosáhl. Podle reprezentačního trenéra běžců Květoslava Žalčíka se podařil české jedničce Lukáši Bauerovi skvělý start do seriálu SP. "Dlouho jsem se nemohl srovnat v technice," napsal Bauer na své internetové stránce. "Nakonec z toho bylo myslím velmi slušné jedenácté místo," přijal kirunský výsledek Bauer. "Sice jsem chtěl víc, ale myslím, že jsem potvrdil formu a výsledek je plně srovnatelný s výsledky v loňské sezoně," dodal běžec. Podle Žalčíka je Bauer připraven natolik dobře, že by měl atakovat první desítku v každém závodu. "A když bude mít svůj den, tak by si mohl sáhnout mezi tři nejlepší."
</TEXT>
<HEADING>
Neumannová by prý vyhrála
</HEADING>
<TEXT>
Mezi ženami chyběla na startu Kateřina Neumannová, která mohla podle Žalčíka na přemrzlém sněhu triumfovat. "Myslíme si, že by vyhrála," odhadl Žalčík. Nejvýš z českých reprezentantek tak v pětikilometrovém závodě dosáhla Helena Balatková, která skončila na 26. místě. Ženský závod měl kuriózně dvě vítězky ve stejném čase zvládly trať Estonka Kristina Šmigunová a Evi Sachenbacherová z Německa.
Výsledky SP
</TEXT>
</DOC>
<DOC>
<DOCID>LN-20021125069</DOCID>
<DOCNO>LN-20021125069</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté B-týmu Sparty Praha jsou po polovině druhé ligy v čele tabulky s tříbodovým náskokem před Viktorií Plzeň. Rozhodla o tom sobotní dohrávka 15. kola, v níž Pražané doma porazili exligovou Opavu 1:0 Cesarcovou brankou z 59. minuty. Slezský celek přezimuje na čtvrtém místě se ztrátou jednoho bodu na Most, kterému zatím patří druhá postupová pozice. Utkání se v řádném termínu 9. listopadu neuskutečnilo kvůli nezpůsobilému terénu na vedlejším letenském hřišti.
</TEXT>
</DOC>
<DOC>
<DOCID>LN-20021125070</DOCID>
<DOCNO>LN-20021125070</DOCNO>
<DATE>11/25/02</DATE>
<TITLE>
Fotbalová liga: o výhře Žižkova rozhodlo až nastavení, Kotrba je v Olomouci stále bez bodu
</TITLE>
<TEXT>
Podzimním králem je pražská Sparta, která si první místo zajistila v dohrávce 4. kola výhrou 2:1 v Liberci. Slávisté, kteří dnes hrají proti Jablonci ( 16.00), budou druzí, Strakovým Teplicím patří bronzový stupínek.
PRAHA - Poslední místo naopak budou i přes zimní přestávku zahřívat Bohemians, kteří na Žižkově prohráli 2:3. Rozhodující gól inkasovali až v poslední minutě zápasu. Program podzimu definitivně zakončí čtvrteční dohrávka 14. kola Jablonec - Ostrava ( 13.30). První jarní kolo bude na pořadu 16. února 2003.
Slovan Liberec 1
</TEXT>
<HEADING>
Sparta Praha 2
</HEADING>
<TEXT>
Domácí začali aktivně a zahnali Spartu na její polovinu hřiště. Jenomže z tlaku si nedokázali vytvořit žádnou šanci. Hosté se soustředili na obranu, ale v 17. minutě mohl skórovat Zelenka po Junově přihrávce: zblízka ale pálil nad. V 26. minutě už ale udeřilo. Jun rozjel rychlou akci, stáhl na sebe pozornost tří protihráčů, přihrál doleva Michalíkovi, který mu míč vrátil před branku, a mladý útočník Sparty se nemýlil - 0:1. Liberec zároveň přišel o brankáře Kinského, který si při zákroku obnovil zranění ramene a musel se nechat vystřídat. Za deset minut ale bylo srovnáno, Slovák proměnil penaltu poté, co Grygera přidržel ve vápně Zbončáka. Ihned po změně stran ale šla opět do vedení Sparta, Zelenka našel na pravé straně Grygeru, jehož centr umístil nehlídaný Kincl do sítě. Liberec mocně toužil po bodu, ale tutovky Nezmara, Blahy, Gyana či Zbončáka zázračně vychytal Blažek nebo zaúřadovala sparťanská obrana. Na druhé straně mohl výhru pojistit Jun, ale jeho ránu vykopl z čáry Janů.
Ladislav Škorpil, trenér Liberce: "Sparta vyhrála ne díky četnosti, ale díky kvalitě svých akcí. Nám scházelo štěstí, balon od Nezmara už nakukoval za brankovou čáru."
Jozef Jarabinský, trenér Sparty: "Měli jsme šest hráčů v reprezentaci, museli jsme upravit tréninkový program. Místo čtení novin jsme se připravovali na zápas a na nejtěžším terénu uspěli." et
Viktoria Žižkov 3
</TEXT>
<HEADING>
Bohemians Praha 2
</HEADING>
<TEXT>
Dění prvního poločasu se odehrávalo především mezi oběma šestnáctkami a mírně navrch měli domácí, kteří ohrozili Čontofalského branku. Snaha Bohemians končila před pokutovým územím ztrátou míče nebo v ofsajdovém postavení. Po pěti minutách druhého poločasu mohl Žižkov otevřít skóre, ale Čontofalský kryl. Nejdříve zlikvidoval Janouškův pokus a poté i Piklovu dorážku. V 61. minutě už hosté kapitulovali, když Ščasného centr z trestného kopu lízl hlavou Dirnbach, jenž přišel na hřiště za zraněného Straceného. Za šest minut skončil obdobný Kiselův centr i v Pižanowského síti. Osm minut před koncem strhl vedení opět na stranu domácích Lička, který zakončil Čontofalským vyražený Piklův přímý kop. V 84. minutě ale naservíroval Koukal míč před branku Kiselovi a ten svou druhou brankou vyrovnal. Jenže v nastaveném čase po rohovém kopu v závaru rozhodl Klimpl.
Dušan Uhrin mladší, trenér Bohemians: "Odehrajeme utkání s nasazením a velkou bojovností, vždy aleuděláme chyby, které ho úplně otočí. Měli jsme na remízu, ale bylo to to samé jako v předchozích dvou zápasech." čtk
Chmel Blšany 2
</TEXT>
<HEADING>
Tescoma Zlín 1
</HEADING>
<TEXT>
Z pohledu tabulky byly oba celky po plném bodovém zisku žíznivé. Necelé dva tisíce diváků byly zvědavy, zda hosté mezi chmelnicemi potvrdí dobrou fazonu, kterou se prezentovali před týdnem na Letné. Domácí mohli jít do vedení po čtvrthodině, ale Velkoborský v 15. minutě neproměnil penaltu. Tato skutečnost mohla Blšanské v závěru utkání moc mrzet. Nedlouho po druhé, Žemlíkově brance totiž snížil autor jediného gólu z Letné Novosad a pro Severočechy se stal zápas vysloveně trápením. Moc nechybělo k tomu, aby hosté z minima šancí vytěžili maximum a odvezli si tak bod. Naštěstí pro Chmelaře se tak nestalo.
Günter Bittengel, trenér Blšan: Málem jsme doplatili na to, že jsme neproměnili některou z dalších brankových příležitostí. Finiš Zlínských byl nepříjemný.
Vlastislav Mareček, trenér Zlína: Vítězství domácích je zasloužené, i když při troše štěstí jsme si mohli odvézt bod." moj
Baník Ostrava 2
</TEXT>
<HEADING>
Sigma Olomouc 1
</HEADING>
<TEXT>
Nejvytíženějším mužem první půle byl gólman hostí Vaniak, který už ve druhé minutě zmařil stoprocentní příležitost Svěrkošovi. Sigma úpěla pod ostravským tlakem, ale přitom na druhé straně Hubníkovu ránu v šesté minutě dělily jen centimetry od toho, aby zapadla k levé tyči ostravské branky. Většina nebezpečných akcí Ostravy vznikla v křídelních prostorech, odtud také v sedmé minutě poslal Čížek centr na Svěrkoše, který jej se štěstím propasíroval za Vaniakova záda. Pohromu navíc seslal na domácí fotbalisty v závěru poločasu Urbánek, který ranou do odkryté branky ztrestal chybu vybíhajícího Laštůvky. Vítěze vyrovnaného duelu tak určila spolupráce dvou střídajících hráčů - Matušovič přistrčil uvnitř pokutového území míč Prohászkovi, který nekompromisně zavěsil.
</TEXT>
<HEADING>
Branky:
</HEADING>
<TEXT>
Erich Cviertna, trenér Ostravy: "Dařily se nám přechody do rychlého protiútoku a střídali jsme tempo hry, jenže jsme dali jenom jeden gól."
Jiří Kotrba, trenér Olomouce: "V žádném ze čtyř utkání, co jsem u mužstva, jsme nebyli horší než soupeř, ale nedáváme góly." tik
1. FC Synot 1
</TEXT>
<HEADING>
FK Teplice 1
</HEADING>
<TEXT>
Do první šance se dostali domácí, ale Činčala v dobré pozici zvolil místo střely zbytečně přihrávku. Vedení se tak ujali hosté. V 15. minutě vyslal Verbíř kolmicí Zelenku, ten využil zaváhání domácího stopera Kostky a stoprocentní příležitost proměnil ve svůj šestý gól v tomto ligovém ročníku. Synot se však z inkasované branky postupně vzpamatoval, blízko k vyrovnání měl Abrahám, jehož střela skončila na boční síti. Teplice mohly zvýšit své vedení ve 30. minutě, když zcela osamocený Verbíř hlavičkoval do tyče. Synot měl ale stále víc ze hry a dočkal se zaslouženě vyrovnání. Ve 36. minutě Kowalík ustál v pokutovém území souboj s Radou, přihrál nabíhajícímu Vajdovi, který z hranice šestnáctky nedal brankáři Poštulkovi šanci.
Radek Rabušic, trenér Synotu: "Byl to zápas, jaké mají v lize být. Kdybychom vyhráli, líbil by se mi ještě víc."
František Straka, trenér Teplic: "Věděli jsme, co nás čeká, Synot má kvalitní mančaft. Bylo to hektické nejen ze strany hráčů, ale i od rozhodčího." čtk
FC Brno 0
</TEXT>
<HEADING>
SK České Budějovice 0
</HEADING>
<TEXT>
Do střeleckých příležitostí se přes pozornou obranu soupeře dostávali domácí jen s obtížemi, budějovičtí zadáci důkladně střežili nebezpečné domácí útočníky Pacandu a Doška. Vedle toho stačili eliminovat i nakopávané míče na vytáhlého Doška, jehož osm branek pro ně bylo dostatečným varováním. Hodně jim k tomu pomáhala nátlaková hra na brněnské zadáky hned po ztrátě míče. Hosté měli také velkou oporu v brankáři Semanovi, který je několikrát zachránil. Po změně stran se sice snažili Brňané rozhodnout a vypracovali si převahu. Největší příležitost vstřelit branku měl v 55. minutě Abrahám, ale mířil pouze do Semana.
Rozhodčí: Matějek - Pustka, Lukes. ŽK: Latka. Diváci: 3256.
Pavel Tobiáš, trenér Budějovic: "Remíza má pro nás velkou cenu, je vůbec první v letošní sezoně a navíc jsme při ní udrželi čisté konto." čtk
SK Hradec Králové 2
</TEXT>
<HEADING>
Marila Příbram 2
</HEADING>
<TEXT>
Po bleskurychlém úniku Kuliče již v 8. minutě prohrával Hradec 0:1. V 18. minutě ale střílel Bouška trestný kop, jeho přízemní střela prolétla příbramskou zdí a Sňozíka odsoudila do role statisty. Z následujícího protiútoku obrana domácích nestačila opět na Kuliče a jen štěstí uchránilo Podhajského branku. Nastřelená ruka Lukáše v 28. minutě nabídla hostím pokutový kop, který bezpečně proměnil Jarolím. Lukáš si ale vše vynahradil o šest minut později, kdy po trestném kopu Boušky z otočky v pádu vyrovnal na konečných 2:2. Tlak domácích pokračoval i ve druhém poločase, ale šance Mooce ani dorážka Krause ani tentokrát nezajistily domácím tolik potřebné tři body.
Petr Uličný, trenér Hradce: "Moje mužstvo chtělo za každou cenu vyhrát, chybělo nám však štěstíčko. Musím hráče pochválit, protože bojovali až do konce."
Jozef Chovanec, trenér Příbrami: "Naším úkolem bylo vstřelit branku, což se nám podařilo. S bodem jsem spokojen." jn
</TEXT>
<HEADING>
Události 4. kola Gambrinus ligy
</HEADING>
<TEXT>
* ČERNÁ SÉRIE BOHEMIANS. "Klokani" prohráli popáté v řadě, z posledních osmi zápasů vytěžili jenom bod a situaci bude dnes řešit představenstvo. "Je logické, že výměna trenéra bude na pořadu jednání," potvrdil ředitel klubu Jan Kavalírek.
* KOTRBA STÁLE BEZ BODU. Ani jeden bod zatím nedokázal s Olomoucí vybojovat trenér Jiří Kotrba poté, co se ujal funkce: všechny čtyři zápasy jeho svěřenci prohráli, Hanáci nevyhráli už sedm kol v řadě.
* SYNOT UKONČIL VÍTĚZNOU SÉRII TEPLIC. Šňůru pěti výher v řadě, kterou se honosili fotbalisté Teplic, ukončil 1. FC Synot. Díky remíze 1:1 si ale sami Staroměstští protáhli sérii bez porážky už na šest duelů.
Tabulka I. ligy
</TEXT>
</DOC>
<DOC>
<DOCID>LN-20021125071</DOCID>
<DOCNO>LN-20021125071</DOCNO>
<DATE>11/25/02</DATE>
<TITLE>
Hustou atmosféru mělo tradiční derby španělské ligy mezi FC Barcelona a Realem Madrid. Branku sice sobotní měření sil nepřineslo, ale vzruchu bylo na barcelonském Nou Campu víc, než by bylo zdrávo.
</TITLE>
<GEOGRAPHY>BARCELONA</GEOGRAPHY>
<TEXT>
Důvodem byl návrat portugalského záložníka Realu Luise Figa na stadion, odkud před dvěma lety odešel do konkurenčního Madridu. Fanoušci Barcelony jeho přestup dodneška "nevydýchali" a stále jej považují za velezradu. Figo přijel s Realem na Nou Camp podruhé a opět si musel vytrpět peklo. Přes devadesát osm tisíc fanoušků si ho opět přálo uškvařit zaživa. Permanentní hukot nadávek a nevraživého skandování vyvrcholil v 69. minutě. Figo šel rozehrávat další roh, ale fanoušci Barcelony mu v tom zabránili: od začátku na něj házeli všemožné předměty, co měli zrovna po ruce, ale teď se spustil úplný liják odpadků. Hřiště se tedy proměnilo v docela úhlednou skládku a rozhodčí Medina Cantalejo musel zápas na patnáct minut přerušit. Pauza na odklízení smetiště ale pomohla hostům, kteří byli do té doby pod tlakem, a naopak nápor domácích odvála do ztracena.
</TEXT>
<HEADING>
Van Gaal: Figo provokoval a měl být vyloučen
</HEADING>
<TEXT>
"Mojí prací je kopat rohy a byl jsem na to mentálně dobře připravený," poznamenal po zápase Figo. Až do závěrečného hvizdu ale stál u rohového praporku policista a Figa chránil před běsnícím davem. Trenér Barcelony Louis Van Gaal si ale myslel, že diváky vyprovokoval sám Figo tím, že provokativně zvedl jednu z hozených plastových láhví. "Udělal to hned při prvním rohu, naprosto úmyslně a schválně provokoval lidi a měl být vyloučen," řekl Van Gaal. "Vinu na tom ale mají i barcelonští novináři, kteří od pondělka psali o tom, jak je třeba Figa přivítat. Tohle je důsledek," pravil Nizozemec. Také podle záložníka Barcelony Xaviho Figo atmosféru zbytečně vyhrocoval. "Chodil rohy zahrávat strašně pomalu a dával tak možnost divákům, kteří jsou na něj alergičtí, aby po něm házeli odpadky," myslí si Xavi. Dále dodal, že Figo mohl přenechat zahrávání rohů jinému ze spoluhráčů. Klima, které derby opanovalo, znechutilo generálního sportovního ředitele Realu Jorgeho Valdana. "Když jsme jeli na stadion, rozbili nám sklo u autobusu, potom se musel zápas přerušit... Tohle už trochu přesahuje všechny meze. Na hřiště padalo plno předmětů a hodně si vytrpěl i náš brankář Iker Casillas," soudil Valdano. Dění okolo zápasu bude projednávat disciplinární komise, která může Barceloně stadion uzavřít. Figa si tedy příznivci Barcelony "vychutnali", ale Ronalda, druhé bývalé hvězdy Barcelony, která dnes obléká dres "Bílého baletu", se nedočkali. Kvůli nachlazení se totiž "Kanárek" radši vrátil do hlavního města Španělska ještě dopoledne před zápasem.
"Mojí prací je kopat rohy a byl jsem na to mentálně dobře připravený," poznamenal po zápase Figo. Až do závěrečného hvizdu ale stál u rohového praporku policista a Figa chránil před běsnícím davem. Trenér Barcelony Louis Van Gaal si ale myslel, že diváky vyprovokoval sám Figo tím, že provokativně zvedl jednu z hozených plastových láhví. "Udělal to hned při prvním rohu, naprosto úmyslně a schválně provokoval lidi a měl být vyloučen," řekl Van Gaal. "Vinu na tom ale mají i barcelonští novináři, kteří od pondělka psali o tom, jak je třeba Figa přivítat. Tohle je důsledek," pravil Nizozemec. Také podle záložníka Barcelony Xaviho Figo atmosféru zbytečně vyhrocoval. "Chodil rohy zahrávat strašně pomalu a dával tak možnost divákům, kteří jsou na něj alergičtí, aby po něm házeli odpadky," myslí si Xavi. Dále dodal, že Figo mohl přenechat zahrávání rohů jinému ze spoluhráčů. Klima, které derby opanovalo, znechutilo generálního sportovního ředitele Realu Jorgeho Valdana. "Když jsme jeli na stadion, rozbili nám sklo u autobusu, potom se musel zápas přerušit... Tohle už trochu přesahuje všechny meze. Na hřiště padalo plno předmětů a hodně si vytrpěl i náš brankář Iker Casillas," soudil Valdano. Dění okolo zápasu bude projednávat disciplinární komise, která může Barceloně stadion uzavřít. Figa si tedy příznivci Barcelony "vychutnali", ale Ronalda, druhé bývalé hvězdy Barcelony, která dnes obléká dres "Bílého baletu", se nedočkali. Kvůli nachlazení se totiž "Kanárek" radši vrátil do hlavního města Španělska ještě dopoledne před zápasem.
</TEXT>
</DOC>
<DOC>
<DOCID>LN-20021125072</DOCID>
<DOCNO>LN-20021125072</DOCNO>
<DATE>11/25/02</DATE>
<GEOGRAPHY>PRAHA</GEOGRAPHY>
<TEXT>
Fotbalový kouč Vlastimil Petržela by měl trénovat ruský klub Zenit Petrohrad spolu s asistentem Vladimírem Borovičkou. Sedmiletá spolupráce obou mužů z pražské Sparty a následně z Bohemians by tak měla i nadále pokračovat. Dosavadní kouč Mladé Boleslavi Petržela přijal nabídku dvouletého kontraktu. Borovička převzal na jaře po Petrželovi roli hlavního trenéra v Bohemians, avšak po pátém podzimním kole byl odvolán. "Ruská strana požadovala kromě nejvyšší trenérské kvalifikace i dostatečně dlouhou kariéru v předních klubech. "Bóra" je zaujal i tím, že chytal za národní mužstvo a v Austrii Vídeň," řekl Petržela.
</TEXT>
</DOC>
<DOC>
<DOCID>LN-20021125073</DOCID>
<DOCNO>LN-20021125073</DOCNO>
<DATE>11/25/02</DATE>
<TEXT>
FRANKFURT NAD MOHANEM Belgičan Bart Wellens dominoval úvodnímu podniku Světového poháru v cyklokrosu. Na okruhu ve Frankfurtu nad Mohanem obsadili i další dvě místa závodníci Belgie, druhý dojel Mario de Clercq a třetí Sven Nijs, obhájce celkového prvenství. Dva Češi se vešli do první desítky - Jiří Pospíšil byl šestý, o dvě místa za ním projel cílem Václav Ježek. Petr Dlask obsadil dvanáctou pozici. Právě Dlask zajel podle českého trenéra Petra Kloučka výborný závod. "Startoval až z posledního místa a dalo mu hodně práce, než se propracoval přes startovní pole," řekl kouč, podle něhož jeli výborně i Pospíšil a Ježek. V kategorii jezdců do 23 let, kteří absolvovali samostatný závod, spadl David Kášek z druhého místa. Vyrazil si dech a pokračoval až po čtyřech minutách. Přesto stačil ještě obsadit dvanácté místo. Zastoupil ho ovšem Radomír Šimůnek ml., jenž dojel čtvrtý.
</TEXT>
</DOC>
<DOC>
<DOCID>LN-20021125074</DOCID>
<DOCNO>LN-20021125074</DOCNO>
<DATE>11/25/02</DATE>
<GEOGRAPHY>VARŠAVA</GEOGRAPHY>
<TEXT>
Bývalá vzpěračská mistryně Evropy Radka Ševčíková nezvedla na světovém šampionátu ve Varšavě v kategorii do 75 kilogramů základ v trhu. Třikrát marně zápolila s činkou o hmotnosti 95 kg, a třebaže v nadhozu pak obsadila výkonem 122,5 kg sedmé místo, v dvojboji nebyla klasifikována. Vítězkou se stala Ruska Světlana Chabirovová výkonem 262,5 kg.
</TEXT>
</DOC>
<DOC>
<DOCID>LN-20021125075</DOCID>
<DOCNO>LN-20021125075</DOCNO>
<DATE>11/25/02</DATE>
<TITLE>
Jedničkou triatlonu je Ospalý. Nejlepší závodníky roku ocenili v pražském hotelu Diplomat představitelé Českého svazu triatlonu. Jedničkou se stal stříbrný z mistrovství Evropy Filip Ospalý, další místa obsadili Martin Krňávek a Lenka Radová.
</TITLE>
<TEXT>
Korda vyhrál turnaj veteránů. Český tenista Petr Korda vyhrál ve Frankfurtu nad Mohanem turnaj bývalých špičkových hráčů. V semifinále zdolal Američana Johna McEnroea až v takzvaném super tie-breaku po setech 6:7, 6:4 a 10:7 a ve finále Němce Michaela Sticha 6:3, 6:4.
</TEXT>
</DOC>
<DOC>
<DOCID>LN-20021125076</DOCID>
<DOCNO>LN-20021125076</DOCNO>
<DATE>11/25/02</DATE>
<TITLE>
Č. Buděj. - Vítkovice 3:5
</TITLE>
<TEXT>
Jaroslav Liška, trenér Č. Budějovic: "Výpadek ve druhé třetině si nedovedu vysvětlit." Aleš Tomášek, trenér Vítkovic: "Ve druhé třetině jsme přitlačili a parádně odehráli celou část."
</TEXT>
<HEADING>
Slavia - Litvínov 4:0
</HEADING>
<TEXT>
Ondřej Weissmann, trenér Slavie: "Začátek byl nervózní, pomohla nám první branka v přesilovce." Jaroslav Hübl, trenér Litvínova: "Slavia vyhrála zaslouženě, byla efektivnější v zakončení."
</TEXT>
<HEADING>
Třinec - Sparta 5:3
</HEADING>
<TEXT>
Pavel Marek, trenér Třince: "Sparta předvedla vynikající hokej, a proto si velmi ceníme toho, že jsme utkání dovedli k výhře." Pavel Hynek, trenér Sparty: "Odehráli jsme dobré utkání a určitě jsme si zasloužili bod."
</TEXT>
<HEADING>
Zlín - Znojmo 3:4
</HEADING>
<TEXT>
Jaroslav Stuchlík, trenér Zlína: "Opět se ukázalo, že góly nestřílíme, ale rodíme." Miloslav Hořava, trenér Znojma: "Oceňuji výkon brankáře Kameše."
</TEXT>
<HEADING>
K. Vary - Vsetín 6:1
</HEADING>
<TEXT>
Jan Votruba, trenér Karlových Varů: "Ve druhé a třetí třetině to byl nejlepší hokej, jaký jsme v této sezoně předvedli na domácím ledě." Jan Neliba, trenér Vsetína: "Od druhého dějství byly Karlovy Vary lepší."
</TEXT>
<HEADING>
Plzeň - Pardubice 4:3
</HEADING>
<TEXT>
Milan Razým, trenér Plzně: "Vítězství nám dokázalo, že jsme ještě hokej nezapomněli hrát." Miloš Říha, trenér Pardubic: "Nepodali jsme disciplinovaný a ukázněný výkon, a proto nás Plzeň přehrála."
Sobotní dohrávka 24. kola
</TEXT>
<HEADING>
Vítkovice - Zlín 4:1
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20021125077</DOCID>
<DOCNO>LN-20021125077</DOCNO>
<DATE>11/25/02</DATE>
<TITLE>
ZÁPAS KOLA: Havířov - Liberec 1:0
</TITLE>
<TEXT>
Čtyřiadvacet zápasů čekali hokejisté Havířova na tříbodový zisk v extraligovém utkání. Vyhrát v normální hrací době se jim povedlo až ve včerejším 25. kole, kdy udolali trápícího se nováčka z Liberce. Ten prohrál již osmý zápas za sebou a po dobrém začátku padá tabulkou dolů. Hrdinou duelu byl havířovský brankář Petr Svoboda, jenž udržel za bezkonkurenčně nejhorší obranou v lize čisté konto.
HAVÍŘOV - Téměř jako ve snu si museli připadat havířovští fanoušci. Jejich tým, jenž inkasuje průměrně téměř pět gólů na utkání, tentokrát před svojí brankou vystavěl nepropustnou hráz a neinkasoval ani jednou. Havířov mohl za výhru děkovat především brankáři Petru Svobodovi, jenž čelil 37 střelám, zatímco liberecký gólman Pavel Falta zasahoval jen dvanáctkrát. Ačkoliv Havířov ztrácí na předposlední Zlín plných šestnáct bodů a předchozí trenéři mluvili otevřeně o účasti v baráži, nový kouč Radomír Kužílek (jmenován ve čtvrtek) hovořil po utkání v silně optimistickém duchu. "Dnešní vítězství je začátkem naší práce, nehráli jsme sice pohledný hokej, ale jsem rád, že jsme jednogólové vítězství ubránili. Byl to boj, avšak věřím, že časem budeme předvádět i pohledný hokej. Na tento kolektiv sázím a k dalším změnám proto už nedojde," pravil Kužílek. Ve druhé třetině se havířovští hokejisté vymanili z libereckého tlaku, zpřesnili hru a vytvořili si sami převahu, ale úspěšní byli až ve 37. minutě. To Bednařík využil třetí přesilovku a po přihrávce od Boháčka rozjásal publikum. Závěrečné minuty druhé části ale znovu patřily Libereckým, střely Pospíšila i Nováka však Svoboda v brance reflexivními zákroky zlikvidoval. Závěrečné dějství se většinou odehrálo v obranném pásmu Havířova. Bezchybní domácí beci a ve skvělé formě chytající Svoboda se však nenechali překonat ani ze stoprocentních šancí a Havířov ubránil nulu i při padesátivteřinové hře hostí bez brankáře. Liberec tak odjel s nepořízenou a na vítězství čeká už osm zápasů. "Vyhrálo mužstvo, které dalo gól. My jsme to nebyli, proto jsme se z vítězství radovat nemohli. Na počet střel jsme sice zvítězili, ale šlo o střely ze středních vzdáleností a s nimi se v extralize úspěch neslaví," komentoval utkání liberecký asistent Karel Dvořák.
* Král uniká Hudlerovi. Do tříbodového náskoku v čele tabulky produktivity se znovu dostal třinecký Richard Král (41 bodů - 16 + 25). Navíc dostihl svého konkurenta Jiřího Hudlera i ve statistice vstřelených gólů, oba jich mají na svém kontě šestnáct.
* Sparta znovu bez bodu. Podruhé v řadě vyšli hokejisté Sparty oslabení o pět mužů základní sestavy naprázdno. Po Pardubicích prohráli i v Třinci a v tabulce klesli na 6. místo.
* Vítkovická smršť. Ostravané rozhodli zápas v Budějovicích během prostřední třetiny, když dokázali za třináct minut nastřílet všech svých pět branek.
* Neprůstřelný Málek. Nejlepší extraligová obrana opět úřadovala. Obránci Slavie nepovolili skórovat hostujícímu Litvínovu a blýskl se i brankář Roman Málek, jenž vychytal šestou nulu sezony.
HVĚZDY KOLA
1. Petr Svoboda (Havířov) - mladý brankář udržel čisté konto za nejhorší obranou v extralize.
2. Jan Švík (Plzeň) - dvacetiletý mladík ze třetího plzeňského útoku se nejvíc podílel na výhře nad vedoucími Pardubicemi, když dal dva góly.
3. Richard Král (Třinec) - mistrovskou Spartu zničil dvěma góly a asistencí, navíc neproměnil trestné střílení
</TEXT>
</DOC>
<DOC>
<DOCID>LN-20021125078</DOCID>
<DOCNO>LN-20021125078</DOCNO>
<DATE>11/25/02</DATE>
<TITLE>
VÝCHODNÍ KONFERENCE
</TITLE>
<HEADING>
Severovýchodní divize
</HEADING>
<TEXT>
Pozn.: Údaje v jednotlivých sloupcích označují počet odehraných zápasů, výher, nerozhodných zápasů, proher v prodloužení (tým získává jeden bod), porážek v normální hrací době, skóre a počet
Kanadské bodování
</TEXT>
</DOC>
<DOC>
<DOCID>LN-20021125079</DOCID>
<DOCNO>LN-20021125079</DOCNO>
<DATE>11/25/02</DATE>
<TITLE>
1. DAVID VÝBORNÝ (Columbus)
</TITLE>
<TEXT>
Dokázal bodovat ve všech čtyřech zápasech uplynulého týdne. Vynikl především v duelu se St. Louis, ve kterém dal pár vteřin před koncem vítězný gól. Celkem si připsal pět bodů (3+2), čímž zdvojnásobil svůj bodový zisk od začátku soutěže (11 bodů 4+7).
</TEXT>
<HEADING>
2. JAN HRDINA (Pittsburgh)
</HEADING>
<TEXT>
Blýskl se především střelecky, když vsítil ve čtyřech zápasech čtyři góly. Vyšel mu především duel s Montrealem, ve kterém se trefil hned dvakrát. S osmi brankami se Hrdina vyšvihl v Pittsburghu na post třetího nejlepšího střelce za Lemieuxe a Kovaljova.
</TEXT>
<HEADING>
3. MILAN HEJDUK (Colorado)
</HEADING>
<TEXT>
Vyhlášený kanonýr i v uplynulém týdnu potvrdil návrat formy. Ve čtyřech zápasech se trefil třikrát, navíc přidal dvě asistence a pomohl Coloradu po špatném začátku na cestě vzhůru tabulkou NHL. Hejduk dal již 10 gólů a je po Jágrovi druhým nejlepším českým kanonýrem v zámoří.
Vyhlášený kanonýr i v uplynulém týdnu potvrdil návrat formy. Ve čtyřech zápasech se trefil třikrát, navíc přidal dvě asistence a pomohl Coloradu po špatném začátku na cestě vzhůru tabulkou NHL. Hejduk dal již 10 gólů a je po Jágrovi druhým nejlepším českým kanonýrem v zámoří.
</TEXT>
</DOC>
<DOC>
<DOCID>LN-20021125080</DOCID>
<DOCNO>LN-20021125080</DOCNO>
<DATE>11/25/02</DATE>
<TITLE>
Kapitán Pittsburghu již vede tabulku produktivity zámořské NHL o plných patnáct bodů
</TITLE>
<TEXT>
Pět bodů za gól a čtyři asistence získal o víkendu při dvou výhrách Pittsburghu fenomenální Mario Lemieux a v kanadském bodování uniká všem pronásledovatelům.
NEW YORK - Pittsburgh o víkendu zdolal Atlantu 3:1 a San Jose 4:1 a Lemieux byl u pěti ze sedmi vstřelených branek svého týmu. Zdatně mu sekundoval Martin Straka, jenž nastřílel San Jose dva góly. "Po předchozích duelech jsem už začínal být trošičku nervózní, protože jsem chtěl týmu pomáhat víc. Jsem proto rád, že se mi to dnes podařilo. Všechno se mi dařilo, zvláště při mém prvním gólu. Vlastně ani nevím, jak jsem ten puk do sítě dostal," vyprávěl Straka, který nyní nastupuje na levém křídle Lemieuxovy řady. Právě Lemieux si Strakův herní projev nemůže vynachválit. "Díky jeho rychlosti mám teď spoustu prostoru. Proto je pro mne tím nejvhodnějším levým křídlem," řekl hráč, který v utkání zaznamenal branku a dvě asistence a na prvním místě tabulky produktivity se s jedenačtyřiceti body opět vzdálil pronásledovatelům. Zvedl se i Jágrův Washington, jenž přerušil sérii pěti utkání bez výhry. Stalo se tak proti jednomu z nejhorších týmů ligy Atlantě, kterou Capitals udolali 6:3. Robert Lang pomohl dvěma nahrávkami a Jaromír Jágr gólem a asistencí. Jágr přesto ztrácí na Lemieuxe v produktivitě propastných 17 bodů. O víkendu se dařilo Slovákům. Ottawský Marián Hossa a Marián Gáborík z Minnesoty vstřelili shodně po třech gólech. Ottawa zdolala Columbus 5:2 a podíl na výhře měl i český gólman Martin Prusek, který chytil 37 střel soupeře a zaznamenal svou druhou výhru v NHL. Minnesota přehrála Nashville 4:2 a Gáborík se do statistiky zapsal hattrickem podruhé v sezoně. V tabulce střelců letošního ročníku poskočil s patnácti góly na první místo.
Víkendové výsledky zámořské NHL
</TEXT>
</DOC>
<DOC>
<DOCID>LN-20021125081</DOCID>
<DOCNO>LN-20021125081</DOCNO>
<DATE>11/25/02</DATE>
<TEXT>
DEBRECÍN, Maďarsko - Zatímco její výrazně mladší kolegyně usilují na 36. mistrovství světa ve sportovní gymnastice v Debrecíně o medaile a slávu, Oksana Čusovitinová bojuje o život. V sedmadvaceti letech nejstarší účastnice z Uzbekistánu totiž gymnastickým uměním vydělává peníze, aby mohla zaplatit léčbu svého vážně nemocného syna. Tříletý Alisher trpí leukemií, Čusovitinová se proto snaží v Maďarsku vydělat co nejvíce na prémiích a navzdory pokročilému gymnastickému věku se přihlásila na všechna nářadí. Svého nemocného syna nechala doma v Kolíně nad Rýnem v péči manžela, účastníka olympijské soutěže v řeckořímském zápase v Sydney Bachodira Kurpanova. "Tak ráda bych byla častěji s Alisherem, ale nejde to. Musím naléhavě vydělat nějaké peníze, kdybych nezávodila, tak můj syn nebude žít," svěřila se ve čtvrtek novinářům v debrecínském hotelu. "Dnes byl na operaci. Musím tady být, jinak bychom neměli na potřebnou léčbu," sdělila jim rozrušeným hlasem. Čusovitinová má štěstí, že ve svém věku stále patří mezi gymnastickou špičku. Na loňském mistrovství světa v Gentu získala stříbro v přeskoku, letos ve Světovém poháru dvakrát vyhrála. I tak by ale z prémií sotva mohla pro svou ratolest zajistit vše potřebné, proto její přátelé uspořádali na internetu celosvětovou sbírku a pod heslem "Cvičíme pro Alishera" zřídili konto u Deutsche Bank. "Je to obrovská podpora, nejen finanční, ale i morální," poděkovala všem uzbecká sportovkyně. Od svého mateřského svazu ani vlády se naopak dosud žádné pomoci nedočkala. "Sice slibovali, že by měsíčně mohli platit tři sta dolarů, jenže zatím žádné peníze nepřišly," řekla její trenérka Světlala Kuzněcovová, která se o Čusovitinovou stará už přes dvacet let. S její pomocí se gymnastka v barvách tehdejšího Sovětského svazu stala mistryní světa už v roce 1991 v Indianapolisu a byla členkou zlatého týmu na olympiádě v Barceloně. Kariéru si prý bude muset Čusovitinová prodloužit do té doby, dokud bude konkurenci mladších soupeřek stačit. Například v Debrecínu má zlatá medaile cenu tři tisíce eur, zatímco ona pro svého nemocného syna potřebuje zhruba 120 000 eur.
</TEXT>
</DOC>
<DOC>
<DOCID>LN-20021125082</DOCID>
<DOCNO>LN-20021125082</DOCNO>
<DATE>11/25/02</DATE>
<TITLE>
srovnává rozdíly mezi Chovancovou a Brücknerovou reprezentací fotbalový útočník Vladimír Šmicer
</TITLE>
<TEXT>
Byl u toho, když minulý rok fotbalová reprezentace pod vedením Jozefa Chvance vybouchla v baráži o světový šampionát s Belgií. Nyní je útočník, v reprezentaci krajní záložník, Vladimír Šmicer u toho, když se tým pod Karlem Brücknerem zvednul z popela a odehrál skvělý rok a ani jednou neprohrál.
PRAHA - Devětadvacetiletý Šmicer toho už v národním týmu zažil opravdu hodně. Zažil řadu trenérů, pár zápasů stihl odehrát pod legendárním Václavem Ježkem, pod taktovkou Dušana Uhrina staršího se stal vicemistrem Evropy. Pod Jozefem Chovancem chtěl na mistrovství světa 2002 do Japonska a Koreje, ale nevyšlo to. Nyní touží v Brücknerově týmu do Portugalska na evropský šampionát. V čem se ale změnila atmosféra a klima v národním týmu, že po blamáži s Belgií vloni v listopadu dokázal najít sílu a letošní rok odehrát jako z partesu? Byly tehdy v národním mužstvu špatné vztahy? Uškodilo to, že řada tehdejších reprezentantů s Chovancem hrála vjednom týmu a nebrala ho tedy vážně? Je Brückner respektovanějším trenérem a osobností než byl Chovanec? Co si k němu mohou reprezentanti dovolit a jak ho vnímají? Jaké jsou největší rozdíly mezi Karlem Brücknerem a Jozefem Chovancem? Na všechny tyto a další otázky spojené s proměnou národního týmu po loňské změně hlavního trenéra Šmicer LN velice ochotně odpověděl.
LN. Jak si vysvětlujete, že národní tým dokázal takovýmto způsobem ožít? Až na Srníčka, Řepku a také Bergera vlastně z týmu, který vloni hrál, nikdo další nezmizel. Kde je tedy třeba hledat důvody změny?
Určitě se to celé přiblížilo té atmosféře, která pod Pepou Chovancem panovala první dva roky jeho angažmá. Pepa tehdy přišel po neúspěchu, kdy se nepostoupilo na mistrovství světa 1998 ve Francii, a zničehonic se to celé zvedlo. Kvalifikací o EURO 2000 jsme projeli bez jediné porážky, dokonce jsme neztratili jediný bod a vyhráli jsme všech deset zápasů. A teď se to tomu období v letech 1998 a 1999 přiblížilo. Je to vlastně to samé: neuspěli jsme pod Pepou, přišel tedy trenér Karel Brückner a najednou se všechno změnilo k lepšímu. Jsou výsledky a mužstvo je zase v pohodě.
LN: Co ale bylo klíčem té proměny? Kde byla dřív chyba?
Musíme si dát velký pozor, aby zase nedošlo k tomu, co se stalo pod Pepou. Abychom si nemysleli, že ty zápasy se začnou vyhrávat samy. Bez práce to prostě nepůjde, a to si musíme velice dobře uvědomovat. Největší nebezpečí je v tom, abychom se neuspokojili tím, čeho jsme zatím dosáhli, že jsme vlastně pořád jenom vyhrávali. Hranice mezi úspěchem a neúspěchem je velice blízko, a pozor, aby se to zase nezvrtlo k něčemu špatnému.
LN: Pod Chovancem jste skutečně kvalifikací o mistrovství Evropy 2000 prošli se samými výhrami, ale potom se na vlastním šampionátu neuspělo. Myslíte si, že změna k horšímu - kdy jste si začali myslet, že se zápasy vyhrajou samy - přišla náhle, nebo byla plíživá?
Já bych řekl, že to bylo pozvolné, že to rozhodně nepřišlo samo od sebe najednou. I kvalifikaci o mistrovství světa 2000 jsme začali dobře, pak jsme sice propadli s Dánskem - doma jsme ho neporazili a venku prohráli, ale ještě tam pořád byla naděje. Tehdy byla potíž i v tom, že jsme nedávali šance, já jich proti Dánsku měl v Praze hned několik, tak to nás mohlo zachránit. Už tam to ale nebylo v pořádku, už to šlo pozvolna dolů. Ještě jsme se dokázali zvednout s Bulharskem, rozstříleli jsme ho 6:1, ale s Belgií to byl už definitivní konec. Bylo vidět, že jsme absolutně dole psychicky, nezvládli jsme to, byli jsme z formy. To už se zachránit nedalo.
LN: Projevovalo se to tehdejší postupné potápění ke dnu na atmosféře v národním týmu? Karel Poborský se letos na podzim nechal slyšet, že pohoda v týmu byla vždycky dobrá - teď i před Belgií. Tehdy prý bylo rozhodující, že tým byl z formy...
Myslím si, že v tomhle má Karel asi pravdu. Mezi námi, hráči, bylo pořád všechno dobré, v pohodě. A právě možná až moc v pohodě. Asi by bylo lepší, kdybychom si trochu vjeli do vlasů, trošku se chytli a pohádali mezi sebou. Kdybychom si tehdy vyříkali některé věci, tak by nám to možná pomohlo a bylo by to ku prospěchu věci, než když jsme se pořád na sebe jenom usmívali a dělali, jako že se nic neděje. A přitom jsme věděli, že se potápíme. Všichni jsme jakoby jedli na palubě kaviár, i když jsme přitom věděli, že jdeme ke dnu (úsměv).
LN: Jakým způsobem se dá zabránit tomu, aby se něco podobného znovu neopakovalo? Zase jste začali dobře, tak aby ono uspokojení opět mužstvo nepotopilo.
Musíme si dát pozor a poučit se z minulé kvalifikace. Musíme úplně zapomenout na takové věci, jako že jsme třeba deset zápasů v řadě neprohráli. Pokaždé se totiž může stát, že právě ten následující zápas prohrajete. A potom je jedno, jestli jste vyhrál nějaké zápasy předtím. Tohle je důležité si uvědomit, jít na hřiště a snažit se odvést co nejlepší výkon, abychom byli spokojeni po utkání. Klíčová je také velká disciplína na hřišti. Ta se určitě pod panem Brücknerem zlepšila, nedostáváme moc karet, nebyl nikdo vyloučený. Tyhle maličkosti jsou strašně významné. Když totiž začnou, tak to je potom jako rakovina. Začne jeden, přidá se hned druhej a celé mužstvo jde výkonem dolů. Disciplína a chuť pracovat pro mužstvo je to hlavní, co se zatím pod trenérem Brücknerem hráčům daří.
LN: Přišla tahle změna právě s osobou trenéra Karla Brücknera, nebo si někteří hráči sami uvědomili, kde v éře Jozefa Chovance udělali chybu? Došlo ke znovuzrození pod novým koučem, nebo se něco změnilo i v hlavách hráčů? Říká se, že trenér sám nic nezmůže.
Přišlo to obojí, jak nový trenér, tak to, že jsme si uvědomili, že takhle to dál prostě nejde. Po Belgii, kde jsme dopadli bídně, jsme věděli, že tohle není už dál možné a akceptovatelné. Uvědomili jsme si, že takhle hrát nemůžeme, že máme na víc. A změna trenéra byla pak dobrým impulsem. Brückner měl nové myšlenky, nové představy, jak by mělo mužstvo hrát a jak ho poskládat. My, hráči jsme tomu potom začali věřit a plnili jsme všechny požadavky a nároky, které na nás měl. Díky tomu jsme dokázali špatný projev mužstva změnit k lepšímu. Musejí tam být obě strany. Trenér by nic nezmohl bez hráčů a hráči by nic nedokázali zase bez trenéra. To je pravda.
LN: V čem byly Brücknerovy myšlenky klíčové po herní stránce? Teď národní mužstvo hraje pohledný fotbal, což dřív, v poslední Chovancově fázi s výjimkou zápasu s Bulharskem, nebylo.
Trenér Brückner se snaží mužstvu vtisknout určitou herní tvář, jistý systém a kombinace, který jsme dřív moc nacvičené neměli. Vloni jsme ke konci hráli spíš na naši individuální kreativitu, na to, co každý jednotlivec vymyslel. Tam byla možná také chyba, každý to chtěl strhnout sám. Až moc jsme chtěli sami, teď hrajeme víc týmově, každý ví, co má na tom hřišti udělat. Zhruba o to tedy trenéru Brücknerovi jde.
LN: A jaké jsou největší rozdíly mezi Chovancem a Brücknerem?
Co se týče taktické přípravy na jednotlivá utkání, tak nyní nacvičujeme víc určité herní kombinace, než tomu bylo dřív. Pepa Chovanec dělal tréninky spíš víc do pohody, hodně jsme stříleli, hráli jsme často na dvě branky a takovéhle věci. Pod Karlem Brücknerem se snažíme hlavně nacvičovat různé věci, jak bychom měli určitého soupeře přehrát.
LN: A co třeba rozdíl věku? Jozef Chovanec byl ročník 1960, zatímco Karel Brückner se narodil v roce 1939.
Pepa byl trenér mladší, takže s námi byl takovej jakoby možná větší kamarád. Lidi tohle neradi vidí, ale dokud byly výsledky, tak to nikomu nevadilo a všichni byli spokojení. Jenomže jen co se začalo prohrávat, tak hned bylo každýmu divný, že si s ním tykám... Ale když jsem s ním hrával v jednom mužstvu, tak mu přece nebudu vykat. Když hraje mužstvo dobře nebo špatně, vždycky na tom mají stejný podíl viny či zásluhy trenér i hráči. Jak už jsem řekl, nikdy se to nedá hodit jenom na jednu stranu. Všichni jsou na jedné lodi a možná bylo po nepovedené baráži napsáno až zbytečně moc negativních věcí na Pepu ina některé hráče. Je to tým, a jako teď se vyhrává, tak je to práce celého týmu. Není to o tom, jestli dá jeden hráč dva góly nebo tři, bez týmové práce by je nikdy nedal.
LN: Opusťme teď tréninkové a herní záležitosti a podívejme se na oba trenéry - Chovance a Brücknera po "lidštější" stránce, na jejich vztah k vám, hráčům. Řekl jste, že Chovance jste brali spíš jako kamaráda. Jak tedy vnímáte Brücknera? Jako uznávaného renomovaného odborníka, zkušeného, dvaašedesátiletého kouče, ke kterému by si nikdo nic nedovolil?
Určitě. Konkrétně já už jsem tady u nároďáku delší dobu, pamatuju i éru Dušana Uhrina a dokonce i Václava Ježka, pod kterým jsem jednou nebo dvakrát nastoupil, takže mám srovnání. Z Brücknera je ve srovnání s Chovancem určitě cítit takový větší respekt. Navíc málo hráčů pod Brücknerem hrálo, protože on v naší lize jako trenér působil převážně v Olomouci. Nikdo tedy předem nevěděl, co si může dovolit... Já třeba ho pořád spíš jako by poznávám, stejně jako další spoluhráči. On trošku testuje nás a my zase testujeme jeho (směje se). Ale ne, říkám, že mužstvo je založené na důvěře a to znamená, že jakmile trenér něco řekne, tak to musíme ihned realizovat. Jiná cesta nevede, jestliže bychom si začali dělat, co bychom sami chtěli, tak to by nešlo. Všichni cítíme Brücknerův respekt, víme, že ve fotbale něco dokázal a že je tady proto, aby nám pomohl dostat se na mistrovství Evropy. To je náš cíl, na který se všichni musíme upnout a nekoukat někam jinam, doleva doprava.
LN: Zmínil jste, že si Brücknera testujete, co si k němu můžete dovolit, a on že si zase testuje vás. Když tedy porovnáte ještě jednou současného kouče s Jozefem Chovancem, v čem jsou největší rozdíly? Co si k němu můžete, nebo nemůžete dovolit?
Co se týče disciplíny, tak se to mimo hřiště moc nezměnilo. Nějaké pokuty za telefonování nebo tak, to je asi na stejné úrovni jako dřív. Hodně zpřísněná je ta disciplína na hřišti, Brückner vyžaduje, aby nebyly zbytečné karty, fauly a tak podobně. Taky je důležité, když řekne, abychom byli v určitý čas na obědě nebo na pokojích při večerce, tak aby je všichni plnili a dodržovali. Zatím to všechno funguje a je to v pořádku, za celý rok žádné problémy nebyly a já jenom doufám, že to tak bude pokračovat dál. Ale že jsem řekl, že si ho testujeme, to jsem myslel spíš, jaký fórek si v kabině může člověk dovolit a jaký ne...
LN: ...a jaký fórek si na Brücknera můžete a naopak nemůžete dovolit?
(směje se) To není o tom, abychom mu někam nastražili mýdlo. Máme respekt a víme, kam až člověk může zajít a kam už prostě ne.
LN: Jasně. Podívejme se ještě trochu na vaši pozici v národním mužstvu. Jednou hrajete v útoku, potom zprava a v příštím zápase zase zleva. Nevadí vám to, že vlastně nemáte stálé místo, na které jste zvyklý, a že se musíte neustále přeorientovávat na nové úkoly?
(směje se) Ale já jsem na tohle zvyklej, je to stejné jako v Liverpoolu. Nešel bych určitě do obrany, to bych prostě hrát nemohl, stejně tak i defenzivního záložníka. Co se ale týče hry směrem dopředu, tak si myslím, že můžu hrát jakýkoliv post. Zprava, zleva, zprostředka, odkudkoliv. U nás v Liverpoolu třeba někdy začnu zleva, ale potom vidíme, že by bylo lepší si post s někým prohodit. Tak si s klukem, který hraje zprava, místo prohodíme. Někdy se vám třeba na určitého beka nedaří, umí na vás hrát, ale ten na druhé straně je jiný a je proto pro celý tým lepší, když si to prohodíme. Například s Dannym Murphym se dost měníme, on taky hraje zleva i zprava. Zkrátka: hraju tam, kde je potřeba, a stejně je to i v národním týmu. Nevybírám si, jsem rád, že můžu hrát - v Liverpoolu i v nároďáku. Nic nemám pod palcem, není to tak, že když přijede Šmicer, tak že to mám jistý. Nic takového, konkurence je veliká, i když si to někteří nemyslí.
</TEXT>
</DOC>
<DOC>
<DOCID>LN-20021125083</DOCID>
<DOCNO>LN-20021125083</DOCNO>
<DATE>11/25/02</DATE>
<TITLE>
Držitelka čtyř medailí zúnorových ZOH Janica Kosteličová si na tratích v Park City připomněla zlaté chvíle vítězstvím v úvodním slalomu Světového poháru.
</TITLE>
<TEXT>
PARK CITY, USA - Dvacetiletá Chorvatka, majitelka malého křišťálového glóbu za nejtočivější disciplínu z roku 2001, porazila v součtu časů obou kol o 0,7 s Christel Pascalovou-Saioniovou z Francie. Kosteličová zajela na olympijské trati v Utahu nejlépe již první kolo, po něm vedla před Pascalovou o 47 setin. Vůbec nejrychleji se ve druhé části prohnala tratí Rakušanka Sabine Eggerová a z patnáctého místa se probila až na bronzový stupeň. Pascalová i Kosteličová zvládly na rozdíl od dalších favoritek bez problémů horní náročnou pasáž a svá místa v čele si udržely. Devět měsíců po fantastickém vystoupení na olympiádě tak Kosteličová oslavila už dvanácté vítězství ve slalomu Světového poháru a celkově v seriálu čtrnácté. Její loňskou sezonu přitom poznamenaly tři operace kolena, takřka na celé září pak musela přípravu přerušit po problémech se slepým střevem. Na trať v Park City má milé vzpomínky ze dvou důvodů. "Mám to tu ráda. Asi největší zážitek pro mě zůstane vítězství, které jsem tu slavila před dvěma lety, kdy jsem se vracela k lyžování po pádu ve Svatém Mořici," zavzpomínala. "Jsem moc ráda, že se mi tu povedlo zase vyhrát," usmívala se, i když jí ve druhém kole nesedly branky, jak je vytyčil francouzský kouč Jacques Theolier. "Byl to spíš obřák než slalom," postěžovala si v cíli. "Byla jsem naštvaná, když jsem to jela. Takhle přece slalom nevypadá." Rainer Schölfelder se stal vítězem ndělního slalomu. Na tratích v Park City stačil Rakušanovi velký náskok z 1. kola, aby se udržel v čele. Na dvojnásobný triumf sourozenců měl zaděláno Ivica Kostelič. Jenže zatímco Janica v sobotu udržela klidné nervy, Ivica ve 2. kole nechytil rytmus a z druhé pozice se propadl až na čtrnáctou.
Výsledky z Park City
</TEXT>
</DOC>
<DOC>
<DOCID>LN-20021125084</DOCID>
<DOCNO>LN-20021125084</DOCNO>
<DATE>11/25/02</DATE>
<TITLE>
TRENTO/BRNO - Čeští basketbalisté podlehli v kvalifikaci na mistrovství Evropy Itálii o dvacet bodů. Ženy si naopak v Brně poradily s Litevkami.
</TITLE>
<GEOGRAPHY>Itálie</GEOGRAPHY>
<TEXT>
Česko 88:68
Svěřenci Michala Ježdíka prohrávali s lídrem kvalifikační skupiny E po třech čtvrtinách už o 23 bodů. "Můžeme být spokojeni s úvodem a závěrem zápasu. Prostřední pasáž se nám nepovedla, nedokázali jsme pokrýt nacvičené akce soupeře," konstatoval trenér Ježdík a zároveň si postěžoval na nepřízeň španělského rozhodčího. "Vyfaulováním Zídka nás poškodil." Porážka ještě pro Ježdíkův výběr neznamená definitivní konec nadějí. Podzimní kvalifikační blok zakončí basketbalisté ve středu v anglickém Birminghamu.
Basketbalistky po vítězství v Brně vedou bez porážky skupinu. V závěrečném utkání je čeká ve středu zápas v Itálii. Litva bez své hlavní opory Streimikyteové držela krok pouze v úvodních deseti minutách, kdy stačila pokrýt střelkyně českého týmu, ovšem s výjimkou přesně zakončující Veselé. Rozhodující zlom ve vývoji přinesl úvod druhé čtvrtiny, v němž český tým získal snadno sedmnáctibodový náskok 35:18. "Nečekal jsem, že naše vítězství bude tak jednoznačné," řekl trenér českých basketbalistek Jan Bobrovský.
</TEXT>
</DOC>
<DOC>
<DOCID>LN-20021125085</DOCID>
<DOCNO>LN-20021125085</DOCNO>
<DATE>11/25/02</DATE>
<GEOGRAPHY>SOSNOVÁ</GEOGRAPHY>
<TEXT>
Objev letošní rallyeové sezony Jan Kopecký s vozem Toyota Corolla WRC se stal vítěz Setkání automobilových mistrů, které se uskutečnilo na okruhu v Sosnové u České Lípy. Kopecký si nejlépe počínal na speciální dvoukilometrové supererzetě, a získal tak i cenné skalpy jezdců továrního týmu Škoda Motorsport, jehož barvy hájili Toni Gardemeister, Roman Kresta a jako host i Tomáš Enge. "Sice tady o vítězství tolik nešlo, ale jsem rád, že se mi to podařilo. Byla tady kompletní špička a navíc se mi podařilo získat i skalp Gardemeistera," usmíval se v cíli Kopecký.
</TEXT>
</DOC>
<DOC>
<DOCID>LN-20021125086</DOCID>
<DOCNO>LN-20021125086</DOCNO>
<DATE>11/25/02</DATE>
<GEOGRAPHY>OLOMOUC</GEOGRAPHY>
<TEXT>
Kajakářka Michala Strnadová vyhrála s převahou anketu Kanoista roku. O vítězství dvojnásobné mistryně světa ve sjezdu z italské Valsesie a suverénní vítězky celkového pořadí Světového poháru nebylo pochyb. Druzí skončili deblkanoisté Marek Jiras s Tomášem Máderem, kteří letos vybojovali bronzové medaile na MS v Bourg St. Maurice. O jediný hlas předčili Ivana Pišvejce, který ve Francii vybojoval medaili stejné hodnoty v závodu kajakářů. Loňská vítězka ankety Štěpánka Hilgertová se s jedním hlasem v hlavní kategorii podělila s dalšími čtyřmi vodáky o čtvrté místo.
</TEXT>
</DOC>
<DOC>
<DOCID>LN-20021125087</DOCID>
<DOCNO>LN-20021125087</DOCNO>
<DATE>11/25/02</DATE>
<TITLE>
říká někdejší slavná atletka Helena Fibingerová, která je po jisté odmlce opět víc na očích veřejnosti
</TITLE>
<TEXT>
Poté, co uzavřela dlouhou atletickou kariéru, se koulařka Helena Fibingerová, historicky první mistryně světa z Helsinek v roce 1983 a majitelka řady dalších medailí, vytratila ze středu dění jen nakrátko. V 90. letech začala v roli manažerky shánět pro českou atletiku peníze, což úspěšně zvládá dodnes, a v poslední době se zviditelnila i v roli členky Rady České televize. Spolumajitelka pekárny v Uherském Ostrohu je v jednom kole, ale takový život ji baví.
PRAHA - Proti sportovní minulosti štíhlá, vždy dobře oblečená, pokaždé dobře naladěná, dobrosrdečná. Jedná s celebritami podnikatelského a politického života, bývá ozdobou společnosti. Před několika dny o sobě dala vědět naposledy - svým hlasem pomohla podržet ve funkci generálního ředitele ČT Jiřího Balvína.
</TEXT>
<HEADING>
LN: Prozradíte, proč jste tak hlasovala?
</HEADING>
<TEXT>
Protože si myslím, že odvolávat ředitele po jediném roce ve funkci by bylo unáhlené. Jeho hodnocení by se mělo provádět v delším časovém horizontu. Jiří měl za úkol stabilizovat Českou televizi, udělat kolektivní smlouvu s odbory. To udělal. Věděli jsme, že není typem rváče, je spíš duševní aristokrat. Ale bylo důležité, aby se generálním ředitelem stal člověk z branže, který dané problematice rozumí. Což on je.
</TEXT>
<HEADING>
LN: Mnozí mu však vytýkají určitá pochybení...
</HEADING>
<TEXT>
To připouštím. Podle mě to však nebyl důvod k tomu, aby se mezi členy rady vytvořila určitá bariéra. A obrovská arogance. Opravdu nepovažuji za šťastné rok co rok měnit generálního ředitele. Jiří Balvín prezentoval šestiletý projekt, který by měl začít naplňovat. Když se mu to nepodaří, budu první, kdo jej vyzve, aby odstoupil. Nejprve však musí prolomit komunikační bariéru, která nastala mezi ním a některými členy rady. Ale kdoví, třeba sám usoudí, že to není dobré.
LN: Setkala jste se možná poté, co vyšlo najevo, jak jste hlasovala, s projevy nesouhlasu nebo možná nelibosti?
Ne, nesetkala. Možná proto, že jsem neovlivnitelná a moje okolí to ví. Dnes mám Českou televizi ráda, domnívám se, že udělala hodně dobrého. Sledovanost je zajímavá, myslím.
</TEXT>
<HEADING>
LN: Jak dlouho už jste členkou rady?
</HEADING>
<TEXT>
V květnu to budou dva roky. Nabídku jsem dostala ze dvou stran - od jednoho nejmenovaného sdružení a druhou od předsedy Českého olympijského výboru Milana Jiráska.
</TEXT>
<HEADING>
LN: Proč jste kývla? Nelitujete tohoto kroku?
</HEADING>
<TEXT>
Abych řekla pravdu, v první fázi jsem nevěděla, co mě čeká. Ale - dnes, kdy už jsem spoustu věcí prohlédla, toho nelituju. Je to časově náročné, ale zajímavé. A taky jsem chtěla přispět svou troškou do mlýna. Bývá tam i dusno, ale úroveň jednání je většinou kultivovaná.
LN: Jste v radě jako bývalá slavná sportovkyně, anebo hájíte zájmy nějaké strany?
Jako bývalá sportovkyně. Ale nemám ten výraz moc ráda, i když je pravda, že jsem se tam dostala především pro své jméno. Nejsem tam za žádnou stranu, mám prostě ráda tuto zemi a v radě si počínám podle svého nejlepšího vědomí a svědomí. Chci pomáhat dobrým věcem. V radě zazní hodně názorů a myšlenek, snažím se s určitou ostražitostí reagovat. Kontaktují mě televizní zaměstnanci, snažím se jim porozumět, při jednáních pak ujednotit názor s názory ostatních členů rady.
LN: Daří se vám to?
Kolikrát se stane, že prohraju. Ale to je asi v demokratické společnosti normální.
LN: Jste členkou nějaké strany?
</TEXT>
<HEADING>
Ne.
</HEADING>
<TEXT>
LN: S některými ale zřejmě sympatizujete. Proč byste jinak na jaře objížděla Vysočinu s bývalou poslankyní ČSSD Janou Volfovou, rozdávala kremrole a přesvědčovala lidi, aby volili právě ji? Podle zákona o České televizi jste tak jako členka rady prý měla porušovat zákon...
Já ji ale podporovala pro její morální kvality a dělala bych to, i kdyby byla členkou ODS nebo nějaké jiné strany. Jana Volfová pomohla velké skupině lidí, proto mi z "loajality" některých členů její vlastní strany není dobře. Janu jsem navíc podporovala jako šéfku tehdejší stínové vlády. Střet zájmů? To se musím smát. To bych musela být jenom členkou rady a nic jiného bych nesměla dělat. Mě ale ty útoky na moji osobu nedojímají, počítám s nimi. Mám čisté ruce. Stejně bych podpořila ministryně Buzkovou nebo Součkovou - mám ráda ženské, které dělají něco navíc.
LN: Všechny zmíněné političky jsou členkami ČSSD. Je to jenom náhoda?
Jistě, už jsem uvedla, proč jsou mi blízké. Sympatizuji ale i s poslankyní Kateřinou Dostálovou z ODS a dalšími političkami z různých stran, kterým to pálí.
LN: Donedávna jste byla členkou zmíněné stínové vlády žen, kterou sestavila právě Jana Volfová, byla jste ministryní sportu...
Jana věděla, že jsem nadšenec pro sociální věci, že mi hodně říká charita a podobně. Docela mě to bavilo.
LN: Povedlo se vám něco ovlivnit?
Myslím, že ano. Jarmila Škvrňová je teď šéfkou poradců premiéra Špidly, já jsem v Radě ČT...
LN: Uvedenými kroky jste vlastně vstoupila do politiky. Domníváte se, že je správné, aby bývalí úspěšní sportovci vstupovali tímto způsobem do veřejného života?
Bývalí sportovci mají proti normálním lidem obrovskou devízu, že mají známé jméno. Co si budeme povídat, od toho jsou volební kampaně. Když jsem skončila s atletikou, začala jsem na sobě pracovat, vrhla jsem se na podnikání a dnes máme s manželem a švagrem prosperující pekárnu, sháním pro atletiku peníze. Žádný politik však nejsem, i když to, co dělám, už je určitá služba lidem.
</TEXT>
<HEADING>
LN: Některé lidi ale podobný posun změní...
</HEADING>
<TEXT>
Změní je určitá kapka moci. To se u mě nesmí stát. Dobře vím, že politik musí umět naslouchat lidem z podhradí. Já jsem ale teprve na periférii, vždyť jsem v tomto směru ještě nic nedokázala.
LN: Takže možnost, že byste se dala na politickou dráhu, nevylučujete?
Vždycky jsem říkala, že politická kariéra nikdy. Ale jednou jsem Janě Volfové při cestě z parlamentu říkala víš, je to přece jen docela vzrušující.
LN: Nenapadlo vás tedy postoupit o krok výš a ucházet se třeba o post poslankyně?
Jak říkám, dříve ne, ale v posledních letech už ano. Protože si myslím, že bych mohla také k něčemu přispět. Není to ale jednoduché - někdo jako já může do voleb jít jen s jistotou, že vyhraje, nemůžu hazardovat se svým jménem.
LN: No právě. Nemáte obavy, že účastí v politickém životě může ztratit vaše jméno na věhlasu?
Bude záležet, jak se budu chovat. To jméno mi dala atletika, ale tahle kapitola už je uzavřena. Teď si můžu vybrat. Buď budu bývalá atletka Helena Fibingerová, nebo bývalá atletka, která chce předvést, že umí také něco jiného.
</TEXT>
<HEADING>
LN: Jaké jsou tedy vaše politické ideály?
</HEADING>
<TEXT>
Nejsem žádná politická naivka. Trochu bych apelovala na veřejnost, že být politikem není snadné. Jsem už v názorech mírnější, vím, že spousta věcí je věcí dohod, intrik, kompromisů a diplomacie.
LN: Při nedávném vyhlašování nejlepších českých atletů roku seděl po vašem boku předseda ODS Václav Klaus. Jeho účast na slavnostním večeru jste zajišťovala vy?
Ano, a měl přijet i premiér Špidla, který měl sedět po mé levici. Jenže mu do toho na poslední chvíli přišel nějaký problém.
</TEXT>
<HEADING>
LN: Jak jste Václava Klause na vyhlášení pozvala?
</HEADING>
<TEXT>
Po telefonu! Zvedl jej sám, a pozvala jsem ho. Působil unaveně, přišel s chotí. Vážím si toho, jeho účast dodala našemu galavečeru lesk. Atletika celebrity potřebuje.
LN: Už řadu let se vám daří zajišťovat pro českou atletiku finanční prostředky. Pomáhá vám při tom pouze vaše jméno, anebo navíc používáte nějaké "fígle"?
Od začátku mi samozřejmě pomáhá jméno, a teď ještě víc. Mám totiž hodně práce, prožívám stresy, ale poslední dění mě dost zviditelnilo. Nebráním se tomu - popularitu potřebuji. Ne snad pro sebe, ale pro atletiku. A "fígle"? Přiznám se, že něco bych měla. Ráda se pěkně oblékám, takže třeba na jednání s firmou CocaCola jsem přišla v červeném kostýmu. Nebo na jednání s telekomunikační firmou jsem byla v jejích žluto-modrých barvách. Samozřejmě si toho všimli, jednání byla úspěšná. Možná ne pro barvu kostýmu, ale svou roli to sehrát mohlo.
LN: Domníváte se, že vám tato manažerská činnost pomohla při vstupu do politiky?
To jsou spojité nádoby. Velmi pracně jsem si vyšlapala manažersko-společenský chodník, taky jsem byla dost sama. Ale byli i lidé, kteří mi pomáhali. Při jednáních jsem říkala - atletika je krásná a úspěšná, zkuste to s námi. A dařilo se mi. Lidé třeba čekají, že řeknu - já jsem Helena Fibingerová. Jenže toho se nedočkají. S láskou hovořím o atletice, která je vždycky hlavní, aby se jí dostalo pomoci.
LN: Jste manželkou bývalého koulařského reprezentanta a později vašeho trenéra Jaroslava Šmída, letos jste oslavili stříbrnou svatbu. Život jste však obětovala sportu, závodila jste téměř do čtyřicítky nelitujete, že jste neměli děti?
Nemyslím, že bych obětovala život sportu. Strávila jsem s atletikou báječná léta, jejím prostřednictvím jsem se realizovala. Když koule dopadla daleko, zažívala jsem netušené rozkoše. Tenhle svět, svět potlesku, mi teď trochu chybí. Tehdy byly odměny sladké, v běžném životě už to tak není. Teď jsem odkázaná na úspěchy našich atletů, na postoj lidí a jejich přístup k atletice. Ale ničeho nelituju, rozhodla jsem se svobodně. Mám manžela, žiju rodinný život v mezích, které mám, tohle mi vyhovuje. Moje sestra má dvě báječné dcery, s nimiž jsem šťastná.
</TEXT>
</DOC>
<DOC>
<DOCID>LN-20021125088</DOCID>
<DOCNO>LN-20021125088</DOCNO>
<DATE>11/25/02</DATE>
<TITLE>
Světový pohár, který se uplynulý víkend konal v New Yorku, přinesl českému plavci Květoslavu Svobodovi dvě stříbrné medaile. Mítink ozdobily tři světové rekordy Američanky Natalie Coughlinové.
</TITLE>
<TEXT>
NEW YORK - Český plavec Květoslav Svoboda skončil v sobotním závodu Světového poháru na 200 metrů volným způsobem druhý, stejně jako den předtím na dvojnásobné trati, když se v obou případech musel sklonit jen před výkony olympijského vítěze Pietera van den Hoogenbanda z Nizozemska. O vítězi pátečního dramatického závodu se přitom rozhodlo až v poslední čtvrtině trati. Svoboda, který ještě sto metrů před cílem vedl, dosáhl času 3: 44,44, vítěz byl o rovnou vteřinu rychlejší. V sobotu už nizozemský plavec nenechal nic náhodě a vedl od startu až do cíle. Znojemský závodník doplaval do cíle v čase 1: 44,95 minuty. Další český plavec Jan Víťazka se představil ve finále polohového závodu na 200 metrů, v němž obsadil šesté místo v čase 2: 01,80 minuty. Už první den mítinku se blýskla světovým rekordem dvacetiletá kalifornská plavkyně Natalie Coughlinová. Ta dominovala na motýlkářské stovce výkonem 56,34 sekundy, kterým o 21 setin překonala dosavadní historické maximum Martiny Moravcové z letošního ledna. Nová rekordmanka pokračovala ve vítězném tažení i v sobotu a během hodiny a čtvrt vyhrála ve světových rekordech i obě znakařské tratě. "Bylo to krásné, nemohu být šťastnější," zářila Coughlinová. "Přitom startovní pole tady bylo tak nabité," podivovala se svým úspěchům plavkyně, která už v krátkém bazénu drží světové rekordy na 100 a 200 metrů znak.
Výsledky SP v New Yorku
</TEXT>
</DOC>
<DOC>
<DOCID>LN-20021125089</DOCID>
<DOCNO>LN-20021125089</DOCNO>
<DATE>11/25/02</DATE>
<TITLE>
Příběhy nejslavnějších sportovních párů letošního roku
</TITLE>
<TEXT>
Sportovní přátelství, která se změní v lásku, jsou populárním soustem pro média i veřejnost. A letošní rok jim přál možná víc než ty jiné, alespoň na nejvyšší úrovni. V jeho závěru na sebe strhli pozornost především tenisoví milenci Lleyton Hewitt (21) a Kim Clijstersová (19), vítězové posledních Turnajů mistrů. Téměř tři roky, co už jsou spolu, řadí jejich vztah k těm úspěšnějším, které na tenisových kurtech vznikly.
Kvůli jejich plavým vlasům a modrým očím jim mnozí předhazují, že spíš než milenecký pár připomínají sourozence. "Opravdu mi mnozí říkají, že bych mohla být Lleytonova sestra," přiznává Belgičanka Kim Clijstersová, polovina páru, jenž v současnosti trochu zastínil i manželství Andre Agassiho se Steffi Grafovou. Seznámili se v roce 1999 v Hewittově rodné Austrálii na prvním grandslamu sezony. Clijstersové mladší sestra Elke (dnes již také tenisová profesionálka) tehdy toužila po podpisu vycházející hvězdy s kšiltovkou otočenou dozadu, a tak Kim šla. Příhoda, jež se stejně tak mohla stát na koncertě kapely, kterou adorují mladé dívky, ale změnila její život na příštích pár let a kdo ví, zda ne na celý život.
</TEXT>
<HEADING>
L jako Lleyton
</HEADING>
<TEXT>
Dnes již Clijstersová nosí na krku přívěsek ve tvaru L, tedy Lleyton. "Nevím, co na mě vidí. Postavu jako Anna Kurnikovová nikdy mít nebudu," říká o sobě sympatická Belgičanka. Zdá se však, že vnitřní souznění je pro mladý pár důležitější než často povrchní ideály krásy. Většinu roku tráví odděleně po akcích v různých koutech světa. Pár turnajů, které mají společné soutěže žen i mužů a tradiční grandslamy jim nabízejí jinak vzácné společné chvíle. "Možná i to, že se nevidíme každý den, nám prospívá," tvrdí Clijstersová. Většinu roku živí tedy jejich vztah hlavně telefonické hovory. "Voláme si pořád, někdy i čtyřikrát za den," přiznává Hewitt. Reklamní kontrakt s jedním výrobcem mobilních telefonů jim rozhodně přišel vhod. A když přijde čas grandslamů, je to pro oba milence svátek. Kdysi bok po boku nastupovali i ke smíšené čtyřhře, nyní museli ustoupit nabitému programu, a tak spolu jen bydlí na pokoji a drží si palce při zápasech. I rodiny se spřátelily. Vždyť oba otcové bývávali vrcholoví fotbalisté. Glynn Hewitt hrál v rodné Austrálii za ligový Glenelg, Lei Clijsters proslul v Belgii jako jeden z nejlepších hráčů své generace a s reprezentací obsadil dokonce čtvrté místo na MS 1986 v Mexiku. "Je nám spolu krásně. Oba známe ten tlak, pod kterým v profesionálním tenise jste. Lépe jak kdo jiný víme, co ten druhý zrovna potřebuje," vyznává se Hewitt.
</TEXT>
<HEADING>
Svatba? Tak ta je ještě daleko
</HEADING>
<TEXT>
Romance mužské světové jedničky a ženské čtyřky se rozvinula do dnes již vážného vztahu. "Chtěla bych jednou žít v Austrálii," řekla například Clijstersová. Když pak přišlo na klání ve Fed Cupu mezi Belgičankami a Australankami, začalo se dokonce seriózně diskutovat, zda by Clijstersová v budoucnu nemohla reprezentovat zemi svého milého - Austrálii. A když se před čtrnácti dny vdala jen o rok starší belgická tenisová hvězda Justine Heninová, začali se mnozí ptát, kdy si i Kim s Lleytonem navléknou prstýnky. "Jsme mladí, tohle je vážně ještě daleko," tvrdí Hewitt. A tak se oba milenci zatím pouze baví spekulacemi tisku, možná se jimi nechají i inspirovat. Naposledy prý Hewitt požádal Clijstersovou o ruku na vrcholu Eiffelovky...
Nejslavnější sportovní páry historie
MANŽELÉ
Andre Agassi (tenista)
Steffi Grafová (tenistka)
Emil Zátopek (vytrvalec)
Dana Zátopková (oštěpařka)
Harri Kirvesniemi (lyžařka)
Maria-Lisa Kirvesniemiová (lyžař)
Raphael Poirée (biatlonista)
Liv-Grete Poiréeová (biatlonistka)
Petr Korda (tenista)
Regina Rajchrtová (tenistka)
Luboš Hilgert (kajakář) Štěpánka Hilgertová (kajakářka)
František Musil (hokejista)
Andrea Holíková (tenistka)
Zdeněk Pecka (veslař)
Květa Jeriová (lyžařka)
Florence Griffithová (sprinterka)
Al Joyner (trojskokan)
MILENECKÉ AFÉRKY
Jimmy Connors (tenista)
Chris Evertová (tenistka)
Sergej Fjodorov (hokejista)
Anna Kurnikovová (tenista)
Lleyton Hewitt (tenista)
Kim Clijstersová (tenistka)
Tim Montgomery (sprinter)
Marion Jonesová (sprinterka)
Magnus Norman (tenista)
Martina Hingisová (tenistka)
Julian Alonso (tenista)
Martina Hingisová (tenistka)
Andrej Medveděv (tenista)
Anke Huberová (tenistka)
Xavier Malisse (tenista)
Jennifer Capriatiová (tenistka)
ROZVEDENÁ MANŽELSTVÍ
Björn Borg (tenista)
Mariana Simionescuová (tenistka)
Josef Odložil (mílař)
Věra Čáslavská (gymnastka)
Olga Fikotová (diskařka)
Harold Connoly (kladivář)
</TEXT>
</DOC>
<DOC>
<DOCID>LN-20021125090</DOCID>
<DOCNO>LN-20021125090</DOCNO>
<DATE>11/25/02</DATE>
<TITLE>
Nejrychlejší pár planety fascinuje veřejnost. Ona vládne ženskému sprintu, on si nedávno přivlastnil světový rekord na nejprestižnější trati sto metrů. Američané Tim Montgomery (27) a Marion Jonesová (26) aneb Tim a Marion, nejslavnější atletičtí milenci dnešní doby.
</TITLE>
<TEXT>
Podsaditý chlapík s nesmělým úsměvem a kakaová kráska. Prý si ani nepamatují první polibek, první chvíle sblížení. "O Marion jsem vždy věděl, pak jsem ji i poznal. Ale kdy se náš vztah změnil v romanci, to vám opravdu nepovím," tvrdí sedmadvacetiletý Montgomery. Traduje se, že se do sebe zamilovali letos v létě při společném cestování po mítincích v Evropě. Svůj románek odhalili veřejnosti ve chvíli spontánní radosti. Když v září v Paříži vylepšil Montgomery o setinu světový rekord na sto metrů, vrhla se mu Jonesová do náruče a odměnila ho dlouhým polibkem zamilovaných. Snad osud tomu chtěl, že se tak stalo právě v Paříži - městě světel a milenců.
</TEXT>
<HEADING>
Na tréninku prý vždy vyhraje Tim
</HEADING>
<TEXT>
V té chvíli již měl na zápěstí Montgomery drobně vytetované jméno své lásky, a ona zase jeho. "Máme se rádi," přiznali veřejně pár dní na to. Žijí spolu v rezidenci v Raleighu (Severní Karolína), kde také již tři roky trénují u společného kouče Trevora Grahama. Často spolu běhají tréninkové úseky (Tim prý pokaždé vyhraje) a prohlašují, že jsou si vzájemně inspirací k lepším výkonům. Jonesová je známa svými tvrdými tréninkovými dávkami. "Když vidím, s jakým nasazením se Marion připravuje, ať prší a nebo sněží, vybičuje to i mě k většímu úsilí," říká Montgomery, na němž přítelkyně obdivuje jeho až téměř vědecký přístup ke sprintu. "Naučil mě, že potřebujete k úspěchu víc než jen trénovat každý den. Tim donekonečna rozebírá na videu svůj styl běhu, studuje starty," pravila Jonesová. Jen druhému jsou oporou i přímo na dráze. Mají stejnou velikost nohy a tak, když Montgomerymu před rokem nedorazila na mítink v Oslu zavazadla, půjčil si tretry od Jonesové. Výsledek? Čas 9,84 osobní rekord a tehdy třetí nejlepší stovka historie. Při světovém rekordu na finále Grand Prix v Paříži zase Montgomery běžel ve stejné dráze, v které před chvíli vyhrála svůj závod Jonesová. A na startu také použil její bloky. "Marion je můj anděl strážný," říká o přítelkyni sprinter. Jonesová při něm stála i na olympiádě v Sydney v roce 2000. Montgomery si totiž v americké kvalifikaci nevyběhl místo v základní sestavě štafety a po účasti v rozběhu jen smutně přihlížel finálové výhře týmu USA z ochozů. Stejný osud ho přitom potkal již před šesti lety v Atlantě. "Seděl jsem tam a říkal si, že již brzy mě budou prosit, abych s nimi běhal ve štafetě," vzpomíná Montgomery, jenž i v individuálním závodě skončil v Sydney na stovce hluboko v poli poražených (6. místo). Jonesovou zase v Austrálii ani tak netísnil nesplněný sen o pěti zlatých, ale spíš dopingový případ jejího tehdejšího manžela koulaře C. J. Huntera, jenž vrhal stín podezření také na atletickou královnu. Tehdy si byli s Montgomerym na blízku v těžkých chvílích jako přátelé.
</TEXT>
<HEADING>
Oba ještě překonáme světové rekordy
</HEADING>
<TEXT>
Dnes si již naplno vychutnávají svůj milostný románek, povzbuzují se k lepším časům a vzhlížejí k olympijským Aténám, které by chtěli ovládnout stejně jako kdysi manželé Zátopkovi Helsinky 1952. "Myslím, že Tim má na to zaběhnout čas 9,75," tvrdí dnes Jonesová. Ostatně toto číslo má Montgomery na poznávací značce svého vozu. "Myslím, že i Marion v budoucnosti překoná světový rekord," tvrdí zase sprinter. Přitom Jonesová se zatím k maximu Florence Griffithové-Joynerové ( 10,49) přiblížila jen na šestnáct setin. "To nevadí. Když máte klid v srdci, stanou se i ty největší věci skutečností," říká zamilovaný sprinter. Vzdušné zámky si před sebe ale nejrychlejší milenci planety nestaví. Svou lásku prožívají den za dnem. A co s tetováním, když vztah skončí krachem? "Prostě si oba koupíme hodinky," navrhuje se smíchem Montgomery.
Dnes si již naplno vychutnávají svůj milostný románek, povzbuzují se k lepším časům a vzhlížejí k olympijským Aténám, které by chtěli ovládnout stejně jako kdysi manželé Zátopkovi Helsinky 1952. "Myslím, že Tim má na to zaběhnout čas 9,75," tvrdí dnes Jonesová. Ostatně toto číslo má Montgomery na poznávací značce svého vozu. "Myslím, že i Marion v budoucnosti překoná světový rekord," tvrdí zase sprinter. Přitom Jonesová se zatím k maximu Florence Griffithové-Joynerové ( 10,49) přiblížila jen na šestnáct setin. "To nevadí. Když máte klid v srdci, stanou se i ty největší věci skutečností," říká zamilovaný sprinter. Vzdušné zámky si před sebe ale nejrychlejší milenci planety nestaví. Svou lásku prožívají den za dnem. A co s tetováním, když vztah skončí krachem? "Prostě si oba koupíme hodinky," navrhuje se smíchem Montgomery.
</TEXT>
</DOC>
<DOC>
<DOCID>LN-20021125091</DOCID>
<DOCNO>LN-20021125091</DOCNO>
<DATE>11/25/02</DATE>
<TITLE>
STEFFI GRAFOVÁ (tenistka) vítězka 22 grandslamových titulů, olympijská vítězka, jedna z nejlepších tenistek všech dob
</TITLE>
<TEXT>
ANDRE AGASSI (tenista) vítěz 7 grandslamových titulů, olympijský vítěz, bývalá světová jednička
Nejslavnější sportovní manželství všech dob. Jeho zajímavostí je to, že jen tři dny po loňské utajené svatbě v Las Vegas se Němce narodil syn Jaden Gil. Rodina nyní žije v rezidenci poblíž San Franciska, která Američana stála 23 milionů dolarů. Idylicky vyhlížející manželství tenisoví šampioni i skvěle zpeněžili. Jen za reklamu pro T-Mobile dostávají v přepočtu asi 300 milionů korun ročně.
EMIL ZÁTOPEK (vytrvalec) čtyřnásobný olympijský vítěz z let 1948 a 1952, mnohonásobný světový rekordman a jeden z nejslavnějších vytrvalců historie
DANA ZÁTOPKOVÁ (oštěpařka) olympijská vítězka v hodu oštěpem z Helsinek 1952, druhá na OH 1960 v Římě
Jedno z nejslavnějších sportovních manželství. Jeho první raritou bylo stejné datum narození - 19. září 1922. Druhou, že v Helsinkách získali ve stejný den zlatou medaili. Nejdřív Emil na 5000 metrů a o několik desítek minut později Dana v oštěpu. Tím získali Zátopkovi obrovskou popularitu, která trvá dodnes, dva roky po Emilově smrti. Seznámili se při závodech a svatbu slavili v říjnu 1948. Dvaapadesátiletý svazek byl šťastným, i když bezdětným manželstvím.
HAROLD CONNOLLY (kladivář) olympijský vítěz v hodu kladivem (na snímku druhý zprava) zroku 1956 a sedminásobný světový rekordman
OLGA FIKOTOVÁ (diskařka) olympijská vítězka (na snímku s kloboukem) v hodu diskem z roku 1956
Na olympiádě v Melbourne, kde oba získali zlaté medaile, se americký kladivář zamiloval do půvabné české diskařky. Jejich lásku ale rozdělovala "železná opona". Přes značnou nepřízeň totalitních úřadů se podařilo i díky přímluvě manželů Zátopkových uspořádat o rok později v Praze svatbu. Pak se novomanželé usadili v USA a Olze už nebylo povoleno dál reprezentovat Československo, a proto na dalších třech OH závodila za Ameriku. Je matkou čtyř dětí, s jejich otcem se ale později rozvedla.
ANNA KURNIKOVOVÁ (tenistka) průměrná tenistka, sexsymbol současného světa sportu
SERGEJ FJODOROV (hokejista) jeden z nejlepších hokejových útočníků zámořské NHL
Nejslavnější sportovní milenci 90. let. O 12 let starší ruský hokejista se s tenisovou Lolitou seznámil už v jejích 14 letech. Asi šestiletý vztah byl vždy trochu zahalený tajemstvím. Před rokem způsobila rozruch zpráva o utajené svatbě v Moskvě, kterou potvrzovala i hokejistova matka. Nakonec se ale ukázalo, že šlo o kachnu, kterou mohli mít na svědomí manažeři Rusky. Ta se navíc v poslední době objevuje ve společnosti zpěváka Enriquea Iglesiase a iFjodorov přiznal, že s Kurnikovovou jsou už jen přátelé.
JIMMY CONNORS (tenista) jeden z nejlepší hráčů 70. a přelomu 80. let
CHRIS EVERTOVÁ (tenistka) jedna z nejlepší hráček 70. a přelomu 80. let
Zřejmě nejslavnější milenecký pár světa sportu se dal dohromady v roce 1972. Nafoukanému Connorsovi bylo teprve 19 let, něžně vyhlížející Evertové ještě o dva roky míň. V roce 1974 už oba jako světové jedničky vyhráli Wimbledon a v kuolárech se spekulovalo o termínu svatby. Před oltář se ale nakonec nedostali a po pár měsících se rozešli. "Jeho rozmary už jsem nedokázala snášet," řekla Evertová, která se později vdala za britského tenistu Johna Lloyda. I s ním se ale později rozešla.
</TEXT>
</DOC>
<DOC>
<DOCID>LN-20021125092</DOCID>
<DOCNO>LN-20021125092</DOCNO>
<DATE>11/25/02</DATE>
<TITLE>
říká jedna z největších současných hvězd NHL, slovenský hokejista Marián Gáborík
</TITLE>
<HEADING>
O kom se mluví
</HEADING>
<TEXT>
Jeho razantní vpád do nejslavnější hokejové soutěže světa připomíná Jaromíra Jágra v čase jeho začátků. Zřejmě nejopěvovanější slovenský hráč současnosti Marián Gáborík ve svém třetím roce v NHL řádí v dresu Minnesoty Wild jako nejzářivější eso a po sobotním, již druhém hattricku v sezoně kraluje s 15 góly střelecké tabulce.
Kdeže se objevil tenhle šikovný mladík, který je bez jednoho dne přesně o deset let mladší než právě opěvovaný Jágr? Do zámoří přicestoval před dvěma roky z Dukly Trenčín a snad i vzhledem ke svému mládí a bezstarostné povaze si v zámoří po několika měsících začal konečně zvykat na zcela odlišný hokej i způsob života. "Zpočátku jsem měl snad jen trochu problémy v defenzivní činností, protože na Slovensku už nemáme červenou čáru," vysvětloval poněkud složitější odvykání zažitého pravidla, které v NHL neplatí. Zvykal si ale poměrně rychle a v 71 zápasech úvodní sezony nastřílel 18 gólů. Tedy víc než bájní Messier, Shanahan či třeba Kariya v jejich premiérovém roce. Šťastně se ale zprvu přesto netvářil. Angličtinu lámal horko těžko přes koleno, nestravoval se dvakrát zdravě a na americké zvyky poulil překvapeně oči. "Pozval jsem proto do Ameriky rodiče a máma mi začala vařit," pochvaloval si nový recept na úspěch, který dost možná okoukal právě od Jágra, jemuž matka také přijela kdysi do Pittsburghu vylepšit zažívání. "Připravovala mi jídla, na která jsem byl zvyklý z domova, a všechno hned bylo snazší," veselil se sympatický, 183 centimetrů vysoký, šikovný útočník. V minulé sezoně si stačil připsat v 78 zápasech úctyhodných 67 bodů a letos už sbírá jedno ocenění za druhým. Na začátku sezony byl již podruhé v životě zvolený hráčem týdne a koncem října otřásl hokejovým Phoenixem, jemuž v jediném zápase nastřílel dvě branky a na další čtyři přihrál. "Zvolení hráčem týdne mě nic nestálo," pochvaloval si fakt, že od něho spoluhráči nepožadovali peníze do společné kasičky. "V Americe tyhle věci nefungují jako na Slovensku, kde bych do šatny musel donést kuřata, pizzu anebo pivo," chechtal se Gáborík. "Tady jsem jen spoluhráčům poděkoval." Zvolení hráčem týdne sice mělo bezpochyby svoji váhu, oněch šest bodů v jednom zápase ale vyburcovalo k činnosti zejména statistiky. "Gabby", jak mu v zámoří přezdívají, se stal nejmladším hokejistou posledního desetiletí, jemuž se podobný kousek podařil. Za posledních šest let se ze šesti bodů v jenom střetnutí kromě něho mohli radovat už jen Savage, Forsberg, Nolan, Bonk a Jágr. Stal se nejproduktivnějším hráčem týmu a společně s Brunettem a Ronningem v jedné lajně představují pro soupeře už před zápasem popravčí četu. Gáborík se ale nad rostoucím obdivem a slávou jen usmívá a snaží se držet stále spíše při zemi. "Ve svém věku si nemůžu připustit myšlenky, že jsem snad už hvězda," tvrdí skromně. "Kdybych to udělal, mohla by moje hokejová cesta rázem mířit jiným směrem, než chci." Jaký je ale vlastně Gáboríkův hokej, z něhož jsou odborníci i fandové u vytržení? Především je nesmírně poctivý v tréninku a trenér Jacques Lemaire se přesně trefil do jeho naturelu, když ho šoupl do Ronningovy formace. "Gáborík má na svůj věk mimořádně šikovné ruce a takřka neskutečný přehled," povzdechl si trenér Phoenixu Bobby Francis po utkání, v němž slovenský útočník jeho tým vyškolil. "Navíc je tak rychlý, že když dostane puk do jízdy, nikdo už ho nezastaví."
</TEXT>
<HEADING>
Rychlost okoukaná od Bondry
</HEADING>
<TEXT>
Onu ďábelskou rychlost Gáborík zřejmě okopíroval od legendárního rychlíka Washingtonu Petera Bondry. "Ano, neskrývám, že Petera odmalička obdivuju," připustil Gáborík. "Jestli se mu ale jednou budu chtít vyrovnat, čeká mě ještě moc a moc tvrdé práce." "Už teď je Marián velkým hráčem," vrátil mu poklonu jeden z nejlepších hokejistů slovenské historie. "Je velmi inteligentní hokejista a fandové ho milují." Přestože ničí soupeřovy obrany jako tornádo, trenér Lemaire ho na led neposílá tak často, jak by se možná slušelo. "Samozřejmě, že vím, jak mimořádně talentovaného hráče v týmu mám," vysvětloval kouč své počínání. "Nechci ale zatím, aby se dostával pod zbytečný tlak. Všechno má ještě před sebou a jeho nejlepší časy bezpochyby teprve přijdou. A mimochodem - Marián je i gentleman," dodal trenér a rozpovídal se o historce, kdy při Gáboríkově cestě ze zápasu k jeho vozu kousek vedle na chodníku upadla jistá žena a slovenský hráč ji hned zvedl a ptal se, jestli nepotřebuje pomoc. Jeho jméno se už naučila takřka celá NHL zpaměti a soupeři mu rázem věnují mnohem větší pozornost než kdykoliv předtím. Snad i proto si rodák z Trenčína nechal v minulých dnech narůst bradku. Aby snad svojí mužností protivníky zastrašil? "Ale kdeže," culil se. "Neměl jsem čas se oholit, protože pořád někde hrajeme. A navíc - jsem trochu líný..."
Onu ďábelskou rychlost Gáborík zřejmě okopíroval od legendárního rychlíka Washingtonu Petera Bondry. "Ano, neskrývám, že Petera odmalička obdivuju," připustil Gáborík. "Jestli se mu ale jednou budu chtít vyrovnat, čeká mě ještě moc a moc tvrdé práce." "Už teď je Marián velkým hráčem," vrátil mu poklonu jeden z nejlepších hokejistů slovenské historie. "Je velmi inteligentní hokejista a fandové ho milují." Přestože ničí soupeřovy obrany jako tornádo, trenér Lemaire ho na led neposílá tak často, jak by se možná slušelo. "Samozřejmě, že vím, jak mimořádně talentovaného hráče v týmu mám," vysvětloval kouč své počínání. "Nechci ale zatím, aby se dostával pod zbytečný tlak. Všechno má ještě před sebou a jeho nejlepší časy bezpochyby teprve přijdou. A mimochodem - Marián je i gentleman," dodal trenér a rozpovídal se o historce, kdy při Gáboríkově cestě ze zápasu k jeho vozu kousek vedle na chodníku upadla jistá žena a slovenský hráč ji hned zvedl a ptal se, jestli nepotřebuje pomoc. Jeho jméno se už naučila takřka celá NHL zpaměti a soupeři mu rázem věnují mnohem větší pozornost než kdykoliv předtím. Snad i proto si rodák z Trenčína nechal v minulých dnech narůst bradku. Aby snad svojí mužností protivníky zastrašil? "Ale kdeže," culil se. "Neměl jsem čas se oholit, protože pořád někde hrajeme. A navíc - jsem trochu líný..."
</TEXT>
</DOC>
<DOC>
<DOCID>LN-20021125093</DOCID>
<DOCNO>LN-20021125093</DOCNO>
<DATE>11/25/02</DATE>
<TITLE>
Očima Zuzany Hlavoňové
</TITLE>
<TEXT>
Jestliže se potvrdí, že se stane Kateřina Neumannová maminkou, tak to pro ni nemusí znamenat konec sportovní kariéry. Je to ovšem velice individuální situace. Někomu to dělá problém, jinému ne, ale někdo se třeba už ke sportu nevrátí. Hodně záleží na tom, jakou pozornost dítě vyžaduje, jak spí, jak je hodné. Když budu mluvit za sebe, tak to bylo těžší, než jsem si představovala. Trénovat jsem ale nepřestala ani v jiném stavu, protože mě nebavilo sedět doma. Ještě ve třetím měsíci jsem lyžovala a asi do půlroku jsem lehce posilovala ruce a šlapala na rotopedu. Nejvíc jsem chodila na dlouhé procházky. Vzpomínám si, že na poslední jsem byla ještě den před porodem. V době, když jsem kojila, jsem začala poklusávat. Vůbec nikam jsem ale nepospíchala, protože jsem se chtěla Ondrovi co nejvíc věnovat. V té době to stejně ani jinak nešlo, manželovi rodiče pracují a moji žijí na Slovensku. Když jsem začala po šesti měsících brát trénink vážněji a mohla už skákat, převzal na sebe řadu povinností manžel. Se synem mi ale ještě pomáhají dvě děvčata. A já jsem byla celkem úspěšná, k limitu na mistrovství Evropy mi scházel jen centimetr. Takže jestli bude mít Katka miminko, tak jí ho moc přeju. To je v životě ženy to nejkrásnější.
</TEXT>
</DOC>
<DOC>
<DOCID>LN-20021125094</DOCID>
<DOCNO>LN-20021125094</DOCNO>
<DATE>11/25/02</DATE>
<TITLE>
* Žiji asi jako při vojenském výcviku. Jen v období, kdy nemusím tolik trénovat, se vídám s přáteli. Marocký vytrvalec a nejlepší atlet roku 2002 Hicham El Guerrouj popisuje svou přípravu.
</TITLE>
<TEXT>
* Kdybych měl ve Slavii prostor, střílel bych stejně tak v Edenu. Bývalý slávistický kanonýr Viktor Ujčík komentuje své střelecké probuzení, ke kterému ale došlo až po výměně do Plzně.
* Rosického, Nedvěda ani ostatních se nebojím. Teplický záložník Michal Kolomazník před přátelským duelem se Švédskem, při němž se chtěl poprat o šanci být stálou součástí národního týmu.
* Pokud hráči nerespektují pravidla, nechci je, byť bych s nimi měl vyhrát mistrovství světa. Argentinský trenér českých volejbalistů Julio Velasco se ještě jednou vrací k diskutované nominaci na MS v Argentině.
* Nebyl žádný řád, na hřišti si každý dělal co chtěl. Slávistický záložník Patrik Gedeon otevřeně popisuje herní projev "sešívaných" před příchodem trenéra Miroslava Beránka.
* Televize přece musejí shánět program, já je nebudu oblézat a nabízet jim ho. Svazový místopředseda Jaroslav Vacek vysvětluje, proč fotbaloví fanoušci neviděli v televizi utkání Česko - Švédsko.
* Když střídal Pavel Nedvěd, dal pásku Ríšovi Dostálkovi. Ten ji nechtěl, tak mi ji strčil. Já ji chtěl dát Radkovi Černému, který hulákal, že ji nechce. Tak mi zůstala. Obránce Milan Fukal popisuje anabázi kapitánské pásky v zápase proti Švédům.
</TEXT>
</DOC>
<DOC>
<DOCID>LN-20021125095</DOCID>
<DOCNO>LN-20021125095</DOCNO>
<DATE>11/25/02</DATE>
<TEXT>
Vyhoďte Jarabinského, a výsledky budou! Současné dění ve fotbalové Spartě se dá zhruba shrnout do této věty. Tedy, Jarabinský ještě odvolán nebyl, ale je malá pravděpodobnost, že jako hlavní kouč přežije zimu. Vyhoďte Hřebíka, a výsledky budou! Stalo se tak na jaře, ale výsledky nebyly. Sparta skončila druhá jenom díky poslední, tolik diskutované porážce Žižkova. Hřebíkův nástupce Lavička musel taky pryč. A přišel Jarabinský jako spásonoš. Strůjce ostravského překvapení minulé sezony mnozí považovali za automatickou záruku úspěchu. Jenomže praxe ukázala, že ani trenér s bohatými zkušenostmi a úspěchy z minula nemusí být zárukou. Vyhodit trenéra je vždycky lehčí, než dělat prospěšné změny v kádru. Tedy změny k lepšímu. Hráčská politika, kterou Sparta praktikuje, rozhodně tímto směrem nejde. Když v létě 2000 odcházel obránce Fukal, prezident Košťál pravil, že tak vysoká částka za obránce se nedala odmítnout. Teď ale že Sparta bude budovat tým, jenž bude pravidelně bojovat v Champions League. Jenomže se prodávalo dál. O tom, že noví hráči nebyli odpovídající náhradou a že kvalita kádru poklesla, se už popsalo mnoho řádek. Nejjednodušší ale je - a bude prostě "vymést" trenéra.
</TEXT>
</DOC>
<DOC>
<DOCID>LN-20021125096</DOCID>
<DOCNO>LN-20021125096</DOCNO>
<DATE>11/25/02</DATE>
<TITLE>
PONDĚLÍ 25. listopadu
</TITLE>
<TEXT>
HOKEJ: odložené utkání 9. kola I. ligy - 17.30 hod.: Beroun - Brno (na Kladně).
</TEXT>
<HEADING>
ÚTERÝ 26. listopadu
</HEADING>
<TEXT>
FOTBAL: první utkání 3. kola Poháru UEFA 18.30 hod.: Liberec - Panathinaikos Atény. Odložené utkání 14. kola I. ligy - 13.30: Jablonec - Ostrava.
VOLEJBAL: předehrávka 10. kola extraligy žen - 17 hod.: Olomouc - Střešovice.
</TEXT>
<HEADING>
PÁTEK 29. listopadu
</HEADING>
<TEXT>
VOLEJBAL: 12. kolo extraligy mužů - 17 hod.: Ostrava - České Budějovice, 18: Zlín - Příbram. 11. kolo extraligy žen - 16: Slavia - Olomouc.
BASKETBAL: 9. kolo ligy mužů - 17 hod.: T-E Brno - Kunín, Pardubice - Kroměříž, Děčín Sparta, 17.30: USK Praha - Ústí n. L., Ostrava Nymburk, Opava - BVV Brno.
</TEXT>
<HEADING>
NEDĚLE 1. prosince
</HEADING>
<TEXT>
HÁZENÁ: utkání 4. kola základní skupiny C Ligy mistrů mužů - 10.30 hod.: Karviná Montpellier. Předehrávka 17. kola interligy mužů - 14.30: Dukla - Košice.
VOLEJBAL: 12. kolo extraligy mužů - 14.40 hod.: Liberec - Odolena Voda.
BASKETBAL: 8. kolo ligy žen - 10 hod.: Brno - Strakonice, 10.30: Trutnov - Sparta, 11: USK Praha - Přerov, 13: Slovanka - Hradec Králové.
</TEXT>
</DOC>
<DOC>
<DOCID>LN-20021125097</DOCID>
<DOCNO>LN-20021125097</DOCNO>
<DATE>11/25/02</DATE>
<TITLE>
Kličko knokautoval Donalda
</TITLE>
<TEXT>
Ukrajinský boxer Vitalij Kličko knokautoval v 10. kole sobotního zápasu nejtěžší hmotnostní kategorie v Dortmundu Američana Larryho Donalda a získal právo vyzvat britského šampióna Lennoxe Lewise k zápasu o světový titul organizace WBC. Dvaatřicetiletý vítěz připravil soupeři první prohru k.o. v kariéře a zlepšil svou bilanci v profesionálním ringu na 32:1. K zemi poslal Donalda pětkrát, z toho třikrát v jednom kole, což automaticky znamená konec zápasu. Američanovi ostatně už nesloužily nohy...
</TEXT>
</DOC>
<DOC>
<DOCID>LN-20021125098</DOCID>
<DOCNO>LN-20021125098</DOCNO>
<DATE>11/25/02</DATE>
<GEOGRAPHY>BRATISLAVA</GEOGRAPHY>
<TEXT>
Slovenské ceny Zlatý slavík 2002 si v sobotu večer v hlavních kategoriích rozdělily stálice populární hudby - kapela Elán a zpěváci Miro Žbirka a Jana Kirschner. Na pódiu bratislavského domu Istropolis ale zářily i české hvězdy a zlatým hřebem bylo vystoupení Marty Kubišové. Další ročník soutěže, v níž se ceny rozdělují pouze na základě hlasů posluchačů, nepřinesl žádné překvapení, což naznačovala již nominace finálových pětic v jednotlivých kategoriích. Nejvíce hlasů v kategorii hudebních skupin - téměř 28 tisíc - dostal Elán, jehož lídr Jožo Ráž se ode-vzdávání cen nezúčastnil (cenu převzal Vašo Patejdl). Překvapením nebylo ani vítězství Jany Kirschner v kategorii zpěvačka roku - také ona ale na pódiu chyběla. Cenu v mužské kategorii interpretů po dvaceti letech získal Miro Žbirka, který tak dostal dárek ke svým padesátinám. Platinového slavíka za absolutně nejvíce hlasů bez ohledu na kategorii dostal opět Elán, objevem roku se stala zpěvačka Misha a Skokanem roku, tedy tím, jenž postoupil od loňska o nejvíce příček, zpěvák Csino. Soutěž, kterou pořádal produkční dům Forza a agentura Oklamčák, byla letos vskutku česko-slovenská "Radioslavíka" dostala píseň Co bolí, to přebolí interpretů Mira Žbirky a Marthy, jež zazněla letos na slovenských rozhlasových stanicích celkem 2406krát. Kromě vítězů jednotlivých kategorií pak zpívali pouze čeští umělci - Kubišová, Michal David a dívčí trio Black Milk. Vítězové byli spokojeni, pouze Žbirka si povzdechl, že by napříště raději svým fanouškům zpíval živě než z playbacku.
</TEXT>
</DOC>
<DOC>
<DOCID>LN-20021125099</DOCID>
<DOCNO>LN-20021125099</DOCNO>
<DATE>11/25/02</DATE>
<TITLE>
říká sochařka Emilie Benes Brzezinski, která právě vystavuje v pražském Muzeu Kampa
</TITLE>
<TEXT>
Její příjmení spojuje dva pojmy světové politiky dvacátého století. Prezident Edvard Beneš byl jejím prastrýcem, politolog a někdejší poradce prezidenta Cartera Zbigniew Brzezinski je její manžel. Ona sama si však vydobyla uznání v jiné oblasti. Emilie Benes Brzezinski (1932) je výtvarnice s charakteristickým rukopisem. Jejími hlavními nástroji jsou motorová pila a sekera, jimiž vytváří mohutné dřevěné skulptury.
LN: Jste praneteř československého prezidenta, ale v Československu jste nikdy nežila. Je pro vás Česká republika prostě jedna z evropských zemí, nebo k ní přece jen máte zvláštní vztah?
Můj otec pracoval jako novinář a diplomat, takže ač Čech, již za první republiky žil v zahraničí. Já jsem se narodila ve Švýcarsku a záhy jsme se přestěhovali do Anglie. Ale považuji se za stoprocentní Američanku, protože od druhé třídy jsem žila v Americe. Přesto má současná výstava v Muzeu Kampa rozhodně není jen výstava v Praze, je to návrat domů. Zaplnil se ve mně prostor, který byl dlouhou dobu prázdný.
LN: Kdy jste se poprvé podívala do Prahy?
Bylo to během Brežněvovy éry, všechno bylo šedivé a smutné a byla jsem ráda, když jsem zase odjela.
</TEXT>
<HEADING>
LN: Pamatujete se na svého prastrýce, prezidenta Beneše?
</HEADING>
<TEXT>
Můj vztah k Edvardu Benešovi byl prostě vztah dítěte k dospělému příbuznému. Vzpomínám si, že když byl v Británii v exilu, často jsme jej navštěvovali v jeho venkovském domě. Vybavuji si tu krásnou prostornou zahradu.
LN: Kdy jste se rozhodla dát na uměleckou dráhu?
Bylo to ve mně od dětství. Po otci jsem zdědila manuální zručnost, už odmala jsem vyráběla nejrůznější dřevěné figurky, mnohé z nich ještě mám. To byla samozřejmě řemeslná práce, ale už tehdy jsem cítila potěšení z tvorby. Na mém směřování se do jisté míry podílela i má dyslexie. Říká se, že dyslektické děti se často stávají umělci, u mě to rozhodně fungovalo.
LN: Navzdory dyslexii jste vystudovala dějiny umění, bylo to hodně těžké?
To tedy bylo. V té době o dyslexii nikdo moc nevěděl, teprve když jsem dostudovala, začali ji lidé brát vážně. Ale právě díky těm obrovským problémům jsem si vyjasnila, že se chci věnovat umění. Zkoušela jsem studovat na umělecké škole, ale nestačily mi prostředky, tak jsem šla na několik let vyučovat dějiny umění. V sedmdesátých letech jsem se pak začala své tvorbě věnovat naplno.
LN: Promítlo se nějak do vaší kariéry postavení vašeho manžela?
Světy umění a politiky jsou dost vzdálené, a proto se ani naše kariéry nijak významně neprostupovaly. Nicméně si samozřejmě pomáháme. Manžel mi často říká svůj názor na to, co vytvářím. Zastupuje pro mě názor široké veřejnosti. Já jsem zase pomáhala připravit k vydání rukopisy všech jeho knih. Také vlastně reprezentuji veřejnost - čemu neporozumím, tomu nebude rozumět ani většina čtenářů. Funguje mezi námi velice pěkná a užitečná spolupráce. Vzájemně se povzbuzujeme.
LN: Jsou-li světy umění a politiky tak vzdálené, jak to, že jste se se Zbigniewem Brzezinským vůbec potkali?
To bylo ještě za studentských let. Nebylo na tom vůbec nic zvláštního, oba jsme byli na univerzitě v Massachusetts. Prostě jsme na sebe natrefili.
LN: Nemusela jste někdy potlačit své ambice a být především manželkou?
Někdy se stane, že se člověk musí vzdát ambicí a přizpůsobit se partnerovi. V mém případě to tak nebylo, vždycky jsem se nějakým způsobem věnovala umění. Samozřejmě že když má člověk děti, věnuje se především jim, má méně času. Ale od chvíle, kdy děti dostudovaly, jsem se mohla opravdu naplno věnovat tomu, k čemu jsem tíhla.
LN: Proč jste si jako nástroje vybrala právě motorovou pilu a sekeru?
Lidi to často překvapuje, ale motorová pila přece není zase tak strašlivý nástroj. Leckdo s ní má problémy prostě proto, že neví, jak se o ni starat a jak ji používat. Když máte v pořádku motor a pila je dobře nabroušená, pak nedá žádnou velkou námahu s ní řezat. Naopak, pila za vás udělá spoustu práce. Totéž platí o sekeře - dá se používat, aniž by člověk vynaložil nadbytečně mnoho síly. Já ty nástroje používám prostě proto, že se hodí pro to, co dělám.
</TEXT>
<HEADING>
LN: Jak vypadá váš ateliér?
</HEADING>
<TEXT>
Je přímo v mém domě ve Virginii, což je nesmírně výhodné. Pozemek je dost velký na to, aby mi tam mohla nákladní auta čas od času složit neopracované dřevo. Já si je pak pomocí zvláštního jeřábu přesouvám do ateliéru. Všechno je vybudováno speciálně pro práci s velkými kmeny.
</TEXT>
<HEADING>
LN: Čím vás přitahují právě takhle velké skulptury?
</HEADING>
<TEXT>
Dělám, oč si dřevo řekne. Mé objekty jsou takové, jaké najdu dřevo. Většinou jsou to velké vertikální kusy, jejichž síla je v jejich rozměrech a v jejich stáří. Čím je dřevo starší, tím je zajímavější - je do něj vloženo více historie, událostí, přestálých katastrof. Nejintenzivněji tvořím ve chvíli, kdy si vybírám materiál. Když s ním poté pracuji, snažím se respektovat jeho vlastnosti. Zachovávám dutiny, suky, ztrouchnivělá místa i stopy lidské činnosti, třeba hřebíky. Chci také, aby na výsledku byly vidět mé zásahy, záseky sekerou nebo stopy pily.
LN: Na pražské výstavě se váš Les z opracovaných kmenů pojí s fotografiemi z Ground Zero v New Yorku a se snímky z českých povodní. Nebojíte se takového spojení?
Nejprve jsem se zalekla, přišlo mi, že bych zviditelňovala své výtvory pomocí neštěstí jiných lidí. Ale pak jsem si uvědomila, že New York a povodně jsou součástí i mé zkušenosti, přestože nepatřím k bezprostředním obětem.
LN: Ve čtvrtek jste se zúčastnila slavnostního večera na Pražském hradě pro účastníky summuitu NATO. Jak se vám líbil kulturní program?
Byla jsem při něm opravdu hrdá na svůj český původ. Snad jen v hudební znělce bylo zkombinováno příliš mnoho věcí dohromady, ale balet Jiřího Kyliána byl skvělý. Vtipné představení o lidském stárnutí a běhu času, plné typicky českého smyslu pro absurditu.
LN: Co říkáte na neonové srdce na Pražském hradě?
Je dokonalé! Srdíčko za podpisem odpovídá mému způsobu uvažování. Moc se mi to líbí.
</TEXT>
</DOC>
<DOC>
<DOCID>LN-20021125100</DOCID>
<DOCNO>LN-20021125100</DOCNO>
<DATE>11/25/02</DATE>
<TITLE>
V březnu 2003 bude v Praze otevřeno kino využívající technologii IMAX, která divákům umožňuje prostorové vnímání filmů.
</TITLE>
<GEOGRAPHY>PRAHA</GEOGRAPHY>
<TEXT>
Jedinečný zážitek, omračující zkušenost nesrovnatelnou s návštěvou běžného kina, slibují zástupci společnosti IT International Theatres, kteří v CinemaCity v nákupním centru Palác Flora budou provozovat kino IMAX. Na gigantické plátno o rozměrech 20x25 metrů se tu budou promítat snímky nejmodernější 3D technologií. Díky polarizovanému promítacímu zařízení a speciálním brýlím bude možno vnímat obraz prostorově a velmi sugestivně.
</TEXT>
<HEADING>
Cesta vesmírem na vlastní kůži
</HEADING>
<TEXT>
Odlišná je nejen technologie promítání, ale speciální jsou i snímky, které bude kino nabízet. Zatím tu nebude možné vidět trojrozměrně filmy z běžné distribuce. Projekce se zaměřují na speciálně natočené populárně-naučné tituly. Diváci tak budou moci "na vlastní kůži prožít" výstup na Mount Everest, plavat se žraloky v moři, procházet se vesmírem, putovat lidským tělem nebo prožít dobrodružství s rodinou slonů. Každý film by měl poskytnout doslova hmatatelný zážitek. Maximální délka promítaného snímku je zatím 60 minut. Archiv IMAX zahrnuje v současné době přes 200 snímků, z nichž některé mají na svém kontě oscarové nominace. Letos se ale začalo také s přepisováním hraných hollywoodských filmů do formátu IMAX, nabídka mimořádných zážitků se tak značně rozšiřuje. Sály s touto technickou vymožeností najdeme zatím ve třiceti zemích světa. Pražské kino bude jedním ze tří v zemích střední a východní Evropy. Trojrozměrné filmy si tak budeme moci užít dřív než například Italové, Portugalci nebo Řekové. Za vstupenku na mimořádný zážitek bychom neměli zaplatit více než za lístek do běžného kina.
Odlišná je nejen technologie promítání, ale speciální jsou i snímky, které bude kino nabízet. Zatím tu nebude možné vidět trojrozměrně filmy z běžné distribuce. Projekce se zaměřují na speciálně natočené populárně-naučné tituly. Diváci tak budou moci "na vlastní kůži prožít" výstup na Mount Everest, plavat se žraloky v moři, procházet se vesmírem, putovat lidským tělem nebo prožít dobrodružství s rodinou slonů. Každý film by měl poskytnout doslova hmatatelný zážitek. Maximální délka promítaného snímku je zatím 60 minut. Archiv IMAX zahrnuje v současné době přes 200 snímků, z nichž některé mají na svém kontě oscarové nominace. Letos se ale začalo také s přepisováním hraných hollywoodských filmů do formátu IMAX, nabídka mimořádných zážitků se tak značně rozšiřuje. Sály s touto technickou vymožeností najdeme zatím ve třiceti zemích světa. Pražské kino bude jedním ze tří v zemích střední a východní Evropy. Trojrozměrné filmy si tak budeme moci užít dřív než například Italové, Portugalci nebo Řekové. Za vstupenku na mimořádný zážitek bychom neměli zaplatit více než za lístek do běžného kina.
</TEXT>
</DOC>
<DOC>
<DOCID>LN-20021125101</DOCID>
<DOCNO>LN-20021125101</DOCNO>
<DATE>11/25/02</DATE>
<TITLE>
Tanečníci Nederlands Dans Theater III se předvedli na Vinohradech v choreografiích Jiřího Kyliána
</TITLE>
<HEADING>
BALET
</HEADING>
<TEXT>
To, co tančili ve čtvrtek pro hosty summitu NATO, zopakovali nizozemští umělci v následujících dvou dnech pro "nesummitové" publikum. Přidali ještě dva kusy, z nichž When time takes time je čerstvou novinkou.
"Někomu, kdo tu již není" je věnována choreografie Away a lone. Na scéně stojí tři tanečníci v černém - otevírají ústa, jako by chtěli křičet, volat někoho nepřítomného. Zároveň sledujeme detaily jejich tváří na plátně. Zprvu pomalé pohybové pasáže nabírají svižnější tempo. Tanečníci převlečeni do barevných triček (jako by si hráli na schovávanou) náhle mizí ze scény, vstupují do filmové projekce a vystupují z ní, jsou snímáni z různých úhlů. A tak občas zůstávají "zavěšeni" v prostoru bez zemské přitažlivosti. A way a lone je originálním gejzírem nápadů a humoru. V závěru sedí tanečníci na kraji scény, těsně před diváky a znakovou řečí hluchoněmých "recitují" každý svou báseň.
</TEXT>
<HEADING>
Nemůžeme dělat zázraky
</HEADING>
<TEXT>
Inspirací dalšího baletu byl společný zážitek Jiřího Kyliána a Sabine Kupferbergové, když na zahradě naslouchali dítěti, které se pokoušelo zahrát Beethovenovu Měsíční sonátu. "Výsledek byl velmi úctyhodnou směsicí velkého přání docílit něčeho, co bylo mimo dosah dítěte." When time takes time je metaforou o marné snaze překročit stín vlastních možností a přání. Černý závěs vyjíždí a přesně ohraničuje pruh lehké bílé látky, za ní stojí žena (Kupferbergová) dotýkající se jí důrazně prstem. Tanečnice si hraje s látkou, schovává se do ní, mačká ji - ve stejných dimenzích se pohybuje i její partner. Poté tančí svůj duet - oděni v černém na bílém pozadí - jako zajatci sebe samých a jeden druhého. I gesta, kterými muž chce ženě pomoci, ji někdy zraňují; chce se mu vyvléci, aby vzápětí hledala útěchu v jeho náručí. Neuvěřitelně křehké a dojemné, některé momenty až vhání slzy do očí.
</TEXT>
<HEADING>
Vážná "chapliniáda"
</HEADING>
<TEXT>
Jednoduchá pohybová struktura zasazená do černobílé scény vytváří neuvěřitelně působivou divadelně-taneční kompozici, prostoupenou zkušenostmi interpretů, kteří dobře vědí, o čem tu je řeč... (a šeptají "nemohu růst, nemohu dělat zázrak, mohu si jen hrát..."). Oslava narozenin jako groteska - toho, co prožíváme, prožili jsme a co nás vlastně čeká - to je Kyliánovo Birth-Day (právě tomuto kusu aplaudovali ve čtvrtek ve Španělském sále hosté summitu NATO). Pět interpretů v bílých parukách a rokokových kostýmech zasedá za stůl a slaví narozeniny. Bláznivé, komické a smích budící - takové jsou nejenom narozeninové oslavy, ale i mnohá naše konání. Ta neustálá snaha o vytvoření něčeho smysluplného, doprovázená tolika pochybnostmi a zmatky - jako naše lásky, touhy, tvoření a stvoření. Seriózně vyhlížející účastníci oslavy odcházejí ze scény, abychom je mohli sledovat na plátně za nimi. Jejich pohyb na filmu je záměrně zachycen zrychleně jako v Chaplinových groteskách. Řádí tu v peří, bojují jako rytíři, pečou dort a hlavně rozechvívají naše bránice. Jsou zkrátka úžasní klauni. Probleskují i vzpomínky na dětství, mládí a strach před pohledem do zrcadla, které občas nemilosrdně odhaluje vrásky. Jako hudební doprovod si Kylián vybral hudbu Mozarta, který "pochopil život v celém jeho bohatství, fantazii, klaunství a šílenství". Tanečníci NDT III mají své příběhy vepsané ve tváři a v paměti svého těla. Choreografie pro ně vytvořené zúročují tuto nesmazatelnou zkušenost a schopnost prožitku toho, čím v životě procházíme. Jejich představení je vskutku ojedinělým uměleckým zážitkem - svátkem, na který se nezapomíná.
A way a lone
</TEXT>
</DOC>
<DOC>
<DOCID>LN-20021125102</DOCID>
<DOCNO>LN-20021125102</DOCNO>
<DATE>11/25/02</DATE>
<GEOGRAPHY>BRUSEL</GEOGRAPHY>
<TEXT>
Během měsíce mají dědicové Georgese Remiho, známého jako Hergé, podepsat s americkým producentem a režisérem Stevenem Spielbergem smlouvu o poskytnutí exkluzivních práv na natočení tří filmů. Všechny budou o Tintinovi, světoznámém hrdinovi Hergého obrázkových seriálů. O práva na zfilmování Tintina měli v poslední době zájem Francouzi Claude Berri, Alain Berberian či režisér Amélie z Montmartru Jean-Pierre Jeunet. Spielberg byl ale údajně s Hergého vdovou a jejím manželem Nickem Rodwellem v kontaktu už dvacet let. Spielberg natočí tři snímky; zatím není ještě jasné, zda bude jejich režisérem, nebo jen producentem. O hercích se zatím nehovoří ani náznakem. Není rovněž jasné, zda si americký filmař vybere tři klasické Tintinovy příběhy, nebo zda spojí prvky z několika z nich. Ví se naopak, že první snímek by měl dorazit do kin za tři až čtyři roky. Podle Rodwella se budou "tintinovky" trochu podobat filmům o Indiana Jonesovi, které se ostatně Hergého dílem již trochu inspirovaly. Listu La Libre Belgique řekl, že Spielberg je podle něj nejlépe schopen převést do filmu obtížně uchopitelnou atmosféru Tintinových příběhů, které se pohybují na pomezí dobrodružství a karikatury. Sám Hergé se velmi obával, aby filmová podoba jeho příběhů nesklouzla do jednoho nebo druhého extrému. Jen velmi nerad dával souhlas i ke zpracování ve formě kreslených filmů.
</TEXT>
</DOC>
<DOC>
<DOCID>LN-20021125103</DOCID>
<DOCNO>LN-20021125103</DOCNO>
<DATE>11/25/02</DATE>
<TITLE>
Prestižní koncert na podporu obnovy korunovačního dómu Karla Velikého se v německých Cáchách konal již po šestnácté. Na známé benefiční akci tentokrát vystoupil český interpret - pražský komorní orchestr Berg.
</TITLE>
<TEXT>
CÁCHY (od spolupracovníka LN v Německu) - Ne náhodou se letošní dramaturgie soustředila na českou hudbu a české interpretační umění - příčinou bylo tisící výročí úmrtí zde pochovaného císaře Oty III. Ten se zapsal do našich dějin především jako osobní přítel svatého Vojtěcha. Komorní orchestr Berg vznikl v roce 1995 jako sdružení mladých talentovaných hudebníků, převážně studentů AMU, kteří se vedle orchestrální hry aktivně věnují činnosti sólové i komorní. Pod vedením dirigenta Petra Vrábela se orchestr profiloval jako skvělý interpret současné tvorby, inicioval vznik mnoha opusů žijících skladatelů - etablovaných i začínajících.
</TEXT>
<HEADING>
Zazněla hudba starých českých mistrů
</HEADING>
<TEXT>
Cášský program byl pro orchestr netypický v tom smyslu, že mu dominovala hudba starých českých mistrů: Jana Dismase Zelenky, Jiřího Ignáce Linka a Jana Křtitele Nerudy. Na přání pořadatelů byla do programu zařazena Serenáda pro smyčcový orchestr E dur Antonína Dvořáka, pražským hudebníkům se naopak podařilo prosadit Sukovu Meditaci na svatováclavský chorál. Tato skladba koncert otevřela a orchestr se v ní představil výborným, plně koncentrovaným výkonem. Následovaly dvě koncertantní skladby: Linkův Koncert pro varhany a orchestr a Nerudův Koncert pro trubku a orchestr Es dur. První opus - po kompoziční stránce spíše konvenčnější - dal vyniknout suverénnímu výkonu varhanice Evy Bublové. Vyvrcholením večera se stalo Zelenkovo Miserere c moll, ve kterém se k účinkujícím přidal skvěle připravený poloprofesionální Cášský komorní sbor. Peter Vrábel dovedl svůj orchestr k autentické barokní gestice a hluboké afektové angažovanosti. Sopránový part v Gloria přednesla Tereza Mátlová a prokázala, že cit a vokální vybavení pro starou hudbu jsou do budoucna její devízou. Prestiž koncertu podtrhovala nejen prostora staroslavného karolinského dómu, jenž byl svědkem korunovací čtyř českých králů na římské císaře, ale i doprovodné oficiality: přijetí orchestru na cášské radnici a pozvání mecenáše dómských benefičních koncertů Michaela Wirtze.
Cášský program byl pro orchestr netypický v tom smyslu, že mu dominovala hudba starých českých mistrů: Jana Dismase Zelenky, Jiřího Ignáce Linka a Jana Křtitele Nerudy. Na přání pořadatelů byla do programu zařazena Serenáda pro smyčcový orchestr E dur Antonína Dvořáka, pražským hudebníkům se naopak podařilo prosadit Sukovu Meditaci na svatováclavský chorál. Tato skladba koncert otevřela a orchestr se v ní představil výborným, plně koncentrovaným výkonem. Následovaly dvě koncertantní skladby: Linkův Koncert pro varhany a orchestr a Nerudův Koncert pro trubku a orchestr Es dur. První opus - po kompoziční stránce spíše konvenčnější - dal vyniknout suverénnímu výkonu varhanice Evy Bublové. Vyvrcholením večera se stalo Zelenkovo Miserere c moll, ve kterém se k účinkujícím přidal skvěle připravený poloprofesionální Cášský komorní sbor. Peter Vrábel dovedl svůj orchestr k autentické barokní gestice a hluboké afektové angažovanosti. Sopránový part v Gloria přednesla Tereza Mátlová a prokázala, že cit a vokální vybavení pro starou hudbu jsou do budoucna její devízou. Prestiž koncertu podtrhovala nejen prostora staroslavného karolinského dómu, jenž byl svědkem korunovací čtyř českých králů na římské císaře, ale i doprovodné oficiality: přijetí orchestru na cášské radnici a pozvání mecenáše dómských benefičních koncertů Michaela Wirtze.
</TEXT>
</DOC>
<DOC>
<DOCID>LN-20021125104</DOCID>
<DOCNO>LN-20021125104</DOCNO>
<DATE>11/25/02</DATE>
<TEXT>
SANTIAGO DE CHILE - Ve věku 91 let zemřel v sobotu v Itálii chilský malíř Roberto Matta, který býval označován za "posledního ze surrealistů". Oznámila to včera jeho rodina v Santiagu de Chile. Chilský prezident Ricardo Lagos vyhlásil třídenní národní smutek. V Robertu Mattovi odchází poslední velikán malířství 20. století, uvedl chilský prezident o umělci, který zemřel v Civitavecchii u Říma. Roberto Matta nejprve vystudoval architekturu v Chile a v roce 1934 se přestěhoval do Paříže, kde byl žákem světově proslulého architekta Le Corbusiera. Koncem 30. let se připojil k surrealistickému hnutí poté, co se díky Federiku Garcíovi Lorkovi a Salvadoru Dalímu seznámil s hlavní postavou skupiny, Andrém Bretonem. Druhou světovou válku strávil v New Yorku a poté se definitivně usadil v Evropě. Do rodného Chile se Matta, který sám sebe označoval za světoobčana, vrátil jen třikrát. V 50. letech tam otevíral svou výstavu a jindy maloval fresku na univerzitě v Santiagu de Chile. Na jaře roku 1973 namaloval dvě fresky v dělnických čtvrtích chilského hlavního města. Ty však byly zničeny při převratu v září téhož roku. V době Pinochetovy vlády umělec přerušil se svou vlastí kontakty. Mattova technika zcela volných tahů štětce bez racionální kontroly inspirovala mimojiné také známého amerického výtvarníka Jacksona Pollocka. V roce 2000 se v Santiagu de Chile konala veliká retrospektiva malířova díla, kde Mattu zastupovala jeho italská manželka.
</TEXT>
</DOC>
<DOC>
<DOCID>LN-20021125105</DOCID>
<DOCNO>LN-20021125105</DOCNO>
<DATE>11/25/02</DATE>
<TITLE>
říká o slavném seriálu z doby normalizace generální ředitel České televize Jiří Balvín
</TITLE>
<TEXT>
Normalizační seriály se brzy objeví také na obrazovce veřejnoprávní televize. Česká televize uvažuje o vysílání Synů a dcer Jakuba Skláře.
</TEXT>
<HEADING>
LN: Vzpamatoval jste se už z pondělního odvolávání?
</HEADING>
<TEXT>
Jsem zvyklý na různé tlaky, takže se vzpamatovávám velmi rychle. Se mnou to většinou zacvičí ještě před tím, než se rozhoduje.
LN: Ztratil jste podporu devíti ze čtrnácti radních. Přesto říkáte, že vaše pozice je silná.
Nedá se říci, že jsem ztratil podporu. Nevím, pod jakým tlakem byli někteří radní, zda nepodlehli davové hysterii.
LN: Česká televize zaplatila dva miliony korun za projekt restrukturalizace od firmy KMPG. Co vám auditor doporučil?
Shodli jsme se v tom, že jsme vykročili správnou cestou, když jsme se začali věnovat outsorcingu (zajištění části provozu jinou, externí firmou, pozn. red.) a zcentralizování finančních toků. Doporučili nám další kroky, například vytvoření funkce obchodního ředitele.
</TEXT>
<HEADING>
LN: Vypíšete na ni konkurs?
</HEADING>
<TEXT>
S největší pravděpodobností, i když výběr může proběhnout i přímým oslovením. Dobrých obchodních ředitelů je málo, a bohužel, ti nejlepší se už pohybují v nejvýznamnějších firmách.
LN: Je součástí projektu KMPG i návrh na plošné propouštění?
KMPG nám doporučila udělat v každém oddělení vnitřní audit, na jehož základě rozhodneme o případném snižování stavů.
LN: To ale říkáte už dva roky.
No... Letos na jaře jsme například propustili několik desítek řidičů. I při více naježděných kilometrech jsme významně ušetřili.
LN: Kdy rozhodnete o ostatních?
Rozhodujeme postupně, podobně jako v případě řidičů, i když to bylo bohužel s tříměsíčním zpožděním kvůli neustálým stížnostem odborů.
LN: Jaký efekt přinese uvedení projektu KMPG do praxe? Kolik televize ušetří?
</TEXT>
<HEADING>
Přibližně 100 až 150 milionů.
</HEADING>
<TEXT>
LN: ČT se v poslední letech nechala strhnout komerčními stanicemi a vysílá více masovější zábavy, často na úkor kvality. Souhlasíte?
Ne, nesouhlasím. Myslím si, že zábava našeho typu, ať už jde o Manéž Bolka Polívky, Na kus řeči, nebo Banánové rybičky, je na úrovni.
LN: Velký comeback zažívají normalizační seriály. Prima slaví nevídaný úspěch se Ženou za pultem, s podobným seriálem prý počítá také ČT.
Ano, o vysílání některých starších seriálů uvažujeme.
LN: Údajně má jít o seriál Synové a dcery Jakuba Skláře nebo Nejmladší z rodu Hamrů.
Jakuba Skláře považuji za nejméně zatížený seriál z minulosti.
</TEXT>
<HEADING>
LN: Čili ho budete vysílat?
</HEADING>
<TEXT>
Zvažujeme, zda ve vysílacím schématu vytvoříme nějaké retro okénko. Musím se přiznat, že jsem sledoval asi dva díly Ženy za pultem, a nezdá se mi, že by to byl z dramaturgického hlediska špatný seriál. Samozřejmě hlavní postava je zprofanovaná.
LN: Mám tomu rozumět tak, že kdyby v Ženě za pultem nehrála Jiřina Švorcová, vysílala by ji ČT?
Tehdy to byla konkrétní zakázka pro Jiřinu Švorcovou, takže je zbytečné se o tom bavit. Ano, možná máte pravdu, kdyby hrála hlavní roli nějaká jiná herečka, asi bychom měli snadnější volbu.
LN: Jedná s vámi Prima o koupi dalšího normalizačního seriálu?
Prima pravidelně zasílá dopisy se žádostí o koupi seriálů. Pokud je nemáme zařazeny do vysílání a neplánujeme jejich uvedení, tak s nimi samozřejmě jednáme. V současné době ale ne.
LN: Od Nového roku zmizí z obrazovky pořad Artóza. Proč?
Objevil se nový pořad, který zvítězil ve vnitrotelevizní debatě mezi dramaturgií, ředitelstvím programu a centrem publicistiky a dokumentaristiky. To je docela normální postup, stejným způsobem končí také pořad Taxi, prosím.
LN: Taxi, prosím nebude mít pokračování?
Ne.
LN: Proč?
Už dopředu jsme se dohodli na konkrétním počtu dílů, které vznikly, a v současné době je vysíláme.
LN: Ale při uvádění tohoto pořadu ČT tvrdila, že podle úspěchu první série rozhodne o natáčení dalších dílů. Reagujete tím na stížnosti, které se objevily?
Ne. Centrum zábavy mezitím přišlo s návrhem jiného pořadu, který se pracovně přirovnává k tomuto formátu.
LN: Dáte si v něm větší pozor?
Zatím všechno, co se kolem Taxi, prosím šetří, je v naprostém pořádku.
</TEXT>
</DOC>
<DOC>
<DOCID>LN-20021125106</DOCID>
<DOCNO>LN-20021125106</DOCNO>
<DATE>11/25/02</DATE>
<TITLE>
Silvestr 2002: Česká televize bude parodovat Milionáře a Nejslabší, máte padáka!
</TITLE>
<TEXT>
Žádné velké překvapení nečeká na televizní diváky o vánočních svátcích. Televize opět sáhly do archivů.
PRAHA: Zábavný pořad s Halinou Pawlowskou odvysílá na Štědrý večer televize Nova. Ačkoli stanice veškeré informace o chystané show úzkostlivě tají, Lidovým novinám se podařilo zjistit, že pořad Díky za fíky chce nasadit do vysílání v úterý 24. prosince deset minut před devátou hodinou večer, hned po české pohádce Pyšná princezna. Padesátiminutová show s podtitulem "Zabité vánoční večery Haliny Pawlowské" poněkud připomíná pořad Banánové rybičky, který Pawlowská připravuje už několik let pro brněnské studio České televize. Jenom hostů v něm bude více: spisovatelka si pozve herečky a herce Jiřinu Bohdalovou, Terezu Brodskou, Barboru Hrzánovou, Milana Lasicu, Miroslava Vladyku a hudebníky Hanu a Petra Ulrichovy.
</TEXT>
<HEADING>
Vedou české filmy a pohádky
</HEADING>
<TEXT>
"Věděli jsme, že chystají nějakou show, ale netušili jsme, že to bude s Pawlowskou," řekl LN jeden ze zaměstanců České televize. "To mě překvapuje. Nevěděl jsem o tom," reagoval generální ředitel ČT Jiří Balvín. Mluvčí Novy Martin Chalupský nechce připravovaný pořad nijak komentovat. "Prezentaci vánočního programu jsme naplánovali na první dny prosince. Zatím si ponecháváme v rukávu ještě několik překvapení," řekl LN. Pawlowská je pro Novu jediným opravdovým vánočním trumfem. "Pokračujeme v tradici, a proto připravujeme Vánoce ve znamení českých filmů. Na prosinec jsme zařadili do programu téměř 130 filmových titulů," přiblížil Chalupský. Většinou jde o dobře známé pohádky. Na Štědrý den Nova například odvysílá Z pekla štěstí, Prince a Večernici, Tři oříšky pro Popelku či Pyšnou princeznu. Ve štědrodenním programu se objeví také filmy S tebou mě baví svět a Vesničko má středisková. Převážně české budou Vánoce také na Primě. O Štědrém dnu se na této televizi objeví pohádky Dařbuján a Pandrhola a Byl jednou jeden král, vánoční speciály Prima jízdy a Minishow a Vánoce Herculea Poirota. Romantickým filmem Madisonské mosty bude Prima krátce po desáté hodině večer konkurovat Nově, která proti ní nasadí americký snímek Svatba mého nejlepšího přítele. Ještě později večer Prima odvysílá český filmový hit Starci na chmelu. Originálnější program připravuje pouze Česká televize. Na prvním programu se kromě repríz známých českých pohádek objeví premiérová Hodina zpěvu se Zdeňkem Svěrákem a Jaroslavem Uhlířem, romantický pohádkový příběh Královský slib či vánoční setkání dětí Na vlastních nohou, kterým bude provázet Marek Eben. Hlavním štědrovečerním pořadem na ČT 1 bude záznam vánočního koncertu Ondřeje Havelky a jeho skupiny Melody Makers z pražské Lucerny. Druhý program chystá vánoční koncerty a dokumenty.
</TEXT>
<HEADING>
Mrazík bude na Nově
</HEADING>
<TEXT>
Poněkud slabší než v uplynulých letech bude letošní silvestr na Nově. Televize se rozhodla netočit další mnohahodinovou show a nahradí ji sestřihem nejlepších scének z předchozích ročníků. "Nepůjde jen o sestřihy, jak se opakovaně objevilo v médiích, mezi jednotlivé příspěvky jsme dotočili řadu meziscének, řekl Chalupský. Novácký silvestr letos poprvé nebude moderovat bavič Petr Novotný, ale dvojice Zuzana Bubílková a Miloslav Šimek, známá z pořadu Politické harašení. Poslední den v roce Nova odvysílá také ruskou pohádku Mrazík.
</TEXT>
<HEADING>
Prima oslaví Silvestr o den dřív
</HEADING>
<TEXT>
Prima oslaví silvestra tradičně o den dříve, již 30. prosince. V jejím případě nepůjde o jednu velkou show, ale o několik mimořádných vydání pravidelných zábavných pořadů: Mňam prima vařečky, Sauny nebo talk show Nikdo není dokonalý. Ve speciálním hodinovém Carushow si zazpívá celá Prima, před půlnocí se v programu objeví talk show Trníčko Báry Štěpánové. Nejnákladnější oslavy příchodu nového roku připravuje Česká televize. Tříhodinové pásmo humorných scének a písniček na ČT 1 bude začínat ve 21 hodin a zahájí ho moderátor pořadu Jsou hvězdy, které nehasnou Vladimír Hron se skupinou UNO. Společně s ním bude pořadem provázet herečka Jiřina Bohdalová a během večera se na obrazovce objeví také Halina Pawlowská se speciálním vydáním Banánových rybiček. Česká televize si během silvestra několikrát "rýpne" do konkurenční Novy. Oldřich Kaiser a Jiří Lábus sehrají parodii soutěže Nejslabší, máte padáka! a Zdeněk Izer vystoupí ve scénce Já chci být milionářem. Druhý program ČT ovládne nejdelší hudební Trans fúze v přímém přenosu Anděl INN smoderátorem Nocí s Andělem Pavlem Andělem.
Prima oslaví silvestra tradičně o den dříve, již 30. prosince. V jejím případě nepůjde o jednu velkou show, ale o několik mimořádných vydání pravidelných zábavných pořadů: Mňam prima vařečky, Sauny nebo talk show Nikdo není dokonalý. Ve speciálním hodinovém Carushow si zazpívá celá Prima, před půlnocí se v programu objeví talk show Trníčko Báry Štěpánové. Nejnákladnější oslavy příchodu nového roku připravuje Česká televize. Tříhodinové pásmo humorných scének a písniček na ČT 1 bude začínat ve 21 hodin a zahájí ho moderátor pořadu Jsou hvězdy, které nehasnou Vladimír Hron se skupinou UNO. Společně s ním bude pořadem provázet herečka Jiřina Bohdalová a během večera se na obrazovce objeví také Halina Pawlowská se speciálním vydáním Banánových rybiček. Česká televize si během silvestra několikrát "rýpne" do konkurenční Novy. Oldřich Kaiser a Jiří Lábus sehrají parodii soutěže Nejslabší, máte padáka! a Zdeněk Izer vystoupí ve scénce Já chci být milionářem. Druhý program ČT ovládne nejdelší hudební Trans fúze v přímém přenosu Anděl INN smoderátorem Nocí s Andělem Pavlem Andělem.
</TEXT>
</DOC>
<DOC>
<DOCID>LN-20021125107</DOCID>
<DOCNO>LN-20021125107</DOCNO>
<DATE>11/25/02</DATE>
<GEOGRAPHY>BRNO</GEOGRAPHY>
<TEXT>
Členové brněnské městské organizace ČSSD se v sobotu museli znovu zaregistrovat. Strana tak reagovala na zjištění dozorčího výboru, že v brněnské ČSSD bylo zapsáno na 70 jmen neexistujících členů. Počet členů spoluurčuje vliv místní organizace na stranickou politiku. Očista však neskončí novou registrací, řekl Václav Grulich z jihomoravské ČSSD. "Pracovní komise zkoumá také způsob přijímaní nových členů či placení členských příspěvků, protože jsme tam zjistili vážné porušování stanov," uvedl. Ti, kteří v sobotu nemohli přijít, budou mít možnost se zaregistrovat ještě tento týden na sekretariátu strany. Na 21. prosince je naplánována nominační konference, kde se bude vybírat vedení nově ustavené městské organizace.
</TEXT>
</DOC>
<DOC>
<DOCID>LN-20021125108</DOCID>
<DOCNO>LN-20021125108</DOCNO>
<DATE>11/25/02</DATE>
<GEOGRAPHY>BRNO</GEOGRAPHY>
<TEXT>
Moravskou demokratickou stranu (MDS) povede opět Ivan Dřímal, místopředsedou bude opět Milan Trnka. Shodli se na tom účastníci víkendového zemského sněmu strany. MDS řadí mezi své priority pro další činnost rozšíření členské základny, řekl Dřímal. Neparlamentní strana získala ve volbách do obecních zastupitelstev na Moravě a v Jihočeském a Pardubickém kraji celkem 105 mandátů. To je srovnatelné s výsledky v roce 1998. Získala také dvanáct míst starostů. Strana bude usilovat o získání plného členství ve frakci Evropského parlamentu Evropská svobodná aliance - Demokratická strana národů Evropy. Nyní má statut pozorovatele. Nevzdává se ani snahy prosadit federativní uspořádání státu.
</TEXT>
</DOC>
<DOC>
<DOCID>LN-20021125109</DOCID>
<DOCNO>LN-20021125109</DOCNO>
<DATE>11/25/02</DATE>
<TEXT>
ÚSTÍ NAD LABEM - Nový primátor Ústí nad Labem Petr Gandalovič stáhl žalobu, kterou proti ekologickému sdružení Přátelé přírody za město podal jeho předchůdce a nynější poslanec Miroslav Pátek (oba ODS). Město podalo žalobu na ekology kvůli tomu, že v loňském roce zveřejnili údajně nepravdivé informace o souhlasu města s výstavbou hliníkárny v obvodu Neštěmice, a poškodili tak dobré jméno města. Gandalovič řekl, že se jako nový primátor rozhodl ekologům udělit amnestii. "Je to gesto radnice, nic víc, nic míň," řekl. Podle šéfa ekologů Mariana Páleníka měl začít žalobu projednávat krajský soud v pátek. "Jednání trvalo pouhých deset minut, kdy byl přečten dopis primátora. Tím skončilo jak jednání, tak celá soudní pře," řekl. Dodal, že Gandalovičův dopis byl soudu doručen až ve čtvrtek, tedy den před jednáním. Sdružení v listu Alternativy pro sever uvedlo, že město s výstavbou souhlasilo. Navíc se v listu objevilo, že bývalý náměstek primátora Václav Pucherna ze Strany zelených přesvědčoval komisi rady pro životní prostředí o výhodnosti hliníkárny. Podle mluvčího města Milana Knotka ale ani jedna informace nebyla pravdivá.
</TEXT>
</DOC>
<DOC>
<DOCID>LN-20021125110</DOCID>
<DOCNO>LN-20021125110</DOCNO>
<DATE>11/25/02</DATE>
<TEXT>
KARLOVY VARY - Tisíce pašovaných cigaret a pirátsky nahraných kompaktních a video nosičů zajistila cizinecká policie při kontrole vietnamské ubytovny v Přimdě na Tachovsku. Sklady policisté objevili, když kontrolovali osobní doklady třinácti cizinců. Cizinci jim poté zboží dobrovolně vydali, informoval mluvčí západočeské policie Petr Kovář. Policisté zabavili celkem 1300 kartonů nekolkovaných cigaret a asi 15 tisíc disků s hudebními a video nahrávkami. Podle Mezinárodní asociace fonografického průmyslu činí hodnota jednoho CD zhruba 300 korun. Pouze na pirátských nahrávkách tak způsobili autorům škodu za 4,5 milionu korun. Policie pachatele vyšetřuje. Výše škod, které vznikly nelegálními nahrávkami, je letos rekordní. Do konce září překonala statistiku za celý loňský rok, řekl ředitel asociace Karel Kučera. Pouze škody u zajištěných nosičů za letošních devět měsíců přesáhly 678 milionů korun. Za loňský rok to bylo téměř 420 milionů a v roce 2000 kolem 559 milionů korun.
</TEXT>
</DOC>
<DOC>
<DOCID>LN-20021125111</DOCID>
<DOCNO>LN-20021125111</DOCNO>
<DATE>11/25/02</DATE>
<TEXT>
KARLOVY VARY - O cennosti a peníze v celkové hodnotě 50 tisíc korun okradli v pátek ve Střížově na Chebsku tři neznámí pachatelé sedmačtyřicetiletého turistu z Německa. Přepadli ho, když zastavil na parkovišti a šel vyvenčit svého psa, uvedl mluvčí západočeské policie Petr Kovář. Muži k cizinci přiběhli znenadání, jakmile poodešel od svého BMW. "Jeden z nich jej napadl gumovou tyčí, paralyzoval ho úderem do hlavy a společně se svými komplici jej prohledali. Napadený naštěstí vyvázl bez zranění," uvedl mluvčí. Pachatelé oběti ukradli mobilní telefon, osobní doklady a peněženku. V té měl osm tisíc korun a 400 eur (asi 12 tisíc korun). Policie po mužích pátrá.
</TEXT>
</DOC>
<DOC>
<DOCID>LN-20021125112</DOCID>
<DOCNO>LN-20021125112</DOCNO>
<DATE>11/25/02</DATE>
<GEOGRAPHY>OSTRAVA</GEOGRAPHY>
<TEXT>
Komunální volby se zatím nebudou opakovat v žádném městě či obci Moravskoslezského a Olomouckého kraje. Strany a obyvatelé podali na průběh voleb celkem 18 žalob, Krajský soud v Ostravě jich ale už sedm zamítl. Řada stížností se týkala chyb v hlasovacích lístcích. Někde chyběla čárka nad písmenem ve jméně, jinde bylo na lístku uvedeno, že jde o volby do městského zastupitelstva, a ve skutečnosti šlo o obec. Soud zamítl i žalobu Sdružení nezávislých z Ostravy-jihu, které ve své stížnosti napadlo neústavnost volebního zákona. Soud se zatím nezabýval dvěma žalobami zpochybňujícími výsledky komunálních voleb v Opavě. Podalo je Sdružení politického hnutí Nezávislí a nezávislých kandidátů Radim Masný dětem. Hnutí mj. tvrdí, že byly vyřazovány platné hlasovací lístky, při sčítání byly špatně přepočítávány hlasy a komise zaměnila jednotlivé subjekty, které se voleb účastnily.
</TEXT>
</DOC>
<DOC>
<DOCID>LN-20021125113</DOCID>
<DOCNO>LN-20021125113</DOCNO>
<DATE>11/25/02</DATE>
<GEOGRAPHY>OSTRAVA</GEOGRAPHY>
<TEXT>
Skupina dobře vyzbrojených pytláků začala opět decimovat zvěř v Beskydech. Během uplynulých dnů myslivci našli v lesích na Frýdecko-Místecku zbytky několika zvířat. Pytlákům už za oběť padly minimálně dvě srny. Ulovili také jelena a možná i rysa. Přesnou příčinu smrti chráněné šelmy však odhalí až pitva. "Je to strašné. Celý rok se o zvěř staráme a pak nacházíme krvavé stopy," řekl myslivec Jan Španihel. Zbytky dvou srn našli myslivci v polovině týdne pod vrcholem Lysé hory nedaleko hotelu Petr Bezruč. "Ležely kousek od silnice. Na místě je pytláci dokonce stáhli z kůže. Odvezli jen maso, které mohli prodat. Je totiž zrovna období pořádání zvěřinových hodů a srnčí jde na odbyt," uvedl. Nejbrutálnější řádění pytláků beskydští myslivci zaznamenali letos v lednu. Tehdy skupina lovců postřílela v Morávce na Frýdecko-Místecku šestičlenné stádo laní, jelenů a kolouchů. "Podle stop jsme tehdy zjistili, že si odvezli jediné zvíře," míní myslivec.
</TEXT>
</DOC>
<DOC>
<DOCID>LN-20021125114</DOCID>
<DOCNO>LN-20021125114</DOCNO>
<DATE>11/25/02</DATE>
<GEOGRAPHY>OSTRAVA</GEOGRAPHY>
<TEXT>
Deset sprejerů předvedlo o víkendu v Ostravě své umění. Barevnými spreji vytvořili legální graffiti na zdi pod mostem v Ostravě-Výškovicích. "Legální jsou proto, že nám akci povolili úředníci z radnice," řekl organizátor setkání sprejerů z Ústí nad Labem a Ostravy Radoslav Kocián. Na stejné místo během týdne dorazí ještě umělci z Německa. Setkání je součástí projektu Graffiti ve městě. "Chceme dokázat, že nejde jen o bezohledné ničení domů a železničních vagonů. Graffiti může mít i podobu zajímavého výtvarného díla, může oživit atmosféru panelového sídliště a esteticky zkvalitnit jeho hodnotu," uvedl Kocián. Doplnil, že graffiti je stále populárnější. Aby prolomil nedůvěru úředníků a hlavně obyvatel města, založil s několika přáteli občanské sdružení Freihand. "Vedeme jednání s radnicemi obvodů, ale zatím jsme nedosáhli žádného výsledku. Jsme rádi, že se nám podařilo získat alespoň plochy pro tuto jednorázovou akci," řekl.
</TEXT>
</DOC>
</CZE>