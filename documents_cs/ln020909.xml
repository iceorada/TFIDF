<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020909001</DOCID>
<DOCNO>LN-20020909001</DOCNO>
<DATE>09/09/02</DATE>
<TITLE>
Vicepremiérka a ministr financí se vzbouřili proti Haiderovi a podali demisi * Hrozí předčasné volby
</TITLE>
<TEXT>
Haider vyhrál v dlouhém vnitrostranickém boji. Pozice excentrického korutanského hejtmana, šedé eminence Svobodných, je po včerejšku o poznání silnější.
VÍDEŇ - Předsedkyně rakouské populistické strany Svobodných (FPÖ) a vicekancléřka Susanne Riessová-Passerová včera večer podala demisi. Vzdala se své funkce ve vládě i ve vedení strany. Následoval ji její kolega, ministr financí Karl-Heinz Grasser. Ke stejnému kroku přistoupil i předseda parlamentního klubu Svobodných Peter Westenthaler. Demise, kterou odstupující politici zdůvodnili dlouhotrvajícím sporem s bývalým šéfem strany, korutanským hejtmanem Jörgem Haiderem, otřásla vládní koalicí. Existence vlády kancléře Wolfganga Schüssela, ve které sedí Svobodní společně s lidovci, je tímto krokem přímo ohrožena. Pád rakouského kabinetu a předčasné volby mohou být skutečně velmi blízko. Rakouská tisková agentura APA citovala nejmenované zdroje z FPÖ, podle nichž přestane vládní koalice existovat 19. září a nové volby se budou konat již v listopadu. Strana Svobodných se sejde 20. října na sjezdu, ze kterého má vzejít její nové vedení. Do té doby bude funkci partajního šéfa zastávat ministr obrany Herbert Scheibner. Riessová-Passerová prohlásila, že musela reagovat na "vzrůstající nedůvěru" v řadách spolustraníků a že nemohla dál pracovat bez podpory vlastní strany. "Tyto vnitrostranické spory nás ochromily a vážně oslabily důvěru voličů," řekla. Svobodní byli po mnoho měsíců zmítáni vážným sporem o to, kdo je vlastně šéf: zvolená předsedkyně Riessová-Passerová, nebo kontroverzní, ale charismatická postava Jörga Haidera, který se celoevropsky "proslavil" mimo jiné svými výroky obhajujícími Hitlerovu třetí říši. V posledních týdnech se spor vyhrotil kvůli slibovanému snížení daní. Riessová-Passerová se totiž s koaličními lidovci dohodla na tom, že se snížení daní odloží až do roku 2004 a peníze se použijí na pomoc obětem katastrofálních záplav. Svobodní však před volbami slíbili nižší daně již v roce 2003 a radikálové v FPÖ vedení Haiderem na splnění tohoto slibu trvali.
</TEXT>
</DOC>
<DOC>
<DOCID>LN-20020909002</DOCID>
<DOCNO>LN-20020909002</DOCNO>
<DATE>09/09/02</DATE>
<TITLE>
PRAHA - Milionářská daň bude zavedena, sazby DPH budou upraveny. Na mimořádném večerním zasedání totiž včera kabinet premiéra Vladimíra Špidly schválil daňová opatření, která mají vynést státnímu rozpočtu asi deset miliard korun. Zvýšení daní je součástí povodňového balíčku, jehož finální podobu včera vláda projednávala. Na všech částech balíčku se přitom již v úterý shodli zástupci koaličních stran. Peníze chce kabinet použít na nápravu škod způsobených záplavami. Mluvčí vlády Anna Stárková po několika hodinách jednání uvedla, že ministři podle očekávání schválili úpravu daně z přidané hodnoty (DPH). "Nižší pětiprocentní daň vzroste na sedm procent, naopak vyšší sazba DPH klesne z 22 na 21 procent." Podle Stárkové vláda schválila i takzvanou milionářskou daň. Znamená to, že lidem s ročním příjmem vyšším než 1,1 milionu korun daň vzroste ze 32 na 35 procent. Právě záměr zavést milionářskou daň vyvolal ve vládní koalici největší spory.
</TITLE>
<TEXT>
Páté daňové pásmo se sazbou 35 % získalo označení "milionářská daň" a nejsilnější koaliční strana ČSSD jej prosadila navzdory odporu ze strany US-DEU. Někteří poslanci této strany proto zvažují, zda vůbec povodňový balíček podpoří. "V této podobě to nemohu podpořit," prohlásila Hana Marvanová o návrhu, jak ho minulý týden schválili zástupci vládní koalice. Balíček má ve čtvrtek projednávat sněmovna. Vláda se na mimořádném zasedání, které pokračovalo ještě hluboko po půlnoci, měla věnovat i úpravě platů soudců, státních zástupců a představitelů státních orgánů. Měla probrat také návrh na využití vládního povodňového konta.
Co obsahuje "daňový povodňový balíček"
SPOTŘEBNÍ DANĚ
* Spotřební daně z cigaret a tvrdého alkoholu se zvýší již od prosince.
* Spotřební daně u benzinu půjdou nahoru pravděpodobně až v roce 2004.
* Daň z cigaret stoupne ze současných 40 procent na 44 procent, což má přinést do státní pokladny 2,6 miliardy korun.
* O 8 korun se zvýší daň z 0,5 litru 40procentního alkoholu.
</TEXT>
<HEADING>
DAŇ Z PŘIDANÉ HODNOTY
</HEADING>
<TEXT>
* Horní sazby daně z přidané hodnoty se sníží z 22 procent na 21. Nižší sazba zároveň stoupne o dva body na sedm procent.
</TEXT>
<HEADING>
* Změny DPH začnou platit od ledna 2003.
</HEADING>
<TEXT>
* Snížení horní sazby sníží příjmy rozpočtu o 5 miliard korun, zvýšení spodního pásma je pak zvýší o 12 miliard plánovaný výnos se tedy pohybuje kolem 7 miliard korun.
* Změny nepřímých daní - spotřebních a DPH - zvýší podle odhadů inflaci o 0,3 procenta.
* Obrat, po jehož překročení jsou firmy povinny stát se plátci DPH, se sníží ze tří na 2 miliony.
</TEXT>
<HEADING>
DAŇ Z PŘÍJMU FYZICKÝCH OSOB
</HEADING>
<TEXT>
* Sazba milionářské daně se snížila z původně navrhovaných 37 procent na 35 procent. Bude se týkat těch, jejichž daňový základ přesáhne 993 tisíc korun. O 300 korun se ale zvýší odečitatelná položka na vyživované dítě. Od roku 2004 má být navíc zavedeno společné zdanění manželů.
</TEXT>
<HEADING>
DAŇ Z PŘÍJMU PRÁVNICKÝCH OSOB
</HEADING>
<TEXT>
* O d roku 2004 se sníží sazba daně z příjmu právnických osob ze současných 31 procent na 28 procent.
* Výpadek v příjmech státního rozpočtu se v první fázi odhaduje na 18 miliard korun.
</TEXT>
<HEADING>
POVODŇOVÝ BALÍČEK
</HEADING>
<TEXT>
* zvýšení části spotřebních daní * zavedení "milionářské" daně * úprava DPH * odklad zavedení systému šestnácti platových tříd * snížení podpory nestátním poskytovatelům sociální pomoci * zrušení podpory v nezaměstnanosti pro absolventy škol * odklad valorizace nemocenské * zmrazení platů ústavních činitelů
* zvýšení části spotřebních daní * zavedení "milionářské" daně * úprava DPH * odklad zavedení systému šestnácti platových tříd * snížení podpory nestátním poskytovatelům sociální pomoci * zrušení podpory v nezaměstnanosti pro absolventy škol * odklad valorizace nemocenské * zmrazení platů ústavních činitelů
</TEXT>
</DOC>
<DOC>
<DOCID>LN-20020909003</DOCID>
<DOCNO>LN-20020909003</DOCNO>
<DATE>09/09/02</DATE>
<TITLE>
ÚHEL POHLEDU: ROK PO 11. ZÁŘÍ
</TITLE>
<TEXT>
Útoky na Ameriku, k nimž došlo 11. září 2001, otřásly pojetím suverenity, která tvoří právní základ mezinárodního systému od dob vestfálského míru v roce 1648. Mezi její vůdčí zásady patří, že zahraniční politiku provádějí státy, které se považují za sobě rovné a které si nesmí vzájemně zasahovat do vnitrostátních záležitostí. 11. září svět vstoupil do nové éry, v níž soukromé, nestátní organizace jsou schopné nepozorovanými útoky ohrozit státní i mezinárodní bezpečnost. Současné spory ohledně preventivní akce jsou symptomem vlivu této proměny. Debata probíhá mezi tradičním pojetím suverenity a změnou tohoto pojetí, které si žádá moderní povaha teroristické hrozby. Prevence je neoddělitelná od války proti terorismu, ovšem cíle, kvůli nimž se provádí, vyžadují pozornou úvahu a vnitrostátní i mezinárodní dialog.
Základna Usámy bin Ládina se nacházela na území státu, jemu však o státní zájmy nešlo. Po celém světě byli rozeseti vysoce disciplinovaní agenti, někteří dokonce na území nejbližších spojenců Ameriky a i v Americe samotné. Finanční a organizační podpora jim plynula z řady států, nejčastěji od soukromých osob, na které jsou zjevně jejich vlády krátké. Výcvikové základny pro teroristy vznikly v několika zemích, avšak obvykle v oblastech, kde vláda může z věrohodných důvodů popřít svou kontrolu nebo které skutečně nekontroluje, například v Jemenu, Somálsku a možná v Indonésii. Tímto způsobem byl ohrožen mezinárodní systém založený na suverenitě států. Proti mezinárodní hrozbě, která překračuje hranice států, bylo třeba bojovat na území suverénních států. Tím, že ohrozili Spojené státy přímo, dosáhli teroristé toho, že tento boj bude formován zvláštním charakterem amerického národa. Američané se totiž nikdy nepovažovali pouze za jeden z mnoha národů. Jejich národní étos je vyjadřován jako univerzální, v šíření demokracie spatřují klíč k dosažení míru. Americká zahraniční politika dokáže dobře pracovat s kategoriemi dobra a zla, hůře už s kalkulacemi s národním zájmem, jež jsou obvyklé v evropské kabinetní diplomacii.
</TEXT>
<HEADING>
Teroristé nového typu
</HEADING>
<TEXT>
Tradičněji založení evropští kritici obviňují Ameriku z přemrštěné reakce a dodávají, že terorismus je pro Američany především novým fenoménem, s nímž se Evropané dokázali v sedmdesátých a osmdesátých letech vyrovnat bez globálních tažení. Terorismus před dvaceti lety měl však jiný charakter. Obecně se ho dopouštěli státní příslušníci země, v níž se teror odehrával (v případě I.R.A. sice v Británii, ovšem skupinou, která měla své zvláštní národní důvody k nespokojenosti). Ačkoli se některým dostávala zpravodajská podpora ze zahraničí, jejich základny ležely ve státě, v němž teroristé působili. Zbraně, které používali, se hodily nejlépe pro jednotlivý útok. Teroristé z 11. září naproti tomu operovali celosvětově a spíše než určitý pocit křivdy je poháněla všeobecná nenávist. Tito teroristé mají navíc přístup ke zbraním, kterými mohou zabíjet tisíce lidí, a možná i více.
</TEXT>
<HEADING>
Narušená suverenita
</HEADING>
<TEXT>
V období bezprostředně po 11. září tento rozdíl zapadl ve všeobecném otřesu, který většině států důrazně připomněl, jak významné jsou Spojené státy coby záruka mezinárodní stability v tradičním smyslu. Zpravodajská a policejní stránka boje proti terorismu - tedy část nejvíce vyhovující spolupráci mezi suverénními státy - získala od mezinárodního společenství téměř univerzální podporu. Vzhledem k tomu, že útok na Spojené státy byl zahájen z území suverénního státu, válka proti organizacím Al Kajda a Taliban v Afghánistánu také vedla k rozsáhlé spolupráci. Ovšem jakmile afghánská operace v zásadě skončila, další fáze protiteroristické kampaně nutně vyvolala otázku, jak si poradit s terorismem vznikajícím spíše než tím aktuálním. Na rozdíl od doby třicetileté války, kdy přesuny armád věštily hrozbu, moderní technika ve službách terorismu nijak předem nevaruje a pachatelé zmizí ihned po vykonání činu. Existuje-li tudíž značná možnost, že teroristická hrozba povstane z území suverénního státu, definice této hrozby s sebou neodlučitelně nese nutnost určitého preventivního zásahu, a to i vojenského. Státy, na jejichž území se nachází ústředí teroristů nebo teroristická výcviková střediska, se nemohou schovávat za tradiční pojem suverenity, protože soudržnost jejich území byla již předem narušena teroristy.
</TEXT>
<HEADING>
Útok proti Iráku je nutný
</HEADING>
<TEXT>
Otázka všeobecné prevence splývá v současnosti v jedno s iráckou otázkou. Asi nejdůležitější dlouhodobý problém, který musí mezinárodní společenství řešit, je šíření zbraní hromadného ničení, zejména ve státech, jejichž vládcům nic nebrání ve volném rozhodování. Nemá-li se svět změnit na stroj posledního soudu, je třeba nalézt způsob, jak šíření těchto zbraní předejít. Zásada odstrašování, uplatňovaná za studené války, se nedá použít v případě, kdy je takových států mnoho a kdy některé z nich skrývají teroristy, kteří se chystají rozsévat zkázu. Studená válka odrážela do jisté míry stejný účel a stejné posuzování rizika na obou stranách. Pokud se však ohrožuje navzájem mnoho států z různých důvodů, kdo má odstrašovat a v reakci na jakou provokaci? A odstrašovat je třeba ne pouze od použití zbraní hromadného ničení, ale od jejich hrozby. Mají se této role na celém světě a v každém jednotlivém případě ujmout Spojené státy? Vytvořit nějaký mezinárodní systém prevence šíření zbraní hromadného ničení je nutnost. Akumulaci zbraní hromadného ničení v Iráku nelze oddělovat od postafghánské fáze války proti terorismu. Irák leží uprostřed oblasti, která je líhní světového terorismu, odkud byl útok na Spojené státy řízen. Potíž s Irákem netkví v přesné míře jeho vztahu k organizaci AlKajda - třebaže Irák se dopustil teroru proti svým sousedům, proti Izraeli i v Evropě. Kdyby se Spojené státy smířili s rostoucími zásobami zbraní hromadného ničení v oblasti, která zplodila nové podoby terorismu, podkopaly by tím zábrany nejen co se týče šíření zbraní hromadného ničení, ale také psychologického nutkání k příklonu k terorismu vůbec. Nepřerušená kumulace zbraní hromadného ničení během deseti let po válce v zálivu a křiklavé obcházení omezení zbraní, které Organizace spojených národů uvalila jako podmínku příměří, by pro teroristy a jejich příznivce značilo neexistenci vůle nebo schopnosti ohrožených společností se bránit. Z tohoto úhlu pohledu je útok proti Iráku nikoli překážkou ve válce proti terorismu, ale její nutnou podmínkou.
</TEXT>
<HEADING>
Obecné zásady prevence
</HEADING>
<TEXT>
Jakkoli je zásada prevence přesvědčivá, neuskuteční se sama. Jako nejmocnější stát na světě disponujeme zvláštní schopností obhajovat své názory. Také nás však zavazuje zvláštní povinnost zakládat naše postoje na zásadách, které přesahují pouhé prosazování síly. Vůdčí úloha ve světě vyžaduje přijetí určitých omezení, a to i u svých vlastních činů, aby se zajistilo, že srovnatelná omezení budou dodržovat i ostatní. Nemůže být v našem národním ani celosvětovém zájmu vytvářet zásady, které budou každému státu přiznávat neomezené právo preventivní akce. Prevence by totiž měla být součástí vážně míněných porad s cílem stanovit obecné zásady, které i ostatní státy budou považovat za zásady v jejich zájmu. Porady jistě nejsou kouzelným všelékem a některým se hodí jako způsob, jak odložit řešení na neurčito. Času ale není nazbyt. Zpoždění o další rok by znamenalo přijmout současný stav věcí se všemi důsledky. A Spojené státy si nakonec vyhradí právo jednat samostatně. Je ovšem něco zcela jiného, když Amerika jedná na vlastní pěst, protože jí jiná možnost nezbývá, než když tomu strategicky dává přednost. Příliš mnoho evropských názorů motivuje domácí politika. Obavy americké vlády ohledně šíření zbraní na Blízkém východě se ale týkají jedné ze základních otázek vznikajícího mezinárodního řádu. Neměly by tedy být odmítnuty poznámkou o avanturismu a pravděpodobně také odmítnuty nebudou, až bude směr amerického jednání jasný a tlak evropských voličů poleví.
</TEXT>
<HEADING>
Nepropustný systém inspekcí
</HEADING>
<TEXT>
Tématem zmíněných porad by měla být likvidace zbraní hromadného ničení, jak ji požadují rezoluce OSN. Tím by se zabránilo snahám učinit z práva jednoho státu na provedení změny režimu zásadu mezinárodní politiky. Důraz na zbraně hromadného ničení by ale neměl znamenat obnovení předchozího neúspěšného systému inspekcí. Místo toho by mělo být v přísném časovém rámci prosazeno ustavení nepropustného systému inspekcí. Jeho součástí musí být inspekce na požádání a neomezený přístup nesmí dovolovat, aby se mezi inspektory a jejich cíle mohli jakkoli vkládat iráčtí úředníci. Aby tento systém nebyl bezzubý, měl by vzniknout mezinárodně uznávaný vojenský útvar, který by měl pravomoc okamžitě odstranit jakoukoli překážku transparentnosti. V praxi by takový systém vedl ke změně režimu, neboť systém Saddáma Hussajna se s požadovanou transparentností neslučuje. Podobná strategie by nám také dovolila vymezit politické cíle, které by bylo možné přizpůsobit vývoji situace. Irák potřebuje rozsáhlé období rekonstrukce a budování státu, ovšem s nehmotnými politickými silami rušného Blízkého východu se nejlépe zachází po částech. Irák není národní stát. Vznikl na konci první světové války jako protiváha Íránu a jako vyvažovací síla v regionálních konfliktech. Jednotný a zodpovědný Irák je nadále velmi důležitý - v tomto okamžiku však nemůžeme přesně vědět, jaká opatření takové cíle vyžadují. Usilovat o demokratickou vládu je vznešený a důležitý cíl. Ustavit takovou vládu je ovšem obtížnější a časově náročnější než některé z bezprostředních úkolů budování státu. Během tohoto procesu musíme velmi citlivě rozlišovat mezi těmi, kdo hlásají demokracii, avšak chtějí se jen dostat k moci, a mezi těmi, kterým jde opravdu o otevřený systém. Koneckonců i v Turecku, jediném demokratickém státu v oblasti, nastoupila pluralitní demokracie až po dvaceti letech shovívavé samovlády. Srovnatelné období, v němž by uprostřed muslimského světa vládla západní mocnost, by bylo jen těžko představitelné. Dějinné analogie jako okupace Německa tady mnoho nepomohou. Nemůžeme všechny tyto problémy vyřešit předem - a to tím méně, pokud se pomocí nich budeme vyhýbat rozhodnutí - musíme je však začít řešit bezodkladně. Musíme rovněž pochopit, že ve hře je příliš mnoho zájmů, než aby Amerika dokázala celkově naplánovat politický vývoj v post-saddámovském Iráku sama. Vzhledem k tomu, že okamžik, kdy bude třeba rozhodnout, se neodvratně blíží, nemohou si naši spojenci dovolit stát opodál. A protože Spojené státy zaujímají vedoucí pozici, neměly by se pouštět do jednostranné akce. Zvláště dokud nevyzkoušejí jaká je naděje na úspěch v případě, že budou jednat jako ochránce celosvětových zájmů.
Tématem zmíněných porad by měla být likvidace zbraní hromadného ničení, jak ji požadují rezoluce OSN. Tím by se zabránilo snahám učinit z práva jednoho státu na provedení změny režimu zásadu mezinárodní politiky. Důraz na zbraně hromadného ničení by ale neměl znamenat obnovení předchozího neúspěšného systému inspekcí. Místo toho by mělo být v přísném časovém rámci prosazeno ustavení nepropustného systému inspekcí. Jeho součástí musí být inspekce na požádání a neomezený přístup nesmí dovolovat, aby se mezi inspektory a jejich cíle mohli jakkoli vkládat iráčtí úředníci. Aby tento systém nebyl bezzubý, měl by vzniknout mezinárodně uznávaný vojenský útvar, který by měl pravomoc okamžitě odstranit jakoukoli překážku transparentnosti. V praxi by takový systém vedl ke změně režimu, neboť systém Saddáma Hussajna se s požadovanou transparentností neslučuje. Podobná strategie by nám také dovolila vymezit politické cíle, které by bylo možné přizpůsobit vývoji situace. Irák potřebuje rozsáhlé období rekonstrukce a budování státu, ovšem s nehmotnými politickými silami rušného Blízkého východu se nejlépe zachází po částech. Irák není národní stát. Vznikl na konci první světové války jako protiváha Íránu a jako vyvažovací síla v regionálních konfliktech. Jednotný a zodpovědný Irák je nadále velmi důležitý - v tomto okamžiku však nemůžeme přesně vědět, jaká opatření takové cíle vyžadují. Usilovat o demokratickou vládu je vznešený a důležitý cíl. Ustavit takovou vládu je ovšem obtížnější a časově náročnější než některé z bezprostředních úkolů budování státu. Během tohoto procesu musíme velmi citlivě rozlišovat mezi těmi, kdo hlásají demokracii, avšak chtějí se jen dostat k moci, a mezi těmi, kterým jde opravdu o otevřený systém. Koneckonců i v Turecku, jediném demokratickém státu v oblasti, nastoupila pluralitní demokracie až po dvaceti letech shovívavé samovlády. Srovnatelné období, v němž by uprostřed muslimského světa vládla západní mocnost, by bylo jen těžko představitelné. Dějinné analogie jako okupace Německa tady mnoho nepomohou. Nemůžeme všechny tyto problémy vyřešit předem - a to tím méně, pokud se pomocí nich budeme vyhýbat rozhodnutí - musíme je však začít řešit bezodkladně. Musíme rovněž pochopit, že ve hře je příliš mnoho zájmů, než aby Amerika dokázala celkově naplánovat politický vývoj v post-saddámovském Iráku sama. Vzhledem k tomu, že okamžik, kdy bude třeba rozhodnout, se neodvratně blíží, nemohou si naši spojenci dovolit stát opodál. A protože Spojené státy zaujímají vedoucí pozici, neměly by se pouštět do jednostranné akce. Zvláště dokud nevyzkoušejí jaká je naděje na úspěch v případě, že budou jednat jako ochránce celosvětových zájmů.
</TEXT>
</DOC>
<DOC>
<DOCID>LN-20020909004</DOCID>
<DOCNO>LN-20020909004</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Pražská zoo po katastrofálních záplavách v sobotu ráno znovu otevřela své brány návštěvníkům. V provozu byla celá horní část zahrady, kam pracovníci zoo přemístili zhruba tisíc zvířat z dolní části. Přestože v Praze bylo o víkendu teplé a slunečné počasí, přišlo podle mluvčího Víta Kahleho asi jen 800 lidí. To je velmi málo - například 1. června totiž zoo navštívilo na 16 tisíc lidí. "Udělali jsme, co jsme mohli, aby sem lidé mohli přijít a vidět, že naše zvířata již netrpí," řekl Kahle.
</TEXT>
</DOC>
<DOC>
<DOCID>LN-20020909005</DOCID>
<DOCNO>LN-20020909005</DOCNO>
<DATE>09/09/02</DATE>
<TEXT>
Ministr kultury Pavel Dostál se domnívá, že ředitel největší soukromé televize Vladimír Železný porušuje zákon. Nepřestal totiž moderovat svůj pravidelný pořad Volejte řediteli ani poté, co oznámil svou kandidaturu do Senátu. O tom, že je půlhodina každé sobotní poledne výtečnou mediální masáží voličstva, nemusí nikdo pochybovat. Vladimír Železný se ani nemusí zmínit o své kandidatuře, stačí, aby pokračoval ve svých kazatelských extempore. V tomhle se Pavel Dostál nespletl. Ministr chce odvolat na nejbližší schůzi parlamentu takzvanou velkou mediální radu. Nezabránila řediteli v předvolební propagandě, bude pykat. Ostatně na radu má žízeň spousta poslanců i mimo ČSSD. Její případné odpravení nebude čin hrdinský, ale vzhledem k její dosavadní činnosti spíš hygienický. Specifickou otázkou zůstává, kam ministr Dostál míří? Je cílem jeho snažení "pouze" RRTV, či vysílací licence TV Nova? Bude mít nová rada "za úkol" zastavit ředitelovu sobotní exhibici, či zahájit řízení končící odebráním vysílacího glejtu?
</TEXT>
</DOC>
<DOC>
<DOCID>LN-20020909006</DOCID>
<DOCNO>LN-20020909006</DOCNO>
<DATE>09/09/02</DATE>
<TITLE>
BERLÍN - Rok po dopadu unesených letadel na New York a Washington hrozil Američanům další útok. Spáchán měl být na vojenské základně USA v německém Heidelbergu. Právě tam, nejspíše v prostorách supermarketu, se podle německé policie chystala dvojice obdivovatelů teroristického předáka Usámy bin Ládina odpálit 11. září několik náloží. Útok plánoval 25letý Turek narozený v Německu Osman Petmezci a jeho o dva roky mladší přítelkyně, Američanka tureckého původu Astrid Eyzguirreová. Podle německých úřadů zřejmě jednali na vlastní pěst a neměli napojení na Al Kajdu či jinou extremistickou organizaci. Přípravy na pumový útok se podařilo zmařit náhodou. Mladá žena totiž varovala svoji přítelkyni, aby 11. září nechodila do supermarketu na základně, kde obě pracovaly. Její přítelkyně si ale varování nenechala pro sebe a řekla o něm americké vojenské policii. Ta zalarmovala německé úřady, které dvojici zadržely.
</TITLE>
<TEXT>
Během prohlídky v jejich bytě v nedalekém městečku Walldorf objevila policie 130 kilogramů chemikálií vhodných k výrobě výbušnin, pět připravených trubkových pum a elektronické součástky. Mladík, který pracuje ve skladu nedaleké chemičky a v trestním rejstříku už má záznamy kvůli krádeži a překupnictví drog, měl v bytě i plakát Usámy bin Ládina. O Petmezcim i jeho přítelkyni bylo také známo, že nenávidí Židy, mladík se navíc netajil odporem k Američanům. "Myslel jsem si, že to nemyslí vážně," komentoval jeho poznámky soused Jürgen Meyer. Dvojici nyní vyšetřuje německá policie, mladíka vyslýchají i američtí představitelé. Prověřuje se například, jestli nebyli v kontaktu s islámským centrem v Heidelbergu, které bylo podezříváno z podílu na financování útoků proti americkým ambasádám v Africe z roku 1998. Případ z Heidelbergu potvrdil obavy, které panují v souvislosti s výročím útoků z 11. září. Kromě podobných akcí plánovaných sympatizanty Usámy bin Ládina panuje obava i z dalšího útoku provedeného přímo Al Kajdou. Úřady ve Washingtonu a New Yorku proto obnovily stálé letecké hlídky. Z výpovědí dvou předních členů Al Kajdy pro katarskou televizi Al-Džazíra zase vyplývá, že teroristé mají na mušce i americké jaderné elektrárny.
</TEXT>
</DOC>
<DOC>
<DOCID>LN-20020909007</DOCID>
<DOCNO>LN-20020909007</DOCNO>
<DATE>09/09/02</DATE>
<TITLE>
CAMP DAVID/HANNOVER - Irácký režim Saddáma Husajna intenzivně pracuje na vývoji jaderných i dalších zbraní hromadného ničení. Proto je "reálnou hrozbou" pro bezpečnost planety, které je třeba se zbavit. Během víkendové schůzky v Camp Davidu se na tom shodli americký prezident George W. Bush a britský premiér Tony Blair. Oba státníci uvedli, že pro útok na Irák existuje dostatek důkazů. Citovali zprávu Mezinárodní agentury pro jadernou energii, podle níž satelit zaznamenal nové stavby na místech iráckého jaderného výzkumu.
</TITLE>
<TEXT>
Americký ministr zahraničí Colin Powell ovšem - na rozdíl od Bushe a Blaira - v rozhovorech pro evropská média zdůrazňoval fakt, že Washingtonu jde v prvé řadě o odzbrojení Iráku, ne o Saddámovo svržení. "Vyhnání nynějšího bagdádského režimu bude jen dosažení stejného cíle jiným způsobem," uvedl pro list Le Monde. Šéf amerických diplomatů rovněž konstatoval, že Washington zatím ohledně útoku na Irák neučinil žádné zásadní rozhodnutí. Ministr zahraničí Powell tak potvrdil zvěsti o ne zcela jednotném postoji americké vlády ve vztahu k Iráku. Podle listu Washington Post prezident George W. Bush při čtvrtečním projevu v OSN poleví v ostré rétorice a vyzve mezinárodní společenství k soustředěnému tlaku na Saddáma Husajna. Ten má být donucen k postupnému odzbrojení, jehož prvním a nutným krokem musí být jeho souhlas s návratem zbrojních inspektorů OSN do Iráku. Proti čistě americké akci vůči Iráku se včera v Hannoveru vyslovili spolkový kancléř Gerhard Schröder a francouzský prezident Jacques Chirac. "Jsme zcela zajedno ve čtyřech bodech: žádná unilaterální akce USA, řešení prostřednictvím Rady bezpečnosti OSN, bezpodmínečný návrat zbrojních inspektorů do Iráku a 'neměnit záměr' vůči Iráku," uvedl německý kancléř.
</TEXT>
</DOC>
<DOC>
<DOCID>LN-20020909008</DOCID>
<DOCNO>LN-20020909008</DOCNO>
<DATE>09/09/02</DATE>
<TITLE>
zítra
</TITLE>
<TEXT>
Rok po útoku
Mimořádná dvanáctistránková příloha k prvnímu výročí teroristického útoku na New York a Washington:
* Co se 11. září vlastně stalo? * Jak postoupilo vyšetřování? * Kde je Usáma bin Ládin? * Co se stalo s ostatními aktéry?
Dvanáct stran informací, fotografií, analýz a názorů
ve středu
Změnilo se něco? Velká diskuse světových a českých intelektuálů a expertů o důsledcích 11. září
"Co jsem dělal, když se to stalo" Vzpomínky očitých svědků a osobností
každý den
</TEXT>
<HEADING>
Články politiků, expertů a publicistů
</HEADING>
<TEXT>
* Condoleezza Riceová, poradkyně pro otázky národní bezpečnosti * Vladimír Špidla, premiér * Cyril Svoboda, ministr zahraničí * Paul Samuelson, ekonom, nositel Nobelovy ceny ...
a mnoho dalších
</TEXT>
</DOC>
<DOC>
<DOCID>LN-20020909009</DOCID>
<DOCNO>LN-20020909009</DOCNO>
<DATE>09/09/02</DATE>
<TITLE>
Je to podraz, myslí si představitelé krajů, obcí, handicapovaných občanů i charitativních organizací o pokusu ministra práce změnit pravidla pro přidělování dotací na provozování sociálních služeb.
</TITLE>
<GEOGRAPHY>PRAHA</GEOGRAPHY>
<TEXT>
Sociálně demokratická vláda se chce zbavit povinnosti přispívat institucím a organizacím na péči o staré, handicapované či jinak sociálně slabé občany. Ministr práce a sociálních věcí Zdeněk Škromach připravil změnu zákona o sociálním zabezpečení, která nárok akreditovaných subjektů zabývajících se sociálními službami na finanční výpomoc státu mění na pouhou možnost jim přispět. Návrh Škromach včera předložil vládě v rámci balíčku protipovodňových opatření ke zkrácenému projednání. Mimořádné zasedání Špidlova kabinetu se protáhlo do pozdních nočních hodin a skončilo po uzávěrce tohoto vydání. Proti změně zákona protestují provozovatelé sociálních služeb - kraje, obce, nestátní organizace - i jejich uživatelé z řad handicapovaných osob. Upozorňují, že případné schválení změny může ohrozit celý systém péče o sociálně slabé občany. Jejich rozhořčení je o to větší, že nyní platné znění zákona, které zajistilo všem zřizovatelům od roku 2003 alespoň částečný příspěvek na činnost, přijal parlament teprve letos na jaře po dlouholetých diskusích.
</TEXT>
<HEADING>
Úspora? Kdepak
</HEADING>
<TEXT>
Až do letoška provozoval většinu zařízení sociální péče stát prostřednictvím okresních úřadů. Ty ale k 31. prosinci 2002 končí. Roli zřizovatele převzaly krajské úřady a obce. Mnohé z nich až poté, co byly právě jarní novelou zákona ujištěny, že je stát nenechá při financování těchto služeb sociálně slabým a nemohoucím občanům na holičkách. A tuto záruku jim teď chce Škromach vzít. "Zákon zaručoval, že nám vláda na činnost těchto zařízení poskytne účelově vázané dotace ve stejné výši jako v letošním roce. Pokud by prošel návrh ministra Škromacha, možná ty peníze pro jednotlivá zařízení dostaneme stejně, ale možná, že nedostaneme v rámci úspor ani korunu. To by znamenalo, že se poskytovatelé sociálních služeb ocitnou v krajní nejistotě," konstatovala Martina Matějková, představitelka sociálního výboru Asociace krajů ČR. Ministr Škromach si od změny zákona slibuje úsporu 1,9 až 2,3 miliardy korun, použitelnou na povodňové škody. Oponenti tvrdí, že je to nesmysl. Pokud stát chce udržet úroveň sociálních služeb alespoň na letošní úrovni, neušetří nic. Sociální služby jsou navíc oblast státem dlouhodobě zanedbávaná a podfinancovaná. Pracovníci sociálních ústavů patří mezi nejhůře placené zaměstnance. "Ministr Škromach tvrdí, že jde o mandatorní výdaje státu. To je nesmysl. Jsou to prostředky na sociální služby a jejich výši si podle zákona může vláda určit svým nařízením," řekl ředitel Diecézní charity Plzeň Jiří Lodr. Stát v letošním roce vydá na subvencování těchto služeb necelých osm miliard korun. Nestátní subjekty z toho dostanou asi 800 milionů korun. Pro příští rok požadovaly tuto částku zvýšit na zhruba jednu miliardu. "Stát nám hradí třicet procent rozpočtu, my si musíme sehnat zbytek. Jsme na pokraji přežití, aby se nám alespoň o trochu líp dýchalo, potřebovali bychom tak čtyřicet procent," podotkl Lodr.
</TEXT>
<HEADING>
Budou se handrkovat o miliardy?
</HEADING>
<TEXT>
Okresy řízené instituce dostávaly dotaci ve výši asi 70 procent rozpočtů. Škromach vychází z toho, že by stejnou podporu musel od 1. ledna vyplácet všem. "O to ale nikdo nežádá. Nám stačí jistota, že dostaneme alespoň těch 40 procent," uvedl Lodr. Podle předsedy Národní rady zdravotně postižených občanů ČR Pavla Duška se dosud musely nestátní organizace handrkovat se státními úředníky o stamiliony. Pokud projde Škromachova novela, budou se muset všichni poskytovatelé handrkovat o miliardy. "Tvrdím, že jde o vážné ohrožení celého systému sociálních služeb," řekl. Zástupci handicapovaných hodlají apelovat na poslance, aby na svém čtvrtečním zasedání Škromachovu novelu nepodpořili. Společné prohlášení chystá i třináct krajských hejtmanů.
Okresy řízené instituce dostávaly dotaci ve výši asi 70 procent rozpočtů. Škromach vychází z toho, že by stejnou podporu musel od 1. ledna vyplácet všem. "O to ale nikdo nežádá. Nám stačí jistota, že dostaneme alespoň těch 40 procent," uvedl Lodr. Podle předsedy Národní rady zdravotně postižených občanů ČR Pavla Duška se dosud musely nestátní organizace handrkovat se státními úředníky o stamiliony. Pokud projde Škromachova novela, budou se muset všichni poskytovatelé handrkovat o miliardy. "Tvrdím, že jde o vážné ohrožení celého systému sociálních služeb," řekl. Zástupci handicapovaných hodlají apelovat na poslance, aby na svém čtvrtečním zasedání Škromachovu novelu nepodpořili. Společné prohlášení chystá i třináct krajských hejtmanů.
</TEXT>
</DOC>
<DOC>
<DOCID>LN-20020909010</DOCID>
<DOCNO>LN-20020909010</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla včera prohlásil, že není ohrožen harmonogram přejímání pomoci na odstraňování následků záplav, kterou České republice nabízí Evropská unie. Novinářům řekl, že nyní se shromažďují odhady škod. Evropskou komisi začala znepokojovat pomalá příprava konkrétních projektů obnovy a rekonstrukce infrastruktur poničených povodněmi, na které Česku slíbila přispět 48 miliony eur ( 1,44 miliardy korun). Špidla dnes navštíví Dánsko, které nyní unii předsedá, a bude tam zřejmě diskutovat i o tomto tématu.
</TEXT>
</DOC>
<DOC>
<DOCID>LN-20020909011</DOCID>
<DOCNO>LN-20020909011</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Na mimořádném nočním představení Krále Leara se vybralo 370 tisíc korun, které organizátoři Letních shakespearovských slavností věnovali na zmírnění následků povodní v Lahovicích-Lahovičkách a na Zbraslavi v Praze 5. Strhující drama starého krále a otce v podání Jana Třísky navštívilo v Nejvyšším purkrabství Pražského hradu více než šest stovek lidí. Na zaplavené obce mohli přispět lidé i mimořádnými dary nebo příspěvky do kasiček. Také všichni herci a technický personál dali svůj honorář postiženým povodněmi.
</TEXT>
</DOC>
<DOC>
<DOCID>LN-20020909012</DOCID>
<DOCNO>LN-20020909012</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Zdravotní stav tří mužů, které v pátek na staveništi v pražské Evropské ulici zranil výbuch plynu, se nezměnil k lepšímu. Zatímco dva jejich kolegové po ošetření nemocnici opustili, trojici se nadále věnují lékaři. Dva pacienti jsou stabilizováni. Zranění třetího, kterému exploze popálila 41 procent těla, je na hranici mezi těžkým a kritickým.
</TEXT>
</DOC>
<DOC>
<DOCID>LN-20020909013</DOCID>
<DOCNO>LN-20020909013</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Jako stanice, které nejsou přímo ohroženy stoletou vodou, označuje povodňový plán metra stanice Vltavská, Staroměstská a Smíchovské nádraží. První dvě zastávky přitom voda z rozvodněné Vltavy zatopila do výše několika metrů. Povodňový plán, vypracovaný závodem DP-Metro, jako stanice ohrožené tzv. stoletou vodou uvádí Malostranskou na trase A, Florenc a Nádraží Holešovice na trase C a Křižíkovu, Invalidovu a Palmovku na "béčku". Zaplavená Vltavská, Staroměstská a částečně i Smíchovské nádraží jsou uvedeny v kapitole Stanice v nepřímém ohrožení. V plánu, který mají LN k dispozici, se o nich doslova píše: "Zvýšenou pozornost je nutné věnovat výše zmíněným stanicím, i když nejsou podle současných údajů o předpokládané výšce stoleté vody přímo ohroženy." Ředitel DP-Metro Ladislav Houdek však povodňový plán, podle něhož se Dopravní podnik řídil při záplavách, brání. "Při dělení stanic na přímo a nepřímo ohrožené se vycházelo z nadmořských výšek jednotlivých zastávek. A to se nám také potvrdilo. Jak Vltavská, tak i Smíchovské nádraží a Staroměstská byly zatopeny zespoda. Voda do nich nenatekla horem po eskalátorových schodech. To nám potvrdily i destrukce ve stanicích," řekl LN Houdek. Podle něj například ve Staroměstské voda tekoucí svrchu dosahovala pouze k prahu stanice. "Spodem vnikla voda také do všech stanic na trase A. V Holešovicích zase přitekla ze stavby nového úseku. Rozhodně jsme nic nepodcenili," hájí se ředitel. "Stanice, které byly označeny jako ohrožené, nakonec ohroženy skutečně byly. Ty, které naopak toto označení nenesly, ohroženy nebyly. Navíc jsme všechny prostory metra zabezpečili pouze na stoletou vodu, jak to nařídil magistrát," dodal Houdek. Povodňovým plánem se hodlá zabývat komise na prošetření příčin zaplavení metra. Její šéf František Laudát tvrdí, že plán na uzavření metra je špatný.
</TEXT>
</DOC>
<DOC>
<DOCID>LN-20020909014</DOCID>
<DOCNO>LN-20020909014</DOCNO>
<DATE>09/09/02</DATE>
<TITLE>
Nájem 28 milionů korun za komplex v centru Moskvy byl stanoven správně. Shodují se na tom tři renomované znalecké firmy.
</TITLE>
<GEOGRAPHY>PRAHA</GEOGRAPHY>
<TEXT>
Kauza Český dům, v níž figuruje stíhaný někdejší Kavanův muž Karel Srba, se chýlí k závěru. Znalecký posudek, podle něhož měla být nízkým nájmem komplexu v centru Moskvy způsobena škoda 110 milionů korun, se ukázal jako chybný. "Znalec vycházel z nedostatečných podkladů," řekla LN státní zástupkyně z odboru specializovaného na nejzávažnější hospodářskou trestnou činnost. Celkem byly k ověření správnosti výše nájmu (činil 28 milionů korun ročně) vypracovány čtyři znalecké posudky. Tři se shodují na tom, že suma je odpovídající. Z toho, že se státní zastupitelství nechystá si vyžádat revizní posudek a chce případ uzavřít, vyplývá, že trestní stíhání zahájeno nebude. Znalci, podle nichž je zvolená částka odpovídající, vycházeli z toho, že nejde o klasický komerční objekt, ale o zařízení sloužící pouze českým a slovenským občanům. To z podnikatelského hlediska značně omezuje zisky. V Českém domě je hotel s 90 pokoji, kanceláře, restaurace, relaxační centrum, autoservis a byty. Žalobkyně předpokládá, že kauzu uzavře do dvou měsíců. "To je nejzazší termín," podotkla. Čeká ještě na listinné materiály, které odmítla specifikovat.
</TEXT>
<HEADING>
Kříženecký: Podezření je nesmyslné
</HEADING>
<TEXT>
Úřad pro odhalování korupce a jiné závažné hospodářské trestné činnosti dospěl loni v listopadu k názoru, že smlouva ministerstva zahraničních věcí o pronájmu komplexu je pro stát nevýhodná. Navrhl proto trestně stíhat nejen bývalého generálního tajemníka ministra zahraničních věcí Karla Srbu, ale též šéfa firmy Hotel Český dům Stanislava Breie. Podezření se týkalo porušování povinnosti při správě cizího majetku, za což lze uložit až osmiletý trest. Státní zastupitelství již tehdy s policií nesouhlasilo. Kromě porušování povinnosti při správě cizího majetku připadal v úvahu i trestný čin zneužívání informací v obchodním styku, a pokud jde o Srbu, ještě zneužívání pravomoci veřejného činitele. Za ty hrozí až 12 let vězení. Bývalý ministr Kavan odmítl převzít za kauzu osobní odpovědnost. Tvrdil, že se na špatné smlouvě podepsali právníci. Případ přiměl k odchodu Srbu, který funkci opustil krátce poté, co se problematický pronájem provalil na veřejnosti. Ministerstvo s firmou Hotel Český dům rozvázalo nájemní smlouvu letos v březnu. Užívání komplexu bylo od dubna převedeno na Správu českých center, která ho již dříve provozovala. Srbův obhájce Miroslav Kříženecký považuje podezření, které v souvislosti s Českým domem padlo na jeho klienta, za nesmyslné. Problém podle mínění právníka spočívá v tom, že komplex by měl být vyňat z diplomatického statutu. "Pak by se mohl využívat ke komerčním účelům a jeho provoz by se rentoval,"
Úřad pro odhalování korupce a jiné závažné hospodářské trestné činnosti dospěl loni v listopadu k názoru, že smlouva ministerstva zahraničních věcí o pronájmu komplexu je pro stát nevýhodná. Navrhl proto trestně stíhat nejen bývalého generálního tajemníka ministra zahraničních věcí Karla Srbu, ale též šéfa firmy Hotel Český dům Stanislava Breie. Podezření se týkalo porušování povinnosti při správě cizího majetku, za což lze uložit až osmiletý trest. Státní zastupitelství již tehdy s policií nesouhlasilo. Kromě porušování povinnosti při správě cizího majetku připadal v úvahu i trestný čin zneužívání informací v obchodním styku, a pokud jde o Srbu, ještě zneužívání pravomoci veřejného činitele. Za ty hrozí až 12 let vězení. Bývalý ministr Kavan odmítl převzít za kauzu osobní odpovědnost. Tvrdil, že se na špatné smlouvě podepsali právníci. Případ přiměl k odchodu Srbu, který funkci opustil krátce poté, co se problematický pronájem provalil na veřejnosti. Ministerstvo s firmou Hotel Český dům rozvázalo nájemní smlouvu letos v březnu. Užívání komplexu bylo od dubna převedeno na Správu českých center, která ho již dříve provozovala. Srbův obhájce Miroslav Kříženecký považuje podezření, které v souvislosti s Českým domem padlo na jeho klienta, za nesmyslné. Problém podle mínění právníka spočívá v tom, že komplex by měl být vyňat z diplomatického statutu. "Pak by se mohl využívat ke komerčním účelům a jeho provoz by se rentoval,"
</TEXT>
</DOC>
<DOC>
<DOCID>LN-20020909015</DOCID>
<DOCNO>LN-20020909015</DOCNO>
<DATE>09/09/02</DATE>
<GEOGRAPHY>OSTRAVA</GEOGRAPHY>
<TEXT>
Fenomén ostravské Stodolní ulice se rozrůstá do dalších sfér. Ulice proslulá nejen v Ostravě desítkami hospod a klubů se stala místem zrodu politické strany. Jmenuje se Helax - Ostrava se baví. Pětatřicet zástupců této strany kandiduje v komunálních volbách. Lídrem na primátora je sedmadvacetiletý hudebník, moderátor a DJ Petr Novák. "V létě jsme seděli na zahrádce ve Stodolní, říkali jsme si, jak jsme zklamaní ze současné politiky a od hecování jsme přešli k činům," říká osmadvacetiletý ředitel rádia Helax Miroslav Pifka. (Rádio sídlí ve Stodolní ulici.) "Zjistili jsme, že legislativně nejjednodušší je založit politickou stranu. Potřebných tisíc podpisů jsme sehnali během tří dnů, minulý týden nás ministerstvo vnitra zaregistrovalo a my jsme okamžitě podali kandidátku do komunálních voleb," říká Pifka. K volebním záměrům strany patří například body jako "vyvětrat na radnici a maximálně ji otevřít lidem", nebo "nechceme kupovat pro úředníky další drahá auta či přihrávat městské zakázky svým kamarádíčkům". Propojení politiky a rádia je citlivá záležitost. Helax denně poslouchá 70 tisíc lidí, v oblasti mezi Ostravou a Opavou patří ke dvěma nejposlouchanějším stanicím. "Budeme dávat maximální pozor na objektivitu. V našem rádiu jsme o nové straně zatím ani nepípli," tvrdí Pifka.
</TEXT>
</DOC>
<DOC>
<DOCID>LN-20020909016</DOCID>
<DOCNO>LN-20020909016</DOCNO>
<DATE>09/09/02</DATE>
<TITLE>
Bush hledá spojence, Saddám se připravuje na válku
</TITLE>
<TEXT>
Česká letadla L-29 chce podle skotského tisku využívat Irák k útokům chemickými zbraněmi.
WASHINGTON/BAGDÁD - Má režim iráckého vůdce Saddáma Husajna v rukách skutečně zbraně hromadného ničení, anebo jde jen o planou hrozbu? Přesnou odpověď zná nejspíš pouze Saddám Husajn a několik jeho věrných. Iráčtí představitelé veřejně prohlašují, že tvrzení Spojených států a několika dalších zemí o tom, jak Bagdád pokračuje ve výrobě chemických, biologických a možná i jaderných zbraní, jsou nesmysl. Podle několika bývalých zbrojních inspektorů OSN a některých dalších expertů, citovaných agenturou AP, je ale více než pravděpodobné, že Saddám Husajn zbraně hromadného ničení v zásobě stále má. Členové mezinárodních týmů, kteří v Iráku prováděli inspekce v letech 1991 - 1998, navíc odhadují, že Bagdádu zbylo několik raket Scud, které by mohl chemickými či biologickými zbraněmi vyzbrojit. "To je to, čeho se obávám - že dokážou velmi brzy obnovit zásoby těchto zbraní. Mají přitom po ruce i lidi, které by mohli použít k vojenským či teroristickým účelům," citovala AP bývalého inspektora OSN Raymonda Zilinskase. Ten nyní řídí program boje proti šíření chemických a biologických zbraní v Institutu mezinárodních studií v Monterey. Po prohrané válce v Perském zálivu v roce 1991 Bagdád souhlasil, že zastaví produkci chemických, biologických i jaderných zbraní, dosavadní zásoby zničí a výrobní kapacity ukáže expertům OSN. Následné inspekce se ale potýkaly s překážkami ze strany iráckých úřadů, v roce 1998 nakonec tým OSN Irák opustil úplně. Panuje proto obava, že od té doby byly sklady doplněny. "Co se týká například botulinu či antraxu, tady není třeba spekulovat. Obě tyto látky vyráběli už předtím," říká někdejší zástupce šéfa programu zbrojních inspekcí OSN Robert Gallucci. "Dá se očekávat, že v uplynulých čtyřech letech jejich produkci obnovili," dodává. Podle některých zpráv navíc irácký režim kvůli nedostatku raket vytváří i alternativní prostředky pro použití těchto látek. Americký deník The Wasghinton Post nedávno připomněl, že během bombardování iráckého území americkými a britskými letouny v roce 1998 se podařilo odkrýt hangár s bezpilotními letouny. Britský list The Scotsman v této souvislosti včera uvedl, že k tomuto účelu jsou přestavovány i stroje české výroby L-29 Delfín, aby mohly dopravit chemické látky na nepřátelské území.
</TEXT>
<HEADING>
Ritter: Irák není hrozbou
</HEADING>
<TEXT>
Ne všichni experti ale v Iráku vidí takovou hrozbu. Bývalý inspektor OSN Scott Ritter včera například prohlásil, že Bagdád není schopen výroby zbraní hromadného ničení a vojenský útok proti Iráku tak "nemůže být ospravedlnitelný". Ritter, který je znám jako přední kritik americké politiky vůči Iráku, svá slova pronesl přímo v Bagdádu. Rozdílné jsou i názory na irácký jaderný program. Bagdád sice atomovou bombu zatím zřejmě nemá, stále ale usiluje o její zkonstruování. Podle agentury AP, odvolávající se na americké zpravodajské zdroje, byla nedávno zachycena dodávka zařízení na obohacování uranu, určená pro Irák. Kdo náklad zabavil a kdy a kde se tak stalo, nechtěl zdroj z rozvědky prozradit. Je ale známo, že režim Saddáma Husajna už nyní disponuje plány a částí vybavení na zkonstruování nukleární zbraně. Koncem minulého týdne se například objevily zprávy, že satelity zachytily zvýšenou aktivitu na místech, kde se irácká vláda už v minulosti snažila naplnit své jaderné tužby. Již citovaný list The Scotsman odhadl, že Bagdád bude mít jadernou hlavici v ruce do tří let.
Chemické a biologické zbraně, které může vlastnit Irák
</TEXT>
<HEADING>
VX
</HEADING>
<TEXT>
VX je nejjedovatější chemickou zbraní. Jde o lepkavou, bezbarvou tekutinu, která se vypařuje jako bezbarvý plyn bez zápachu. VX narušuje nervové impulsy, způsobuje křeče a paralyzuje plíce a cévy. Oběť se tak udusí. Smrt může způsobit množství 10 miligramů. Irácká vláda v minulosti přiznala, že dala vyrobit 3,9 tuny VX, které prý zničila. Zbrojní instruktoři OSN odhadují, že Irák měl prostředky k výrobě více než 200 tun VX. Důkazy o zničení nebyly předloženy.
</TEXT>
<HEADING>
SARIN
</HEADING>
<TEXT>
Podobně jako VX je i sarin nervový plyn. Vyskytuje se ve formě tekutiny, která se rychle vypařuje. Sarin způsobuje křeče, ochrnutí a dušení. Irák jej použil během konfliktu s Íránem v 80. letech a údajně i proti kurdské menšině. Bagdád původně tvrdil, že vyrobil 812 tun sarinu, později údaj opravil na 790 tun. Irák také vyráběl bomby obsahující dva druhy chemikálií, z kterých se při výbuchu stával sarin. Zda Irák nadále zásobami sarinu disponuje - případně jak velkými - není známo.
</TEXT>
<HEADING>
BOTULIN
</HEADING>
<TEXT>
Botulin je jed vytvářený bakterií Clostridium botulinum. V malých dávkách - například ve zkaženém jídle - může způsobit žaludeční potíže a svalovou slabost. Při vyšších může vyústit v ochrnutí i smrt. Irák přiznal výrobu asi 5300 galonu (asi 24 000 litrů) botulinového jedu, většinu napěchoval do raketových hlavic a další munice.Nejméně pět raketových hlavic s botulinem se při kontrolách nenašlo.
</TEXT>
<HEADING>
AFLOTAXIN
</HEADING>
<TEXT>
Aflotaxin je jed produkovaný houbou Aspergillus flavus. Aflotaxin je silný karcinogen, který způsobuje rakovinu jater. Ve velkých dávkách může přivodit onemocnění břišní dutiny, otoky na plicích a na mozku, křeče, kóma a smrt. Bagdád přiznal vyrobení více než 520 galonů (asi 2300 litrů) aflotoxinu, který umístil do hlavic a bomb. Nejméně čtyři rakety nebyly nalezeny.
</TEXT>
<HEADING>
YPERIT
</HEADING>
<TEXT>
Yperit je bezbarvá tekutina pokojové teploty, která se odpařuje do formy plynu, který je buď bez zápachu, anebo páchne jako zkažená cibule či hořčice - odtud přezdívka hořčičný plyn. Yperit při kontaktu s kůží rozkládá tkáň a způsobuje kožní zranění podobná popáleninám. Poškozuje též oči a plíce. Obvykle není smrtelný, může způsobit oslepnutí, plicní problémy a další bolestivá a dlouhodobá zranění. Bagdád poskytl dva údaje týkající se jeho zásoby yperitu: 3080 tun a 2850 tun. Irák také přiznal použití hořčičného plynu během konfliktu s Íránem v 80. letech.
</TEXT>
<HEADING>
ANTRAX
</HEADING>
<TEXT>
Antrax neboli sněť slezinná je bakterie, která ohrožuje zvířata i lidi Existují tři druhy antraxových nákaz: poškození kůže, infekce trávicího ústrojí či plicní problémy. Nejnebezpečnější je třetí forma - antraxová nákaza se do těla dostane vdechnutím - která je používána i ve zbraních hromadného ničení. Nákaza, která připomíná chřipku, končí smrtí. Bagdád přiznal, že vyrobil 2200 galonů (asi 9000 litrů) antraxových spor, což by stačilo k zabití několika milionů lidí. Podle zbrojních inspektorů ale mohl vyrobit až trojnásobné množství - nalezeno například nebylo 16 raketových hlavic s antraxem.
PRAMEN: AP
</TEXT>
</DOC>
<DOC>
<DOCID>LN-20020909017</DOCID>
<DOCNO>LN-20020909017</DOCNO>
<DATE>09/09/02</DATE>
<TITLE>
GEORGE W. BUSH nyní jednoznačně prosazuje vojenskou akci proti Saddámu Husajnovi, kterého nazval "labilním tyranem". Jeho touhu po zbraních hromadného ničení pak označil za "hrozbu pro celý svět". Americký tisk přesto spekuluje o možnosti, že prezident USA Bush ještě Iráku poskytne přinejmenším jednu šanci.
</TITLE>
<TEXT>
TONY BLAIR je jediným evropským politikem, který jednoznačně podpořil George Bu-she v jeho názorech na řešení irácké krize. Pro případnou akci vůči Saddámovi však Blair i Bush hodlají získat "širokou mezinárodní podporu", což se jim zatím nedaří. Britský premiér Blair v souvislosti s Irákem čelí opozici ve vlastní, labouristické straně.
JACQUES CHIRAC reprezentuje Francii, která se snaží o vlastní blízkovýchodní politiku. A nechová přehnané sympatie k té americké. Jeho včerejší odmítnutí Bushových výroků tedy není překvapivé. Francouzský prezident opakovaně žádá důkazy o tom, že Bagdád vyvíjí nebezpečné zbraně. A trvá na verdiktu Rady bezpečnosti OSN.
GERHARD SCHRÖDER se včera vymezil vůči americké akci v Iráku velmi rozhodně, což není u německých kancléřů obvyklé. Zářijové volby se ovšem blíží a sociální demokrat Schröder, který nedávno ztrácel v průzkumech na pravicového rivala pět procent hlasů, musel oslovit tradiční levicové voliče. A vyšlo mu to: skóre se vyrovnalo.
</TEXT>
<HEADING>
OSTATNÍ
</HEADING>
<TEXT>
Proti použití síly se staví i Rusko. Prezident Putin vyjádřil pochybnosti o tom, zda akce proti Iráku odpovídá mezinárodnímu právu. Čína, další ze stálých členů Rady bezpečnosti OSN, vyžaduje v této věci angažmá OSN. Pozorovatelé ovšem soudí, že by se případného hlasování rady mohla zdržet, a nezablokovat tak rezoluci umožňující vojenský zásah. Jednotné se zdají být muslimské země, které nyní útok odmítají. Nesouhlasí ani státy, které přijímají pomoc USA, v roce 1991 podpořily protiiráckou operaci a posvětily svržení afghánského Talibanu. Nejčastěji žádají aby byl před akcí vůči Iráku vyřešen palestinsko-izraelský konflikt.
Proti použití síly se staví i Rusko. Prezident Putin vyjádřil pochybnosti o tom, zda akce proti Iráku odpovídá mezinárodnímu právu. Čína, další ze stálých členů Rady bezpečnosti OSN, vyžaduje v této věci angažmá OSN. Pozorovatelé ovšem soudí, že by se případného hlasování rady mohla zdržet, a nezablokovat tak rezoluci umožňující vojenský zásah. Jednotné se zdají být muslimské země, které nyní útok odmítají. Nesouhlasí ani státy, které přijímají pomoc USA, v roce 1991 podpořily protiiráckou operaci a posvětily svržení afghánského Talibanu. Nejčastěji žádají aby byl před akcí vůči Iráku vyřešen palestinsko-izraelský konflikt.
</TEXT>
</DOC>
<DOC>
<DOCID>LN-20020909018</DOCID>
<DOCNO>LN-20020909018</DOCNO>
<DATE>09/09/02</DATE>
<GEOGRAPHY>ŘÍM</GEOGRAPHY>
<TEXT>
Muhammad Atta, jeden ze sebevražedných atentátníků z loňského 11. září, se údajně sešel s iráckým diktátorem Saddámem Husajnem. V rozhovoru, který včera otiskl italský list Il Sole 24 Ore, to uvedl Richard Perle, předseda Odboru obranné politiky (DPB), poradního orgánu amerického ministerstva obrany. Perle tvrdí, že se oba muži setkali přímo v Bagdádu. "Máme o tom důkazy. A jsme si jisti, že Atta nebyl v Iráku jen na oddechovém víkendu," prohlásil Perle, který byl v administrativě bývalého republikánského prezidenta Ronalda Reagana specialistou na otázky obrany. Perle je nyní rozhodným stoupencem vojenského zásahu proti Iráku. Muhammad Atta je považován za šéfa skupiny atentátníků z 11. září. Představitelé české vlády po útocích na newyorské cíle tvrdili, že se Atta loni v dubnu sešel v Praze s iráckým diplomatem a agentem Ahmadem Chalílem Ibráhímem Sámirem Aním, který byl posléze z České republiky vyhoštěn. Jisté je ovšem jen to, že Atta několik let žil a studoval v severoněmeckém Hamburku. Stejně jako dva další atentátníci z jedenáctého září. Americké zpravodajské služby totiž daly opakovaně najevo pochybnosti o konání pražské schůzky mezi Attou a iráckým zpravodajcem.
</TEXT>
</DOC>
<DOC>
<DOCID>LN-20020909019</DOCID>
<DOCNO>LN-20020909019</DOCNO>
<DATE>09/09/02</DATE>
<TITLE>
Iráčané se připravují na možné americké bombardování jako na válku v Perském zálivu.
</TITLE>
<GEOGRAPHY>BAGDÁD</GEOGRAPHY>
<TEXT>
Stěhováním do krytů a plamennými protiamerickými proslovy se připravuje Irák na válku. Do podzemí se stěhuje i bagdádská dětská onkologická nemocnice. Její sklepy se zaplnily zásobami jídla, léků a vody tak, aby ústav mohl i v případě bombardování pečovat alespoň o 200 ze svých pěti set pacientů. "Dolů se můžeme kdykoli přesunout během pěti minut," řekl ředitel ústavu Luaj Kvaša. "Teď uvádíme do chodu klimatizaci, která bude do krytu přivádět čerstvý vzduch. Také se zásobujeme palivem pro generátory," dodal ředitel. Washington obviňuje Irák z přípravy zbraní hromadného ničení a podpory teroristů. USA se netají tím, že chtějí v Bagdádu "změnit režim". Prezident George W. Bush dosud přesně neřekl, jak chce čelit hrozbě, kterou podle něj představuje irácký vůdce Saddám Husajn. Nelze tak vyloučit ani vojenský útok. "Moc se bojím," říká pětadvacetiletý bagdádský farmaceut Fejráz Bekir. "Není zrovna příjemné žít ve městě pod neustálou hrozbou bombardování. Dětský onkologický ústav přijímal stejná opatření v roce 1991 během války v Perském zálivu. Nemocnice nestojí poblíž žádného vojenského zařízení, a také proto ji tehdy spojenecké bombardování nezasáhlo. Ředitel se ale obává, že její budovu zasáhne zbloudilá střela.
</TEXT>
<HEADING>
Irák: Nejsme sami
</HEADING>
<TEXT>
O přípravách na válku hovoří také iráčtí politici. "Děláme cokoli, abychom ubránili Irák. Jsme rozhodnuti zastavit Američany, aby v Iráku nedosáhli svých cílů. Můžeme a budeme bránit Irák," prohlásil představitel vládnoucí strany Baas Abdulrezak Al-Hašími. Podobná nálada je také mezi ostatními Iráčany. "Nebojíme se Ameriky. Předtím, než jsem se stal doktorem, prodělal jsem vojenský výcvik. Když mě vlast bude potřebovat jako vojáka, stanu se zase vojákem," říká jeden bagdádský lékař. V sousedním Jordánsku prohlásil irácký ministr pro informace Muhamad Al-Sahaf, že Spojené státy mohou zaútočit i v případě, že Irák povolí vstup zbrojním inspektorům OSN. "Americká administrativa sama dala najevo, že je nezajímá, jestli se inspektoři vrátí, nebo ne. Jediné, co je zajímá, je změna režimu v Iráku," řekl v sobotu Al-Sahaf. "Do pekla s Američany. Oni mají své plány, ale ty plány budou rozšlapány u bran a hranic Iráku. V poli nestojíme osamocení. Všichni Arabové jsou ohroženi stejným způsobem," řekl Al-Sahaf. Proti bombardování se staví většina tradičních muslimských spojenců USA, odmítá ho i Turecko.
O přípravách na válku hovoří také iráčtí politici. "Děláme cokoli, abychom ubránili Irák. Jsme rozhodnuti zastavit Američany, aby v Iráku nedosáhli svých cílů. Můžeme a budeme bránit Irák," prohlásil představitel vládnoucí strany Baas Abdulrezak Al-Hašími. Podobná nálada je také mezi ostatními Iráčany. "Nebojíme se Ameriky. Předtím, než jsem se stal doktorem, prodělal jsem vojenský výcvik. Když mě vlast bude potřebovat jako vojáka, stanu se zase vojákem," říká jeden bagdádský lékař. V sousedním Jordánsku prohlásil irácký ministr pro informace Muhamad Al-Sahaf, že Spojené státy mohou zaútočit i v případě, že Irák povolí vstup zbrojním inspektorům OSN. "Americká administrativa sama dala najevo, že je nezajímá, jestli se inspektoři vrátí, nebo ne. Jediné, co je zajímá, je změna režimu v Iráku," řekl v sobotu Al-Sahaf. "Do pekla s Američany. Oni mají své plány, ale ty plány budou rozšlapány u bran a hranic Iráku. V poli nestojíme osamocení. Všichni Arabové jsou ohroženi stejným způsobem," řekl Al-Sahaf. Proti bombardování se staví většina tradičních muslimských spojenců USA, odmítá ho i Turecko.
</TEXT>
</DOC>
<DOC>
<DOCID>LN-20020909020</DOCID>
<DOCNO>LN-20020909020</DOCNO>
<DATE>09/09/02</DATE>
<TITLE>
PRAHA - Zaměstancům pražské zoologické zahrady se za dva týdny podařilo kromě horní části zpřístupnit i malý okruh ve spodní, v srpnu zaplavené části zahrady. Zvířata, která byla povodní nejvíce postižena, se tak mohla vrátit do svých výběhů a lidé se na ně už o víkendu mohli podívat. Stále je poznat, že tady bylo několik metrů vody. Nánosy na listech stromů, zničené lavičky, polámané voliéry a zřícené dřevěné domky. Čáry na zemi s nápisy "voda" připomínají, kde se Vltava zastavila. První návštěvnicí je chvilku po deváté mladá žena s dcerkou. "Osudy zvířat jsme celou dobu sledovaly, třeba Gastona, ale ne zas tak, že bychom nad ním plakaly," vysvětluje. Hodinu po otevření je zahrada téměř prázdná, jsou tu jen novináři a lidé, kteří pracují na její rekonstrukci. Před polednem je už lidí mnohem víc. Většinou se přišly podívat rodiny s dětmi. Ředitel zahrady Petr Fejk ještě před týdnem předpokládal, že malá část dolního úseku zahrady bude otevřena koncem roku. "Překvapili mě zaměstnanci, kteří přestože to byla obrovská práce, tak se do toho vrhli, vyčistili to, dali tam cedulky," popisuje nasazení lidí Fejk. "Museli jsme odvézt bahno a naplaveniny, všechno vydezinfikovat, pracovali jsme na tom pořád," popisuje ošetřovatel papoušků Vladimír Mikeska.
</TITLE>
<HEADING>
Zvířata jsou neklidná
</HEADING>
<TEXT>
Ve svém výběhu jsou už tři slonice. Návštěvníkovi, který je zvyklý na to, že se obvykle moc nehýbají, přijdou nezvykle čilé. Slonice Sandy natahuje chobot k divákům a viditelně něco chce. "Teď nic nemám, až půjdu po obědě, tak ti něco přinesu," utěšuje ji její ošetřovatel. Aktivita slonů není dána brzkou ranní hodinou, jak by se mohlo zdát. "Jsou trochu nervóznější, byl tu i odborník z Jižní Afriky a potvrdil to," říká ošetřovatel. Je to nejen kvůli jejich náhlé evakuaci ale hlavně kvůli nepravidelnému režimu, který teď mají. "Ve dne i v noci jsou venku a to jim ke klidu určitě nepomůže, předtím byly zvyklé, že v určitou hodinu jdou ven, nebo dovnitř," vysvětluje pracovník zahrady Zbyněk Žížala. Neklidná jsou prý i ostatní zvířata. "Možná i ptáci, ale na těch to nikdo moc nepozná," odhaduje Žížala. Hned vedle vchodu je i výběh pand. V době záplav tu byly přivázané slonice. Zničily lavičky a prorazily zábradlí k pandám. Ty zůstaly celou dobu povodní na svém místě. "Je nic nevyruší, ty se pořád chovají, jako by se kolem nich nic nedělo," ukazuje Žížala na líně se povalující oranžové medvídky. Zaměstnanci jsou vůči návštěvníkům velmi ochotní a vysvětlují vše, o co je zájem. Po zahradě jsou rozmístěné kasičky pro příspěvky na obnovu zahrady. Už dvě hodiny po otevření jsou tam nejen mince, ale i pětisetkorunové bankovky. Dobu povodní v zoo shrnuje malá výstava u vchodu, která chronologicky zachycuje všechny významné události onoho kritického týdne. Ne všechny byly jen tragické. V době, kdy všichni evakuovali největší zvířata, se v horní části zoo narodil malý varan. Pro návštěvníky, kteří chtějí do zoo přijet autem, otevřela zahrada jiné parkoviště a nový vchod v horní části areálu hned vedle afrického domu. Původní parkoviště u Vltavy jsou zničená. Podle Fejka bude rekonstrukce celé zahrady trvat asi tři roky. Pavilon slonů se měl původně jen opravit. "Teď je zřejmé, že je v dolní části neúnosný, a přenese se do horní části," říká Fejk. Má v plánu změnit celou dolní část. Zůstanou tu gorily, šelmy, tučňáci a lachtani. Všechno ostatní, kromě těchto pavilonů je zdevastováno. "Urbanismus spodní části uděláme úplně znova. Máme v plánu takový dojem panenské přírody, kde se budou kombinovat expozice vodních ptáků s opičími ostrovy," plánuje ředitel. Další úsek dolní části bude podle Fejka pojat jako oddychové místo pro návštěvníky. Lidé sem budou moci jezdit na piknik, bude tu dětské hřiště a kontaktní expozice pro děti. To znamená, že tu budou zvířata, na která si děti budou moci sáhnout a hrát si s nimi.
Ve svém výběhu jsou už tři slonice. Návštěvníkovi, který je zvyklý na to, že se obvykle moc nehýbají, přijdou nezvykle čilé. Slonice Sandy natahuje chobot k divákům a viditelně něco chce. "Teď nic nemám, až půjdu po obědě, tak ti něco přinesu," utěšuje ji její ošetřovatel. Aktivita slonů není dána brzkou ranní hodinou, jak by se mohlo zdát. "Jsou trochu nervóznější, byl tu i odborník z Jižní Afriky a potvrdil to," říká ošetřovatel. Je to nejen kvůli jejich náhlé evakuaci ale hlavně kvůli nepravidelnému režimu, který teď mají. "Ve dne i v noci jsou venku a to jim ke klidu určitě nepomůže, předtím byly zvyklé, že v určitou hodinu jdou ven, nebo dovnitř," vysvětluje pracovník zahrady Zbyněk Žížala. Neklidná jsou prý i ostatní zvířata. "Možná i ptáci, ale na těch to nikdo moc nepozná," odhaduje Žížala. Hned vedle vchodu je i výběh pand. V době záplav tu byly přivázané slonice. Zničily lavičky a prorazily zábradlí k pandám. Ty zůstaly celou dobu povodní na svém místě. "Je nic nevyruší, ty se pořád chovají, jako by se kolem nich nic nedělo," ukazuje Žížala na líně se povalující oranžové medvídky. Zaměstnanci jsou vůči návštěvníkům velmi ochotní a vysvětlují vše, o co je zájem. Po zahradě jsou rozmístěné kasičky pro příspěvky na obnovu zahrady. Už dvě hodiny po otevření jsou tam nejen mince, ale i pětisetkorunové bankovky. Dobu povodní v zoo shrnuje malá výstava u vchodu, která chronologicky zachycuje všechny významné události onoho kritického týdne. Ne všechny byly jen tragické. V době, kdy všichni evakuovali největší zvířata, se v horní části zoo narodil malý varan. Pro návštěvníky, kteří chtějí do zoo přijet autem, otevřela zahrada jiné parkoviště a nový vchod v horní části areálu hned vedle afrického domu. Původní parkoviště u Vltavy jsou zničená. Podle Fejka bude rekonstrukce celé zahrady trvat asi tři roky. Pavilon slonů se měl původně jen opravit. "Teď je zřejmé, že je v dolní části neúnosný, a přenese se do horní části," říká Fejk. Má v plánu změnit celou dolní část. Zůstanou tu gorily, šelmy, tučňáci a lachtani. Všechno ostatní, kromě těchto pavilonů je zdevastováno. "Urbanismus spodní části uděláme úplně znova. Máme v plánu takový dojem panenské přírody, kde se budou kombinovat expozice vodních ptáků s opičími ostrovy," plánuje ředitel. Další úsek dolní části bude podle Fejka pojat jako oddychové místo pro návštěvníky. Lidé sem budou moci jezdit na piknik, bude tu dětské hřiště a kontaktní expozice pro děti. To znamená, že tu budou zvířata, na která si děti budou moci sáhnout a hrát si s nimi.
</TEXT>
</DOC>
<DOC>
<DOCID>LN-20020909021</DOCID>
<DOCNO>LN-20020909021</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Kriminalisté z Prahy 1 zahájili vůbec první stíhání pro pokus podvodu v souvislosti s tíživou situací po povodních. Obviněným je čtyřiadvacetiletý David T. z Prahy 10, který ve Vodičkově ulici v centru metropole vyvěsil letáček s číslem účtu vedeného u Komerční banky a s prosbou o finanční pomoc na zmírnění povodňových škod. Že jde o konto soukromé, však v textu nestálo. "Obvinění padlo v pátek vpodvečer," informoval LN šéf policie Prahy 1 Jiří Sellner. Mladík je stíhán na svobodě a podle zákona mu hrozí až dvouleté vězení, popřípadě peněžitá pokuta či propadnutí majetku. Policie začala na případu pracovat již krátce poté, co velká voda v hlavním městě opadla. Stíhání však mohl vyšetřovatel zahájit, až když měl ukončeny všechny nezbytné úkony. "Čekali jsme, až dá státní zástupce souhlas s odtajněním konta," vysvětlil Sellner, proč nebylo možné sdělit mladíkovi obvinění už dříve. Výzva Davida T. případným dárcům peněz, která se objevila krátce po opadnutí velké vody, zůstala podle zjištění policistů nevyslyšena. Na jeho soukromý účet, založený ještě před povodněmi, totiž neposlal nikdo ani haléř. "Proto je obviněn pro pokus podvodu. Škoda je v tomto případě nulová," sdělila LN pražská policejní mluvčí Eva Brožová. Fakt, že se obviněnému mladíkovi nepodařilo vylákat peníze z žádného důvěřivce, ale podle zákona na trestnosti jeho jednání nic nemění. Pokus trestného činu zákon dokonce měří stejným metrem jako zločin dokonaný. Soudy navíc v roce 1997, kdy se šetřily desítky podobných případů na povodněmi postižené Moravě, mnohdy ukládaly exemplární tresty, tj. takové, které se pohybovaly při horní hranici trestní sazby. Případ Davida T. je sice prvním povodňovým podvodem, který se dočkal obvinění, podle Brožové ale "policie prověřuje řadu dalších kont".
</TEXT>
</DOC>
<DOC>
<DOCID>LN-20020909022</DOCID>
<DOCNO>LN-20020909022</DOCNO>
<DATE>09/09/02</DATE>
<TEXT>
SVATÝ HOSTÝN - Na 5000 poutníků se v sobotu sešlo na poutním místě Svatý Hostýn, aby si připomněli mučení a smrt svých přátel v komunistických žalářích. "Při desáté muklovské pouti jsme se ujistili sounáležitostí a přátelstvím, zavzpomínali na ty, co už nejsou mezi námi, a slíbili si, že budeme vždy bojovat proti zlu ve všech podobách," řekl předseda Konfederace politických vězňů Stanislav Drobný. Ministr zahraničí Cyril Svoboda (KDU-ČSL) na pouti připomněl, že označení mukl znamenalo "muž k likvidaci". Svou odvahou podle něj přinesli velké dílo svobody. Bez jejich hrdinství a odvahy bychom se svobody nikdy nedožili, zdůraznil šéf diplomacie. Svoboda s ministrem dopravy Milanem Šimonovským (KDU-ČSL) a několika poslanci poděkoval bývalým politickým vězňům za statečnost. Českobudějovický farář Václav Dvořák odsoudil zločiny komunismu: "Revoluci, kterou jsme dělali a která ještě není hotová, musíme dovést do konce. Ukázat, jak z toho, jak žít v křesťanství a lásce."
</TEXT>
</DOC>
<DOC>
<DOCID>LN-20020909023</DOCID>
<DOCNO>LN-20020909023</DOCNO>
<DATE>09/09/02</DATE>
<TITLE>
KARLOVY VARY/NOVÉ SEDLO Cisternu, z níž opakovaně unikala kyselina dusičná, odvezl v sobotu z nádraží v Novém Sedle na Sokolovsku nákladní vlak Českých drah. Cisterna s poškozeným uzávěrem směřuje na žádost majitele do chemičky Synthesia v Pardubicích. "Už ji odvezli," řekl v sobotu večer výpravčí z Nového Sedla. Mluvčí Českých drah Petr Šťáhlavský už v sobotu odpoledne ujistil, že cisterna je v pořádku a nebezpečná chemikálie zní neuniká. S odvozem cisterny do Pardubic tamní chemici čekali od pátečního večera, aby vyloučili další možný únik žíraviny. "Cisterna musí být nejprve bezpečná. Pokud z ní něco uniká, nelze s ní manipulovat. To není přípustné," řekl mluvčí Českých drah Petr Šťáhlavský. Po kontrole vagonu nezjistili další havárii a cisterna byla vypravena. Mluvčí Aliachemu Michal Kulhánek řekl, že v chemičce bude cisterna podrobena prohlídce.
</TITLE>
<HEADING>
Kyselina měla být vyvezena do Švédska
</HEADING>
<TEXT>
Synthesia je součástí Aliachemu, který má cisternu pronajatou z Rumunska. Kyselinu chtěla chemička vyvézt přes Německo do Švédska. Ve čtvrtek odpoledne ale železničáři v Novém Sedle zjistili, že chemikálie uniká poškozeným těsněním. Hasiči proto začali cisternu kropit vodou, aby zabránili vytvoření plynného oblaku, jenž by mohl vítr zavát nad město. Na místo přijeli technici z pardubické chemičky a uzávěr v noci na pátek opravili. V pátek odpoledne však kyselina začala opět unikat. Přes poledne se totiž cisterna zahřála a zvýšil se v ní tlak. V noci na sobotu vyměnili opraváři ze Synthesie vadný ventil a zamezili dalšímu úniku. Ve čtvrtek z cisterny uniklo asi padesát litrů kyseliny, v pátek o něco méně. Při havárii nebyl nikdo zraněn a životní prostředí nebylo poškozeno, neboť se kyselina nedostala do půdy. Chemikálie může člověku při nadýchání poleptat sliznici. Kyselina dusičná je bezbarvá tekutina, která rozpouští všechny kovy s výjimkou zlata a platiny. Hasiči proto pracovali v ochranných oděvech. Včera večer stála cisterna, z níž opakovaně kyselina unikala, na nádraží v Ústí nad Labem. "Je zabezpečena, kyselina z ní neuniká. Do Pardubic má dorazit nejpozději v pondělí do pěti hodin ráno," řekl včera Michal Kulhánek.
Synthesia je součástí Aliachemu, který má cisternu pronajatou z Rumunska. Kyselinu chtěla chemička vyvézt přes Německo do Švédska. Ve čtvrtek odpoledne ale železničáři v Novém Sedle zjistili, že chemikálie uniká poškozeným těsněním. Hasiči proto začali cisternu kropit vodou, aby zabránili vytvoření plynného oblaku, jenž by mohl vítr zavát nad město. Na místo přijeli technici z pardubické chemičky a uzávěr v noci na pátek opravili. V pátek odpoledne však kyselina začala opět unikat. Přes poledne se totiž cisterna zahřála a zvýšil se v ní tlak. V noci na sobotu vyměnili opraváři ze Synthesie vadný ventil a zamezili dalšímu úniku. Ve čtvrtek z cisterny uniklo asi padesát litrů kyseliny, v pátek o něco méně. Při havárii nebyl nikdo zraněn a životní prostředí nebylo poškozeno, neboť se kyselina nedostala do půdy. Chemikálie může člověku při nadýchání poleptat sliznici. Kyselina dusičná je bezbarvá tekutina, která rozpouští všechny kovy s výjimkou zlata a platiny. Hasiči proto pracovali v ochranných oděvech. Včera večer stála cisterna, z níž opakovaně kyselina unikala, na nádraží v Ústí nad Labem. "Je zabezpečena, kyselina z ní neuniká. Do Pardubic má dorazit nejpozději v pondělí do pěti hodin ráno," řekl včera Michal Kulhánek.
</TEXT>
</DOC>
<DOC>
<DOCID>LN-20020909024</DOCID>
<DOCNO>LN-20020909024</DOCNO>
<DATE>09/09/02</DATE>
<TITLE>
V pátek skončil termín, kdy měly okresní úřady rozhodnout o registraci kandidátů pro volby do jedné třetiny Senátu, v nichž se bude přidělovat celkem 27 mandátů. Podle dostupných informací okresní úřady v sídlech volebních obvodů některé přihlášky odmítly zaregistrovat, protože nesplňovaly zákonem požadované náležitosti. Odmítnutí uchazeči mají ještě šanci domáhat se registrace soudní cestou. První kolo senátních voleb se koná 25. a 26. října 2002, případné druhé kolo pak o týden později.
</TITLE>
<TEXT>
VOLEBNÍ OBVOD Č. 3 - CHEB
dosavadní senátor: Peter Morávek (ČSSD; od května 2001 nezávislý)
KANDIDÁTI: Petr Borka (Balbínova poetická strana) Ladislav Macák (ČSSD), starosta Tachova Václav Černý (KSČM), předseda karlovarské krajské rady KSČM Jan Volavka (ODS), psycholog Karel Nykles (Strana zelených) Vojtěch Šrámek (Unie svobody-DEU), vedoucí odboru na ministerstvu školství Hana Heyduková (nezávislá), ředitelka Lázní Františkovy Lázně
VOLEBNÍ OBVOD Č. 6 - LOUNY
</TEXT>
<HEADING>
dosavadní senátor: Ivan Havlíček (ČSSD)
</HEADING>
<TEXT>
KANDIDÁTI: Ivan Havlíček (ČSSD), senátor Filip Celba (KSČM), starosta obce Slabce Miloslav Pelc (ODS), starosta Nového Strašecí Jan Bartoň (Sdružení nezávislých), starosta obce Staňkovice Bohuslav Kuneš (Unie svobody-DEU), ředitel obchodní akademie v Žatci František Povolný (ODA; za koalici stran Evropští demokraté a ODA), ředitel muzea v Rakovníku Ladislav Půlpán (nestraník; za koalici stran Akce za zrušení Senátu a proti vytunelování důchodových fondů a Sebeobrana voličů), umělecký řemeslník
VOLEBNÍ OBVOD Č. 9 PLZEŇ-MĚSTO
</TEXT>
<HEADING>
dosavadní senátor: Bohumil Kulhánek (ODS)
</HEADING>
<TEXT>
KANDIDÁTI: Jiří Samek (ČSSD), herec a městský zastupitel Jana Bystřická (KSČM), politická pracovnice Zdeněk Prosek (ODS), bývalý primátor Plzně Richard Sequens (Unie svobody-DEU), lékař a městský zastupitel
VOLEBNÍ OBVOD Č. 12 - STRAKONICE
</TEXT>
<HEADING>
dosavadní senátor: Pavel Rychetský (ČSSD)
</HEADING>
<TEXT>
KANDIDÁTI: Pavel Rychetský (ČSSD), senátor Pavel Poláček (nestraník; za KSČM), učitel Pavel Pavel (ODS), místostarosta Strakonic Zdeněk Prokopec (Sdružení nezávislých), přednosta Okresního úřadu Písek Karel Schwarzenberg (nestraník, za Unii svobody-DEU)
VOLEBNÍ OBVOD Č. 15 - PELHŘIMOV
</TEXT>
<HEADING>
dosavadní senátor: Milan Štěch (ČSSD)
</HEADING>
<TEXT>
KANDIDÁTI: Milan Štěch (ČSSD), senátor a šéf ČMKOS Václav Štěpán (KSČM), učitel Jan Litomiský (ODS), bývalý člen České národní rady a pracovník okresního úřadu Jaroslav Holík (nestraník; za Unii svobody-DEU), hokejový trenér
VOLEBNÍ OBVOD Č. 18 - PŘÍBRAM
</TEXT>
<HEADING>
dosavadní senátor: Zdeněk Vojíř (ČSSD)
</HEADING>
<TEXT>
KANDIDÁTI: Zdeněk Vojíř (ČSSD), senátor Josef Vacek (KDU-ČSL), starosta Příbrami Antonín Bartoň (KSČM), politický pracovník Jaromír Volný (ODS), přednosta OÚ Příbram
VOLEBNÍ OBVOD Č. 21 - PRAHA 5
</TEXT>
<HEADING>
dosavadní senátor: Michael Žantovský (ODA)
</HEADING>
<TEXT>
KANDIDÁTI: Jan Obst (ČSSD), předseda Českomoravského fotbalového svazu Karel Janda (KSČM), podnikatel Jozef Wagner (Občanská koalice Politický klub), bývalý poslanec Miroslav Škaloud (ODS), starosta Prahy 5 Jaroslav Staněk (Strana zelených), podnikatel Václav Krása (Unie svobody-DEU), bývalý poslanec
VOLEBNÍ OBVOD Č. 24 - PRAHA 9
</TEXT>
<HEADING>
dosavadní senátor: Josef Pavlata (ODS)
</HEADING>
<TEXT>
KANDIDÁTI: Josef Dobrý (ČSSD), starosta PrahyLetňan Evžen Smrkovský (nestraník; za KSČM), technolog Petr Fiala (Naděje), místopředseda strany Josef Pavlata (ODS), senátor Martin Schulz (Sdružení nezávislých) Sylva Rychtalíková (Unie svobodyDEU), právnička Jiřina Nováková (koalice stran Evropští demokratů a ODA), místostarostka Prahy 14 František Vondráček (nezávislý), podnikatel
VOLEBNÍ OBVOD Č. 27 - PRAHA 1
</TEXT>
<HEADING>
dosavadní senátor: Václav Fischer (nezávislý)
</HEADING>
<TEXT>
KANDIDÁTI: John Bok (nestraník; za Aktiv nezávislých občanů), předseda Spolku na podporu nezávislé justice Šalamoun Martin Mejstřík (nestraník; za Cestu změny) Jiří Hanzlíček (nestraník; za ČSNS), bývalý poradce ministra průmyslu a obchodu Irena Ondráčková (ČSSD) Jiří Tráva (nestraník; Evropští demokraté) Noemi Zárubová-Pfeffermannová (nestraník; za KDU-ČSL), proděkanka HAMU Karel Sýs (KSČM), básník Slavomil Hubálek (Naděje), psycholog Petr Weiss (ODS), lékař Petr Cibulka (Pravý blok), předseda strany Jiří Kotalík (Sdružení nezávislých), rektor AVU Eduard Katzer (Strana venkova Spojené občanské síly)
VOLEBNÍ OBVOD Č. 30 - KLADNO
</TEXT>
<HEADING>
dosavadní senátor: Ladislav Svoboda (ČSSD)
</HEADING>
<TEXT>
KANDIDÁTI: Ladislav Svoboda (ČSSD), senátor Jana Klasová (KSČM), podnikatelka Jindřich Sybera (ODS), starosta Stochova Marie Bednářová (Sdružení nezávislých), bývalá starostka Kladna
VOLEBNÍ OBVOD Č. 33 - DĚČÍN
</TEXT>
<HEADING>
dosavadní senátor: Egon Lánský (ČSSD)
</HEADING>
<TEXT>
KANDIDÁTI: Anna Briestenská (ČSSD), zástupkyně ředitele nemocnice Jiří Benedikt (KDU-ČSL), přednosta Okresního úřadu Děčín Vladimír Reiber (KSČM), ekonom a člen zastupitelstva ve Varnsdorfu Ladislav Gregor (ODS), podnikatel Petr Hannig (Strana zdravého rozumu), hudebník a předseda strany Josef Zoser (Hnutí nezávislých za harmonický rozvoj obcí a měst), starosta Jiřetína pod Jedlovou
VOLEBNÍ OBVOD Č. 36 - ČESKÁ LÍPA
</TEXT>
<HEADING>
dosavadní senátor: Miroslav Coufal (ČSSD)
</HEADING>
<TEXT>
KANDIDÁTI: Miroslav Coufal (ČSSD), senátor Václav Svatek (KSČM), učitel a krajský zastupitel Karel Tejnora (ODS), lékař a radní České Lípy Bohuslav Rychtařík (Sdružení nezávislých), starosta Stráže pod Ralskem Stanislav Ludvík (Unie svobody-DEU), krajský zastupitel
VOLEBNÍ OBVOD Č. 39 - TRUTNOV
</TEXT>
<HEADING>
dosavadní senátor: Vlastimil Šubrt (ODS)
</HEADING>
<TEXT>
KANDIDÁTI: Pavel Trpák (ČSSD), krajský zastupitel Petr Jandera (KSČM), podnikatel Ivan Adamec (ODS), starosta Trutnova Tomáš Paducha (Unie svobody-DEU), starosta Pece pod Sněžkou
VOLEBNÍ OBVOD Č. 42 - KOLÍN
</TEXT>
<HEADING>
dosavadní senátor: Vladislav Malát (ODS)
</HEADING>
<TEXT>
KANDIDÁTI: Jan Rakušan (ČSSD), ředitel nemocnice František Švarc (KSČM), vedoucí výroby Vladislav Malát (ODS), senátor Zdenka Majerová (Sdružení nezávislých), starostka Kolína Jan Černý (Unie svobody-DEU), veterinář a bývalý ministr ČR pro místní rozvoj Jiří Otta (nezávislý), starosta Velkého Oseka
VOLEBNÍ OBVOD Č. 45 HRADEC KRÁLOVÉ
</TEXT>
<HEADING>
dosavadní senátor: Karel Barták (nestraník zvolený za ODA)
</HEADING>
<TEXT>
KANDIDÁTI: Jaroslav Bartoš (ČSSD), místostarosta Třebechovic pod Orebem Milan Špás (KSČM), místopředseda krajské organizace KSČM Marta Pohnerová (ODS), učitelka Martin Dvořák (Volba pro město; podpoří jej i Unie svobody-DEU), bývalý primátor Hradce Králové Karel Barták (nezávislý), senátor
+ kandidát Strany venkova-Spojené občanské síly, jehož jméno odmítl okresní úřad s odvoláním na zákon sdělit
VOLEBNÍ OBVOD Č. 48 RYCHNOV NAD KNĚŽNOU
</TEXT>
<HEADING>
dosavadní senátor: František Bartoš (KDU-ČSL)
</HEADING>
<TEXT>
KANDIDÁTI: Ivan Přikryl (ČSSD), předseda Svazu bytových družstev František Bartoš (KDU-ČSL), senátor Jan Langr (nestraník; za KSČM), učitel Miroslava Němcová (ODS), místostarostka Rychnova n. Kněžnou Václava Domšová (Sdružení nezávislých), starostka Deštného v Orlických horách Petr Vančura (Volba pro město)
+ nezávislý kandidát, jehož jméno odmítl okresní úřad s odvoláním na zákon sdělit
VOLEBNÍ OBVOD Č. 51 ŽĎÁR NAD SÁZAVOU
</TEXT>
<HEADING>
dosavadní senátor: Jiří Šenkýř (KDU-ČSL)
</HEADING>
<TEXT>
KANDIDÁTI: Jiří Šenkýř (KDU-ČSL), senátor Alois Koukola (nestraník; za KSČM), strojní inženýr a místostarosta Velké Bíteše Miroslav Sedlařík (ODS), podnikatel Josef Novotný (Sdružení nezávislých), starosta Bystřice nad Pernštejnem Jan Dřínek (nezávislý, podpora ČSSD), starosta dobrovolných hasičů
VOLEBNÍ OBVOD Č. 54 - ZNOJMO
</TEXT>
<HEADING>
dosavadní senátor: Milan Špaček (KDU-ČSL)
</HEADING>
<TEXT>
KANDIDÁTI: Oldřich Kraipl (ČSSD) Milan Špaček (KDU-ČSL), senátor Zdeněk Obhlídal (Konzervativní strana) Ludvík Hekrle (KSČM) Vladimír Železný (nestraník; za hnutí Nezávislí), ředitel TV Nova Jaromír Morávek (koalice Akce za zrušení Senátu a proti vytunelování důchodových fondů a Sebeobrany voličů) Jiří Moravec (nezávislý), podnikatel Růžena Šalomonová (nezávislá), šéfka jihomoravských školských odborů
VOLEBNÍ OBVOD Č. 57 - VYŠKOV
</TEXT>
<HEADING>
dosavadní senátor: Oldřich Dočekal (KDU-ČSL)
</HEADING>
<TEXT>
KANDIDÁTI: Ivo Bárek (nestraník; za ČSSD), přednosta Okresního úřadu Vyškov František Adamec (KDU-ČSL), lékař a místostarosta Vyškova Zdeněk Koudelka (KSČM), zástupce starosty Ignác Hoza (nestraník; za ODA), rektor Vysoké vojenské školy pozemního vojska Vyškov František Pejřil (ODS), starosta a bývalý poslanec František Kopecký (Sdružení nezávislých), starosta Tvarožné Pavel Křivánek (koalice Akce za zrušení Senátu a proti vytunelování důchodových fondů a Sebeobrany voličů)
VOLEBNÍ OBVOD Č. 60 BRNO-MĚSTO
</TEXT>
<HEADING>
dosavadní senátor: Jan Zahradníček (KDU-ČSL)
</HEADING>
<TEXT>
KANDIDÁTI: Dominik Šulc (ČSSD), zástupce starosty Brna-sever Jan Zahradníček (KDU-ČSL), senátor Helena Sýkorová (KSČM), právnička Jiří Zlatuška (nestraník; za Liberální reformní stranu), rektor Masarykovy univerzity v Brně Ivan Kopečný (ODS), starosta Brna-Králova Pole Jiřina Suchá (koalice Akce za zrušení Senátu a proti vytunelování důchodových fondů a Sebeobrany voličů)
+ registrováni byli ještě dva kandidáti těchto uskupení: Aktiv nezávislých občanů a Strana venkova - Spojené občanské síly. Jména kandidátů úředníci ČTK odmítli sdělit.
VOLEBNÍ OBVOD Č. 63 - PŘEROV
dosavadní senátor: Jitka Seitlová (původně ODA; v červenci 2002 ze strany vystoupila)
KANDIDÁTI: Václav Vápeník (Demokratická liga) Jindřich Valouch (ČSSD), starosta Přerova Otakar Šiška (KDU-ČSL), šéf bytového družstva Josef Nekl (KSČM), podnikatel Jitka Seitlová (Nezávislí), senátorka František Kopečný (ODS), důchodce Roman Haken (Strana zelených), pracovník Centra pro komunitní práci
VOLEBNÍ OBVOD Č. 66 - OLOMOUC
</TEXT>
<HEADING>
dosavadní senátor: Karel Korytář (ČSSD)
</HEADING>
<TEXT>
KANDIDÁTI: Karel Korytář (ČSSD), senátor Zdeněk Švec (nestraník; za KSČM), výkonný ředitel společnosti Esmo v Mohelnici Václav Rýznar (Sdružení nezávislých), ředitel Fakultní nemocnice v Olomouci Vítězslav Vavroušek (ODS), ředitel nemocnice a krajský zastupitel Pavel Nováček (Strana pro otevřenou společnost), předseda strany Vladimír Válek (Unie svobody-DEU), zástupce hejtmana Olomouckého kraje
VOLEBNÍ OBVOD Č. 69 FRÝDEK-MÍSTEK
</TEXT>
<HEADING>
dosavadní senátor: Věra Vašínková (ČSSD)
</HEADING>
<TEXT>
KANDIDÁTI: Věra Vašínková (ČSSD), senátorka Pavol Lukša (KDU-ČSL), starosta Čeladné Ivan Vrba (KSČM), právník Dagmar Lahnerová (Moravská demokratická strana) Zdeněk Stolař (ODA), starosta Frýdku-Místku František Kopecký (ODS), programátor Lev Mojžíšek (nezávislý) Hans Postl (nezávislý)
VOLEBNÍ OBVOD Č. 72 OSTRAVA-MĚSTO
</TEXT>
<HEADING>
dosavadní senátor: Vítězslav Matuška (ČSSD)
</HEADING>
<TEXT>
KANDIDÁTI: Pavel Dobeš (nestraník; za Balbínovu poetickou stranu), hudebník Nataša Hradecká (nestraník; za Cestu změny) Hana Zelenková (ČSSD), krajská zastupitelka Jaromír Horák (KSČM), člen ostravského zastupitelstva a podnikatel Václav Roubíček (nestraník; za ODS), rektor Vysoké školy báňské-Technické univerzity František Černík (Sdružení nezávislých), manažer a bývalý hokejista Viktor Hubert (nestraník; za Stranu za životní jistoty)
VOLEBNÍ OBVOD Č. 75 - KARVINÁ
</TEXT>
<HEADING>
dosavadní senátor: Antonín Petráš (KSČM)
</HEADING>
<TEXT>
KANDIDÁTI: Vavřinec Fójcik (Cesta změny) Karin Němcová (ČSSD), právnička Josef Byrtus (KDU-ČSL), generální konzul ČR v Košicích Eduard Matykiewicz (KSČM), předseda OV KSČM v Karviné Petr Trojek (ODS), starosta Petrovic u Karviné Květuše Szyroká (Sdružení nezávislých)
VOLEBNÍ OBVOD Č. 78 - ZLÍN
</TEXT>
<HEADING>
dosavadní senátor: Irena Ondrová (ODS)
</HEADING>
<TEXT>
KANDIDÁTI: Alena Gajdůšková (ČSSD), vedoucí odboru na zlínském magistrátu František Rábek (KSČM), zlínský městský zastupitel Svatopluk Sládeček (Pravý blok) Olga Gröschlová (nestraník; za ODA), ředitelka krajské hygienické stanice Irena Ondrová (ODS), senátorka Jan Slezák (nestraník; za Unii svobody-DEU), přednosta Okresního úřadu Zlíně Luděk Maděra (Volba pro budoucnost) Miroslav Holáň (nezávislý)
VOLEBNÍ OBVOD Č. 81 UHERSKÉ HRADIŠTĚ
</TEXT>
<HEADING>
dosavadní senátor: Jaroslav Petřík (KDU-ČSL)
</HEADING>
<TEXT>
KANDIDÁTI: Stanislav Mišák (ČSSD), starosta Otrokovic Pavel Dohnal (Hnutí samosprávné Moravy a Slezska) Josef Vaculík (KDU-ČSL), ředitel Zemědělské agentury v Uherském Hradišti Josef Páč (nestraník; za KSČM), podnikatel Květoslav Tichavský (ODS), místostarosta Uherského Hradiště Ladislav Šupka (nestraník; za ODA), starosta Uherského Hradiště Jiří Deml (Sdružení nezávislých), starosta Kunovic
Obvody, ve kterých v říjnu proběhnou volby do Senátu
</TEXT>
</DOC>
<DOC>
<DOCID>LN-20020909025</DOCID>
<DOCNO>LN-20020909025</DOCNO>
<DATE>09/09/02</DATE>
<TITLE>
Stavba obchodního komplexu může údajně zavinit zaplavení Karlových Varů
</TITLE>
<TEXT>
Na břehu řeky, v záplavové oblasti, by mělo vyrůst obchodní centrum, které by v případě povodní mohlo být příčinou zaplavení karlovarských ulic.
KARLOVY VARY - V největším českém lázeňském městě v těchto dnech vrcholí spor o stavbu nového obchodního komplexu Carrefour. Jejímu zahájení, které je plánované na podzim v části Karlových Varů Dvory, již stojí v cestě jediná překážka - občané a ekologové. Zatímco občané proti výstavbě protestují prostřednictvím petic, ekologové zašli mnohem dál. Hodlají podat žalobu ke krajskému soudu proti rozhodnutí orgánů státní správy, které stavbu schválily. Ekologové ze sdružení Děti Země a Agara poukazují na to, že kvůli stavbě bude na břehu Ohře vybudován několik kilometrů dlouhý čtyřmetrový val. Ten by měl ochránit obchodní plochu o rozloze pěti hektarů před povodní. Ekologové spolu s odborníky a vodohospodáři ale před jeho stavbou varují. "Voda, která by se na tomto území normálně rozlila, se bude muset vylít jinde," říká Lukáš Peterka, představitel Agary. Stejného názoru je i vodohospodář Otmar Homolka, podle kterého by se pak až 200 tisíc metrů krychlových vody mohlo vylít v jiných městských částech. Mnoho ekologů navíc tvrdí, že obchodní dům zapříčiní neúměrnou dopravní zátěž oblasti a bude kvůli němu vykáceno zhruba dva tisíce stromů. Magistrát ale trvá na správnosti svého rozhodnutí. "V této oblasti voda skutečně není problémem, udělali jsme tam řadu šetření a závěr je pozitivní," uvedl pro Plzeňský deník karlovarský primátor Zdeněk Roubínek.
</TEXT>
<HEADING>
Jak se vyklidí obří parkoviště?
</HEADING>
<TEXT>
O vnesení světla do problému se pokusil i Jan Papež, prezident Asociace zpracovatelů povodňových plánů, který do Varů přijel na pozvání ekologů. Ten potvrdil, že val opravdu zapříčiní zvýšení hladiny zhruba o 12 centimetrů. Upozornil ale i na jiné souvislosti. "Například se musí říct, jakým způsobem se při povodni vyklidí obří parkoviště pro 1200 aut během několika hodin," řekl Papež. Setkání s Papežem se zúčastnila i vedoucí stavebního odboru Ivana Doubová. "Dvanácticentimetrové zvýšení hladiny je pouze výška vlny. Máme modely, jak se bude voda chovat při povodních. Vybrali jsme nejlepší řešení," hájila Doubová rozhodnutí svého úřadu. Odpůrci stavby jsou přesvědčeni, že se svou žalobou u soudu uspějí. "Domnívám se, že soud musí dát Agaře za pravdu, mají v rukou mnoho argumentů," řekl LN Jan Rovenský z Dětí Země, které s Agarou na kampani spolupracují. Před zástavbou záplavových území nedávno varoval i ministr životního prostředí Libor Ambrozek. A jaký je postoj společnosti Carrefour? "V žádném případě by nás nenapadlo od záměru ustoupit. O žádných protestech nevíme. Kdo by taky protestoval? To místo chceme zkulturnit. Je to hotová věc," řekla LN mluvčí společnosti Jana Havlíčková.
O vnesení světla do problému se pokusil i Jan Papež, prezident Asociace zpracovatelů povodňových plánů, který do Varů přijel na pozvání ekologů. Ten potvrdil, že val opravdu zapříčiní zvýšení hladiny zhruba o 12 centimetrů. Upozornil ale i na jiné souvislosti. "Například se musí říct, jakým způsobem se při povodni vyklidí obří parkoviště pro 1200 aut během několika hodin," řekl Papež. Setkání s Papežem se zúčastnila i vedoucí stavebního odboru Ivana Doubová. "Dvanácticentimetrové zvýšení hladiny je pouze výška vlny. Máme modely, jak se bude voda chovat při povodních. Vybrali jsme nejlepší řešení," hájila Doubová rozhodnutí svého úřadu. Odpůrci stavby jsou přesvědčeni, že se svou žalobou u soudu uspějí. "Domnívám se, že soud musí dát Agaře za pravdu, mají v rukou mnoho argumentů," řekl LN Jan Rovenský z Dětí Země, které s Agarou na kampani spolupracují. Před zástavbou záplavových území nedávno varoval i ministr životního prostředí Libor Ambrozek. A jaký je postoj společnosti Carrefour? "V žádném případě by nás nenapadlo od záměru ustoupit. O žádných protestech nevíme. Kdo by taky protestoval? To místo chceme zkulturnit. Je to hotová věc," řekla LN mluvčí společnosti Jana Havlíčková.
</TEXT>
</DOC>
<DOC>
<DOCID>LN-20020909026</DOCID>
<DOCNO>LN-20020909026</DOCNO>
<DATE>09/09/02</DATE>
<TEXT>
Osm stovek mladých ministrantů z různých koutů olomoucké arcidiecéze se o víkendu sjelo na tradiční pouť, kterou letos hostila farnost ve Šternberku na Olomoucku. Pouť zahájil několik stovek metrů dlouhý průvod chlapců ve věku od šesti do dvaceti let. Akce se koná každý rok v jiném městě olomoucké arcidiecéze.
</TEXT>
</DOC>
<DOC>
<DOCID>LN-20020909027</DOCID>
<DOCNO>LN-20020909027</DOCNO>
<DATE>09/09/02</DATE>
<TITLE>
Vodoznak a sklopný efekt chybějí na padělcích, které nedávno odhalila policie. Také použitý papír je silnější. Podle odborníků jsou méně zdařilé.
</TITLE>
<GEOGRAPHY>PLZEŇ</GEOGRAPHY>
<TEXT>
Padělatelskou dílnu na výrobu falešných tisícikorunových bankovek odhalila nedávno policie v severních Čechách. Zároveň zadržela sedmadvacetiletého muže, kterého podezřívá, že padělky zhotovoval pomocí počítačové a reprodukční techniky a speciálního programu. Informovala o tom mluvčí západočeské policie Jolana Číhová. Padělky podle České národní banky dosahují čtvrtého stupně nebezpečnosti, tedy méně zdařilé. Mají nalepený ochranný proužek, ale proti pravému platidlu na nich chybějí vodoznak a sklopný efekt. Použitý papír je silnější než papír na pravých bankovkách. Falešnými tisícikorunami podle ní platili lidé v lékárnách, drogeriích a dalších prodejnách na západě Čech. Západočeská policie proto nyní vede trestní řízení a soustřeďuje materiály o výskytu a uplatnění padělků. Nevylučuje, že další padělky jsou ještě v oběhu a žádá lidi, aby výskyt těchto bankovek oznámili na nejbližší služebnu policie. Falzifikáty o nominální hodnotě 1000 korun mají stejná sériová čísla: D 95335247, C 29915389 a D 31286699. Padělané tisícikoruny objevili policisté už v červnu na Děčínsku a Litoměřicku. V benzinové čerpací stanici a v lékárně jimi platil neznámý člověk. V červenci zadrželi policisté z Jeseníku na severní Moravě šest lidí, kteří se zapletli do výroby a distribuce padělaných bankovek. První signál dostala policie v polovině května, když v jednom obchodě v Jeseníku platila nic netušící dívka falešnou tisícikorunou. Policisté zabavili také tři počítače a tiskárnu, nevěděli však, zda tato technika sloužila k výrobě bankovek. Za padělání bankovek a jejich uvedení do oběhu hrozí pachatelům trest odnětí svobody až na 15 let.
PLZEŇ - Padělatelskou dílnu na výrobu falešných tisícikorunových bankovek odhalila nedávno policie v severních Čechách. Zároveň zadržela sedmadvacetiletého muže, kterého podezřívá, že padělky zhotovoval pomocí počítačové a reprodukční techniky a speciálního programu. Informovala o tom mluvčí západočeské policie Jolana Číhová. Padělky podle České národní banky dosahují čtvrtého stupně nebezpečnosti, tedy méně zdařilé. Mají nalepený ochranný proužek, ale proti pravému platidlu na nich chybějí vodoznak a sklopný efekt. Použitý papír je silnější než papír na pravých bankovkách. Falešnými tisícikorunami podle ní platili lidé v lékárnách, drogeriích a dalších prodejnách na západě Čech. Západočeská policie proto nyní vede trestní řízení a soustřeďuje materiály o výskytu a uplatnění padělků. Nevylučuje, že další padělky jsou ještě v oběhu a žádá lidi, aby výskyt těchto bankovek oznámili na nejbližší služebnu policie. Falzifikáty o nominální hodnotě 1000 korun mají stejná sériová čísla: D 95335247, C 29915389 a D 31286699. Padělané tisícikoruny objevili policisté už v červnu na Děčínsku a Litoměřicku. V benzinové čerpací stanici a v lékárně jimi platil neznámý člověk. V červenci zadrželi policisté z Jeseníku na severní Moravě šest lidí, kteří se zapletli do výroby a distribuce padělaných bankovek. První signál dostala policie v polovině května, když v jednom obchodě v Jeseníku platila nic netušící dívka falešnou tisícikorunou. Policisté zabavili také tři počítače a tiskárnu, nevěděli však, zda tato technika sloužila k výrobě bankovek. Za padělání bankovek a jejich uvedení do oběhu hrozí pachatelům trest odnětí svobody až na 15 let.
</TEXT>
</DOC>
<DOC>
<DOCID>LN-20020909028</DOCID>
<DOCNO>LN-20020909028</DOCNO>
<DATE>09/09/02</DATE>
<TITLE>
Pracuje se tu už týdny. Přesto je to tady k nepoznání. Červeň antukových tenisových a volejbalových kurtů, smetanová běloba sítí a sytá zeleň pečlivě udržovaných trávníků jsou ty tam.
</TITLE>
<GEOGRAPHY>PRAHA</GEOGRAPHY>
<TEXT>
Malá říčka a Vltava, jejichž vody se ve sportovním areálu v pražské Stromovce během kulminace povodňové vlny slily v jedno velké jezero, zanechaly na všem silnou vrstvu naplavenin, jež místy praská pod žárem slunce a připomíná vysušené africké jezero. Ve stínu to ještě čvachtá. Na plotech a sítích se jak na ohromných cednících zachytilo špinavé listí, vytrhaná tráva a odpadky, které sem přinesly toky. Všemu vládne hnědočerná. "Nedokážu vůbec odhadnout, jak dlouho bude trvat, než tu spoušť uklidíme," říká správce areálu Ludvík Vehnal. Není divu. Sportovní areál odboru sportu ministerstva vnitra ve Stromovce, kde se připravují vybraní čeští sportovci k reprezentaci státu při světových sportovních událostech, je totálně zničen. "Zůstaly nám jen hrubé stavby hlavních budov," říká Vehnal. Podle zástupce ředitele Jiřího Drbohlava dosahují škody na nemovitém i movitém majetku areálu 180 milionů korun. "Tady, co stojí to modré auto, byla vrátnice," říká pracovnice areálu Lucie Šnýdrová. "Teď je vrátnice támhle," ukazuje na zablácenou buňku, která leží převrácená asi o třicet metrů dál. Pokračujeme do administrativní budovy, kde voda dosáhla až do prvního patra. Ve vstupní hale se uklízečka snaží mýt podlahu. Vzhledem k tomu, že venku je všude bláto, je to práce přímo sisyfovská. Někdo vstoupí, a chudák ženská musí začít znovu. V přízemí budovy bývala kantýna, kanceláře, zdravotní středisko. Prostory jsou už vyklizené. Muž s tlakovou bombou vystříkává vodou se savem jejich plesnivějící zdi. Uprostřed bývalé lékařské ordinace stojí vysoké trojdílné zrcadlo, jedna z mála věcí, kterou voda nezničila. Na zrcadle je nalepený nápis "Nevyhazovat, rehabilitace". Ze stropu rehabilitačního a masážního centra ale stále kape voda, a než budou sportovci v zrcadle kontrolovat své bicepsy, uplyne ještě hodně vody.
</TEXT>
<HEADING>
Všechno se musí vyházet
</HEADING>
<TEXT>
V ubytovně zvané "Rota" voda zamotala veškeré vybavení - postele, matrace, skříňky, židle i záclony - do jedné nepřehledné špinavé hromady. Z pokojů se line nepříjemný zápach. "To je hrůza, co?" klade řečnickou otázku Vehnal. "Všechno se to musí vyházet a z gruntu přestavět." Jdeme do atletické haly. Ta byla ze dvou třetin pod vodou. "Byla vidět jen její střecha," říká Šnýdrová. Uvnitř haly pracují údržbáři. Na běžeckých tratích se stále ještě třpytí mělké louže. "Teď už je to hezký," říká Šnýdrová. "Bylo tady aspoň dvacet čísel bahna." Jdeme kolem polorozbořené přízemní stavby, která sloužila sportovnímu oddílu Olymp Praha. Stavba má propadlou střechu. Dveře zůstaly na svém místě, ale pokoji, do kterého dveře vedou, chybí zadní zeď. Podobně zle je na tom i budova letních šaten a kanceláří pro kontrolu dopingu. Ta se pod tlakem vody zvlnila a připomíná jakousi postmoderní achitektonickou hrátku. Vymlácená okna visí na vytržených pantech. Ve zdech jsou ohromné díry. Budovy údržbářských dílen vodní tok nejenom zničil, ale také posunul o pár metrů dál. "Tahle buňka tu vůbec nebyla," říká Šnýdrová. Hala vzpírání taky zeje prázdnotou. Zůstalo tu jen pár posilovacích strojů. Jejich závaží a řetězy rezivějí. Na stěně je zlatavý tachometr. I za jeho sklíčkem je nános jemného bahna. Budovy jsou lemovány obrovskými haldami promáčeného haraburdí. Nacucané žíněnky, zpřelámaná madla, kusy ripstolí, kovové skřínky, činky, těžko definovatelné kusy dalšího sportovního náčiní. Nohy se nám boří v měkkém bahně. "Vůbec to tu nepoznávám," říká smutně Šnýdrová.
V ubytovně zvané "Rota" voda zamotala veškeré vybavení - postele, matrace, skříňky, židle i záclony - do jedné nepřehledné špinavé hromady. Z pokojů se line nepříjemný zápach. "To je hrůza, co?" klade řečnickou otázku Vehnal. "Všechno se to musí vyházet a z gruntu přestavět." Jdeme do atletické haly. Ta byla ze dvou třetin pod vodou. "Byla vidět jen její střecha," říká Šnýdrová. Uvnitř haly pracují údržbáři. Na běžeckých tratích se stále ještě třpytí mělké louže. "Teď už je to hezký," říká Šnýdrová. "Bylo tady aspoň dvacet čísel bahna." Jdeme kolem polorozbořené přízemní stavby, která sloužila sportovnímu oddílu Olymp Praha. Stavba má propadlou střechu. Dveře zůstaly na svém místě, ale pokoji, do kterého dveře vedou, chybí zadní zeď. Podobně zle je na tom i budova letních šaten a kanceláří pro kontrolu dopingu. Ta se pod tlakem vody zvlnila a připomíná jakousi postmoderní achitektonickou hrátku. Vymlácená okna visí na vytržených pantech. Ve zdech jsou ohromné díry. Budovy údržbářských dílen vodní tok nejenom zničil, ale také posunul o pár metrů dál. "Tahle buňka tu vůbec nebyla," říká Šnýdrová. Hala vzpírání taky zeje prázdnotou. Zůstalo tu jen pár posilovacích strojů. Jejich závaží a řetězy rezivějí. Na stěně je zlatavý tachometr. I za jeho sklíčkem je nános jemného bahna. Budovy jsou lemovány obrovskými haldami promáčeného haraburdí. Nacucané žíněnky, zpřelámaná madla, kusy ripstolí, kovové skřínky, činky, těžko definovatelné kusy dalšího sportovního náčiní. Nohy se nám boří v měkkém bahně. "Vůbec to tu nepoznávám," říká smutně Šnýdrová.
</TEXT>
</DOC>
<DOC>
<DOCID>LN-20020909029</DOCID>
<DOCNO>LN-20020909029</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
České vysoké učení technické (ČVUT) v Praze nabízí lidem, kteří potřebují posoudit stav domů po záplavách, pomoc svých odborníků. Seznam asi sedmi desítek stavebních inženýrů a dalších specialistů lze nalézt na internetové adrese http://web.cvut.cz/povodne. Pracovníci vysoké školy mohou podle Darie Strossové z rektorátu ČVUT opakovaně zkontrolovat již prohlédnuté budovy a zjistit, zda se jejich statika například při vysychání nenarušila. Vydají pak odborné posudky. Pražská technika vedle geologického, geotechnického, konstrukčního, hydrologického a dalšího speciálního průzkumu zajistí také zatěžovací zkoušky. Vysoké učení nabízí svou pomoc i při posuzování dopravních staveb. Požadavky na náročnější testy, které vyžadují tým odborníků, by měli zájemci směrovat na e-mailovou adresu rektora školy witzany@vc.cvut.cz nebo na telefon 0606/ 768 965. K dispozici je jim i adresa klecka@vc.cvut.cz a mobilní číslo 0603/ 526 215. Pomoc lze obstarat i na sekretariátě rektora ČVUT v ulici Zikova 4 v Praze 6 a na telefonech 02/243 53 474 a 486.
</TEXT>
</DOC>
<DOC>
<DOCID>LN-20020909030</DOCID>
<DOCNO>LN-20020909030</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Spíše zónu určenou k demolici než rušnou čtvrť připomíná stále ještě pražský Karlín, kam před třemi týdny vtrhla rozvodněná Vltava. Poklidnou neděli v téměř opuštěné části hlavního města jen zřídka narušovalo hučení vysoušečů a otloukání vlhkých omítek. Většina domů ale zůstala zavřená. Sklepy v 16 objektech včera pomáhalo vyklízet 150 dobrovolníků humanitární organizace ADRA. "Většina lidí sem chodí pracovat opakovaně. S tímto počtem dobrovolníků úklid zatím zvládáme," řekl koordinátor dobrovolné pomoci organizace ADRA Rudolf Koukol. Dobrovolníci podle něj dostanou v centru ve vojenském stanu na Karlínském náměstí gumové rukavice, roušky, nářadí, v případě nutnosti i holinky. Připravena je pro ně také strava a nápoje. ADRA pomáhá odstraňovat následky škod z budov soukromých majitelů i z domů, které patří bytovým družstvům. Mezi nájemníky jsou totiž většinou starší lidé, kteří by nebyli schopni sami náročný úklid zvládnout. Největší problémy nemá organizace s obstaráním dobrovolných pracovních sil, ale s vlastníky budov. Někteří z nich domy ještě neotevřeli. Ve sklepech zůstává voda či nánosy bláta.
</TEXT>
</DOC>
<DOC>
<DOCID>LN-20020909031</DOCID>
<DOCNO>LN-20020909031</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Pražský magistrát při zadávání zakázek společnosti Navatyp nepostupoval vždy podle zákona. Vyplývá to z právní analýzy, jejíž výsledek zveřejní ve svém pondělním vydání týdeník Respekt. Uvedla to včera Česká televize. Analýza vznikla poté, co vyšlo najevo, že někteří pražští představitelé koupili od Navatypu za zvýhodněnou cenu byty ve Špindlerově Mlýně. Na koupi bytů v Krkonoších se pozornost médií zaměřila, když se ukázalo, že za ně zástupci města zaplatili zhruba poloviční cenu než jiní zákazníci. Firma Navatyp přitom pravidelně vítězí ve výběrových řízeních vypisovaných magistrátem i jednotlivými radnicemi městských částí. Respekt zjistil, že nejlevněji byt pořídil ředitel odboru městského investora Jozef Macko, který o zakázkách pro Navatyp hlasoval v komisích. Macko ČT řekl, že v tom střet zájmu nevidí. "Já to vždycky posuzuji zcela objektivně," uvedl. Svá pochybení nepovažuje za závažná a za důvod k odchodu z magistrátu. Kvůli podezření ze střetu zájmů už ale v červenci ředitel magistrátu Zdeněk Zajíček omezil některé jeho pravomoci.
</TEXT>
</DOC>
<DOC>
<DOCID>LN-20020909032</DOCID>
<DOCNO>LN-20020909032</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Stovky dětí "ze zkumavky" a jejich rodičů zaplnily v sobotu odpoledne zahradu hloubětínského zámečku v Praze 14, v němž sídlí Centrum asistované reprodukce. Všechny děti, mezi nimiž je i mnoho dvojčat, se narodily po úspěšném umělém oplodnění v hloubětínském zařízení. "Očekáváme, že na letošní již sedmé setkání bývalých pacientů a nyní spokojených rodičů, přijede kolem 800 dětí. Letos poprvé mezi nimi přivítáme i prvňáčky," řekl ředitel centra Miroslav Kadlec. Hloubětínské Centrum asistované reprodukce Iscare IVF vzniklo v roce 1995. S žádostí o pomoc se na ně ročně obrací 2500 párů, které touží po dítěti. "Naše centrum za sedm let své existence pomohlo přivést na svět již více než 3000 dětí," řekl vedoucí lékař centra Milan Mrázek. V České republice má problémy s početím 15 až 20 procent párů.
</TEXT>
</DOC>
<DOC>
<DOCID>LN-20020909033</DOCID>
<DOCNO>LN-20020909033</DOCNO>
<DATE>09/09/02</DATE>
<TITLE>
Gerhard Schröder a bavorský premiér Stoiber se naposledy před volbami střetli v přímém přenosu
</TITLE>
<TEXT>
Agresivní vystupování se dá čekat především od kancléře Schrödera, tvrdili už před televizním soubojem lidé z volebního týmu bavorského premiéra Stoibera.
BERLÍN - Přesně dva týdny před parlamentními volbami se dva nejvážnější kandidáti na post německého kancléře naposledy utkali tváří v tvář. Nynější kancléř Gerhard Schröder se v přímém televizním přenosu střetl se svým bavorským vyzyvatelem Edmundem Stoiberem. K televiznímu souboji došlo v době, kdy se předvolební situace v Německu neobyčejně zdramatizovala. Schröderovi sociální demokraté (SPD) totiž v posledních týdnech vynulovali náskok ve volebních preferencích Stoiberovy koalice CDU/CSU. Vítězem včerejšího souboje byl podle prvního včerejšího průzkumu veřejného mínění provedeného agenturou Infratest dimap úřadující kancléř Schröder. Toho považovali za přesvědčivějšího zejména lidé na východě Německa. První televizní souboj mezi Stoiberem a Schröderem z konce minulého měsíce, který byl zároveň prvním duelem tohoto typu v německých dějinách, skončil podle volebních analytiků "remízou". Volební analytici na německé veřejnoprávní stanici ZDF, která duel vysílala (společně s ARD) ale i včerejší souboj označili za vyrovnaný. Stoiber přitom nebyl tak agresivní jako při prvním vystoupení 25. srpna. Schröder byl zase o poznání uvolněnější než před dvěma týdny. V souvislosti se Stoiberovými představami o budoucí německé daňové politice nazval bavorského premiéra Robinem Hoodem. Politologové před soubojem tvrdili, že Schröder se bude neustále snažit stáčet diskusi k tématu nedávných katastrofálních povodní v zemi. Právě jeho nasazení při shánění peněz pro oblasti poničené velkou vodou mu totiž pomáhá získat sympatie nerozhodnutých voličů. A nerozhodnutá zůstala před volbami ještě plná třetina z nich.
</TEXT>
<HEADING>
Povodňové zásluhy
</HEADING>
<TEXT>
K vyzdvihování "povodňových zásluh" sice nakonec nedošlo, Schröder na závěr ale přece jenom zdůraznil, že na "duchu solidarity", který v Německu zavládl, chce v budoucnosti dále stavět. Stoiber - dle očekávání - stáčel diskusi k Schröderovým slibům, že sníží vysokou nezaměstnanost v zemi, což se kancléři nepodařilo. Mediální analytici před včerejším střetem tvrdili, že Stoiber, který v předchozím souboji překvapil, může nejspíše jen ztratit. V této souvislosti mluvili o jedné ze dvou moderátorek pořadu Sabine Christiansenové. Když totiž Stoiber v lednu vystupoval v jejím televizním pořadu, udělal si ostudu v celém Německu. Moderátorku jednou oslovil "paní Merkelová" - což je jméno šéfky opoziční CSU. Stoiber navíc v přítomnosti Christiansenové horko těžko formuloval věty a neustále se zasekával. V pauzách přitom vydával neustále zvuk "Eh". Toho se včera ale vyvaroval.
K vyzdvihování "povodňových zásluh" sice nakonec nedošlo, Schröder na závěr ale přece jenom zdůraznil, že na "duchu solidarity", který v Německu zavládl, chce v budoucnosti dále stavět. Stoiber - dle očekávání - stáčel diskusi k Schröderovým slibům, že sníží vysokou nezaměstnanost v zemi, což se kancléři nepodařilo. Mediální analytici před včerejším střetem tvrdili, že Stoiber, který v předchozím souboji překvapil, může nejspíše jen ztratit. V této souvislosti mluvili o jedné ze dvou moderátorek pořadu Sabine Christiansenové. Když totiž Stoiber v lednu vystupoval v jejím televizním pořadu, udělal si ostudu v celém Německu. Moderátorku jednou oslovil "paní Merkelová" - což je jméno šéfky opoziční CSU. Stoiber navíc v přítomnosti Christiansenové horko těžko formuloval věty a neustále se zasekával. V pauzách přitom vydával neustále zvuk "Eh". Toho se včera ale vyvaroval.
</TEXT>
</DOC>
<DOC>
<DOCID>LN-20020909034</DOCID>
<DOCNO>LN-20020909034</DOCNO>
<DATE>09/09/02</DATE>
<TITLE>
Zájem na neúspěchu dnešního zasedání palestinských zákonodárců má jak izraelský premiér Ariel Šaron, tak i palestinský vůdce Jásir Arafat.
</TITLE>
<TEXT>
TEL AVIV - Během dneška by měl v Ramalláhu zasednout palestinský parlament, aby potvrdil jmenování nových ministrů. Zasedání je však ohroženo, protože Izrael zakázal účast 12 poslancům z 86 členů zákonodárného sboru. Premiér Ariel Šaron to již dříve zdůvodnil tím, že mezi účastníky zasedání nesmějí být lidé "podezřelí z teroristické činnosti". Palestinský ministr kultury Jásir Abid Rabbú tuto podmínku považuje za nepřijatelnou. "Izrael nemůže určovat, který poslanec se může a který se nemůže zúčastnit zasedání", řekl. Podle jeho názoru by se mělo celé zasedání raději zrušit, nebudou-li všichni poslanci vpuštěni do Ramalláhu. V ramalláhských kavárnách zlé jazyky tvrdí, že Šaron se již s Arafatem dohodl, že to bude právě Arafat, kdo sestaví listinu poslanců, jejichž účast na zasedání se mu jeví nežádoucí. Jádrem tohoto vtipu je, že oba, jak Šaron, tak Arafat, mají jistý - i když nikoli stejný - zájem na neúspěchu zasedání. Šaronovy úvahy jsou jasné. Parlament má potvrdit jmenování nových ministrů a určit datum voleb. Právě to je scénář palestinských reforem, jak ho určil prezident Bush. Izraelské nacionalistické kruhy Šarona kvůli jeho souhlasu se zasedáním ostře kritizují. Šaron si však uvědomuje, že jeho vláda, jež vyjádřila souhlas s Bushovými návrhy reforem, musí vzít v úvahu rostoucí mezinárodní tlak a nemůže si dovolit klást překážky plánu reforem. Uvědomuje si však také, že úspěch reforem by připravil půdu pro další etapu Bushova plánu: politická jednání, jejichž cílem bude dohoda o vytvoření palestinského státu. V této etapě by pak Šaron musel předložit návrhy řešení. Do toho se mu zřejmě nechce. Formálně tedy souhlasil, aby se zasedání parlamentu konalo, byl by však rád, kdyby se nekonalo, anebo kdyby alespoň skončilo neúspěchem.
</TEXT>
<HEADING>
Zrození "Šarafata"
</HEADING>
<TEXT>
Méně zřejmý je již přístup Jásira Arafata, protože světová veřejnost toho ví poměrně málo o vnitropalestinském vývoji. Například o tom, že velmi vlivní palestinští činitelé se od července už třikrát shromáždili v katolické katedrále v Ramalláhu a jejich představitelé se setkali i osobně s Arafatem a velice důrazně žádali, aby jmenoval předsedu vlády, případně také viceprezidenta. To by omezilo Arafatovy pravomoci. K tomu přistupuje úmysl v Izraeli vězněného vůdčího představitele hnutí Fatah, Marvána Barghútího, uveřejnit při příležitosti velkých podzimních židovských svátků pozdrav izraelskému lidu a výzvu všem palestinským organizacím, aby ukončily vojenské akce a ve svém odporu vůči okupaci přešly k taktice občanské neposlušnosti. Jiní umírnění palestinští představitelé jako Jásir Abid Rabbú a Hasan Asfur připravují kampaň proti oboustranným násilnostem. V jejím rámci chtějí uspořádat v Jeruzalémě velké shromáždění za účasti 250 vedoucích představitelů z obou stran. Předsedat tomuto shromáždění by měla významná mezinárodní osobnost. Mluví se o Nelsonu Mandelovi anebo o Tonym Blairovi. Stále víc Palestinců se také domnívá, že nynější palestinské vedení a jeho politika vlastně nahrávají Arielu Šaronovi. Arafat si tedy vůbec nemůže být jistý, zda jeho postavení nebude na zasedání palestinského parlamentu otřeseno. A zde se setkávají zájmy dvou nepřátel-společníků, pro které nenapravitelní vtipálkové (na obou stranách) už vynalezli i společné jméno: Šarafat...
Méně zřejmý je již přístup Jásira Arafata, protože světová veřejnost toho ví poměrně málo o vnitropalestinském vývoji. Například o tom, že velmi vlivní palestinští činitelé se od července už třikrát shromáždili v katolické katedrále v Ramalláhu a jejich představitelé se setkali i osobně s Arafatem a velice důrazně žádali, aby jmenoval předsedu vlády, případně také viceprezidenta. To by omezilo Arafatovy pravomoci. K tomu přistupuje úmysl v Izraeli vězněného vůdčího představitele hnutí Fatah, Marvána Barghútího, uveřejnit při příležitosti velkých podzimních židovských svátků pozdrav izraelskému lidu a výzvu všem palestinským organizacím, aby ukončily vojenské akce a ve svém odporu vůči okupaci přešly k taktice občanské neposlušnosti. Jiní umírnění palestinští představitelé jako Jásir Abid Rabbú a Hasan Asfur připravují kampaň proti oboustranným násilnostem. V jejím rámci chtějí uspořádat v Jeruzalémě velké shromáždění za účasti 250 vedoucích představitelů z obou stran. Předsedat tomuto shromáždění by měla významná mezinárodní osobnost. Mluví se o Nelsonu Mandelovi anebo o Tonym Blairovi. Stále víc Palestinců se také domnívá, že nynější palestinské vedení a jeho politika vlastně nahrávají Arielu Šaronovi. Arafat si tedy vůbec nemůže být jistý, zda jeho postavení nebude na zasedání palestinského parlamentu otřeseno. A zde se setkávají zájmy dvou nepřátel-společníků, pro které nenapravitelní vtipálkové (na obou stranách) už vynalezli i společné jméno: Šarafat...
</TEXT>
</DOC>
<DOC>
<DOCID>LN-20020909035</DOCID>
<DOCNO>LN-20020909035</DOCNO>
<DATE>09/09/02</DATE>
<TITLE>
22 let ve vězení mohou strávit bratři Derek (14) a Alex (13) Kingovi, kteří měli zavraždit svého otce baseballovou pálkou a poté dům s jeho mrtvým tělem podpálit.
</TITLE>
<GEOGRAPHY>PENSACOLA</GEOGRAPHY>
<TEXT>
Vinnými z vraždy otce uznala v pátek soudní porota ve floridské Pensacole dva bratry - třináctiletého Alexe Kinga a o rok staršího Dereka. Chlapci měli ubít ve spánku svého čtyřicetiletého otce Terryho baseballovou pálkou. Alex i Derek byli obviněni z vraždy prvního stupně, porota je však shledala vinnými jen za vraždu druhého stupně. Byli také usvědčeni ze žhářství za to, že se pokusili podpálit dům, aby zakryli stopy zločinu. Čtrnáctiletý Derek při oznámení rozsudku jen sklonil hlavu, o rok mladší Alex si utíral slzy. V soudní síni byl slyšet tichý pláč jejich matky. Dvě hodiny po sdělení tohoto verdiktu byl oznámen rozsudek v procesu s jejich rodinným přítelem Rickem Chavisem, který čelil stejnému obvinění. Chavis byl ale zproštěn viny. Bratři Kingovi nyní mohou být odsouzeni k trestu v délce 22 let, nejvyšší trest za žhářství je třicet let. Jestliže by byli shledáni vinnými z vraždy prvního stupně, hrozilo by jim doživotní vězení. Konečný rozsudek by měl být znám 17. října. Wilbur King, otec zavražděného Terryho Kinga a děd obou bratrů, nebyl verdiktem překvapen. "Měl jsem pocit, že se moji vnuci nějak podíleli na vraždě mého syna. Nemohu ale říct, že je nesnáším. Mám je rád," prohlásil pro americkou televizi CNN. Doznání chlapců nahrané na magnetofonovou pásku slyšela i porota v odděleném procesu s Chavisem. Oba bratři se k činu přiznali den po vraždě, ke které došlo 26. listopadu. Asi čtyři měsíce poté ale svá tvrzení odvolali a řekli porotě, že jejich otce zabil Chavis. V procesu s Chavisem Alex i Derek vypověděli, že zatímco on zabíjel jejich otce, byli schovaní v kufru jeho auta. Obhájci chlapců tvrdili, že se přiznali, aby chránili Chavise, a jen "papouškovali" to, co jim on řekl. "Výpovědi chlapců se přesně shodovaly, protože je měli naučené," prohlásil jejich obhájce James Stokes. Podle obhájců bratrů Kingových měl Chavis motiv k vraždě Terryho Kinga, protože nechtěl, aby se dozvěděl, že má milostný poměr s jeho ženou. Žalobce David Rimmer si však myslí, že bratři říkali poprvé pravdu, když se přiznali. Jejich přiznání totiž obsahovalo detaily, které mohl znát jenom vrah. Podle Rimmera chtěli bratři utéct od svého otce a žít s Chavisem, který jim dovoloval hrát videohry, koukat po nocích na televizi a kouřit marihuanu. Rick Chavis stále čelí dalším obviněním, z údajného obtěžování jednoho z chlapců a ze spoluviny na Kingově vraždě.
PENSACOLA - Vinnými z vraždy otce uznala v pátek soudní porota ve floridské Pensacole dva bratry - třináctiletého Alexe Kinga a o rok staršího Dereka. Chlapci měli ubít ve spánku svého čtyřicetiletého otce Terryho baseballovou pálkou. Alex i Derek byli obviněni z vraždy prvního stupně, porota je však shledala vinnými jen za vraždu druhého stupně. Byli také usvědčeni ze žhářství za to, že se pokusili podpálit dům, aby zakryli stopy zločinu. Čtrnáctiletý Derek při oznámení rozsudku jen sklonil hlavu, o rok mladší Alex si utíral slzy. V soudní síni byl slyšet tichý pláč jejich matky. Dvě hodiny po sdělení tohoto verdiktu byl oznámen rozsudek v procesu s jejich rodinným přítelem Rickem Chavisem, který čelil stejnému obvinění. Chavis byl ale zproštěn viny. Bratři Kingovi nyní mohou být odsouzeni k trestu v délce 22 let, nejvyšší trest za žhářství je třicet let. Jestliže by byli shledáni vinnými z vraždy prvního stupně, hrozilo by jim doživotní vězení. Konečný rozsudek by měl být znám 17. října. Wilbur King, otec zavražděného Terryho Kinga a děd obou bratrů, nebyl verdiktem překvapen. "Měl jsem pocit, že se moji vnuci nějak podíleli na vraždě mého syna. Nemohu ale říct, že je nesnáším. Mám je rád," prohlásil pro americkou televizi CNN. Doznání chlapců nahrané na magnetofonovou pásku slyšela i porota v odděleném procesu s Chavisem. Oba bratři se k činu přiznali den po vraždě, ke které došlo 26. listopadu. Asi čtyři měsíce poté ale svá tvrzení odvolali a řekli porotě, že jejich otce zabil Chavis. V procesu s Chavisem Alex i Derek vypověděli, že zatímco on zabíjel jejich otce, byli schovaní v kufru jeho auta. Obhájci chlapců tvrdili, že se přiznali, aby chránili Chavise, a jen "papouškovali" to, co jim on řekl. "Výpovědi chlapců se přesně shodovaly, protože je měli naučené," prohlásil jejich obhájce James Stokes. Podle obhájců bratrů Kingových měl Chavis motiv k vraždě Terryho Kinga, protože nechtěl, aby se dozvěděl, že má milostný poměr s jeho ženou. Žalobce David Rimmer si však myslí, že bratři říkali poprvé pravdu, když se přiznali. Jejich přiznání totiž obsahovalo detaily, které mohl znát jenom vrah. Podle Rimmera chtěli bratři utéct od svého otce a žít s Chavisem, který jim dovoloval hrát videohry, koukat po nocích na televizi a kouřit marihuanu. Rick Chavis stále čelí dalším obviněním, z údajného obtěžování jednoho z chlapců a ze spoluviny na Kingově vraždě.
</TEXT>
</DOC>
<DOC>
<DOCID>LN-20020909036</DOCID>
<DOCNO>LN-20020909036</DOCNO>
<DATE>09/09/02</DATE>
<TITLE>
Spor o daně vyústil v rozkol uvnitř strany Svobodných, která se v Rakousku podílí na vládě. Jeho výsledkem je návrat populisty Jörga Haidera do spolkové politiky.
</TITLE>
<GEOGRAPHY>VÍDEŇ</GEOGRAPHY>
<TEXT>
Představitelé zemských organizací z vládní strany Svobodných (FPÖ), vedení korutanským hejtmanem a jejím bývalým předsedou Jörgem Haiderem, včera na sněmu v Knittenfeldu upustili od záměru uspořádat letos v říjnu mimořádný sjezd strany. Na tom se mělo jednat o daňové reformě v Rakousku. Nejužší vedení strany v čele s RiessovouPasserovou se totiž nedávno dohodlo s vládními lidovci (ÖVP), že reformu o rok odloží. Důvod: získání peněz na odstraňování škod, které v zemi způsobily nedávné povodně. Reforma se tak měla uskutečnit až roku 2004. Proti tomu se ale zástupci zemských organizací, na které má značný vliv Haider, postavili. Riessová-Passerová proto pohrozila demisí. Přestože Haiderovi stoupenci od sněmu ustoupili, šéfka strany nečekaně odstoupila - z vlády i vedení strany. Na mimořádném sjezdu radikálně naladění delegáti ze zemských organizací Riessovou-Passerovou silně kritizovali. Svobodní totiž před vstupem do vládní koalice voličům slíbili snížení daní již v roce 2003. Haider tak již delší dobu Riessovou-Passerovou obviňuje za zrady na voličích. Haider sám hovořil v souvislosti se včerejším zasedáním zástupců strany o kompromisu. A oznámil návrat do nejvyšší politiky, kterou před dvěma týdny již poněkolikáté "definitivně" opustil. Mohl by se stát opět členem politického výboru vládní koalice, z něhož odešel po rozruchu vyvolaném schůzkou s iráckým prezidentem Saddámem Husajnem.
VÍDEŇ - Představitelé zemských organizací z vládní strany Svobodných (FPÖ), vedení korutanským hejtmanem a jejím bývalým předsedou Jörgem Haiderem, včera na sněmu v Knittenfeldu upustili od záměru uspořádat letos v říjnu mimořádný sjezd strany. Na tom se mělo jednat o daňové reformě v Rakousku. Nejužší vedení strany v čele s RiessovouPasserovou se totiž nedávno dohodlo s vládními lidovci (ÖVP), že reformu o rok odloží. Důvod: získání peněz na odstraňování škod, které v zemi způsobily nedávné povodně. Reforma se tak měla uskutečnit až roku 2004. Proti tomu se ale zástupci zemských organizací, na které má značný vliv Haider, postavili. Riessová-Passerová proto pohrozila demisí. Přestože Haiderovi stoupenci od sněmu ustoupili, šéfka strany nečekaně odstoupila - z vlády i vedení strany. Na mimořádném sjezdu radikálně naladění delegáti ze zemských organizací Riessovou-Passerovou silně kritizovali. Svobodní totiž před vstupem do vládní koalice voličům slíbili snížení daní již v roce 2003. Haider tak již delší dobu Riessovou-Passerovou obviňuje za zrady na voličích. Haider sám hovořil v souvislosti se včerejším zasedáním zástupců strany o kompromisu. A oznámil návrat do nejvyšší politiky, kterou před dvěma týdny již poněkolikáté "definitivně" opustil. Mohl by se stát opět členem politického výboru vládní koalice, z něhož odešel po rozruchu vyvolaném schůzkou s iráckým prezidentem Saddámem Husajnem.
</TEXT>
</DOC>
<DOC>
<DOCID>LN-20020909037</DOCID>
<DOCNO>LN-20020909037</DOCNO>
<DATE>09/09/02</DATE>
<GEOGRAPHY>MOSKVA</GEOGRAPHY>
<TEXT>
Hustá clona štiplavého kouře z hořících lesů a rašelinišť včera opět po dvou dnech úlevy zahalila ruskou metropoli. Přístroje naměřily 2,7krát vyšší úroveň kysličníku uhelnatého, než je normál. V husté cloně lze jen těžko rozeznat některé známé moskevské siluety. Turisté na Rudém náměstí si nasazují papírové masky na ústa a snaží se zahlédnout známé zlaté kupole. Moskvany trápí nebývale hustý smog celé léto, ale tento čtvrtek se jeho úroveň povážlivě zvedla. Úřadům se podařilo po zprovoznění ionizátorů, jež přitahují dešťová mračna, vyvolat v pátek jemné mrholení a vzduch trochu pročistit. Situace se na dva dny mírně zlepšila, ale kouř posléze opět zhoustl.
</TEXT>
</DOC>
<DOC>
<DOCID>LN-20020909038</DOCID>
<DOCNO>LN-20020909038</DOCNO>
<DATE>09/09/02</DATE>
<TEXT>
MULTÁN, Pákistán - Pákistánští policisté včera zastřelili čtyři údajné muslimské radikály. Přestřelka v provincii Pandžáb následovala poté, co tři extremisté přepadli policejní minibus, aby osvobodili dva své druhy. Mezi mrtvými jsou dva radikálové, které bezpečnostní síly v dodávce převáželi, a dva útočníci. Převážení extremisté byli obviněni z útoku na protestantskou komunitu ve městě Bahávalpur, při němž bylo loni v říjnu zabito 15 křesťanů a jeden muslimský strážce. Dnes zabití extremisté patřili k zakázané organizaci sunnitských muslimů, která podniká útoky na menšinové šíitské muslimy a křesťany. Uskupení je také obviňováno z červnového výbuchu nálože nastražené v autě zaparkovaném před americkým konzulátem v Karáčí, při němž o život přišlo 12 lidí.
</TEXT>
</DOC>
<DOC>
<DOCID>LN-20020909039</DOCID>
<DOCNO>LN-20020909039</DOCNO>
<DATE>09/09/02</DATE>
<TITLE>
Rusové zabili 25 Čečenců. Ruské ozbrojené síly zabily v noci na včerejšek 25 čečenských ozbrojenců. "Objevili jsme základnu, kterou tvořilo deset stanů a 12 podzemních krytů," řekl velitel ruských sil v Čečensku Vladimir Moltenskoj a zároveň ukázal dokumenty a výbavu, jež byly v objevené základně povstalců nalezeny. Zpráva svědčí o zvýšené bojové aktivitě v odbojné kavkazské republice na obou stranách konfliktu.
</TITLE>
<TEXT>
Dohoda mezi Koreami. Organizace Červeného kříže obou korejských států se včera dohodly na dalším kole setkání rodin rozdělených korejskou válkou z počátku padesátých let. V pořadí páté setkání se má uskutečnit od 13. do 18. září.
</TEXT>
</DOC>
<DOC>
<DOCID>LN-20020909040</DOCID>
<DOCNO>LN-20020909040</DOCNO>
<DATE>09/09/02</DATE>
<TITLE>
Teroristé chtěli původně zaútočit na nukleární zařízení, ale báli se, že se jim akce "vymkne z rukou"
</TITLE>
<TEXT>
Svědectví arabského novináře odhaluje podrobnosti o tom, jak členové teroristické sítě Al Kajda dva roky plánovali a organizovali útok na New York a Washington.
LONDÝN - Teroristé, kteří zorganizovali loňský útok proti Spojeným státům, plánovali původně ještě hroznější masakr: místo Světového obchodního centra a Pentagonu měla unesená dopravní letadla zasáhnout jaderné elektrárny na americkém území. Tvrdí to alespoň britský týdeník The Sunday Times. Odvolává se přitom na informace arabského filmového dokumentaristy Josrí Fúda, který natočil rozhovory se dvěma z vůdců celosvětové teroristické sítě Al Kajda. Od záměru navést unesené letouny na jaderná zařízení odradila teroristy obava, že by se taková akce mohla "vymknout kontrole". "Do budoucna se však s takovými cíli počítá," citoval list výroky Jemence Ramzího Binalšíba a Kuvajťana Chálida Šajcha Muhammada. Oba muži jsou na americkém seznamu nejhledanějších teroristů a FBI nabízí za jejich hlavu 25 milionů dolarů. Arabská zpravodajská televize Al-Džazíra již oznámila, že rozhovor, v němž oba muži podrobně líčí, jak vymysleli a zorganizovali největší teroristický útok v dějinách, odvysílá ve čtvrtek.
</TEXT>
<HEADING>
Oddíl mučedníků
</HEADING>
<TEXT>
Chálid Šajch Muhammad je jedním z nejbližších "spolupracovníků" Usámy bin Ládina. Podle amerických zdrojů byl právě on hlavním plánovačem celé akce. Ramzí Binalšíb zase sdílel v Hamburku jeden byt s Muhammadem Attou, pravděpodobným šéfem skupiny sebevražedných atentátníků. Podle svých slov se chtěl útoku také zúčastnit, nakonec však nedostal americké vízum. Josrí Fúda rozhovory natočil v pákistánském úkrytu Al Kajdy. Její členové mu řekli, že bin Ládin je živ a zdráv, ale neposkytli mu o tom žádný důkaz. Chálid Šajch Muhammad mu sdělil, že je hlavou vojenské komise Al Kajdy a Ramzí Binalšíb se označil za koordinátora akce, kterou nazývali "Svaté úterý" (11. září). Během dvou dnů, které novinář s teroristy strávil, se dozvěděl mimo jiné, že rozhodnutí provést "mučednickou akci na americkém území" učinila vojenská komise Al Kajdy začátkem roku 1999. Ve stejném roce byl Muhammad Atta povolán do Afghánistánu k setkání s muži, kteří letadla o dva roky později unesli. Rekrutovali se z tzv. Oddílu mučedníků Al Kajdy, který funguje dodnes. Ještě před příletem únosců zkoumalo podmínky k provedení útoků přímo v USA několik průzkumných skupin. Čtvrté unesené letadlo, které se po souboji cestujících s únosci zřítilo v Pensylvánii, nemělo podle plánu teroristů dopadnout na Bílý dům, jak se původně předpokládalo, ale na nedalekou budovu amerického Kongresu. Při přípravách používali členové Al Kajdy kódová označení cílů, které vybrali podle univerzitních fakult: Světové obchodní centrum nazývali "územní plánování", Kongres označovali jako "práva" a Pentagon "výtvarné umění". Binalšíb se při komunikaci s Attou prostřednictvím internetu vydával za jeho německou přítelkyni. Koncem srpna Atta oznámil datum útoku Binalšíbovi, který vydal pokyn, aby se aktivní členové organizace v USA a v Evropě "evakuovali". Šéf Al Kajdy Usáma bin Ládin se podrobnosti o chystaném útoku dozvěděl 6. září. Fúda tvrdí, že musel po dvou dnech natáčení odevzdat videokazety, aby z nich Al Kajda mohla vymazat obličeje teroristů a další detaily, které by je mohly prozradit. Nahrávky však už nedostal zpět, místo nich obdržel jen zvukový záznam rozhovorů.
Chálid Šajch Muhammad je jedním z nejbližších "spolupracovníků" Usámy bin Ládina. Podle amerických zdrojů byl právě on hlavním plánovačem celé akce. Ramzí Binalšíb zase sdílel v Hamburku jeden byt s Muhammadem Attou, pravděpodobným šéfem skupiny sebevražedných atentátníků. Podle svých slov se chtěl útoku také zúčastnit, nakonec však nedostal americké vízum. Josrí Fúda rozhovory natočil v pákistánském úkrytu Al Kajdy. Její členové mu řekli, že bin Ládin je živ a zdráv, ale neposkytli mu o tom žádný důkaz. Chálid Šajch Muhammad mu sdělil, že je hlavou vojenské komise Al Kajdy a Ramzí Binalšíb se označil za koordinátora akce, kterou nazývali "Svaté úterý" (11. září). Během dvou dnů, které novinář s teroristy strávil, se dozvěděl mimo jiné, že rozhodnutí provést "mučednickou akci na americkém území" učinila vojenská komise Al Kajdy začátkem roku 1999. Ve stejném roce byl Muhammad Atta povolán do Afghánistánu k setkání s muži, kteří letadla o dva roky později unesli. Rekrutovali se z tzv. Oddílu mučedníků Al Kajdy, který funguje dodnes. Ještě před příletem únosců zkoumalo podmínky k provedení útoků přímo v USA několik průzkumných skupin. Čtvrté unesené letadlo, které se po souboji cestujících s únosci zřítilo v Pensylvánii, nemělo podle plánu teroristů dopadnout na Bílý dům, jak se původně předpokládalo, ale na nedalekou budovu amerického Kongresu. Při přípravách používali členové Al Kajdy kódová označení cílů, které vybrali podle univerzitních fakult: Světové obchodní centrum nazývali "územní plánování", Kongres označovali jako "práva" a Pentagon "výtvarné umění". Binalšíb se při komunikaci s Attou prostřednictvím internetu vydával za jeho německou přítelkyni. Koncem srpna Atta oznámil datum útoku Binalšíbovi, který vydal pokyn, aby se aktivní členové organizace v USA a v Evropě "evakuovali". Šéf Al Kajdy Usáma bin Ládin se podrobnosti o chystaném útoku dozvěděl 6. září. Fúda tvrdí, že musel po dvou dnech natáčení odevzdat videokazety, aby z nich Al Kajda mohla vymazat obličeje teroristů a další detaily, které by je mohly prozradit. Nahrávky však už nedostal zpět, místo nich obdržel jen zvukový záznam rozhovorů.
</TEXT>
</DOC>
<DOC>
<DOCID>LN-20020909041</DOCID>
<DOCNO>LN-20020909041</DOCNO>
<DATE>09/09/02</DATE>
<TITLE>
Přestože Jan Kavan čelí dalšímu skandálu, zůstává nadále ve svých funkcích
</TITLE>
<TEXT>
Před několika dny přinesly noviny zprávu, že Jan Kavan měl ve své ministerské pracovně v Černínském paláci trezor, o kterém si jeho sekretářka myslela, že ho nikdo nepoužívá. V srpnu 2000 byl tento trezor při běžné kontrole otevřen a ukázalo se, že jsou v něm statisíce korun. Kolik, to se neví, protože zpráva kontrolního orgánu byla na pokyn šéfa oddělení zvláštních úkolů ministerstva zničena. Peníze k sobě vzal Karel Srba a posléze je Kavanovi vrátil. Co se s nimi stalo dál, to se neví. Jan Kavan na dotaz novinářů 2. září odpověděl, že v trezoru žádná vysoká částka nebyla, a pohrozil žalobou. O den později uvedl, že v trezoru bylo dvě stě padesát až tři sta tisíc korun, které dostal od sponzorů na svou senátní kampaň. Jinými slovy: poslanec a dřívější ministr Kavan lhal. Navíc je pravděpodobné, že lhal i o výši částky; podle jeho tehdejších podřízených bylo ale peněz víc, odhadují tak od půl milionu po milion a půl. Současné vedení ministerstva oficiálně potvrdilo, že pronájem Českého domu v Moskvě, který Kavan jménem státu pronajal soukromé firmě, stát připravil o desítky milionů. A aby toho nebylo málo, odvolává ministerstvo ze zahraničí některé diplomaty, kterým do funkcí pomohl Karel Srba. Diplomatická funkce jim totiž pravděpodobně sloužila jako zástěrka pro jejich pravou činnost získávání informací pro vojenskou rozvědku.
</TEXT>
<HEADING>
Nevěrohodný politik
</HEADING>
<TEXT>
Těžko lze přesvědčivěji dokázat, že si Jan Kavan v ministerské funkci počínal neobyčejně podivně. Nebo že by za všechno mohl "zlý duch" ministerstva, Kavanův sekretář Karel Srba? Nebylo by to poprvé, co by Kavan hájil své politické postavení tím, že se sice cosi nepravého dělo, ale on o tom nic nevěděl. Postupoval tak i před soudem, který se zabýval jeho někdejšími styky s komunistickou Státní bezpečností. Soud tehdy dospěl k názoru, že Kavan sice s StB spolupracoval, ale nevěděl, že jde o StB. Politik, který má na kontě už jen to, co jsem uvedla, je naprosto nevěrohodný. A kolik toho ještě o Kavanově činnosti v ministerské funkci nevíme? I to, co víme, víme jen díky úsilí novinářů a proto, že policie stíhá Karla Srbu pro podezření, že chtěl dát zabít novinářku. Kontrolní orgány ministerstva, které měly dohlížet na řádný chod instituce, viditelně selhaly. Přesto je Jan Kavan dál poslancem českého parlamentu a předsedou Valného shromáždění OSN. Jakou vizitku dává České republice na mezinárodním fóru, to si může každý domyslet. Kromě toho jeho aféry pochopitelně vrhají špatné světlo i na samotné sociální demokraty: co je to za stranu, která kandiduje tak podezřelého člověka? Sociální demokracie ovšem Kavana nemůže z jeho funkcí odvolat, ani kdyby chtěla. A že by ctižádostivý Kavan sám dospěl k názoru, že aféry, které se kolem něj nahromadily, přesahují únosnou míru? Že by odstoupil, uchýlil se do ústraní a doufal, že se na všechno zapomene? To by si mohl představovat jen idealista, který má o realitě velice matné představy.
</TEXT>
<HEADING>
Končí Kavanova kariéra?
</HEADING>
<TEXT>
A tak zbývá jen doufat, že toto parlamentní období je Kavanovou politickou labutí písní, že už ho nikdy žádná strana do veřejné funkce kandidovat nebude. Otázka ovšem je, zda už česká politická kultura dospěla na cestě k demokracii dost daleko, aby skandály spojené se jménem některého politika znemožnily jeho další veřejnou kariéru. V roce 1726 vydal Jonathan Swift knihu Gulliverovy cesty. Píše v ní mimo jiné o tom, jak se v Liliputu vybírají lidé do veřejných funkcí: "Při výběru osob do úřadů hledí více na mravní zachovalost než na schopnosti. Ježto vláda je lidstvu nutná, mají za to, že stačí obyčejná míra lidského rozumu na kterýkoli obor a že vůbec nebylo v záměru Prozřetelnosti, aby byla správa veřejných věcí tajemstvím, které pochopí jenom několik povznesených duchů, jací se nerodí za sto let ani tři. Myslí však, že pravdomluvnosti, spolehlivosti a mírnosti je schopen každý. (...) Zato nedostatek mravních ctností nelze podle nich nahradit vynikajícími vlastnostmi duševními, takže lidem takových vlastností není možno svěřovat úřady. A chyby, kterých se člověk dopustí z neznalosti s ctnostným úmyslem, nebudou pro obec nikdy tak neblahé jako jednání člověka, který má sklon ke špatnostem a umí je dobře uplatnit a obhájit." Bylo by opravdu smutné, kdybychom v Česku skoro o tři sta let později nepochopili ani toto.
A tak zbývá jen doufat, že toto parlamentní období je Kavanovou politickou labutí písní, že už ho nikdy žádná strana do veřejné funkce kandidovat nebude. Otázka ovšem je, zda už česká politická kultura dospěla na cestě k demokracii dost daleko, aby skandály spojené se jménem některého politika znemožnily jeho další veřejnou kariéru. V roce 1726 vydal Jonathan Swift knihu Gulliverovy cesty. Píše v ní mimo jiné o tom, jak se v Liliputu vybírají lidé do veřejných funkcí: "Při výběru osob do úřadů hledí více na mravní zachovalost než na schopnosti. Ježto vláda je lidstvu nutná, mají za to, že stačí obyčejná míra lidského rozumu na kterýkoli obor a že vůbec nebylo v záměru Prozřetelnosti, aby byla správa veřejných věcí tajemstvím, které pochopí jenom několik povznesených duchů, jací se nerodí za sto let ani tři. Myslí však, že pravdomluvnosti, spolehlivosti a mírnosti je schopen každý. (...) Zato nedostatek mravních ctností nelze podle nich nahradit vynikajícími vlastnostmi duševními, takže lidem takových vlastností není možno svěřovat úřady. A chyby, kterých se člověk dopustí z neznalosti s ctnostným úmyslem, nebudou pro obec nikdy tak neblahé jako jednání člověka, který má sklon ke špatnostem a umí je dobře uplatnit a obhájit." Bylo by opravdu smutné, kdybychom v Česku skoro o tři sta let později nepochopili ani toto.
</TEXT>
</DOC>
<DOC>
<DOCID>LN-20020909042</DOCID>
<DOCNO>LN-20020909042</DOCNO>
<DATE>09/09/02</DATE>
<TITLE>
Shoda spojenců o postoji k Iráku je zdánlivá
</TITLE>
<TEXT>
"Mobilizovat co nejširší podporu pro odstranění hrozby" se o víkendu rozhodli britský premiér Tony Blair a americký prezident George W. Bush. Na první pohled je tato shoda plusovým bodem pro věrného Brita. Ten původně podporou válečnickému příteli z Texasu vystavil všanc domácí pozici, ohroženou disentem ve vlastní labouristické straně, znepokojené "unilateralismem" Ameriky. Bush se nakonec uvolil "konzultovat" postup proti iráckému diktátoru Saddámovi Husajnovi po urgenci z Londýna - to nyní ví již každý školák. Při bližším pohledu je připočítávání bodů spornější. Zatímco Blair klade důraz na Husajnův zbrojní program, Bush se chce vypořádat s diktátorem osobně. Nelze se zbavit dojmu, že jeden z dvojice transatlantických přátel mluví o koze, druhý o voze. Blairova pozice při získávání mezinárodní podpory je jednodušší. Tématem budou důkazy o iráckých zbraních. Bush by ale měl dokázat věc složitější, protože méně hmatatelnou Husajnovy úmysly. Až bude tento týden Bush získávat svět pro své ultimátum z tribuny OSN, bude ve skutečnosti požadovat něco jiného, než pro co tak klopotně hledá podporu Blair. Ten si nejspíš Camp Davidem jen oddálil nutnost kousnout do kyselého jablka. Pokusy podílet se na usměrňování americké politiky nikam nevedou. Buď ji přijme i s riziky, nebo musí použít silnější páky, než jen odvolávání se na Bushovy závazky k loajálním přátelům.
</TEXT>
</DOC>
<DOC>
<DOCID>LN-20020909043</DOCID>
<DOCNO>LN-20020909043</DOCNO>
<DATE>09/09/02</DATE>
<TITLE>
Připravuje Špidla další daňovou reformu?
</TITLE>
<TEXT>
Ve vládě Vladimíra Špidly panuje nevídaná volnost. Zatímco ministr financí Bohuslav Sobotka tvrdí, že v rámci povodňového balíčku koaliční vláda vyřídila i reformu daňového systému, premiér Špidla to kategoricky popírá. Ministr Sobotka minulé úterý zcela jednoznačně prohlásil, že kvůli povodním vláda urychlila daňovou reorganizaci avizovanou v koaliční dohodě i v programovém prohlášení vlády. Premiér však včera neméně jasně řekl, že to, co vláda připravila v rámci povodňového balíčku, "není daňová reforma a není to reforma principiálně ničeho". Komu teď máme věřit? Buď je reorganizace daňového systému hotová, nebo nás teprve čeká. Ať tak, či onak, mělo by z vlády zaznít jasné slovo. Pokud nás skutečné změny v daňovém systému teprve čekají, jak nepřímo sděluje premiér, máme se na co těšit. Ještě před volbami totiž Špidla tvrdil, že při současné souhrnné daňové kvótě ve výši 43 procent "u nás neexistuje daňové přetížení". A jedním dechem k tomu dodával, že chce systém daní přeorganizovat tak, "aby byl efektivnější". I to si teď říká o vysvětlení. Před volbami Špidla mluvil například o jiném pojetí odpisů, o nižších odvodech ze zaměstnanců. Ale prohlásil také, že "daně z příjmů jsou nezvykle nízké"... Jasné slovo by mělo přijít co nejrychleji. Některé části povodňového balíčku totiž za reformu daňového systému považuje nejen ministr Sobotka, ale například i prozatímní místopředseda US-DEU Ivan Pilip. Takže sem s tím tajemstvím!
</TEXT>
</DOC>
<DOC>
<DOCID>LN-20020909044</DOCID>
<DOCNO>LN-20020909044</DOCNO>
<DATE>09/09/02</DATE>
<TITLE>
Prodej pražských vodáren vyvolává pochyby
</TITLE>
<TEXT>
Bez výběrového řízení a za nízkou cenu, tak chce pražský magistrát prodat svůj podíl ve společnosti Pražské vodovody a kanalizace. Třetinový balík akcií PVK, prodává magistrát společnosti Vivendi za 880 milionů korun. Cenu není možné zvýšit, protože žádná konkurence, která by nějakou tu korunu přihodila, nebyla přizvána. Před dvěma lety koupila Vivendi za více než šest miliard korun dvojnásobek akcií společnosti. Nový, na první pohled nevýhodný prodej má městu přinést peníze na krytí povodňových škod, které se již odhadují na deset miliard korun. Pražští radní si ještě nedávno stěžovali, že město jako menšinový akcionář v PVK ztratí ve společnosti vliv. Dnes jim nevadí, že nebudou mít žádné akcie a tím pádem ani žádný vliv na vodní hospodářství v Praze, ani na ceny vodného s stočného. Již při prvním prodeji balíku akcií PVK společnosti Vivendi hovořili odpůrci privatizace o tom, že si firma může dovolit zaplatit požadované miliardy jen proto, že zdraží vodné a stočné. Nyní bude Vivendi vlastnit PVK stoprocentně, proto se nabízí otázka, jak chce pražský magistrát ovlivňovat cenovou politiku ryze soukromé firmy.
</TEXT>
</DOC>
<DOC>
<DOCID>LN-20020909045</DOCID>
<DOCNO>LN-20020909045</DOCNO>
<DATE>09/09/02</DATE>
<TITLE>
...jinak bychom se totiž mohli dočkat toho, že se veřejnoprávní televize stane pouhým nástrojem psychoterapie jejího ředitele.
</TITLE>
<TEXT>
Jiří Balvín, ředitel veřejnoprávní České televize, je znám nejen řadou milých skandálů. Do historie televize se zapíše jako ředitel, který s nevídanou důsledností "přichází" o kvalitní lidi. Jako původním povoláním psycholog chápu, že pro každého nejistého, neschopného a nerozhodného člověka v řídící funkci, jehož stíhá jeden malér za druhým, je kdokoliv s vlastním názorem velkým ohrožením jeho psychické integrity. Rozhodný člověk s postojem totiž funguje jako zrcadlo připomínající váhavci jeho vlastní tápání. Už jen přítomnost takového jedince vyvolává v poslušném slabochovi masivní úzkosti a neklid. Nejistý člověk v řídící funkci se potřebuje obklopit lidmi, mezi nimiž je jeho vlastní nerozhodnost tou nejmenší, kterou ve skupině nalezneme. Tedy lidmi bez názoru, kýválky, kteří budou vždy souhlasit, kteří jej nikdy neohrozí, kteří - protože nikdy nemají vlastní postoj či názor, a když už ho mají, určitě ho neřeknou nahlas - nikdy nebudou blíže pravdě než on V nejlepším případě vypadají tito lidé jako on sám, ale jsou o hlavu menší. A nikdy nic neřeknou - snad kromě slůvka zajisté. Jde o lehce zvládnutelná narcistní zrcadélka. Labilovi v šéfovském křesle pak nezbývá než čerpat svou sílu z lnutí k Velkým Autoritám kdesi nahoře. Skutečnost, že Petr Žantovský měří dva metry, je kontextuální shodou. Ale zpět od Freuda na Kavčí hory. První várka, elita televizní publicistiky, opustila Českou televizi už loni: Mrnka, Vítek, Šprongl, Tobiáš, Vrabec... Pak následovalo lakonické konstatování Milana Šímy v posledním Naostro: "Není jednoduché dělat v České televizi politický pořad." Tato slova zůstanou důkazem, že Šíma je gentleman doslova za každých okolností. Lidové noviny minulý týden uvedly další jména lidí, jichž se Balvín zbavil nyní. Doktor Josef Brožík. Anna Becková. Karel Dvořák. Zkrátka jména, která se objevovala pod většinou "sledovatelných" pořadů ČT. Kritéria těchto personálních změn (eufemismus pro čistku) jsou očividná: Kdo má talent, píli a je za ním kus poctivé práce, nemá pod Balvínem co pohledávat! Jako psycholog vše chápu, ale jak už bylo řečeno: Zpět od Freuda na Kavčí hory! Veřejnoprávní televize není nástrojem psychoterapie jejího ředitele. Lidé, kterých se Balvín zbavil, na rozdíl od něj samého, v minulosti prokázali, že do veřejnoprávní televize patří. Co se týká pana Balvína samého - má kromě citlivé personální politiky a účasti ve skandálech ještě jinou kvalifikaci? Umí něco ten chlapík? Pokud někdo sleduje televizi alespoň z poloviny co já, ví, že z Kavčích hor by měl zmizet on, a ne významní tvůrci, které vyštípal!
</TEXT>
</DOC>
<DOC>
<DOCID>LN-20020909046</DOCID>
<DOCNO>LN-20020909046</DOCNO>
<DATE>09/09/02</DATE>
<TEXT>
Ač má Syndikát novinářů 3500 členů, pomoci s úklidem vytopených sklepů nepřišel nikdo. A i když někteří funkcionáři byli v budově, zdržovali se pro jistotu ve vyšších patrech v nažehlených oblecích a dolů se přišli (jako místopředseda syndikátu Zeman) pouze zeptat, "jak to bude s tou vodou, kdy už poteče..." Říká se, že teprve v nouzi poznáš přátele. Nouze nastala, a nic. (...) Musím se za své kolegy i za celou profesní organizaci stydět. (...) Syndikátu novinářů bych doporučoval po této popovodňové zkušenosti, aby se dobrovolně a co nejrychleji zbavil majetku - a nejen toho v Pařížské ulici a nejen toho hnijícího či rezavějícího. Doporučoval bych, aby se omezil na jednu pronajatou kancelář o dvou lidech pro výdej novinářských průkazek a aby propustil, rozpustil a vypustil všechny ostatní předsedy, místopředsedy, tajemníky, úřednice a sekretářky... Protože živit příživníky v horních patrech budovy opravdu není nutné. Uskladňovat nadále hnijící sovětské vlajky také ne. Rudá armáda už nepřijede. (Štěpán Kotrba, Britské listy)
</TEXT>
</DOC>
<DOC>
<DOCID>LN-20020909047</DOCID>
<DOCNO>LN-20020909047</DOCNO>
<DATE>09/09/02</DATE>
<TITLE>
Ad LN 28. 8.: Politický kapitál
</TITLE>
<TEXT>
Pokud víme, ODS ani v nejmenším neútočí "na vládu za nedostatečný přístup k záplavám", ale snaží se zabránit zneužití povodní k neefektivnímu plýtvání penězi, dalšímu vystýlání sociální sítě a zvyšování již tak vysokých daní. Tyto obavy jsou ostatně zcela namístě - viz milionářská daň. To pan premiér opravdu nevěří, že jsou u nás lidé schopni si ten milion ročně vydělat svou pílí a chytrostí? A i když jsou mu zřejmě něčím podezřelí, za velkou vodu opravdu nemohou.
</TEXT>
</DOC>
<DOC>
<DOCID>LN-20020909048</DOCID>
<DOCNO>LN-20020909048</DOCNO>
<DATE>09/09/02</DATE>
<TITLE>
Ad LN 31. 8.:
</TITLE>
<TEXT>
Ministryně školství Buzková posílá dceru na elitní placenou školu Z titulu své funkce ministryně Buzková propaguje státní školy, bojuje za jejich rozpočet, za zvýšení platů učitelů, je proti školnému. Je mi celkem jedno, co dělají potomci poslanců. Nezajímám se ani, co dělá ve svém volném čase paní Buzková. Ale ministr školství ve výběru školy pro svého potomka by měl jít příkladem a svému úřadu důvěřovat. Takto dává najevo, co si o českých státních školách myslí. Káže vodu a pije víno!
</TEXT>
</DOC>
<DOC>
<DOCID>LN-20020909049</DOCID>
<DOCNO>LN-20020909049</DOCNO>
<DATE>09/09/02</DATE>
<TITLE>
Ad LN 5. 9.: Milionářská daň je jen symbol
</TITLE>
<TEXT>
Samozřejmě, že se jedná o tzv. milionářskou daň. Co už toho kolem ní bylo napsáno. Stalo se z toho ufňukané téma těch výkonnějších, pracovitějších, a tudíž víc vydělávajících, kteří jsou za své kvality potrestáni. Roční příjem zaměstnance, který si vydělá měsíčně brutto 100 tisíc Kč a pobírá třináctý plat, činí 1 300 000 Kč. Jeho daňový základ je po zaokrouhlení 1 099 400 Kč. V letošním roce by zaplatil daň z příjmu ve výši 312 244 Kč. Pokud bude schválena tzv. milionářská daň, zaplatí tento fiktivní poplatník za rok 2003 přesně o 3192 Kč víc. Přepočteno na měsíc to činí 266 Kč. Připomínám, že k výdělku za to samé období 100 000 Kč. V podstatě jde jen o symboliku. Chybí trocha velkorysosti.
</TEXT>
</DOC>
<DOC>
<DOCID>LN-20020909050</DOCID>
<DOCNO>LN-20020909050</DOCNO>
<DATE>09/09/02</DATE>
<TITLE>
Ad LN 6. 9.: USA testují sílu Evropy
</TITLE>
<TEXT>
Přestože lze v mnohém s vyzněním článku souhlasit, dopouští se autor zároveň (i když v některých případech je pravděpodobně na vině překladatel textu) několika nemilých věcných chyb, kterými zároveň sám dokazuje, že i tak renomovaný komentátor, jakým William Pfaff bezesporu je, jen s obtížemi proniká džunglí evropské problematiky. V první řadě říká, že nová "ústava" Evropské unie má být předložena roku 2003 k posouzení Radě Evropy. Ve skutečnosti bude předložena Evropské radě. Podobně je tomu, pokud autor hovoří o "rozšiřování EU o státy bývalé komunistické a střední Evropy", evokuje tím u amerického geografie nepříliš znalého čtenáře dojem, že EU se bude rozšiřovat o skupinu bývalých komunistických zemí a o odlišnou skupinu zemí středoevropských. Je přitom nasnadě, že tyto skupiny se přinejmenším překrývají. Do třetice bych rád poopravil zmínku o deseti kandidátských státech. Nikoliv deset, kandidátských zemí je třináct. Může se zdát, že jde o slovíčkaření, ale ve skutečnosti otázka kandidátského statusu hraje u některých zemí výraznou roli. Například pro Turecko, jemuž byl status kandidátské země přiznán pravidelnou zprávou za rok 1999, mělo být toto označení (nepříliš věrohodným) uklidňujícím znamením, že se s ním (třebas ve velmi vzdálené budoucnosti) počítá. Je třeba nicméně přiznat, že velká část odpovědnosti za tristní stav znalostí o EU leží na unii samé. Společně s Williamem Pfaffem proto můžeme jenom doufat, že se Konventu podaří na tom něco změnit.
</TEXT>
</DOC>
<DOC>
<DOCID>LN-20020909051</DOCID>
<DOCNO>LN-20020909051</DOCNO>
<DATE>09/09/02</DATE>
<TITLE>
Ad LN 4. 9.: Češi a Moravané se přou: Naše záplavy byly horší
</TITLE>
<TEXT>
Článek mě velice pobouřil a paní Věře Leibnerové z Olomouce, která prohlásila - peníze pošlu, ale určitě to nebude Pražákům - bych chtěla vzkázat, že tento její výrok mě moc rozesmutnil. Je to její věc, kam peníze pošle, ale když byly povodně na Moravě, my Pražáci jsme ochotně posílali peníze a organizovali pomoc. Že byly poskytovány televizí informace jen o tom, kolik protéká kubíků vody ve Vltavě v Praze také není pravda, byli jsme informováni o jižních, středních i severních Čechách, a informace z Prahy byly rovněž důležité pro ostatní města, kudy Vltava protéká, aby včas mohli evakuovat lidi. Vždycky se říkalo, že neštěstí náš národ semkne, ale je vidět, že mezi lidmi i při takovém neštěstí je velká zášť a zloba. Dělat rozdíly mezi Pražáky a těmi ostatními je chyba - všude to bylo strašné a všude šlo o lidi.
</TEXT>
</DOC>
<DOC>
<DOCID>LN-20020909052</DOCID>
<DOCNO>LN-20020909052</DOCNO>
<DATE>09/09/02</DATE>
<TITLE>
Ad LN 5. 9.: V Hluboké nad Vltavou kandidují na jedné listině pouze ženy
</TITLE>
<TEXT>
I v našem okresním městě Vsetíně ( 28 983 obyvatel) je předložena k registraci do listopadových komunálních voleb kandidátka tvořená 21 ženami. Místo potřebných 2032 podpisů se nám podařilo získat 2544. Ženám z Hluboké nad Vltavou ke stejnému nápadu blahopřejeme a současně držíme palce i ostatním, hlavně nezávislým kandidátkám v nadcházejících komunálních volbách.
</TEXT>
</DOC>
<DOC>
<DOCID>LN-20020909053</DOCID>
<DOCNO>LN-20020909053</DOCNO>
<DATE>09/09/02</DATE>
<TITLE>
Jihokorejské povodně se jmenují "tajfun". Neznají naše vnitrozemské starosti a mají jiná měřítka. Novináři nemluví o staletých vodách, ale řeknou, že tajfun napáchal historické škody. Je jasné, že naše Země začíná být bičována jednou ranou za druhou. Může to být mimořádně, může to být už napořád. Může k tomu ale přispět i naše nezodpovědné chování a neochota cokoliv řešit ve vztazích ke stvoření. Jestli jsme vytopeni stejně tak jako ti v Karlíně, pak musí naše paty olíznout také ta korejská či čínská voda. Jak se zachováme? Začíná pomalu a jistě platit, že člověka poznáš podle toho, jak se chová mezi povodněmi, mezi volbami, mezi svátky a narozeninami. Jak se tedy změní lidé? Z důvodu globálního oteplování zvodnatí do neurčitých rozměrů a nálad, jednou nadšení a podruhé nezájem? Roztají ledy mezilidských vztahů? Jak se změní jejich jednání vůči nejbližším? Ochota dávat grandiózní dary a milionové dotace umocní také penězi nevyčíslitelné projevy lásky k nejbližším lidem? Kladu si otázky. Vím, že je Jižní Korea daleko. Vím, že české koruny v Jižní Koreji moc neplatí. Poslal bych však stovku. Nemám kam. Je nějaké tajfunové konto?
</TITLE>
<TEXT>
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020909054</DOCID>
<DOCNO>LN-20020909054</DOCNO>
<DATE>09/09/02</DATE>
<TITLE>
Díky postavení planet mohli včera vědci zjistit dosud nezměřenou hodnotu rychlosti šíření gravitace
</TITLE>
<TEXT>
Rychlost světla je podle Einsteina stejná jako rychlost šíření gravitace. Jestliže se prokáže, že tomu tak není, teorie, z níž vychází značná část moderní fyziky, se zhroutí.
WASHINGTON - Vědci z celého světa se zapojili do pokusu, jehož cílem je vůbec poprvé v historii ověřit platnost obecné teorie relativity, kterou formuloval v roce 1916 Albert Einstein. "Podle Einsteinovy teorie se předpokládá, že rychlost šíření gravitace je stejná jako rychlost světla, tedy 300 000 kilometrů za sekundu," řekl v britské BBC Sergei Kopeikin, profesor astronomie z University of Missouri-Columbia. "I když máme nepřímé důkazy, že je to pravda, tato rychlost nikdy nebyla přímo změřena. A právě to se pokoušíme provést při našem experimentu." Pokud se pokus nezdaří, vědci budou muset čekat na vhodnou příležitost dalších deset let. Pokus se mohl uskutečnit jen díky vzácnému vzájemnému postavení planet, které nastalo právě včera. Planeta Jupiter se totiž nacházela blízko světla přicházejícího z kvasaru velmi vzdáleného vesmírného objektu, který vypadá jako hvězda, ale ve skutečnosti je to intenzivně zářící jádro mladé galaxie. Podle astronomů měla gravitace planety Jupiter mírně posunout polohu kvasaru na obloze o určitou vzdálenost. Astronomové doufali, že budou schopni změřit tuto vzdálenost, která je závislá na rychlosti šíření gravitace. Při pokusu vědci využili teleskopy umístěné na Panenských ostrovech, na Havaji a v Německu. Vědci předpokládali, že jejich technika bude natolik přesná, aby jim dokázala dát předběžnou hodnotu rychlosti šíření gravitace a potvrdila přesnost Einsteinovy teorie. "Japonští vědci i astronomové z NASA uskuteční stejný pokus nezávisle na nás s použitím dalších teleskopů po celém světě. Potom budeme moci porovnat svá zjištění," uvedl Kopeikin. Konečné výsledky pokusu by měly být známy v polovině listopadu. "Jestliže zjistíme, že rychlost šíření gravitace je větší než rychlost světla, Einsteinova obecná teorie relativity se zhroutí," řekl astronom Ed Fomalont. Technika, kterou vědci použili při tomto pokusu, se dá využít i ke zjištění přesné polohy dalších těles ve vesmíru. "S mnohem přesnější polohou satelitů, můžeme vylepšit i telekomunikace," dodal Fomalont.
</TEXT>
</DOC>
<DOC>
<DOCID>LN-20020909055</DOCID>
<DOCNO>LN-20020909055</DOCNO>
<DATE>09/09/02</DATE>
<GEOGRAPHY>HELSINKY</GEOGRAPHY>
<TEXT>
Turisté v Helsinkách budou mít možnost strávit noc za mřížemi a dokonce za to budou platit. Jedna místní společnost totiž získala zakázku na přeměnu věznice z 19. století na hotel. Sto padesát nynějších cel tak bude sloužit jako pokoje pro platící hosty. "V hotelu bude také restaurace a výstavní sály, vězeňská kaple se bude využívat pro svatební obřady," uvedl ředitel společnosti Realpro Juha Vuorinen. Firma podle něj přemění některé cely na pohodlnější pokoje, jiné naopak ponechá v původním stavu z historických důvodů. Zatím však není známo, kdy se v novém hotelu budou moci ubytovat první hosté. Věznice Katajanokka byla postavena ve 30. letech 19. století. Nachází se nedaleko centra Helsinek a naposledy sloužila jako vězení letos v dubnu.
</TEXT>
</DOC>
<DOC>
<DOCID>LN-20020909056</DOCID>
<DOCNO>LN-20020909056</DOCNO>
<DATE>09/09/02</DATE>
<TEXT>
Kdy a kde jsem Zuzanu Navarovou viděla poprvé? U kohosi v bytě někde v Košířích? Před dvaceti lety? Dřív? Seděla s kytarou na zemi a hrála písničky z filmu Cikáni jdou do nebe. To mě nadchlo. Ten film jsem milovala. Nejvíc kvůli muzice, i když i samotný příběh plný silných emocí a krásných obrazů se mi moc líbil. No a teď jsem ty melodie slyšela od holky, která na cikánku nevypadala, i když zpívala romsky s romskými grády. Šla jsem do Lucerny na Vokalízu. Řádila normalizace. Mrtvo. Tomuhle podniku se ale podařilo zavonět svobodou. Hrály tam skvělé skupiny a taky mně úplně neznámý Nerez. Koukám jako u vytržení na ty fantasticky znějící muzikanty a zpěváky a vidím: Zuzana. Písničky, které pak vydal v roce 1986 Nerez na elpíčku pod názvem Masopust, jsou nestárnoucí. Všechny. "Vodvazové" melodie, ve kterých asi nejvíc dominoval naléhavý a překrásně znělý hlas Víta Sázavského v bezkonkurenčně senzační písni Kočky, se střídaly s baladickými Vřešťálovými, aby je doplnily, nebo spíš zavedly trochu jinam, ale zas výborně Zuzaniny vábivé samby. O dva roky později vyšla Nerezu další deska, mě však příliš neoslovila. Ale ta cesta odněkud někam se přece musí projít! Kudy? A kam? No to je právě to. Zuzana to vzala přes výrazně španělské období, přes zpívání s kubánským kytaristou až k tomu, co přišlo vloni. Nově poskládaná kapela Koa a cédéčko s názvem Barvy všecky. Tam jakoby spojila v největší kvalitě všecko, s čím kdy zacházela a kudy prošla. Výborné texty napsala a nazpívala hlavně ona, ale pár jich složil i Mário Bihári. Střídají se české, španělské a romské písně a vzájemně se prolínají. Taky melodie se přelévají z jednoho stylu do druhého a tvoří... Co vlastně? Přece barvy! Všecky! Fantastický zážitek, který vás vrhne do zadumaného něžného snění, aby vás vzápětí vystřelil do tance, při kterém se třesou i zdi domu a děti se bojí o duševní i tělesné zdraví potrefené maminky... Tedy Koa. Kytarista s hráčem na bicí na první pohled vypadají jako takoví klučinové, ale umějí. Kontrabasista se zas při hraní pořád usmívá. Na svoji basu, na spoluhráče, na posluchače, na hudbu, která ho evidentně těší. Co nepozná nadšený posluchač při poslechu cédéčka, uvidí divák na koncertu. Ten úžasný talentovaný krásný romský akordeonista, klarinetista, klavírista, skladatel a zpěvák Mário je slepý. Zuzana ho na jeviště doprovodí, do rukou mu vloží nástroj, on si ho osahá a pak to začne. Muzika, která nemá chybu. Chytí vás za srdce a pořádně s ním zacloumá. Naplní vás radostí i úžasem. Jak je to možné? Tak. Stačí jít pořád za svým. Jako Zuzana.
</TEXT>
</DOC>
<DOC>
<DOCID>LN-20020909057</DOCID>
<DOCNO>LN-20020909057</DOCNO>
<DATE>09/09/02</DATE>
<TEXT>
Daniela. Toto jméno je hebrejského původu a znamená "Bůh je můj soudce". V našem církevním kalendáři má dnes svátek Petr Claver, který se narodil mezi lety 1580 - 1581 ve španělském Verdú. Působil jako misionář, ale i jako lékař, sběratel almužen a učitel.
</TEXT>
</DOC>
<DOC>
<DOCID>LN-20020909058</DOCID>
<DOCNO>LN-20020909058</DOCNO>
<DATE>09/09/02</DATE>
<TITLE>
Pražské pivovary se po povodních potýkají s velkými škodami. Ztráty pravděpodobně přesáhnou 150 milionů korun. "Tyto ztráty mimo jiné zahrnují škody na budovách, strojních zařízeních, prázdných obalech a náklady na pronájem skladů místo zaplaveného Radotína," řekla mluvčí firmy Simona Krautová. Společnost Pražské pivovary je podle ní pojištěna, jednání s pojišťovnou však zatím neskončila.
</TITLE>
<TEXT>
Matsushita rozšíří svůj závod v Plzni nejpozději do dvou let. Japonský koncern chce zřídit další závod na výrobu televizorů Panasonic, který měl podle loňských plánů stát na Borských polích už letos. Vzhledem k nasycenosti evropského trhu a celosvětové recesi v tomto oboru byl ale záměr koncernu posunut.
Závod na Prestige se nyní prodávat nebude. Tři veřejné obchodní soutěže na prodej majetku souvisejícího s výrobou obuvi v CEBO Zlín byly zrušeny. Tendry, jež měly být ukončeny 13. září, budou vyhlášeny znovu, ale za jiných podmínek. Soutěže se týkaly výroby odlévané obuvi, vstřikované obuvi a výroby obuvi Prestige.
ICZ, která se zabývá dodávkami informačních technologií, dokončila fúzi společností D - Data a Pragosoft a začátkem září se stala nástupnickou společností těchto firem. ICZ převzala závazky i pohledávky obou společností.
Loňské 11. září východoevropské a středoevropské akciové trhy nijak neznervóznilo - na rozdíl od těch vyspělých. Zatímco indexy japonské, londýnské či americké burzy za poslední rok ztratily od 11 do 23 procent, burzy transformujících se ekonomik za rok naopak získaly. Maďarská burza vzrostla o 18 procent, pražská o 29 procent a index středoevropských trhů CESI získal 26,3 procenta.
Švýcarské banky musí přehodnotit proslulé tajnůstkářství. Evropská unie totiž pohrozila Švýcarsku uvalením sankcí, pokud se alpská republika Bruselu nepodřídí a bude i nadále odmítat zrušit své přísné zákony o bankovním tajemství. První takové sankce Evropské unii vůči nečlenskému Švýcarsku by mohly švýcarským bankám zabránit ve volném přesunu kapitálu po Evropě. Pokud si švýcarští bankéři tlaku Evropské unie podvolí, tak půjde o průlom v proslulé sféře švýcarského bankovnictví.
Lukoil ruský ropný koncern, chce nabídnout za většinový podíl v největším polském zpracovateli ropy Rafineria Gdańska přes 600 milionů dolarů. Polská jednička PKN Orlen, která se mj. chtěla s Agrofertem podílet na privatizaci Unipetrolu, na to kontrovala vyhlášením, že nabídne stejnou sumu. Premiér Leszek Miller vyjádřil obavy z možných politických rizik vyplývajících ze zvýšení energetické závislosti Polska na Rusku.
Volkswagen bude mít od roku 2003 nového finančního ředitele, kterým bude výkonný šéf dodavatele komponentů Dürr AG Hans Dieter Pötsch. Krok je prvním významným personálním počinem nového generálního ředitele Berndta Pischetsriedera. Nový finanční šéf Hans Dieter Pötsch pracoval dříve podobně jako Pischetsrieder v bavorské automobilce BMW. Německé automobilky zažívají v poslední době oživení zájmu o nové vozy
</TEXT>
</DOC>
<DOC>
<DOCID>LN-20020909059</DOCID>
<DOCNO>LN-20020909059</DOCNO>
<DATE>09/09/02</DATE>
<TITLE>
Dluh čtyři miliardy liber přiměl věřitelské banky k převzetí telekomunikačního koncernu Marconi.
</TITLE>
<GEOGRAPHY>PRAHA</GEOGRAPHY>
<TEXT>
Nadnárodní koncern Marconi převzaly věřitelské banky a majitelé dluhopisů. Miliardové předlužení společnosti, která se zabývá optickými telekomunikačními technologiemi, vzniklo při převzetí amerických společností Fore Systems, Reltec a MSI. K těmto akvizicím došlo ještě před kolapsem světových telekomunikačních trhů. Věřitelé, kteří aktivity koncernu Marconi převádějí na nově vznikající společnost Marconi Corporation, firmu oddluží, reorganizují a některé části společnosti čeká propouštění. Do konce letošního roku, kdy má nově vzniklá společnost Marconi Corporation vstoupit na burzu, se má dluh snížit na 300 - 350 milionů liber. V příštím roce firma plánuje návrat do černých čísel. Za nejdůležitější považují noví vlastníci udržení téměř třetinového podílu na evropském trhu optických telekomunikačních technologií. Optické technologie od společnosti Marconi využívají i telefonní operátoři v České republice. Pražská společnost TTC Marconi, která je společným podnikem TTC Tesla Telekomunikace (51 %) a Marconi (49 %), žádné problémy při transformaci mateřského koncernu neočekává. "Dodávky a služby neváznou, ani v současné situaci, kdy firma pomáhá svým zákazníkům při obnově zaplavených technologií. Náhradní díly i nová telekomunikační zařízení se daří dodávat ve zkrácených termínech," říká ředitel společnosti TTC Marconi Josef Šelepa. TTC Marconi zaznamenala v prvním pololetí pětiprocentní nárůst obratu a letos počítá s celkovým obratem 810 milionů korun. Josef Šelepa očekává, že jedním z důsledků přestavby mateřského koncernu bude jeho koncentrace na stávající zákazníky. "Pro aktivity na rozvíjejících se trzích východní Evropy bude Marconi Corporation využívat síť svých partnerů. To společnosti TTC Marconi umožní ještě výraznější uplatnění na tomto trhu," říká šéf firmy, která již mimo jiné spolupracuje s nejvýznamnějším telefonním operátorem v Rusku, společností CentrTelecom. Na Ukrajině TTC Marconi spolupracuje s operátorem GSM, společností KyivStar.
PRAHA - Nadnárodní koncern Marconi převzaly věřitelské banky a majitelé dluhopisů. Miliardové předlužení společnosti, která se zabývá optickými telekomunikačními technologiemi, vzniklo při převzetí amerických společností Fore Systems, Reltec a MSI. K těmto akvizicím došlo ještě před kolapsem světových telekomunikačních trhů. Věřitelé, kteří aktivity koncernu Marconi převádějí na nově vznikající společnost Marconi Corporation, firmu oddluží, reorganizují a některé části společnosti čeká propouštění. Do konce letošního roku, kdy má nově vzniklá společnost Marconi Corporation vstoupit na burzu, se má dluh snížit na 300 - 350 milionů liber. V příštím roce firma plánuje návrat do černých čísel. Za nejdůležitější považují noví vlastníci udržení téměř třetinového podílu na evropském trhu optických telekomunikačních technologií. Optické technologie od společnosti Marconi využívají i telefonní operátoři v České republice. Pražská společnost TTC Marconi, která je společným podnikem TTC Tesla Telekomunikace (51 %) a Marconi (49 %), žádné problémy při transformaci mateřského koncernu neočekává. "Dodávky a služby neváznou, ani v současné situaci, kdy firma pomáhá svým zákazníkům při obnově zaplavených technologií. Náhradní díly i nová telekomunikační zařízení se daří dodávat ve zkrácených termínech," říká ředitel společnosti TTC Marconi Josef Šelepa. TTC Marconi zaznamenala v prvním pololetí pětiprocentní nárůst obratu a letos počítá s celkovým obratem 810 milionů korun. Josef Šelepa očekává, že jedním z důsledků přestavby mateřského koncernu bude jeho koncentrace na stávající zákazníky. "Pro aktivity na rozvíjejících se trzích východní Evropy bude Marconi Corporation využívat síť svých partnerů. To společnosti TTC Marconi umožní ještě výraznější uplatnění na tomto trhu," říká šéf firmy, která již mimo jiné spolupracuje s nejvýznamnějším telefonním operátorem v Rusku, společností CentrTelecom. Na Ukrajině TTC Marconi spolupracuje s operátorem GSM, společností KyivStar.
</TEXT>
</DOC>
<DOC>
<DOCID>LN-20020909060</DOCID>
<DOCNO>LN-20020909060</DOCNO>
<DATE>09/09/02</DATE>
<TITLE>
Kvůli povodňovým škodám chce město Praha prodat zbývající podíl Pražských vodovodů a kanalizací firmě Vivendi Water. Prodej se má uskutečnit bez tendru, za mnohonásobně nižší cenu oproti předchozí soutěži.
</TITLE>
<GEOGRAPHY>PRAHA</GEOGRAPHY>
<TEXT>
Kvůli krytí povodňových škod chystají pražští zastupitelé prodej části majetku města, například podílu v Pražských vodovodech a kanalizacích (PVK) či ve firmě Pragonet. O prodeji 34procentního podílu hlavního města Prahy v PVK bude rozhodovat zastupitelstvo, které zasedá 3. října. "Půjde o přímý prodej, a to zájemci, kterým je společnost Vivendi," uvedl Jiří Paroubek, ekonomický náměstek primátora hlavního města Prahy. Společnost Vivendi Water získala 66procentní podíl v PVK v tendru téměř před dvěma lety, zaplatila za něj 6,1 miliardy korun. Privatizace byla napadena řadou žalob, kde odpůrci například z řad odběratelů či konkurence poukazovali na přemrštěnost ceny. Město Praha získalo akcie PVK až letos na konci června, předtím je držel Fond národního majetku. Odpůrci privatizace směrem k Vivendi kritizovali fakt, že firma si vysokou kupní cenu může kompenzovat zvyšováním cen vodného a stočného jak v Praze, tak i v jiných městech. V současné době v ČR ovládají 65 procent trhu regionálních VaK firmy Vivendi, Ondeo a Anglian Water. Paroubek odmítá, že by bylo nestandardní prodávat balík akcií PVK bez tendru. Opce na koupi dalších akcií prý ve smlouvě s Vivendi ale obsažena nebyla. "Nevím o tom, že by někdo jiný chtěl koupit minoritní podíl v této firmě," zdůvodnil Paroubek fakt, že město neoslovilo další investory. "To rozhodně není pravda. I ostatní investoři by měli o blokační minoritu v PVK velký zájem. Ten ale nemůžeme ani deklarovat, když zastupitelstvo záměr prodat akcie oficiálně vůbec nezveřejnilo," uvedl LN informovaný zdroj z konkurenční firmy, který odmítl být jmenován. Mluvčí Vivendi Water Eva Kučerová se v pátek s ohledem na komplikovanost problematiky ke koupi akcií PVK odmítla po telefonu vyjádřit.
</TEXT>
<HEADING>
Nízká cena
</HEADING>
<TEXT>
Prodej 34procentního balíku PVK firmě Vivendi nyní proběhne za výrazně nižší cenu. Zatímco Vivendi za 66procentní podíl zaplatila 6,1 miliardy korun, což podle Paroubkova vyjádření byla přemrštěná cena, nyní se Vivendi se zástupci magistrátu dohodli na ceně 880 milionů korun za 34 procent. "Byl to nejvyšší odborný odhad. Nyní necháváme zpracovat ještě jeden," podotkl Paroubek. Při prodeji 66procentního balíku v předešlé soutěži se nabídky ostatních investorů, International Water a Ondeo, pohybovaly mezi 2,6 až 3,1 miliardy korun. Část zastupitelů si donedávna stěžovala, že město jako minoritní akcionář v PVK nebude mít téměř žádná práva. Nyní zastupitelstvu nevadí, že městu nezůstane ani jediná akcie v podniku. "Městu nebude nijak vadit, že nebude mít v PVK již žádný podíl. Rada bude dál rozhodovat o ceně vodného a stočného. Součástí smlouvy bude také vymezení vztahů mezi PVK a servisní organizací PVS, kterou vlastní město Praha," poznamenal Paroubek.
Prodej 34procentního balíku PVK firmě Vivendi nyní proběhne za výrazně nižší cenu. Zatímco Vivendi za 66procentní podíl zaplatila 6,1 miliardy korun, což podle Paroubkova vyjádření byla přemrštěná cena, nyní se Vivendi se zástupci magistrátu dohodli na ceně 880 milionů korun za 34 procent. "Byl to nejvyšší odborný odhad. Nyní necháváme zpracovat ještě jeden," podotkl Paroubek. Při prodeji 66procentního balíku v předešlé soutěži se nabídky ostatních investorů, International Water a Ondeo, pohybovaly mezi 2,6 až 3,1 miliardy korun. Část zastupitelů si donedávna stěžovala, že město jako minoritní akcionář v PVK nebude mít téměř žádná práva. Nyní zastupitelstvu nevadí, že městu nezůstane ani jediná akcie v podniku. "Městu nebude nijak vadit, že nebude mít v PVK již žádný podíl. Rada bude dál rozhodovat o ceně vodného a stočného. Součástí smlouvy bude také vymezení vztahů mezi PVK a servisní organizací PVS, kterou vlastní město Praha," poznamenal Paroubek.
</TEXT>
</DOC>
<DOC>
<DOCID>LN-20020909061</DOCID>
<DOCNO>LN-20020909061</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla a ministr financí Bohuslav Sobotka se rozcházejí v názoru na obsah povodňového balíčku. Zatímco podle Sobotky balíček zahrnuje reformu daňového systému, Špidla toto tvrzení odmítá. "My v tuto chvíli v podstatě urychlujeme daňové změny, které byly v plánu a byly avizovány v programovém prohlášení vlády a v koaliční smlouvě pro celé čtyřleté volební období," prohlásil Sobotka v úterý při rozhovoru pro LN. Špidla však vidí situaci opačně. "To není daňová reforma. To je prostě reakce na katastrofální povodeň, která není zaznamenaná v českých dějinách. Cílem této povodňové legislativy je o něco zvýšit státní příjmy v následujících letech, a zvýšit je rychle, a o něco snížit výdaje a také je snížit rychle. (...) znovu zdůrazňuji: není to daňová reforma a není to principiálně reforma ničeho," prohlásil premiér včera v TV Nova.
</TEXT>
</DOC>
<DOC>
<DOCID>LN-20020909062</DOCID>
<DOCNO>LN-20020909062</DOCNO>
<DATE>09/09/02</DATE>
<GEOGRAPHY>TOKIO</GEOGRAPHY>
<TEXT>
Japonská firma si zatím užívá úspěchu, který dosáhla se svou herní konzolou PlayStation 2, a už připravuje její novou verzi. PlayStation s pořadovým číslem 3 má být trhu představena až v roce 2005, Sony však postupně vypouští informace, jak by nová konzola mohla vypadat. Paradoxní je, že vlastně nebude mít žádný konkrétní tvar. "Zatím neuvažujeme o žádném hardwaru," řekl Keniči Fukunaga, mluvčí divize Sony Computer Entertainment. "Nejlepším řešením by měl být operační systém, který bude možné nainstalovat do různých domácích zařízení, na nichž je možné hrát počítačové hry," podotkl. Sony, největší japonský výrobce počítačových čipů Toshiba, a americký výrobce počítačů IBM už od minulého roku pracují na speciálním projektu s krycím názvem "Buňka". Na jeho konci by měl být představen výkonný mikroprocesor pro domácí elektroniku.
</TEXT>
</DOC>
<DOC>
<DOCID>LN-20020909063</DOCID>
<DOCNO>LN-20020909063</DOCNO>
<DATE>09/09/02</DATE>
<TEXT>
Rolf Zimmermann požádal statutární orgány firmy o uvolnění z funkce. Pětapadesátiletý šéf odchází z rodinných důvodů a své další plány zatím odmítl prozradit.
</TEXT>
</DOC>
<DOC>
<DOCID>LN-20020909064</DOCID>
<DOCNO>LN-20020909064</DOCNO>
<DATE>09/09/02</DATE>
<TITLE>
OBĚD S... Ivanem Flekem S ředitelem firmy Odkolek
</TITLE>
<TEXT>
Více než tři čtvrtiny obratu firmy Odkolek tvoří i dvanáct let po revoluci stále rohlíky, housky a chleba. Právě chleba se podle generálního ředitele pekařské společnosti Ivana Fleka dodalo během povodní na trh třikrát více. Růst kupní síly Čechů se ovšem začíná projevovat i ve větším výběru chuťově pestřejšího zboží.
Vedle záchranářů, vládních krizových štábů, armády a policie zažily v době povodní perné chvíle i zásobovací firmy. Nákupní horečka obyvatel ze zaplavených oblastí způsobila, že se generální ředitel pekařské firmy Odkolek Ivan Flek v posledních týdnech příliš nevyspal. "V Praze máme dvě pekárny, jednu na pravém a jednu na levém břehu Vltavy. Jak se začaly zavírat mosty a zaplavovat jednotlivé oblasti, tak jsme naštěstí dali na rady zkušených odborníků, kteří říkali: Pečte chleba, pečte chleba, pečte chleba," popisuje poslední zážitky Ivan Flek. "A pece jely během úterý a středy opravdu 48 hodin v tahu. Přestali jsme vyrábět úplně všechno a jel se jen chleba a rohlíky. Prodali jsme nebo rozdali do různých krizových center třikrát tolik zboží než obvykle," říká se zjevnou pýchou ředitel Odkolku. S odstupem času to podle Fleka už vypadá daleko klidněji, ale na chvíle, kdy stál ve tři hodiny ráno na rampě a nestačil brát telefony s žádostmi o chleba, zjevně hned tak nezapomene. "V takové chvíli člověk nepřemýšlí, jestli mu zboží někdo zaplatí, nebo nezaplatí. Vozilo se, jak se dalo. A řidiči byli vskutku jako kaskadéři. Tam to bylo zavřený, tam taky a jinde taky. Volal mi řidič z Kralup nad Vltavou, že ještě našel skulinku a je ve městě a stihl i zboží složit. Zpátky ho už ale museli vytáhnout vojáci, protože nevyjel," vypráví Ivan Flek. Ačkoli výroba jela ostošest, finanční výnos má Odkolek nulový. "Hodně jsme ztratili na výrobcích, jako jsou koláče a buchty, ale chleba jsme dodali neříkám, že prodali - třikrát víc," vypočítává Flek. "Horší je, že povodeň postihla i firmu. Ne pekárny, ale z osmi zaplavených mlýnů jsou dva naše, jeden v Kralupech, jeden v Litoměřicích, a co každý další odhad, to 10 milionů navíc. Už jsme na 50 milionech korun a ještě nevíme, zda je tomu konec," dodává. Pojištěná je společnost u Kooperativy. "Snad se s tím nějak společně popereme. Bohužel zase stará písnička, všechna avíza tvrdila, připravte se na vodu takové a takové úrovně, a ono jí nakonec bylo čtyři metry," shrnuje s povzdechem Ivan Flek. Přesto i z povodní má Ivan Flek veselou historku. "Opravdu jsme chlebem intenzivně zaváželi všude. Jeden řidič ale vyprávěl, že se svou dodávkou dorazil do jedné vesnice, tak se samozřejmě na něj začali vrhat lidé, až na jednoho důchodce, který se zeptal, jestli veze zákusky. Chleba že nechce, ty už má doma čtyři, ale že by si dal nějaké zákusky. V té chvíli to opravdu pobavilo," dodává k povodním generální ředitel Odkolku. Odkolek se do povědomí Čechů navíc dostal i majetkovými spory uvnitř firmy. Hádky společníků probíhaly nejen na stránkách Obchodního věstníku, ale i tuzemských deníků. "Naše prababička z Lucemburska - firma Mimika - koupila většinový podíl v naší tuzemské babičce firmě Ramill," začíná pomocí eufemismů vysvětlovat akcionářské spory Ivan Flek. "Nabídka byla učiněna deseti majitelům firmy - pět jich prodalo a s nimi odešla i majorita. A zbylých pět pak rozhodnutí litovalo. Diskuse byla jednu dobu velmi dramatická, ale dnes se to snad už uklidnilo a věc se ve správném slova smyslu rozuzluje," dodává.
</TEXT>
<HEADING>
Češi jsou v pečivu konzervativní
</HEADING>
<TEXT>
Spekulace o zdražení potravin ovšem šéf Odkolku Ivan Flek potvrzuje. "Není to ale ani tak kvůli povodním," podotýká. "Ještě bývalý ministr zemědělství Fencl zvýšil intervenční cenu - za kterou vykupuje stát - potravinářské pšenice. A to ze tří tisíc o pět set korun. A cena mouky půjde samozřejmě nahoru. To se promítne do našich nákladů a nakonec i do maloobchodních cen. Pečivo v důsledku podraží o pár haléřů," zdůvodňuje budoucí ceny Flek. Konkurence v maloobchodu je prý stejná jako konkurence v boji o maloobchod. "Po revoluci nezkrachovala snad žádná z velkých pekáren. Všechny dokázaly přežít. Samozřejmě že díky nízkým cenám. Potom ale nezbývají peníze na investice, ani na platy. Rohlík se dá upéct i v rezavé peci," popisuje podmínky práce v oboru šéf Odkolku. "A s penězi na platy je to stejné. Mzdy se i v Praze pohybují kolem 10 tisíc korun. A nejde o nijak příjemnou práci, protože pracovní doba je většinou v noci. Dobří lidé pak odcházejí jinam a my si nemůžeme nastavením platů nijak zvlášť pracovní sílu vybírat," dodává. Ve výběru pečiva jsou prý Češi konzervativní. "Tři čtvrtiny naší výroby jsou chleba, housky a rohlíky. I když i tady je znát růst síly nižší střední třídy. Prostě když si někdo koupí například drahý salám, tak sám pozná, že je k němu lepší koupit i třeba bagetu, než žvýkat obyčejný rohlík," tvrdí Ivan Flek. "To se projevuje i v rostoucím obratu nových výrobků. Zatím mají v obratu jen pět procent, ale každý rok se jejich podíl o sto procent zvyšuje," dodává. Češi jsou prý konzervativní i regionálně. "Lidé z Liberce například nechtějí chleba z Vysočan. A naopak. Receptura je sice stejná, ale jeden chleba má hrubší povrch a je posypaný moukou, druhý má povrch lesklý a hladký. Pokud za sebe pekárny vzájemně zaskakují, tak zákazníci hned volají: Vraťte nám náš chleba, tenhle nechceme. Je to o zvyku, kvalita i receptura toho zboží je totiž opravdu stejná," shrnuje Ivan Flek.
Host LN si k poobědvání vybral restauraci Kogo ve Slovanském domě. Jako předkrm si dal parmskou šunku, jako hlavní chod pak biftek na zeleném pepři s čerstvým salátem. Biftek si přál krvavý, ale s důkladně propečeným masem, které mu obsluha nakonec přinesla, byl také spokojený. Během oběda vypil dvě malá piva Clausthaler a jídlo zakončil dvěmi malými presy bez mléka a s cukrem.
</TEXT>
</DOC>
<DOC>
<DOCID>LN-20020909065</DOCID>
<DOCNO>LN-20020909065</DOCNO>
<DATE>09/09/02</DATE>
<TITLE>
6. lekce: Čím se k počítači připojit
</TITLE>
<HEADING>
Počítačový kurs LN pro začátečníky i mírně pokročilé
</HEADING>
<TEXT>
Počítač funguje jako velká skládačka nejen díky výměnným komponentům uvnitř, ale také tím, že jej můžeme k dalším velmi užitečným zařízením připojit.
Bez myši, tiskárny nebo modemu by byl počítač jen samoúčelnou schránkou. Musí ale existovat něco, co mu umožní se s těmi zařízeními (říká se jim periferie) propojit. K tomu slouží konektory. Zpravidla se skrývají na zadní stěně počítače. Říká se jim rozhraní interface. Některé jsou součástí základního vybavení, jiné je nutno koupit zvlášť. Proto chcete-li si pořídit ke svému počítači nějaká rozšiřující zařízení, zkontrolujte si nejprve, do jakých rozhraní se připojují.
</TEXT>
<HEADING>
Monitor
</HEADING>
<TEXT>
Počítač by vám byl k ničemu bez monitoru. Jeho připojení umožňuje grafická karta počítače. Je to vlastně další počítač v počítači. Má vlastní výkonný procesor i operační paměť (až 128 MB). Pro jednoduché práce - psaní textů, jednoduchá úprava fotografií, nenáročné hry stačí obyčejná videokarta (za cca 1000 Kč). Pokud ale budete chtít hrát realistické hry v trojrozměrném (3D) prostředí, budete si muset několik tisíc připlatit. Jedině pak nebudou pohyby virtuálního bojovníka trhané a textury, ze kterých je poskládaný okolní terén, budou působit opravdu věrně. Monitory se připojují pomocí několika typů konektorů. Pokud je na videokartě jiný než na kabelu od monitoru, nemusí to být zrovna neštěstí. Existují redukce, které to dokáží napravit, a v obchodě s počítačovými komponenty vám jistě poradí.
</TEXT>
<HEADING>
Klávesnice a myš
</HEADING>
<TEXT>
Pro ovládání počítače potřebujete minimálně klávesnici a myš. Mohou se připojit pomocí speciálního konektoru PS2, pomocí sériového portu (viz dále) a ty nejnovější i pomocí rozhraní USB viz obrázek. Při nákupu nové myši je zapotřebí na to dát pozor. Mohlo by se vám stát, že si koupíte moderní USB myš a váš starší počítač takové rozhraní vůbec nemá.
</TEXT>
<HEADING>
Zvuková karta
</HEADING>
<TEXT>
Základní zvukové rozhraní obsahuje alespoň konektory známé jako "jack" pro připojení vstupu (mikrofon) i výstupu (zesilovač s reprobednami) zvuku. Lepší karty mají vstupů několik, pro připojování mají konektory "cinch" a pro hudebníky rozhraní MIDI přes které se dá připojit hudební klávesnice (klaviatura).
</TEXT>
<HEADING>
Sériový a paralelní port
</HEADING>
<TEXT>
Nejstaršími rozhraními, která se navíc používají dodnes, jsou sériový a paralelní port (konektory viz obrázek). Sériovým portem se přenášejí data v sérii za sebou a není to nejrychlejší. Připojuje se jím třeba myš, která potřebuje jen několik málo instrukcí (pohyb vertikálně a horizontálně + kliknutí tlačítka). Po paralelním portu jdou data souběžně vždy po osmi bitech najednou. Je to rychlejší, a využívá se tedy pro přenos většího objemu dat (např. obrázek s textem do tiskárny).
</TEXT>
<HEADING>
Moderní rozhraní - USB, FireWire
</HEADING>
<TEXT>
Hitem posledních let je rozhraní USB (Universal Serial Bus). Má jednoduchý připojovací konektor (nemusí se šroubovat žádné šroubky), k počítači se dá připojovat za chodu a dosahuje překvapivě velké rychlosti. Může se tak připojit i několik zařízení najednou a navzájem se nezdržují. U moderně koncipovaných počítačů (např. iMac od Apple) lze pomocí tohoto jednoduchého rozhraní připojit (kromě monitoru) úplně vše. Tedy klávesnici, myš, externí reproduktory, TV přijímač, digitální fotoaparát, externí vypalovačku, tiskárnu i skener a přes redukci mikrofon. Zkrátka celou kancelář. Má to obrovskou výhodu. Ten, kdo pracuje s počítačem nemusí být zrovna odborník, všechna zařízení se strkají do stejných konektorů, a navíc je jedno, jestli je počítač zapnutý, nebo vypnutý. USB je rozhodně zařízením s velkou budoucností. Abyste mohli takových zařízení připojit několik najednou, potřebujete tzv. USB hub - krabičku (za několik set korun), která je rozbočovačem (jeden vstup, 3 - 8 výstupů.) Pro přenos extrémních objemů dat vysokou rychlostí (film z videokamery) byl vynalezen FireWire - tedy "žhavý drát". Používají ho prakticky všechny digitální videokamery, které si můžete koupit (ačkoliv ho označují různě - iLink, IEEE1394). I tomuto způsobu přenosu však začíná konkurovat nové USB USB2, které dosahuje srovnatelných rychlostí.
Příště: Pořizujeme si tiskárnu
Internetovou verzi kursu najdete na adrese www.lidovky.cz/pckurs
Počítačový kurs pro Vás připravuje Jasna Sýkorová
Časté otázky
</TEXT>
<HEADING>
* Lze k počítači připojit zařízení i bezdrátově?
</HEADING>
<TEXT>
Hned několika způsoby. Dříve se používalo především infračervené spojení - tzv. infraport. Zařízení ale na sebe musí "vidět". Dnes je stále rozšířenější tzv. BlueTooth. Zařízení pracující na principu radiovysílač - radiopřijímač. V přenosných počítačích bývají tato zařízení někdy zabudována rovnou, ve všech ostatních případech se musejí k počítači připojit některým ze standardních rozhraní - např. USB, sériový port ap.
* Co to je a k čemu slouží SCSI?
Je to zkratka Small Computer System Interface. Dnes je to již zastaralé rozhraní, ale stále se používá. Umožňuje paralelní - tedy velmi rychlé připojení profesionálních zařízení (např. skenerů) a externích harddisků, což umožňuje zvětšit úložný prostor počítače (nebo externí disky přenášet od počítače k počítači). Nebývá v základní výbavě počítačů. Je třeba si koupit zvláštní kartu - tzv. SCSI řadič.
* Mohu připojit tiskárnu k počítači a hned tisknout?
Pokud připojujete jakékoliv zařízení přes moderní rozhraní USB nebo Fire-Wire, tak v zásadě ano. Pokud by ho váš systém nebyl schopen poznat, je zapotřebí provést (jen napoprvé) instalaci ovladačů - najdete je u nového výrobku na disketě nebo CD. Pokud používáte starší zařízení (paralelní port ap.). Po připojení periferie je zapotřebí počítač nejprve restartovat (Vypnout a znovu zapnout).
</TEXT>
<HEADING>
Malá rada pro dnešní den
</HEADING>
<TEXT>
Externí zařízení nestačí pouze k počítači připojit, ale ještě navíc si spolu musejí "rozumět". Někdy si software poradí na bázi "plug and play" (připoj a hraj si). U nových věcí zase bývá přibalený balíček s ovladači. Jak ale na starší tiskárnu nebo vypalovačku? Obraťte se na výrobce. A pokud se alespoň trochu dokážete zorientovat ve světě internetu, ze stránek výrobců si ty správné programy stáhnete (sekce support - podpora, drivers - ovladače, download - stáhni). Na stránky výrobců vás pak třeba navede www.mironet.cz.
Zadní strana běžného PC může vypadat nějak takhle:
Co a jak můžete k počítači připojit
Konektory pro připojení
VGA, běžný standard
DVI, pro LCD displeje
ADC, počítače Apple
PS2: myš, klávesnice,
USB: myš, klávesnice, tiskárna, vypalovačka, skener, digitální fotoaparát... a mnoho dalšího
SÉRIOVÝ PORT: myš, klávesnice
PARALERNÍ PORT: tiskárna, skener
AUDIO konektory: mikrofon, vstup/výstup zesilovače s reproduktory...
RYCHLOSTI PORTŮ kolik dat jimi lze přenést
Sériový 120 kb/s
Paralerní 500 kb/s
USB 12 Mb/s
USB2 480 Mb/s
FireWire 400 Mb/s
</TEXT>
</DOC>
<DOC>
<DOCID>LN-20020909066</DOCID>
<DOCNO>LN-20020909066</DOCNO>
<DATE>09/09/02</DATE>
<TITLE>
Už týden mohou mladí lidé získat státní podporu při koupi starého bytu
</TITLE>
<TEXT>
Stavební spoření a hypoteční úvěr. To jsou dva nejčastější způsoby, kterými lidé řeší svou bytovou situaci. Jejich relativní výhodnost spočívá především v tom, že je podporuje stát.
Zatímco státní podpora stavebního spoření je plošná a není vázána přímo na bydlení, ale se spořením, podpora hypotečních úvěrů byla donedávna omezena jen na nové byty či rodinné domy. To od začátku tohoto týdne neplatí. Lidé do šestatřiceti let věku mohou získat podporu i na starší bydlení, a to dokonce o dva procentní body vyšší než na nové. Zatímco běžná podpora hypotéky na pořízení nového bytu či domu je momentálně jednoprocentní, v případě mladého zájemce o starší byt stát úrokovou sazbu sníží dokonce o tři procenta. Na rozdíl od standardní podpory, která je poskytována po celou dobu splácení, je však zvýhodněné tříprocentní snížení úroků limitováno dobou deseti let. Nedávno padlo i další omezení hypoték: Českomoravská hypoteční banka jako první začala nabízet hypotéky ve výši sto procent odhadní ceny nemovitosti. Teoreticky by tak člověk nemusel mít ušetřenou ani korunu, stačil by dostatečně vysoký příjem, ze kterého by splácel pravidelné splátky.
</TEXT>
<HEADING>
Stoprocentní půjčka neznamená plnou cenu
</HEADING>
<TEXT>
V praxi to nemusí být pravda: především ve velkých městech je tržní cena nejméně o deset procent vyšší než odhad. Většina bank však půjčuje ještě méně: 70 - 90 % odhadní ceny. Českomoravská hypoteční tak nabízela nejvíce. Od druhého zářijového týdne to už také nemusí být pravda. Své eso se chystá vytáhnout Česká spořitelna. "Superhypotéka" by podle neoficiálních zpráv měla dosahovat až 150 % odhadní ceny. Lze však očekávat, že takový produkt bude zatížen vyšším úvěrem. Klienty se snaží lákat i stavební spořitelny. Donedávna bylo podmínkou přidělení úvěru naspoření 20 - 50 procent cílové částky. Všeobecná stavební spořitelna Komerční banky je nyní ochotna poskytnout rychlou půjčku, aniž by měl klient naspořenou jedinou korunu. Háček spočívá v tom, že se tato nabídka týká pouze mladých lidí do šestatřiceti let. Ještě drastičtější omezení pro překlenovací úvěr s nulovými úsporami zavedla stavební spořitelna Wüstenrot: je určen pouze pro vojáky a policisty. Zatímco státní podpora hypoték je jednoznačně svázána s poskytnutým úvěrem (stát platí část úroků), podpora stavebního spoření je plošná: Každému, kdo spoří, připíše stát na účet určitou částku. Některé hlasy proto volají pro omezení podpory pouze pro ty, kteří spoření využijí skutečně na bydlení. Zatím o úvěr (který na rozdíl od podpory je vázán skutečně jen na bytové potřeby) žádá pouhá pětina klientů stavebních spořitelen. Ve snížení státní podpory stavebního spoření se ale skrývá riziko. Omezení či dokonce zrušení plošné podpory by vedlo ke strmému odlivu střadatelů. Stavební spořitelny by potom neměly z čeho svým klientům úvěry poskytovat.
V praxi to nemusí být pravda: především ve velkých městech je tržní cena nejméně o deset procent vyšší než odhad. Většina bank však půjčuje ještě méně: 70 - 90 % odhadní ceny. Českomoravská hypoteční tak nabízela nejvíce. Od druhého zářijového týdne to už také nemusí být pravda. Své eso se chystá vytáhnout Česká spořitelna. "Superhypotéka" by podle neoficiálních zpráv měla dosahovat až 150 % odhadní ceny. Lze však očekávat, že takový produkt bude zatížen vyšším úvěrem. Klienty se snaží lákat i stavební spořitelny. Donedávna bylo podmínkou přidělení úvěru naspoření 20 - 50 procent cílové částky. Všeobecná stavební spořitelna Komerční banky je nyní ochotna poskytnout rychlou půjčku, aniž by měl klient naspořenou jedinou korunu. Háček spočívá v tom, že se tato nabídka týká pouze mladých lidí do šestatřiceti let. Ještě drastičtější omezení pro překlenovací úvěr s nulovými úsporami zavedla stavební spořitelna Wüstenrot: je určen pouze pro vojáky a policisty. Zatímco státní podpora hypoték je jednoznačně svázána s poskytnutým úvěrem (stát platí část úroků), podpora stavebního spoření je plošná: Každému, kdo spoří, připíše stát na účet určitou částku. Některé hlasy proto volají pro omezení podpory pouze pro ty, kteří spoření využijí skutečně na bydlení. Zatím o úvěr (který na rozdíl od podpory je vázán skutečně jen na bytové potřeby) žádá pouhá pětina klientů stavebních spořitelen. Ve snížení státní podpory stavebního spoření se ale skrývá riziko. Omezení či dokonce zrušení plošné podpory by vedlo ke strmému odlivu střadatelů. Stavební spořitelny by potom neměly z čeho svým klientům úvěry poskytovat.
</TEXT>
</DOC>
<DOC>
<DOCID>LN-20020909067</DOCID>
<DOCNO>LN-20020909067</DOCNO>
<DATE>09/09/02</DATE>
<TITLE>
HVB Bank Czech Republic
</TITLE>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Fyzické osoby - občané ČR a cizinci s trvalým pobytem na území ČR. Program Majordomus je připraven i pro právnické osoby - společnosti založené pro nákup či výstavbu a poté správu nemovitostí. Další společnosti pak dle individuálního posouzení.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
Standardně poskytuje HVB CZ hypoteční úvěry do výše 100 % z hodnoty nemovitosti, avšak klientova spoluúčast vlastními prostředky by měla činit alespoň 15 % z celkové investice. Individuálně lze poskytnout i vyšší úvěr.
</TEXT>
<HEADING>
3. JAKÁ JE VÝŠE POPLATKŮ?
</HEADING>
<TEXT>
Je pouze jeden poplatek za zpracování úvěru, a to 1 % z objemu úvěru. Činí minimálně 10 000 Kč a maximálně 25 000 Kč (u standardních úvěrů, pro individuální není maximum stanoveno) a je splatný po podpisu úvěrové smlouvy.
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
Standardní je pojištění vinkulované ve prospěch banky. Další zajištění je individuální, ručitelé rozhodně nejsou pravidlem.
</TEXT>
<HEADING>
5. JAKÉ JSOU AKTUÁLNÍ VÝŠE ÚROKOVÝCH SAZEB?
</HEADING>
<TEXT>
Fyzická osoba - občan ČR s trvalým pobytem na území ČR. Hypotéku může získat na koupi, výstavbu a všechny její modifikace (rekonstrukce, oprava, modernizace, přístavba apod.) rodinného domu či bytu a dále na majetkové vypořádání (vypořádání společného jmění manželů, dědických podílů). Hypotéka musí být vždy zajištěna.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
Banka poskytuje hypotéku na 85 % obvyklé ceny nemovitosti.
</TEXT>
<HEADING>
3. JAKÁ JE AKTUÁLNÍ VÝŠE POPLATKŮ?
</HEADING>
<TEXT>
Klienti platí poplatek za zpracování hypotéky (a to pouze v případě, že je hypotéka schválena) ve výši 0,7 % z objemu poskytnutého úvěru (min. 5000 Kč, max. 20 000 Kč).
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
Další ručení vyžadována nejsou.
5. JAKÉ JSOU AKTUÁLNÍ VÝŠE ÚROKOVÝCH SAZEB?
fixní perioda 1 rok: 5,59 % fixní perioda 2 roky: 5,89 % fixní perioda 5 let: 6,29 %
6. KOLIK MĚSÍČNĚ STOJÍ SPRÁVA A VEDENÍ ÚVĚROVÉHO KONTA?
200 Kč
Reiffeisenbank, a. s.
</TEXT>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Hypotéky pro občany na bydlení poskytuje banka žadatelům - fyzickým osobám s trvalým pobytem v ČR, způsobilým k právním úkonům ve věku do 62 let.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
Standardně musí žadatel financovat z vlastních zdrojů 30 % obvyklé ceny objektu úvěru. Existují však i možnosti, jak toto procento snížit na nulu.
3. JAKÁ JE AKTUÁLNÍ VÝŠE POPLATKŮ? KOLIK STOJÍ PODÁNÍ, ZPRACOVÁNÍ A VYŘÍZENÍ ŽÁDOSTI?
O,7 % z objemu úvěru, minimálně 4 000 Kč. Poplatek je splatný před čerpáním úvěru.
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
Standardní je kromě zástavního práva k nemovitosti vinkulace pojištění nemovitosti ve prospěch banky. Ostatní zajišťovací instrumenty se používají v závislosti na charakteru případu.
5. JAKÉ JSOU AKTUÁLNÍ VÝŠE ÚROKOVÝCH SAZEB?
Úroková sazba se poskytuje od 5,9 % a fixuje se na 5 let.
6. KOLIK MĚSÍČNĚ STOJÍ SPRÁVA A VEDENÍ ÚVĚROVÉHO KONTA? u úvěru bez státní finanční podpory 100 Kč u úvěru se státní finanční podporou 150 Kč
Živnostenská banka, a. s.
</TEXT>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Občan ČR, starší 18 let a způsobilý k právním úkonům či cizí státní příslušník s platným povolením k trvalému pobytu v ČR
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
Pokud je klient k dostatečné hodnotě zajištění schopen prokázat odpovídající bonitu, potom je možné financovat jeho investiční záměr ze 100 % a jeho finanční spoluúčast není nutná.
3. JAKÁ JE AKTUÁLNÍ VÝŠE POPLATKŮ? KOLIK STOJÍ PODÁNÍ, ZPRACOVÁNÍ A VYŘÍZENÍ ŽÁDOSTI?
0,9 % z objemu poskytnutého hypotečního úvěru, minimálně 3 000 Kč, a to za předpokladu dočerpání úvěru do 6 měsíců od data podpisu smlouvy o úvěru
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
Banka může v individuálních případech kvůli zvýšenému riziku požadovat další dozajištění, např. ručitelským prohlášením.
</TEXT>
<HEADING>
5. JAKÉ JSOU AKTUÁLNÍ VÝŠE ÚROKOVÝCH SAZEB?
</HEADING>
<TEXT>
poplatek bez státní finanční podpory (při financování bydlení): 100 Kč poplatek se státní finanční podporou (při financování bydlení): 200 Kč
Česká spořitelna, a. s.
</TEXT>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Žadatel o hypotéku musí být starší 18 let a musí být občan ČR s trvalým pobytem na území ČR nebo cizí státní příslušník s povoleným trvalým pobytem na území ČR.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
Česká spořitelna standardně poskytuje hypoteční úvěr až do 90 % hodnoty nemovitosti.
</TEXT>
<HEADING>
3. JAKÁ JE AKTUÁLNÍ VÝŠE POPLATKŮ?
</HEADING>
<TEXT>
Hypoteční úvěr (mimo program TOP BYDLENÍ) na koupi bytu: do výše 5 milionů Kč - 0,5 % z hodnoty sjednaného úvěru, minimálně 3 000 Kč, maximálně 20 000 Kč. nad 5 milionů Kč - individuální sazba minimálně 25 000 Kč. V programu TOP BYDLENÍ v souvislosti se získáním úrokového zvýhodnění po celou dobu splácení úvěru je minimální poplatek stanoven na 9 500 Kč.
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
V zásadě není, pouze u svobodných, rozvedených nebo ovdovělých žadatelů o úvěr je povinné pojištění nesplaceného zůstatku úvěru nebo životní pojištění.
</TEXT>
<HEADING>
5. JAKÉ JSOU AKTUÁLNÍ VÝŠE ÚROKOVÝCH SAZEB?
</HEADING>
<TEXT>
Hypoteční úvěr - program TOP BYDLENÍ: 5,6 % jednotná pro všechny klienty do výše úvěru 2 miliony Kč na byt a 3 miliony Kč na rodinný dům. Úroková sazba se stanovuje jako pevná na 5 let. Hypoteční úvěr mimo program TOP BYDLENÍ: od 5,3 %. Úroková sazba se stanovuje jako pevná na 1 rok. Hypoteční úvěr mimo program TOP BYDLENÍ: od 5,6 %. Úroková sazba se stanovuje jako pevná na 5 let.
6. KOLIK MĚSÍČNĚ STOJÍ SPRÁVA A VEDENÍ ÚVĚROVÉHO KONTA?
se státní finanční podporou 150 Kč měsíčně bez státní finanční podpory 110 Kč měsíčně
Komerční banka, a. s.
</TEXT>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Občan ČR (starší 18 let a způsobilý k právním úkonům) či cizí státní příslušník, pokud má povolen trvalý pobyt na území ČR.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ? U úvěru Klasik je nutné mít minimálně 30 % z vlastních zdrojů, u úvěru Plus
pak 10 %. V případě dostatečné bonity klienta lze kombinovat s úvěrem na nemovitost, který umožní financování zcela bez zdrojů klienta.
3. JAKÁ JE AKTUÁLNÍ VÝŠE POPLATKŮ? KOLIK STOJÍ PODÁNÍ, ZPRACOVÁNÍ A VYŘÍZENÍ ŽÁDOSTI?
Poplatek za vyřízení žádosti se skládá ze dvou částí. 2000 Kč se platí za vyhodnocení bonity klienta. (Hradí se při podání žádosti.) 0,8 % z objemu úvěru (min. 4000 Kč, max. 25 000 Kč) se platí při podpisu úvěrové smlouvy. (V případě neposkytnutí úvěru se neinkasuje.)
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
U hypotečního úvěru je vždy žádáno zajištění zástavním právem k nemovitosti. U jiného typu úvěru (např. úvěru na nemovitost) je možné požadovat i jiné formy zajištění.
</TEXT>
<HEADING>
5. JAKÉ JSOU AKTUÁLNÍ VÝŠE ÚROKOVÝCH SAZEB?
</HEADING>
<TEXT>
s fixací na 1 rok - od 5,0 % Klasik, od 5,5 % Plus s fixací na 5 let - od 5,5 % Klasik, od 6,6 % Plus
6. KOLIK MĚSÍČNĚ STOJÍ SPRÁVA A VEDENÍ ÚVĚROVÉHO KONTA?
bez státní finanční podpory - 80 Kč se státní finanční podporou - 150 Kč
Českomoravská hypoteční banka, a. s.:
</TEXT>
<HEADING>
1. KDO MŮŽE HYPOTÉKU ZÍSKAT?
</HEADING>
<TEXT>
Žadatelem je fyzická osoba mající příjem ze závislé činnosti nebo z podnikání, starší 18 let s trvalým pobytem na území ČR, fyzická osoba podnikatel nebo právnická osoba, a vyhovuje systému hodnocení bonity klienta banky.
2. KOLIK PROCENT Z CENY OBVYKLÉ MUSÍ BÝT ŽADATEL SCHOPEN FINANCOVAT Z VLASTNÍCH ZDROJŮ?
V případě produktu "Hypotéka 100" nemusí klient disponovat žádnými vlastními zdroji. Předpokladem je, že cena obvyklá se rovná odhadní ceně dle metodiky banky. Stejně tak v případě, kdy klient nabídne bance takové zajištění, že je dostatečné pro poskytnutí úvěru v plné výši investičního záměru, banka vlastní zdroje klienta nevyžaduje.
</TEXT>
<HEADING>
3. JAKÁ JE AKTUÁLNÍ VÝŠE POPLATKŮ?
</HEADING>
<TEXT>
Banka požaduje poplatek za zpracování úvěru. V případě zamítnutí žádosti není poplatek účtován. U úvěru na nemovitosti pro vlastní bydlení a nepodnikatelské účely je poplatek 0,8 % z celkového objemu (minimálně 6 000 Kč, maximálně 25 000 Kč)
4. JE VYŽADOVÁNO I JINÉ ZAJIŠTĚNÍ NEŽ ZÁSTAVNÍM PRÁVEM NA NEMOVITOST (NAPŘ. RUČITEL)?
U individuálních žadatelů zpravidla banka požaduje dozajištění úvěru (pokud klient nenabídne nadstandardní zajištění) buď životní pojistkou, pojištěním úvěru, nebo ručitelským prohlášením. Manželé, kteří mají společné jmění manželů, musejí vždy žádat o úvěr společně a prokazovat příjmy za oba žadatele. Postačuje ručení zástavou.
</TEXT>
<HEADING>
5. JAKÉ JSOU AKTUÁLNÍ VÝŠE ÚROKOVÝCH SAZEB?
</HEADING>
<TEXT>
fixace na 1 rok - od 6,9 % fixace na 5 let - od 5,7 % jednoletá fixace odvozená od PRIBOR 1R - od 5 %
6. KOLIK STOJÍ MĚSÍČNĚ SPRÁVA A VEDENÍ ÚVĚROVÉHO KONTA?
se státní finanční podporou 220, - Kč bez státní finanční podpory 150, - Kč
</TEXT>
<HEADING>
Příklady splátek hypoték
</HEADING>
<TEXT>
Kolik bude měsíčně splácet klient, který si vzal hypoteční úvěr na koupi bytu ve výši 500 000 Kč, zvolil si fixní sazbu na 1 rok a dobu splatnosti 20 let?
HVB Bank Czech Republic 3 386 Kč Živnostenská banka, a. s. 3 190 Kč
Reiffeisenbank, a. s. 3 553 Kč
Českomoravská hypoteční banka, a. s. 3 291 Kč
Česká spořitelna, a. s. 3 404 Kč
GE Capital Bank od 3 457 Kč
Komerční banka, a. s. 3300 Kč (Klasik), 3340 Kč (Plus)
Kolik bude měsíčně splácet klient, který si vzal hypoteční úvěr na koupi bytu ve výši 750 000 Kč, zvolil si fixní sazbu na 1 rok a dobu splatnosti 20 let?
Živnostenská banka, a. s. 4 785 Kč
Reiffeisenbank, a. s. 5 330 Kč
Českomoravská hypoteční banka, a. s.: 4937 Kč
Česká spořitelna, a. s. 5 107 Kč
GE Capital Bank od 5 185 Kč
Komerční banka, a. s. 4950 Kč (Klasik), 5160 Kč (Plus)
Kolik bude měsíčně splácet klient, který si vzal hypoteční úvěr na koupi bytu ve výši 1 000 000 Kč, zvolil si fixní sazbu na 1 rok a dobu splatnosti 20 let?
HVB Bank Czech Republic: 6 773 Kč Živnostenská banka a. s. 6 381 Kč
Reiffeisenbank a. s. 7 107 Kč
Českomoravská hypoteční banka a. s.: 6 583 Kč
Česká spořitelna a. s. 6809 Kč
GE Capital Bank od 6914 Kč
Komerční banka a. s. 6600 Kč (Klasik), 6879 Kč (Plus)
Pozn.: Výsledné částky neobsahují státní podporu
</TEXT>
</DOC>
<DOC>
<DOCID>LN-20020909068</DOCID>
<DOCNO>LN-20020909068</DOCNO>
<DATE>09/09/02</DATE>
<TITLE>
říká v rozhovoru pro LN ministr pro místní rozvoj Pavel Němec
</TITLE>
<TEXT>
"Doporučuji klasický postup: mít stavební spoření, vzít si úvěr a k dofinancování se obrátit na banku s žádostí o úvěr," radí mladým lidem bez bytu ministr pro místní rozvoj Pavel Němec.
LN: Minimum lidí má v současnosti možnost koupit si byt do osobního vlastnictví. Jaká je vaše koncepce bytové politiky?
Vlastnické bydlení by mělo být hrazeno zejména ze soukromých zdrojů. A pak jsou tu samozřejmě státní dotace, které mohou tyto zdroje stimulovat a doplnit. Jedná se o úrokovou dotaci na novou výstavbu, o úrokovou dotaci na koupi staršího bytu pro mladé lidi do 36 let a státní podporu stavebního spoření.
LN: Zmínil jste úrokové dotace. Jak vidíte v souvislosti s poklesem úrokových sazeb jejich budoucnost v příštím roce?
Budu usilovat o to, aby úroková dotace zůstala i nadále formou podpory výstavby bytů. Mým cílem je podporovat více bytovou výstavbu nepřímými nástroji, které odpovídají současným trendům v zemích EU. Dotace jsou dnes nastaveny fixně.
LN: Kam by se potom poděl vládní záměr podporovat novou výstavbu a bydlení pro mladé?
My rozhodně počítáme s rozšiřováním programů úrokových dotací. Já jsem přesvědčen, že úvěrové dotace jsou jednou z nejvhodnějších a nejlepších forem intervence státu pro pořízení vlastnického bydlení. Udělám všechno proto, abychom tyto dotace udrželi a dále rozvíjeli. Byl bych rád, kdyby se nám podařilo nastavit určitý koeficient, který se bude vztahovat k aktuální výši úrokových sazeb. Vytvoříme tím stabilnější prostředí pro občany i firmy, kteří chtějí investovat do výstavby vlastnického i nájemního bydlení.
LN: Uvažujete vedle úrokových dotací o dalších možných podporách?
Mým cílem je zakomponovat do balíčku takzvané "podpory pořízení vlastnického bydlení" ještě daňové odpisy pořízeného domu či bytu. Bude to ale samozřejmě zásah do celého daňového systému a v tomto směru musí proběhnout určité legislativní změny, které nyní řešíme s ministerstvem financí. Zatím se tedy neodvážím odhadnout, jak velká by mohla být výše těchto daňových odpisů. Domnívám se však, že každá daňová úspora pomůže investovat větší objem soukromých prostředků nejen do výstavby bytů. Pokud všechna jednání dobře dopadnou, představíme celý balíček veřejnosti už 1. července příštího roku zároveň s novým zákonem o nájemném.
LN: Všechny tyto podpory jsou určeny spíše bohatým občanům. V Evropě je běžné, že stát situaci řeší neziskovými bytovými družstvy, kdy lidé za byt dají nějakou minimální částku a zbytek splácejí formou nájmu. Počítáte s něčím podobným?
Podle mne máme dostatečnou škálu typů jednotlivých právnických osob, které jsou schopny tyto úkony plnit. Není tedy třeba zavádět nějaký nový typ jako je právnická bytová osoba.
LN: Co tedy však potom podle vás mají dělat lidé, kteří nemají dostatečné příjmy a nezískají hypotéku?
Tito lidé sice nemohou využít výhodné úrokové dotace, ale mohou si ukládat peníze u některé ze stavebních spořitelen. Při optimálním ukládání peněz tak mají nárok na státní příspěvek čtyři a půl tisíce korun ročně. Chceme srovnat podmínky podpory koupě nového i staršího bytu, aby i tato sociální skupina mohla najít na trhu pro sebe vhodný byt, který je možné financovat hypotečním úvěrem.
LN: Na svůj post jste ale nastoupil s představou, že se systém stavebního spoření musí změnit. Můžete ji přiblížitvit?
Ano, systém musí více směřovat k bytové výstavbě. V koncepci stavebního spoření vycházím ze třech kritérií. Za prvé je důležité, aby státní podporu dostali lidé, kteří chtějí skutečně stavět. Za druhé je ale zároveň potřeba zachovat stabilitu celého systému. Pokud bychom totiž se státní podporou stavebního spoření nějak výrazně pohnuli směrem dolů, poklesl by zájem "spřátelených" střadatelů, kteří toto spoření využívají jen jako vhodnou investici. Potom by nastala situace, kdy by nebylo na úvěry pro ty, kteří skutečně spoří jen na bydlení. A za třetí je tu ale také po povodních napjatý státní rozpočet, ze kterého musíme vycházet.
LN: V příštím roce má stát na stavební spoření přispět částkou 13 miliard. Uvažujete vzhledem k napjatému státnímu rozpočtu ještě stále o její valorizaci?
Uvažovali bychom o tom v případě, kdyby to státní rozpočet umožňoval a byly splněny principy, které jsem uvedl. Lidem, kteří by naspořené peníze skutečně investovali do bydlení, bychom potom mohli zvednout státní příspěvek až na šest tisíc korun. Tím by byli zvýhodněni před střadateli, kterým by zůstala zachována částka čtyři a půl tisíce korun.
LN: Zachováte tedy současný stav, který kritizuje i Evropská unie?
Evropská unie kritizuje celkovou strukturu veřejných financí, která i podle mého názoru musí doznat změn. Já do budoucna s valorizací státní dotace na šest tisíc počítám. Nyní to projednávám s ministerstvem financí, bankami a odbornou veřejností, aby byl celý systém vyvážený.
LN: Jak byste postupoval na místě mladého člověka, který si chce koupit byt?
Doporučil bych mu klasický postup: mít stavební spoření, vzít si úvěr a k dofinancování se obrátit na banku s žádostí o hypoteční úvěr. Zpočátku bych se spokojil s malým bytem, který mi pak umožní výhodnou výchozí pozici pro nákup bytu většího.
LN: Mladí lidé ale často nemají finance ani na stavební spoření. Co potom?
Pokud mají lidé malé příjmy, potom se mi zdá vhodnější jít do nájemních bytů.
</TEXT>
<HEADING>
LN: Platit nájem ale také nebývá nejlevnější.
</HEADING>
<TEXT>
To si samozřejmě uvědomuji, a proto chci také přijmout nový zákon o nájemném. Spočívá v tom, že se zvednou ceny nájemného, které je dnes regulováno. Lidem se potom nevyplatí držet si nadbytečné byty, jak je to dnes běžným zvykem. Tak bude na trhu dostatek bytů. Ceny nájemného v bytech, které jsou volně k dispozici, se tak logicky sníží. Na druhou stranu přijmeme zákon o příspěvku na nájemné, který nedopustí, aby se lidé dostali do sociálně neřešitelné situace.
To si samozřejmě uvědomuji, a proto chci také přijmout nový zákon o nájemném. Spočívá v tom, že se zvednou ceny nájemného, které je dnes regulováno. Lidem se potom nevyplatí držet si nadbytečné byty, jak je to dnes běžným zvykem. Tak bude na trhu dostatek bytů. Ceny nájemného v bytech, které jsou volně k dispozici, se tak logicky sníží. Na druhou stranu přijmeme zákon o příspěvku na nájemné, který nedopustí, aby se lidé dostali do sociálně neřešitelné situace.
</TEXT>
</DOC>
<DOC>
<DOCID>LN-20020909069</DOCID>
<DOCNO>LN-20020909069</DOCNO>
<DATE>09/09/02</DATE>
<TITLE>
Českomoravská stavební spořitelna, a. s.
</TITLE>
<TEXT>
1. ÚROKY ZE SPOŘENÍ
3 % ročně
2. POPLATEK ZA UZAVŘENÍ SMLOUVY
1 % z cílové částky
3. ROČNÍ POPLATEK ZA VEDENÍ ÚČTU
200 Kč
4. MINIMÁLNÍ CÍLOVÁ ČÁSTKA
40 000 Kč
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU
Na úvěr ze stavebního spoření vzniká nárok po naspoření 50 % cílové částky a splnění dalších podmínek.
6. ÚROKY ZE STANDARDNÍHO ÚVĚRU
6 % ročně
7. MINIMÁLNÍ NASPOŘENÁ ČÁSTKA PRO POSKYTNUTÍ PŘEKLENOVACÍHO ÚVĚRU už od naspoření 20 % cílové částky.
8. ÚROKY Z PŘEKLENOVACÍHO ÚVĚRU
Roční pevně stanovená úroková sazba se u ČSMS pohybuje od 6,3 % do 7,9 %.
</TEXT>
<HEADING>
9. JAK SPOŘITELNA VYCHÁZÍ VSTŘÍC LIDEM POSTIŽENÝM POVODNÍ
</HEADING>
<TEXT>
ČSMS vyčlenila 1 miliardu Kč na pomoc klientům v postižených oblastech. Snížila úrokové sazby u překlenovacích úvěrů o 2 % ročně. Klienti postižení záplavami mohou od nynějška do 30. 10. 2002 k odstraňování škod na svých obydlích využít překlenovacích úvěrů s pevnou roční úrokovou sazbou od 4,3 do 5,9 %.
HYPO stavební spořitelna a. s.
1. ÚROKY ZE SPOŘENÍ při čerpání úvěru 2 % ročně při nečerpání úvěru 4 % ročně
2. POPLATEK ZA UZAVŘENÍ SMLOUVY
1 % nebo 1,6 % z cílové částky
3. ROČNÍ POPLATEK ZA VEDENÍ ÚČTU
180 Kč
4. MINIMÁLNÍ CÍLOVÁ ČÁSTKA
50 000 Kč
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU
40 % cílové částky
6. ÚROKY ZE STANDARDNÍHO ÚVĚRU
4,9 % ročně
7. MINIMÁLNÍ NASPOŘENÁ ČÁSTKA PRO POSKYTNUTÍ PŘEKLENOVACÍHO ÚVĚRU
0 % nebo 40 % cílové částky
</TEXT>
<HEADING>
8. ÚROKY Z PŘEKLENOVACÍHO ÚVĚRU
</HEADING>
<TEXT>
Spořitelna může vyplatit nynějším klientům ze záplavových oblastí jejich naspořené částky přednostně bez příplatků za rychlé vyřízení. Tato nabídka platí do 30. září 2002. Dále spořitelna snižuje úrokovou sazbu u překlenovacích úvěrů pro nynější klienty, které postihly povodně. Tato sazba se snižuje o 3 %, tedy na 3,5 % - 6,5 % ročně.
Všeobecná stavební spořitelna Komerční banky, a. s.
</TEXT>
<HEADING>
1. ÚROKY ZE SPOŘENÍ
</HEADING>
<TEXT>
3 % ročně (V rámci akce Moudrá knížka může klient získat ještě 2,5 % z jednorázového vkladu, pokud uzavře do konce roku stavební spoření s cílovou částkou minimálně 150 000 Kč, u JUNIOR programu 100 000, formou Moudré vkladní knížky a vloží do dvou měsíců jednorázový vklad ve výši minimálně 20 000 Kč.)
2. POPLATEK ZA UZAVŘENÍ SMLOUVY
1 % z cílové částky, u JUNIOR programu 0,75 % z cílové částky
3. ROČNÍ POPLATEK ZA VEDENÍ ÚČTU
180 Kč, při poskytnutí překlenovacího úvěru se úhrada za vedení účtu překlenovacího úvěru neúčtuje tedy zdarma.
4. MINIMÁLNÍ CÍLOVÁ ČÁSTKA
20 000 Kč
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU
40 % cílové částky
6. ÚROKY ZE STANDARDNÍHO ÚVĚRU
6 % ročně
</TEXT>
<HEADING>
7. MINIMÁLNÍ NASPOŘENÁ ČÁSTKA PRO POSKYTNUTÍ PŘEKLENOVACÍHO ÚVĚRU
</HEADING>
<TEXT>
S nulovou akontací (tedy nulovou naspořenou částkou) se poskytují překlenovací úvěry v rámci programu IMPULS, Povodňového programu a úvěry právnickým osobám. U ostatních typů překlenovacího úvěru je třeba naspořit nebo jednorázově složit minimálně 20 % cílové částky.
</TEXT>
<HEADING>
8. ÚROKY Z PŘEKLENOVACÍHO ÚVĚRU
</HEADING>
<TEXT>
1 % z cílové částky (maximálně 10 000 Kč), u smluv uzavřených prostřednictvím internetu je to 0,5 % z cílové částky. Klienti, kteří spoří déle než 48 měsíců, smlouvu ukončí nejméně po pěti letech spoření a uzavřou novou smlouvu, obdrží jako prémii na svůj účet 50 % z úhrady za uzavření smlouvy.
</TEXT>
<HEADING>
3. ROČNÍ POPLATEK ZA VEDENÍ ÚČTU
</HEADING>
<TEXT>
Klienti, kteří uzavřeli smlouvu o stavebním spoření do 30. 6. 2000, platí za správu a vedení účtu ročně 400 Kč. Ostatní platí 200 Kč ročně.
4. MINIMÁLNÍ CÍLOVÁ ČÁSTKA
10 000 Kč
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU
40 % cílové částky
6. ÚROKY ZE STANDARDNÍHO ÚVĚRU
5,5 % ročně
7. MINIMÁLNÍ naspořená částka pro poskytnutí překlenovacího úvěru
20 % cílové částky
8. ÚROKY Z PŘEKLENOVACÍHO ÚVĚRU
4,95 % ročně
</TEXT>
<HEADING>
9. JAK SPOŘITELNA VYCHÁZÍ VSTŘÍC LIDEM POSTIŽENÝM POVODNÍ
</HEADING>
<TEXT>
Spořitelna vyčlenila 500 milionů Kč na úvěry na obnovu bytů a domů klientům, kteří byli postiženi povodněmi. Úvěry, o něž je možno požádat do 18. 10. 2002, bude poskytovat za nadstandardních podmínek, které zohledňují potřeby v mimořádné situaci.
Reiffeisen stavební spořitelna, a. s.
</TEXT>
<HEADING>
1. ÚROKY ZE SPOŘENÍ
</HEADING>
<TEXT>
V případě, že klient spoří pět let bez čerpání úvěru, má nárok na bonusový úrok - úročení vkladů 4%. V případě čerpání úvěru jsou úroky ze spoření 3 %.
2. POPLATEK ZA UZAVŘENÍ SMLOUVY
1 % z cílové částky, u tarifu pro mladé lidi (Budoucnost) je to 0,75 % z cílové částky.
3. ROČNÍ POPLATEK ZA VEDENÍ ÚČTU
250 Kč ročně, u tarifu Budoucnost zdarma
4. MINIMÁLNÍ CÍLOVÁ ČÁSTKA
20 000 Kč
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU
40 % cílové částky
6. ÚROKY ZE STANDARDNÍHO ÚVĚRU
6 % ročně
7. MINIMÁLNÍ NASPOŘENÁ ČÁSTKA PRO POSKYTNUTÍ PŘEKLENOVACÍHO ÚVĚRU
20 % cílové částky
</TEXT>
<HEADING>
8. ÚROKY Z PŘEKLENOVACÍHO ÚVĚRU
</HEADING>
<TEXT>
Úroková sazba je volitelná - 2 % nebo 3 % ročně. V případě nečerpání úvěru 3 % + úrokový bonus 40 % části připsaných úroků, tj. 4,2 % ročně
2. POPLATEK ZA UZAVŘENÍ SMLOUVY
1 % z cílové částky
3. ROČNÍ POPLATEK ZA VEDENÍ ÚČTU
180 Kč ročně
4. MINIMÁLNÍ CÍLOVÁ ČÁSTKA
</TEXT>
<HEADING>
20 000 Kč
</HEADING>
<TEXT>
5. MINIMÁLNÍ NASPOŘENÁ ČÁSTKA PRO POSKYTNUTÍ STANDARDNÍHO ÚVĚRU v tarifní variantě OF - 40 % z cílové částky v tarifní variantě ON a OS - 50 % z cílové částky
</TEXT>
<HEADING>
6. ÚROKY ZE STANDARDNÍHO ÚVĚRU
</HEADING>
<TEXT>
5 % nebo 6 % ročně v závislosti na zvolené úrokové sazbě z úspor. 5 %, jsou-li úspory úročeny 2 % ročně, 6 %, je-li úroková sazba z úspor 3 % ročně.
7. MINIMÁLNÍ NASPOŘENÁ ČÁSTKA PRO POSKYTNUTÍ PŘEKLENOVACÍHO ÚVĚRU v současnosti 20 % z cílové částky, 1. 10. uvede spořitelna na trh nový produkt
8. ÚROKY Z PŘEKLENOVACÍHO ÚVĚRU od 5,8 % do 8,7 % ročně
</TEXT>
<HEADING>
9. JAK SPOŘITELNA VYCHÁZÍ VSTŘÍC LIDEM POSTIŽENÝM POVODNÍ
</HEADING>
<TEXT>
Spořitelna nabízí překlenovací úvěr s konstantní měsíční splátkou, počátečním vkladem (resp. úsporou) 2/7 cílové částky a úrokovou sazbou sníženou na 5,9 % ročně. Povodňové úvěry jsou vyřizovány přednostně.
Spořitelna nabízí překlenovací úvěr s konstantní měsíční splátkou, počátečním vkladem (resp. úsporou) 2/7 cílové částky a úrokovou sazbou sníženou na 5,9 % ročně. Povodňové úvěry jsou vyřizovány přednostně.
</TEXT>
</DOC>
<DOC>
<DOCID>LN-20020909070</DOCID>
<DOCNO>LN-20020909070</DOCNO>
<DATE>09/09/02</DATE>
<TITLE>
US Open: ve finále mužské dvouhry se utkali Američané Agassi se Samprasem
</TITLE>
<TEXT>
Bez ztráty setu vyhrála americká tenistka Serena Williamsová US Open. Ve finále porazila stejně jako na French Open a ve Wimbledonu svoji o rok starší sestru Venus. Finále mužské dvouhry mezi Samprasem a Agassim skončilo až po uzávěrce.
NEW YORK/PRAHA - Velká exhibice Sereny Williamsové skončila na dvorcích ve Flushing Meadows očekávaným triumfem. Světová jednička prošla turnajem bez zaváhání, ve finále dovolila sestře Venus uhrát jen sedm gamů. Letos tak 20letá Američanka získala již třetí grandslamový titul v řadě. To se dosud v historii tenisu podařilo pouze šestici Grafová, Navrátilová, Kingová, Smithová, Connollyová a Willsová. "To je senzace. Jako holka jsem snila o tom, že se jim jednou vyrovnám," radovala se Serena, která za titul dostala šek na 900 tisíc dolarů. Jediný grandslam, na němž letos nezvedla po finále ruce nad hlavu, tak je Australian Open. A důvod? Serena v Melbourne nestartovala. Zřejmě jen proto jí unikl takzvaný Velký Grandslam za vítězství na všech čtyřech největších turnajích během jedné sezony. Naposledy ho získala v roce 1988 Steffi Grafová. "Škoda, zkusím to napravit příští rok. Vyhraji Australian Open a udělám z Grand Slamu Serena Slam," usmívala se vítězka.
</TEXT>
<HEADING>
Serena: Jsem nenasytná perfekcionistka
</HEADING>
<TEXT>
Ve finále svou sestru převyšovala především v podání, ale jistější měla i ostatní údery. Na vítězství 6:4, 6:3 potřebovala jen 72 minut. "Jsem šťastná. Myslím, že letos vyhrála turnaj ta nejlepší hráčka," pochválila se Serena, která svou sestru porazila ve všech čtyřech letošních zápasech. "Jsme stále na přibližně stejné tenisové úrovni, i když Serena se zvedla. Hlavně mentálně je silnější než dřív," odpovídala pak Venus na otázky, zda je ještě schopná se sestrou držet krok. "Jestli ji chci porážet, musím prostě začít hrát líp než ona," dodávala. To však nebude vůbec snadné, zvlášť když Serena rozhodně neusíná na vavřínech. "Jsem nenasytná perfekcionistka. Je ještě spousta věcích, které chci na své hře vylepšit." Ve finále mužské dvouhry se v noci na dnešek překvapivě utkali americké tenisové legendy Pete Sampras a Andre Agassi. Oba třicátníci tak dali pořádně za vyučenou nastupující generaci, která měla podle expertů turnaj ovládnout. Sampras cestou do finále vyřídil Němce Haase i krajana Roddicka, Agassi pak sehrál zápas snů v semifinále proti Hewittovi. Světovou jedničku a obhájce titulu porazil po famózním výkonu 6:4, 7:6, 6:7, 6:2. Finálový zápas Samprase s Agassim pak byl již 34 měřením sil těchto titánů. Sampras před finále vedl 19:14, s Agassim navíc na US Open nikdy neprohrál. Již před 12 lety ho ve Flushing Meadows porazil ve finále, to samé zopakoval v roce 1995 a loni Agassiho vyřadil ve čtvrtfinále. "Není nic, co by se dalo srovnat se zápasy proti Petovi. Je to nejlepší hráč, proti kterému jsem kdy hrál," řekl před finále Agassi a Sampras mu kompliment vrátil: "Vážím si ho ze všech soupeřů nejvíc. Zápasy s ním jsou pro mě svátek." Sampras také na US Open dokonale umlčel kritiky, kteří mu po letošní krizi radili, aby se dál neztrapňoval a ukončil kariéru. "Teď už snad pochopili, proč jsem hrál dál," řekl grandslamový rekordman.
Další informace na stranách 20 až 21
Cesta Sereny Williamsové za titulem
</TEXT>
</DOC>
<DOC>
<DOCID>LN-20020909071</DOCID>
<DOCNO>LN-20020909071</DOCNO>
<DATE>09/09/02</DATE>
<TITLE>
Krušný začátek, o to příjemnější konec. Těžký test má za sebou nový kouč hokejistů Slavomír Lener. Ostře sledovaná premiéra v domácím prostředí se po prohrách s Ruskem a hrozící blamáži změnila v úspěch. Hokejisté skončili na zlínském turnaji, úvodním podniku série Euro Hockey Tour, druzí.
</TITLE>
<GEOGRAPHY>ZLÍN</GEOGRAPHY>
<TEXT>
Víkendové vystoupení mělo sobotní kapitolu ve vysoké výhře nad Finy (7:2). Nedělní duel se Švédy pak reprezentanti otočili přesto, že dvakrát prohrávali o dvě branky. Konec dobrý, všechno dobré. Známé přísloví se odráželo i ve slovech spokojeného trenéra Lenera. Jeho tvořící se tým dokonce atakoval turnajový titul, pro Rusy však při bodové shodě mluvil vítězný vzájemný zápas.
LN: Máte za sebou úvodní turnaj coby hlavní kouč. Jak ho hodnotíte?
Ještě je dost brzy na hodnocení, ale jsme spokojení. Nejdůležitějším úkolem bylo vybrat jádro týmu, o které se budeme moci v sezoně opřít. A to se podařilo. Navíc jsme přitom zvládli uhrát velmi solidní výsledek, o to jsme spokojenější. Zároveň však zůstáváme na zemi. Do půlnoci si to ještě můžeme vychutnat, ale pak začíná další práce.
</TEXT>
<HEADING>
LN: Kolik hokejistů tvoří zmíněné jádro?
</HEADING>
<TEXT>
Pokud si hráči, co byli ve Zlíně, udrží výkonnost ve svých klubech, půjde již jen o drobné změny v týmu. Obměna by se mohla týkat jen dvou tří hráčů, hlavně by šlo o mladíky, kterých jsme tady měli kvůli zraněním a dalším okolnostem méně.
LN: Pod vámi se do reprezentace vrátili i dříve tabuizovaní Petr Bříza a Richard Král. Jak vás uspokojili? Například pro brankáře Břízu příliš nemluví fakt, že jsme byli nejvíce inkasujícím týmem na turnaji.
U Petra je třeba se podívat především na statistiku. Vyhrál dva ze tří zápasů, to je dobré. Chceme, aby si reprezentaci znovu osahal, proto jsme ho nechali chytat ve všech třech duelech. Před námi je například mistrovství světa a tam brankář odchytá sedm osm zápasů za sebou. Ríša Král šel od prvního zápasu hodně nahoru. Má obrovský potenciál. Když se dostane do varu, je to velice silný hráč.
LN: Mluvíte o spokojenosti, co vám udělalo vůbec největší radost?
Hokej je především o psychice a fakt, že jsme se nezlomili a dokázali otáčet zápasy, vidím asi jako nejdůležitější. Navíc všichni hráči dodržovali naše pokyny, co jsme jim řekli, to udělali. Dobře se s mužstvem pracovalo.
LN: Poprvé stál na střídačce váš trenérský triumvirát s Vladimírem Růžičkou a Antonínem Stavjaňou. Jak fungovala spolupráce?
S klukama se cítím strašně jistě, jak na střídačce, tak mimo ni. Diskutujeme, oponujeme si. Splnilo se přesně to, co jsem od naší spolupráce čekal. Vidím v ní tu správnou jiskru.
LN: Příští reprezentační akcí je až listopadový Karjala Cup ve Finsku. Jaký bude nyní váš program?
Čeká mě cesta do Švýcarska podívat se nejen na Jardu Hlinku, ale i na další hráče, které tam máme. Mám naplánovanou i návštěvu Ruska, hodně budu sledovat extraligu. Po Karjale je pak na pořadu první cesta do NHL, kde pobudu na západním pobřeží asi deset dvanáct dnů.
Víkend českých hokejistů ve Zlíně
Česko - Finsko 7:2
Česko - Švédsko 6:5
</TEXT>
</DOC>
<DOC>
<DOCID>LN-20020909072</DOCID>
<DOCNO>LN-20020909072</DOCNO>
<DATE>09/09/02</DATE>
<TITLE>
říká fotbalový brankář Petr Čech, který v létě opustil rodnou zem a vydal se na zkušenou do Francie
</TITLE>
<TEXT>
Brankář Petr Čech (20), téměř dvoumetrový sympaťák, po kterém se každá holka otočí, se ve světě určitě neztratí. Je výřečný, přirozeně inteligentní, vyzařuje z něj naprostá pohoda. V plánu má studovat práva, momentálně se ovšem v Rennes pere hlavně s francouzštinou a zvyká si na zbrusu nové fotbalové prostředí.
PRAHA - Když se před dvěma lety stabilně prosadil do branky prvoligových fotbalových Blšan, experti o něm už mluvili jako o nastupující světové extratřídě mezi třemi tyčemi. Přestoupil do pražské Sparty, prosadil se a letos si to namířil do francouzského Stade Rennais (za 150 milionů korun). Petr Čech se tak rázem stal nejdražším brankářem v historii českého fotbalu.
LN: Poprvé v dosavadní kariéře jste se vydal na zahraniční angažmá. Jste zatím ve Francii spokojený?
S životem ve Francii a s tím, jak mně se daří, spokojený jsem. Ale týmu se nedaří. Představa byla, že už po pěti kolech se budeme pohybovat na příčkách zajišťujících evropské poháry, ale jsme poslední. Takže z tohoto pohledu je to horší.
LN: Potkaly vás po příchodu do Rennes nějaké záludnosti, se kterými jste jakožto mladý fotbalista bez zkušeností s působením v cizině nepočítal?
Byla jich spousta. Do Francie jsem odletěl s přítelkyní, takže jsme na to byli dva. Čekali jsme na bydlení a spoustu věcí okolo. Kolikrát nám řekli, že druhý den bude všechno zařízený, ale pak jsme tam přijeli s někým z klubu, a nebylo nic... Některý věci se prostě zasekly, něco se muselo domlouvat i natřikrát. Byly to pro nás šoky.
LN: Jak tedy bydlíte a čím se vlastně vozíte?
Dostal jsem slevu na mercedes, takže jsem ji ihned využil a mám tak vlastní auto. A co se týče bydlení, vybrali jsme si domek asi deset minut za městem. Po obchvatu, který je kolem celého Rennes, to mám deset minut na trénink i do centra.
</TEXT>
<HEADING>
LN: Líbí se vám Rennes jako město?
</HEADING>
<TEXT>
Je krásný a srovnatelný s historickým centrem Prahy. Je upravený a je tam spousta památek. Navíc je spíš menší, takže projít ho je zážitek.
LN: Francie je vyhlášená svou specifickou kuchyní. Už jste si s přítelkyní vyhlédli nějakou restauraci, kam se budete rádi vracet?
Když jsme bydleli v hotelu, tak tam nevařili vůbec dobře, protože měli prý problémy s kuchyní. Bylo to pro nás překvapení. První tři neděle jsme tedy na jídlo chodili do restaurace. Pak už člověka nebaví denně vysedávat v restauraci a čekat, až vám přinesou jídlo. Takže do restaurace asi dlouho nepůjdeme (směje se).
LN: Francouzi rádi jedí šneky. Už jste si je taky dali?
Šneky ne, ale normálně jíme mořský ovoce, jak tomu Francouzi říkají. To jsou všelijaké krevety a tak. To nám chutná.
LN: A co víno? Pro Francii také typické, máte ho rád?
Přítelkyně ho ráda má, já jsem mu zatím na chuť nepřišel. Třeba jenom ochutnám a nechám ho stát.
LN: O Francouzích se říká, že jsou nacionalisty, kteří cizince mezi sebe jen tak nepřijmou, navíc pokud neumí dobře francouzsky. Jaké jsou vaše zkušenosti?
Cizí jazyky se Francouzi moc neučí. V Rennes je ale dost turistů, takže to tamní lidi donutí naučit se trošku anglicky. Když se ale na ulici někoho na něco zeptáte, tak jedině francouzsky. Jinak jsou Francouzi ale strašně přátelský a dokážou pomoct.
LN: Jste studijním typem, takže lekce francouzštiny vám asi nedělají problémy...
Od pondělka do čtvrtka máme společně s přítelkyní mezi půl pátou a půl sedmou dvě hodiny francouzštiny. V pátek potom odjíždíme na zápas, takže učení musí stranou.
</TEXT>
<HEADING>
LN: Připadá vám francouzština jako těžký jazyk?
</HEADING>
<TEXT>
Těžká je hlavně výslovnost. Třeba slovo o třinácti písmenech se vysloví, jako by se psalo jenom se čtyřmi... Francouzi strašně moc zkracujou, a to dokonce i tak, aby nemuseli dělat mezery mezi slovy. Potom vystřelí pět slov spojených dohromady a kolikrát si ani sami mezi sebou nerozumějí. Jeden řekne větu, druhý se na chvíli zarazí, musí si to dát v hlavě dohromady a pak se teprve baví dál. Jeden spoluhráč mi říkal, že šedesát procent obyvatel neumí pořádně francouzsky. Je to pro ně neřešitelnej problém stejně jako u nás pro spoustu lidí čeština. Ale pereme se statečně.
LN: Základní "slovní zásobu" pro život v kabině jste ale určitě poměrně rychle načerpal od spoluhráčů.
Sprostý vyjadřování použijou překvapivě jenom v krajním případě. Nadávek moc nepoužívají, ale Senegalec Diatta, to je takový můj profesor sprostejch slov. Když jsme letěli poprvé ze zápasu, tak jsem seděl vedle něho a on to na mě všechno vychrlil. (směje se) O tohle jsem tedy neměl nouzi... Čeština je ale v tomhle mnohem rozmanitější, Francouzi používají dvě nadávky na všechno.
LN: Teď studium z jiné stránky. Po mistrovství Evropy jednadvacítek jste měl těsně před zkouškami na gymnáziu v Plzni. Jak to vlastně dopadlo?
Několik zkoušek jsem udělal, ale do ukončení pololetí čtvrtýho ročníku mi ještě chybějí dvě, psychologie a matematika. Měl jsem je dodělávat posledních čtrnáct dní v srpnu, to jsem ale bohužel byl ve Francii.
LN: Měl jste přání jít po dokončení gymnázia studovat práva. To ale teď moc reálně nevypadá.
V tuhle chvíli vůbec. Mým současným snem je dodělat gymnázium. Působím v cizině a taky času bude míň, protože ve Francii se hraje i přes zimu.
LN: Další studium tedy bude spíš vizí budoucnosti. Jak si vůbec malujete vaši budoucnost?
Chtěl bych, aby se mi dařilo jako teď. Ale taky, aby tým měl víc bodů a povedlo se naplnit předsezonní cíle, abychom celou dobu nemuseli hrát o záchranu. A další cíle? Určitě chci zůstat v reprezentaci a přesvědčit trenéra, abych v ní chytal stabilně.
</TEXT>
<HEADING>
LN: Vzpomenete si ještě na svůj ligový křest?
</HEADING>
<TEXT>
Na to se nezapomíná. Bylo to přesně 30. října 1999, kdy jsem nastoupil za Blšany na Spartě. Aleš Chvalovský si narazil bok a nemohl padat. Přijel asi dvě a půl hodiny před zápasem na Spartu a zkoušel, jestli to půjde. Já jsem tedy do poslední chvíle nevěděl, jestli nakonec nastoupím. Den předtím jsem ještě chytal za dorost Blšan první půli zápasu, když přišel trenér a řekl, aby mě vystřídali, abych případně nebyl unavený.
LN: Tehdy jste sice prohráli 1:3, ale vy jste vstoupil do povědomí fotbalové veřejnosti. Byl to klíčový moment vaší dosavadní kariéry?
Určitě to pro mě byla dobrá věc. Zápas jsem odchytal celkem slušně a navíc jsem věděl, že v naší lize, co se týče jmen a hvězd, už nic horšího než Sparta nepřijde. Ověřil jsem si tehdy, že ligu můžu klidně hrát a že se není čeho bát.
LN: Od onoho října 1999 tolik vody neuplynulo, a přitom jste něco odchytal za Blšany, stačil jste přestoupit do Sparty, zahrát si Ligu mistrů včetně zápasů se slavným Realem Madrid, s jednadvacítkou jste vyhrál titul mistrů Evropy a dostal jste se do seniorské reprezentace. To je trošku sen, ne?
Zatím to vypadá, že to jde jako po másle. Ale s reprezentací jsem ještě nic nevyhrál a ani moc zápasů neodchytal, takže zatím žádný důvod k jásotu. No vlastně je, že jsem vůbec v reprezentaci. (Směje se.) Člověk ale hraje proto, aby něco vyhrál, tak bych stejně jako s jednadvacítkou chtěl uspět i s áčkem.
LN: Po roce a půl v Blšanech jste zamířil do Sparty, ale po jediné sezoně už jste v Rennes. Jestli to takhle půjde dál, tak tam asi taky dlouho nevydržíte...
Možný je všechno. Uvidíme, jak se mi bude dál dařit, jestli budou nějaký nabídky. Já už jsem jich pár měl i předtím, ale všechny ztroskotaly na pracovním povolení. Všechno se odvíjí od toho, jestli budu hrát a jakým způsobem se mi povede. To ostatní přijde. A když nepřijde, tak budu muset zvýšit úsilí, aby přišlo.
LN: Před vaším přestupem do Rennes se hodně spekulovalo o zájmu velkoklubů z britských ostrovů, ale právě na pracovním povolením "lepší" angažmá ztroskotalo. Nemrzí vás, že už teď nechytáte třeba vyhlášenou Premier League?
Podívejte se na příklad Milana Baroše. V přípravných zápasech hrál a dal i nějaké góly. Myslel si, že bude nastupovat dál i v ligových zápasech. Ale nehraje. Neznám důvody, ale na každý pád je vidět, jak je to v těchhle klubech těžký. Milan šel do Liverpoolu rovnou z Ostravy. Tedy z klubu, který zase není takovou pomocnou berličkou jako třeba Sparta. Tyhle velkokluby koupí plno hráčů, co hrají za národní týmy a Ligu mistrů, a to je pochopitelně výhoda. Já jsem radši zvolil angažmá v Rennes jako takový mezistupeň. Třeba to bude výhoda.
LN: Velké renomé jste si vydobyl na květnovém mistrovství Evropy do 21 let, kde jste ve finále vychytal v penaltovém rozstřelu shodou okolností právě Francouze...
...a tři z nich se mnou hrají v klubu. Escudé jednal o přestupu do Manchesteru United, ale klub ho chce pustit až v prosinci. Navíc se teď kuriózně zranil. V zápase si trochu podvrtl koleno, ale už to vypadalo docela dobře. Pak byl ale venčit psa, ten se mu splašil a zamotal se mu mezi nohy. On na něj nechtěl šlápnout, tak udělal krok do strany a bylo to. A pak tam ještě jsou Reveillere, který byl teď pozvaný do A týmu Francie, ale hned na prvním tréninku se taky zranil, a Sorlin. Tomu se zase nedaří a je z toho špatnej.
</TEXT>
<HEADING>
LN: Vrátili jste se spolu k těm penaltám?
</HEADING>
<TEXT>
Bavili jsme se o tom, ale spíš v legraci. Hráli jsme třeba "na dvě" a oni tři hráli spolu proti mně, tak okolo toho bylo pár legrácek. To ale spíš na začátku přípravy, jak se blížila liga, tak už to nikoho nezajímalo. Ale to mistrovství sledovala celá Francie. Zato u nás moc lidí jednadvacítku nebere.
LN: Vaše gesto po rozhodující penaltě asi českým fanouškům dlouho zůstane v paměti. Zůstal jste ledově klidný, jen jste zvedl ruce a čekal jste, až k vám doběhnou spoluhráči. Snad jste se ani neusmíval...
Ale usmíval! Potom jsem se ovšem zasekl. Viděl jsem, jak se na mě řítí. Plnou parou jsem musel držet ten chumel, aby mě nesestřelili. To mi trošku ztvrdnul úsměv. (Směje se.)
LN: Vraťme se ještě k tomu gestu. Ten klid, co z vás vyzařoval, je to gesto, které vás charakterizuje? Berete i život s nadhledem?
Myslím, že jo. Žijeme jenom jednou, a když mám možnost si takovýhle chvíle vychutnat v klidu, tak proč ne... (úsměv) Po konci těch penalt jsem se uvolnil, ale že bych někam vystřelil, to ne. Celý to bylo vlastně v klidu, a tak to i zůstalo.
</TEXT>
</DOC>
<DOC>
<DOCID>LN-20020909073</DOCID>
<DOCNO>LN-20020909073</DOCNO>
<DATE>09/09/02</DATE>
<TITLE>
Česká fotbalová reprezentace naznačila, že na boje o EURO 2004 je připravena
</TITLE>
<TEXT>
Lehce a bez obtíží převálcovali čeští fotbalisté v poslední generálce před ostrým startem kvalifikace o EURO 2004 bezradného soupeře z Jugoslávie.
PRAHA - Výhra 5:0 a hlavně předvedený výkon v jubilejním stém zápase samostatného národního týmu České republiky naznačily, že Brücknerův tým se vydal správným směrem. Precizní hra beků, elegantní kombinace na jeden dotek, efektivní přechod do útoku, neustálé napadání soupeře, chuť do hry, nasazení od první minuty - to byly základní stavební kameny vysoké výhry nad (podle předzápasových informací) nebezpečným soupeřem.
</TEXT>
<HEADING>
Vysvědčení obrany: na výbornou
</HEADING>
<TEXT>
"Nedá se říci, že by Jugoslávci hráli špatně. Spíš bych řekl, že nám se podařilo splnit to, co jsme si před zápasem řekli, a hráli jsme dobře," myslí si obránce Martin Jiránek. "V obraně nám to klapalo, bylo dobře, že jsme nedostali gól." Právě zadní řady měly v zápase s Jugoslávií projít důkladným testem před kvalifikací. Obránci obstáli na jedničku. Nebezpečné hroty soupeře, působící ve španělské lize, dokonale otupili. Miloševičovi systematicky znechucoval život Ujfaluši, Kovačeviče nepustil ze zřetele Jiránek, zdatně jim sekundovali Johana (ve druhé půli Bolf) a Grygera a s výjimkou Stankovičovy šance z prvního poločasu byla česká hráz neprostupná. "Díky tomu, že jsme Jugoslávce pořád napadali, neměli tolik sil útočit," všiml si Petr Johana. Po srpnovém duelu se Slovenskem trenér Karel Brückner kritizoval hru obránců ve druhém poločase. V pátek mohl být spokojen. "Byla to dobrá práce, když už to nechci přechválit. Soupeře jsme k ničemu nepustili," podotkl. "Proti Slovákům se porušila obranná čtverka, pravý záložník a pravý obránce hráli dvě pravá křídla. U videa a u tabule jsme si to vyříkali." Ani po výhře nad Itálií, jasné záležitosti se Slovenskem a koncertu proti Jugoslávii (letošní bilance českého celku ze sedmi zápasů je 5 výher a 2 remízy) nikdo nemá hlavu v oblacích. "Jsme na zemi a krotit přehnaný optimismus nemusím. Všechno je totiž podpořeno náročnou prací, není to náhodný aspekt," vyzdvihl Brückner. Český tým nerozhodil ani půlhodinový odklad výkopu zápasu. Těsně před začátkem se totiž zjistilo, že oba týmy mají bílé dresy, a tak kustodi našeho týmu museli pro červená trička na Strahov. "Byli jsme už nažhaveni, tak to nebylo příjemné. Museli jsme zachovat klid, emoce by nebyly moc dobré. Nikdo nikomu moc nevyčítal," přiznal záložník Tomáš Galásek. "Pak jsme ale dali rychle gól, a už jsme hráli v laufu," narážel na Šmicrovu trefu po 70 vteřinách hry. "Mužstvo bylo nervózní, všechno nažhavení uniklo, ale dali jsme ho zase dohromady," prohodil trenér Brückner na téma "dresy".
</TEXT>
<HEADING>
Náhrada za Nedvěda nebude
</HEADING>
<TEXT>
Do kvalifikace vstoupí český tým 12. října na půdě Moldavska. "Pokud nenastane nějaké zranění, tak ti hráči, co byli tady, asi budou nominováni," pravil Brückner s tím, že ho velice mrzí zranění Šmicra. Najisto ale český tým nemůže pro duel s Moldavci počítat s Barošem a Nedvědem, kteří mají disciplinární trest za excesy z baráže s Belgií. Hodně se hovoří o tom, kdo nahradí zejména Nedvěda - Brückner ale takovou diskusi odmítá. "Nenahrazujeme Pavla Nedvěda někým jiným. Nahrazujeme ho trochu jiným rozestavením, jiným herním pojetím," vysvětlil své záměry zkušený kouč. Pokud ovšem český tým nastoupí v Moldavsku s těmi přednostmi, které ho zdobily v pátek na Letné, nemusí se vůbec ničeho bát. S takovým výkonem by si zkrátka tři body odvezl zcela jistě.
Do kvalifikace vstoupí český tým 12. října na půdě Moldavska. "Pokud nenastane nějaké zranění, tak ti hráči, co byli tady, asi budou nominováni," pravil Brückner s tím, že ho velice mrzí zranění Šmicra. Najisto ale český tým nemůže pro duel s Moldavci počítat s Barošem a Nedvědem, kteří mají disciplinární trest za excesy z baráže s Belgií. Hodně se hovoří o tom, kdo nahradí zejména Nedvěda - Brückner ale takovou diskusi odmítá. "Nenahrazujeme Pavla Nedvěda někým jiným. Nahrazujeme ho trochu jiným rozestavením, jiným herním pojetím," vysvětlil své záměry zkušený kouč. Pokud ovšem český tým nastoupí v Moldavsku s těmi přednostmi, které ho zdobily v pátek na Letné, nemusí se vůbec ničeho bát. S takovým výkonem by si zkrátka tři body odvezl zcela jistě.
</TEXT>
</DOC>
<DOC>
<DOCID>LN-20020909074</DOCID>
<DOCNO>LN-20020909074</DOCNO>
<DATE>09/09/02</DATE>
<TITLE>
Jen pár vteřin pobyl Vladimír Šmicer (29) na trávníku ve zdraví. Hned v prvním souboji přátelského duelu českých a jugoslávských fotbalistů si totiž zlomil malíček na pravé noze.
</TITLE>
<GEOGRAPHY>PRAHA</GEOGRAPHY>
<TEXT>
Navzdory tomu zahájil hned ve druhé minutě výstavním gólem z voleje skóre, ale po půlhodině už musel vystřídat. Zatímco po zápase se česká kabina otřásala vítězným pokřikem, Šmicer se vracel z nemocnice.
</TEXT>
<HEADING>
Jak jste si nepříjemné zranění přivodil?
</HEADING>
<TEXT>
Hned v první minutě do mě skočil ze strany protihráč. Po půlhodině už to dál nešlo, musel jsem hned na rentgen do střešovické nemocnice. Původně jsem myslel, že je to jenom nakopnutý, ale bolelo to čím dál víc a oteklo mi to.
</TEXT>
<HEADING>
Jak dlouho budete marodit?
</HEADING>
<TEXT>
Tři až šest neděl. Po třech týdnech bych prý mohl začít hrát s nějakou fixací, ale teď těžko říct. Dalo by se třeba hrát s bolestí, než se to úplně zahojí, ale někdo vám na to šlápne a je to znova.
Je to pech, když jste se v poslední době dostal do takové formy...
Je to pro mě docela neštěstí, v Liverpoolu jsem se dostal do základní sestavy, protože jsem hrál dobře a měl jsem chuť do hry. A teď všechno začíná, Liga mistrů i kvalifikace, takže jsem strašně zklamanej.
Slováky jste v polovině srpna porazili 4:1, Jugoslávii dokonce 5:0. Oba zápasy byly tedy ve znamení české ofenzivy. V čem se ale podle vás lišily?
Dopředu jsme se snažili hrát stejně v obou zápasech. Slováci ale víc bránili, zatímco Jugoslávci chtěli hrát víc útočně, mysleli si, že přijeli vyhrát, a to byl ten rozdíl. Jak nám otevřeli prostor, tak jsme toho využívali.
Váš spoluhráč z Liverpoolu Milan Baroš dal dva góly. Pochválíte ho po návratu trenéru Houllierovi?
Spíš trenér pokárá mě, že jsem se zranil. (Směje se.) Ale je vidět, že Milan má formu. Ten problém, že v Liverpoolu nehraje, není v něm. Záleží jenom na trenérovi, jestli ho nominuje nebo ne.
Paradoxem je, že vaše zranění mu teď může pomoct do sestavy.
Určitě se mu otevře daleko větší šance. Nebudu říkat, že ne, protože poslední zápasy jsem nastupoval za hrotem jako druhý útočník. Tím, že teď vypadnu, se uvolní minimálně místo na lavičce a pro Milana může přijít šance, že se konečně dostane do zápasu.
</TEXT>
<HEADING>
Všimli jsme si
</HEADING>
<TEXT>
PETR ČECH odchytal první celý zápas za A-tým Česka. Celkově si připsal čtvrtý start a za 255 minut v reprezentaci ještě neinkasoval.
TOMÁŠ UJFALUŠI byl spolehlivý v obraně a při svém jedenáctém startu za národní tým dal svůj premiérový gól a navrch přidal ještě druhý. Oba hlavou.
VRATISLAVA LOKVENCE dělí jediný zápas od dosažení hranice 50 utkání za národní tým. Po Jugoslávii jich má na kontě 49.
PAVEL NEDVĚD nastoupil s číslem 21. Shodou okolností ho nosil i jeho předchůdce v Juventusu Zinedine Zidane.
DARKO KOVAČEVIČ tentokrát vyšel na Letné naprázdno. V Poháru UEFA v roce 1998 dal Spartě za San Sebastian dva góly, v pátek ani nevystřelil.
</TEXT>
</DOC>
<DOC>
<DOCID>LN-20020909075</DOCID>
<DOCNO>LN-20020909075</DOCNO>
<DATE>09/09/02</DATE>
<TITLE>
Agassi řádil
</TITLE>
<TEXT>
. Rodinný život americké legendě očividně svědčí. Andre Agassi na US Open drtil jednoho soupeře za druhým. Zřejmě nejlepší výkon předvedl v semifinále, kdy vyřadil obhájce titulu a světovou jedničku Australan Hewitta.
Foto Reuters - Shaun Best
</TEXT>
<HEADING>
Jde z ní strach
</HEADING>
<TEXT>
. Serena Williamsová si na US Open došla pro třetí grandslamový titul v řadě a svůj čtvrtý celkově naprosto suverénně. Soupeřkám v průběhu turnaje nepovolila uhrát ani set, její zápasy navíc většinou připomínaly hru kočky s myší. Z ohromné síly, soustředění a nasazení šel strach, který její soupeřky často opravdu měly. "Cítila jsem se ve formě, ale proti ní jsem najednou nevěděla co hrát. Byla jsem úplně bezmocná," přiznala například Slovenka Hantuchová, kterou Serena vyřídila ve čtvrtfinále.
Foto Reuters - Shaun Best
</TEXT>
<HEADING>
Kurnikovová tradici neporušila
</HEADING>
<TEXT>
Na dvorci sice vypadala znovu hezky, ale její tenis za mnoho nestál. Ruská kráska Anna Kurnikovová se na US Open poroučela již v 1. kole, kdy nestačila na neznámou Indonésanku Widjajaliovou.
Foto AP - Roberto Borea
</TEXT>
<HEADING>
Steffi ukázala svého syna
</HEADING>
<TEXT>
Nejen skvělé sportovní výkony vzrušovaly v minulých dvou týdnech tenisovou Ameriku. Poprvé ve svém životě se totiž na tenis "vydal" Jaden Gil, jedenáctiměsíční syn tenisových legend Steffi Grafové a Andre Agassiho. Celý New York se pak přel o to, kterému z rodičů je víc podobný.
Foto AP - Elise Amendola
</TEXT>
<HEADING>
Návrat šampiona
</HEADING>
<TEXT>
Grandslamový rekordman Američan Pete Sampras zažíval v letošní sezoně jednu krutou prohru za druhou. Na US Open ale ukázal, že byl odepisován předčasně. Vrátil se totiž jako velký šampion.
Foto Reuters - Mike Segar
</TEXT>
<HEADING>
Lekce pro mladíka
</HEADING>
<TEXT>
Dvacetiletý Andy Roddick byl jedním z favoritů na titul. Ve čtvrtfinále mu ale udělil tvrdou lekci právě "stařeček" Sampras. Roddick s ním neuhrál ani set. "Ukázal mi, že se ještě musím učit."
Foto Reuters - Mike Segar
</TEXT>
</DOC>
<DOC>
<DOCID>LN-20020909076</DOCID>
<DOCNO>LN-20020909076</DOCNO>
<DATE>09/09/02</DATE>
<TITLE>
Vyrůstaly vedle sebe, tenis hrály od malička hlavně spolu, dodnes bydlí ve stejném domě, při turnajích bydlí ve stejném apartmá. A nyní se z nich staly i největší soupeřky o grandslamové tituly. Z posledních deseti grandslamových turnajů vyhrály sedm! Jejich převaha nad zbytkem světového ženského tenisu je ohromující. Ať se jedná o finále antukové Paříže, travnatého Wimbledonu či betonového US Open, na světelné tabuli svítí stále dvě jména, ale jen jedno příjmení - Serena a Venus Williamsová.
</TITLE>
<TEXT>
NEW YORK (od dopisovatele LN v USA) - Finále ženské dvouhry na tenisovém US Open se podruhé stalo hlavní atrakcí newyorského sobotního večera a podobně jako vloni, i letos si čest stát na kurtě v elektrizující atmosféře před hledištěm naplněným slavnými osobnostmi vybojovaly právě sestry Williamsovy. Vloni finále ženské dvouhry doprovázelo velké očekávání, poprvé se totiž ve finále grandslamu střetly Serena s Venus. Kdo v New Yorku něco znamenal, zavítal tehdy do Flushing Meadows a slavná jména nechyběla ani letos. Miliardář Donald Trump, režisér Spike Lee, Martina Navrátilová, prezident NBA David Stern, modelka Daniela Peštová nebo herec Matthew Perry (seriál Přátelé). Přesto se letošní finále s tím loňským finále nedalo srovnat. V hledišti panovala klidnější atmosféra, vždyť finálové duely sester Williamsových už jsou na velkých turnajích tradicí. Předzápasový ceremoniál také ovlivnil fakt, že si New York již ve středu připomene nejtragičtější událost v historii města, teroristický útok na World Trade Center. Proto také zápas začala královna černošského soulu Aretha Franklinová patriotickou písní Beautiful America. Pak už se obě sestry daly do díla. Při vstupu na kurt spolu neprohodily ani slovo, vypadaly zamlklé a soustředěné. Serena však vážnou tvář dlouho neudržela a během slavnostního ceremoniálu popošla k Venus a něco jí šeptala do ucha. Obě se pak vzápětí rozesmály. "Promiňte, nemůžu vám prozradit o co šlo. To se musíte zeptat Sereny," smála se na pozápasové tiskové konferenci Venus. "Co jsme si říkaly? To není vaše starost, ale byla to velká legrace," zůstala tajemná i Serena.
</TEXT>
<HEADING>
Tentokrát sestry bojovaly naplno
</HEADING>
<TEXT>
V samotném finále ale pak oběma sestrám z tváře úsměv zmizel. Vzájemné zápasy Sereny a Venus dosud rozhodně nepatřily ke strhujícím tenisovým bitvám. Na obou stranách kurtu bylo cítit až příliš nervozity, a ať už vyhrála kterákoliv ze sester, její radost po posledním vítězném míčku nebyla tak spontánní, jak je obvyklé. Radost z tváře vítězky totiž vždy poněkud vyhnal smutek, který v té chvíli cítila druhá ze sester. Sobotní finále však takové nebylo. Zaplněnému stadionu Arthura Asheho nabídlo tenis výborné kvality a Serena přehrála svoji o rok starší sestru zaslouženě. Okamitě po posledním míčku se ale na tváře obou aktérek vrátil úsměv. Venus, která se po mečbolu nejen se Serenou objala u sítě, ale pak jí i srdečně tleskala při jejích oslavách, nevypadala po zápase tak zklamaná jako v minulosti. "Pochopitelně jsem chtěla vyhrát, ale jsem šťastná, že Serena absolvovala tak výborný turnaj. Hlavní je, že titul zůstal doma," tvrdila Venus. Náladu jí nezkazil ani fakt, že Serena nad ní začíná vyhrávat s železnou pravidelností. Tři letošní grandslamová finále proměnila v duelech s Venus ve tři tituly. Jedním a možná hlavním důvodem je schopnost Sereny vidět Venus jako soupeřku a ne jako sestru. Takže když jeden z forhendů Venus skončil ve finále podle Sereny v autu, ale čárový rozhodčí uznal míček jako dobrý, nebála se ostře ohradit. To Venus je jiná. Už několikrát přiznala, že Serenu bere pořád jako svoji "mladší sestřičku", kterou byla zvyklá ochraňovat. Navíc v tenisové kariéře nevidí jediný smysl života, což se momentálně o Sereně říct nedá. "Ale tentokrát bych příčinu porážky neviděla zrovna v tomhle," oponovala Venus. "Snažila jsem se na sto procent, ale prostě jsem nehrála tak dobře jako Serena. Vždyť ona tady neprohrála ani set, já jsem do finále nepostoupila tak suverénně. Je ve velké formě, skoro neporazitelná..."
</TEXT>
<HEADING>
Serena: Zůstaneme nejlepší kamarádky
</HEADING>
<TEXT>
Nekonečné pózování pro fotografy, tiskové konference a další rozhovory po finále pak sestry absolvovaly s úsměvem a noblesou. Aby taky ne, když dohromady si z Flushing Meadows odvážejí odměnu ve výši 1 350 000 dolarů. Současná světová jednička také rezolutně odmítla dohady novinářů, že by vzájemné soupeření s Venus o světový tenisový trůn mohlo pokřivit jejich vztah. "To absolutně nepřipadá v úvahu. Moc sestru miluji a z její strany cítím to samé. Zůstaneme nejlepší kamarádky. Navíc si myslím, že Venus rozhodně neřekla ještě poslední slovo. Teď sice vyhrávám já, ale za rok to může být zase Venus," tvrdila Serena. Ta se také ohradila proti spekulacím v americkém tisku, podle kterých příliš mnoho lásky mezi sestrami ženskému tenisu škodí. Znemožňuje prý totiž, aby se ze sester staly opravdové rivalky typu Navrátilové s Evertovou či později Selešové s Grafovou. "Nechápu, jak nám může mnoho lásky škodit. Tak se snad mají sourozenci k sobě chovat," zlobila se Serena.
Vzájemné zápasy sester Williamsových
</TEXT>
</DOC>
<DOC>
<DOCID>LN-20020909077</DOCID>
<DOCNO>LN-20020909077</DOCNO>
<DATE>09/09/02</DATE>
<TITLE>
Moldavsko a Bělorusko nedokázaly na úvod bojů o mistrovství Evropy vstřelit ani jeden gól
</TITLE>
<TEXT>
Zatímco český fotbalový tým sehrál s Jugoslávci poslední generálku na kvalifikaci o EURO 2004, pro naše soupeře ve 3. skupině se už boje o mistrovství Evropy rozběhly hezky naostro. Trenéři Brückner a Beránek proto mají plný blok poznatků.
PRAHA - A favorité na úvod nezaváhali. Silní Nizozemci porazili v domácím prostředí Bělorusko hladce 3:0 a Rakušané si pro změnu poradili s Moldavci 2:0, byť oba góly dali z penalt.
</TEXT>
<HEADING>
Bělorusové byli naprosto bez šancí
</HEADING>
<TEXT>
Nizozemsko nenechalo nic náhodě a dvoubrankový náskok si zajistilo už do přestávky trefami Davidse a Kluiverta z 35. a 37. minuty. "Právě tohle rozhodlo o osudu celého utkání," řekl LN asistent trenéra českého výběru Miroslav Beránek, který zápas přímo v Eindhovenu sledoval. "Nizozemci potvrdili roli favorita, jejich hráči jsou mezinárodně velice zkušení, hrají za týmy v nejlepších evropských ligách. Dovedou uhodit z ničeho, jsou trpěliví," uznal jasnou kvalitu vítězů, kteří třetí gól přidali díky Hasselbainkovi necelých dvacet minut před závěrečným hvizdem. Koncepce hry Běloruska se po dvou inkasovaných brankách sesypala. "Rozhodla jasně kvalita Nizozemců. Bělorusové se snažili bránit na své polovině," doplnil Beránek s tím, že podrobnější analýzu musí nejprve vypracovat pro trenéra Brücknera. Nizozemci se v právě začínající kvalifikaci hodlají rehabilitovat za nedávnou ostudu, kdy nedokázali postoupit na letošní světový šampionát v Japonsku a Koreji.
</TEXT>
<HEADING>
Moldavsko bránilo zuby nehty
</HEADING>
<TEXT>
O vítězství Rakouska nad Moldavskem 2:0 rozhodly dva pokutové kopy, oba za fauly na Rakušana Flögela. Už ve 4. minutě zahájil skóre právě ze značky pokutového kopu kapitán Herzog a po půlhodině hry přidal ještě druhou trefu z penalty. "Kdyby Rakušané nedostali výhodu těch dvou pokutových kopů, tak nevím nevím. Moc šancí nebylo, zápas byl vyrovnaný," podotkl kouč Karel Brückner, který klání ve Vídni osobně přihlížel. "Moldavci sice dopředu nepředvedli vůbec nic, ale urputně bránili." Právě na půdě Moldavska vstoupí naši 12. října do kvalifikace a dá se očekávat, že se budou muset vyrovnat s nepříjemnou obranou. "Určitě to bude horší než proti Jugoslávii. Ta totiž hrála otevřený fotbal a měli jsme spoustu alternativ k útočení. Předtím Slováci bránili v deseti lidech a za první poločas jsme měli šanci jednu," pokračoval Brückner. I když úroveň hry se srovnávat nedá, Jugoslávci i Moldavci hrají ve stejném rozestavení. "To je ale spíš taková perlička, protože kvalita na jednotlivých postech je úplně jiná," doplnil Brückner na téma prvního kvalifikačního protivníka svých svěřenců.
O vítězství Rakouska nad Moldavskem 2:0 rozhodly dva pokutové kopy, oba za fauly na Rakušana Flögela. Už ve 4. minutě zahájil skóre právě ze značky pokutového kopu kapitán Herzog a po půlhodině hry přidal ještě druhou trefu z penalty. "Kdyby Rakušané nedostali výhodu těch dvou pokutových kopů, tak nevím nevím. Moc šancí nebylo, zápas byl vyrovnaný," podotkl kouč Karel Brückner, který klání ve Vídni osobně přihlížel. "Moldavci sice dopředu nepředvedli vůbec nic, ale urputně bránili." Právě na půdě Moldavska vstoupí naši 12. října do kvalifikace a dá se očekávat, že se budou muset vyrovnat s nepříjemnou obranou. "Určitě to bude horší než proti Jugoslávii. Ta totiž hrála otevřený fotbal a měli jsme spoustu alternativ k útočení. Předtím Slováci bránili v deseti lidech a za první poločas jsme měli šanci jednu," pokračoval Brückner. I když úroveň hry se srovnávat nedá, Jugoslávci i Moldavci hrají ve stejném rozestavení. "To je ale spíš taková perlička, protože kvalita na jednotlivých postech je úplně jiná," doplnil Brückner na téma prvního kvalifikačního protivníka svých svěřenců.
</TEXT>
</DOC>
<DOC>
<DOCID>LN-20020909078</DOCID>
<DOCNO>LN-20020909078</DOCNO>
<DATE>09/09/02</DATE>
<TITLE>
Pohromy mnohých favoritů a přehršel překvapivých výsledků nabídlo mistrovství republiky ve vodním slalomu v Želivi. Divil se však málokdo. Po nedávných povodních nelze prakticky nikde v Česku trénovat, takže většina závodníků šampionát absolvovala bez přípravy.
</TITLE>
<GEOGRAPHY>ŽELIV</GEOGRAPHY>
<TEXT>
Ani v jedné ze čtyř kategorií se nepodařilo loňským šampionům zvítězit. Olympijská vítězka Hilgertová dokonce skončila pod stupni vítězů, ale pramálo se tím rmoutila. "Přípravu na mistrovství jsem pojala trochu cestovatelsky, ještě v pátek, den před kvalifikací, jsem testovala nový typ kajaku v německém Augsburgu," hlásila. Zároveň tím tudíž napověděla, že její kariéra u konce zjevně není. V Augsburgu se totiž za rok uskuteční mistrovství světa...
</TEXT>
<HEADING>
Ježek: Ach, ta poslední branka
</HEADING>
<TEXT>
Pro zlato si nakonec dopádlovala trochu překvapivě Řihošková, když udolala i nejlepší českou kajakářku současnosti Pavelkovou. Ta pokazila závěr semifinálové jízdy a ztrátu už nedohnala. "Moc jsem toho v poslední době nenapádlovala, nebylo kde," povídala Pavelková. "Trochu jsem se svezla jen doma v Benátkách, na klidné Jizeře. V Brazílii, kam v úterý odlétám se Standou Ježkem na závěrečný závod Světového poháru, se snad zase rozjezdím." V závodě kanoistů vítěz posledních dvou šampionátů Ježek minul v kvalifikaci poslední branku a v neděli už si doma mohl balit věci na cestu na jihoamerický kontinent. "Zase ta poslední branka," kroutil hlavou nad faktem, že mu divoké vlny kousek před cílem odhodily kanoi až příliš stranou. "Na nedávném mistrovství světa jsem v poslední brance vyrobil piruetu, předtím na 'svěťáku' v Praze jsem v poslední brance přišel o vítězství... Možná je to smůla, možná se už občas vidím v cíli, i když tam ještě nejsem," přemítal. Zlato získal syn ředitele závodů Jan Mašek. Mohutné peřeje na říčce Želivce zná zpaměti, jak by ne, kousek odtud má jeho rodina chalupu.
</TEXT>
<HEADING>
Máder si myslel, že na Troju spadla atomovka
</HEADING>
<TEXT>
Loňští šampioni v deblkanoích Volf se Štěpánkem na umělý kanál v Želivi nedorazili vůbec, protože Štěpánka zmohla viróza. Pro titul si tak dopádlovali bronzoví z mistrovství světa Jiras s Máderem. "Naposledy jsem v lodi klečel na mistrovství světa před dvěma týdny," prohodil háček lodi Marek Jiras. "Však jsme se při prvním tréninku v Želivi pěkně viklali. Nepřipadalo mně, že bysme byli na vodě zrovna stabilní..." Jeho parťák Tomáš Máder dodal, že na trénování ani náladu neměl. "Každý den v Troji pomáháme s likvidací škod po povodních. A když hážete sedm hodin lopatou, tak pak máte náladu akorát tak na postel. Když jsem loděnici a umělý kanál v Troji viděl po návratu z mistrovství světa, myslel jsem si, že tam snad spadla atomovka..." Pro druhé místo si včera dojel Pospíšil s Pollertem. Háčku lodi Pospíšilovi voda v Troji zničila maringotku přeměněnou v sympatický buffet. "Prodával v něm jen pár dnů. Ani jsem neměl nic pojištěný," houkl smutně. "Vltava mi vzala pěkných pár desítek tisíc. Asi budeme muset vyhrát olympiádu, abych se zahojil," povídal s úsměvem..
</TEXT>
<HEADING>
Hilgertová není masochistka
</HEADING>
<TEXT>
Ani mezi kajakáři se nekonala obhajoba loňského zlata, Jiří Prskavec si dojel možná v posledním závodě života pro bronz. Zvítězil Tomáš Kobes, přestože si dovolil pro kajakáře velký přepych - dotek jedné z branek. Bronzový z mistrovství světa Ivan Pišvejc o zlato přišel v semifinálové jízdě, kdy u jedné z branek až příliš dlouho krotil svoji loď. Závodníkům se tentokrát snažili vyjít vstříc i stavitelé trati. Jeden z nich, reprezentační trenér Milan Bílý, připustil, že zvolil spíše jednoduchost. "Museli jsme vzít v úvahu, že téměř nikdo nemohl trénovat, takže jsme tentokrát nic extrémně obtížného nevymýšleli." "Udělali dobře," pochválila stavitele trati Hilgertová. "Ani já nepatřím mezi masochistky a netěší mě pohled na eskymácké obraty."
Ani mezi kajakáři se nekonala obhajoba loňského zlata, Jiří Prskavec si dojel možná v posledním závodě života pro bronz. Zvítězil Tomáš Kobes, přestože si dovolil pro kajakáře velký přepych - dotek jedné z branek. Bronzový z mistrovství světa Ivan Pišvejc o zlato přišel v semifinálové jízdě, kdy u jedné z branek až příliš dlouho krotil svoji loď. Závodníkům se tentokrát snažili vyjít vstříc i stavitelé trati. Jeden z nich, reprezentační trenér Milan Bílý, připustil, že zvolil spíše jednoduchost. "Museli jsme vzít v úvahu, že téměř nikdo nemohl trénovat, takže jsme tentokrát nic extrémně obtížného nevymýšleli." "Udělali dobře," pochválila stavitele trati Hilgertová. "Ani já nepatřím mezi masochistky a netěší mě pohled na eskymácké obraty."
</TEXT>
</DOC>
<DOC>
<DOCID>LN-20020909079</DOCID>
<DOCNO>LN-20020909079</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Hned na začátku kvalifikace o postup na mistrovství Evropy 2004 v Portugalsku pomohl k rozjezdu čtyřem kandidátům postupu, Němcům, Italům, Slovincům a Rusům, protivník sám, když si dal vlastní gól. Němci díky němu odskočili Litvě na rozdíl dvou branek stejně jako Rusové Irsku. V případě Italů v Ázerbájdžánu a Slovinců proti Maltě se jednalo o úvodní branky zápasů. Po půlhodině trápení tak outsideři rozptýlili nervozitu soupeře sami. V litevském Kaunasu mělo navíc utkání s Německem dohru ještě po utkání. Němečtí fanoušci napadli předsedu fotbalového svazu Gerharda Mayera-Vorfeldera. Zasypali jej plechovkami od piva a mincemi. Útok na šéfa německého svazu doprovázely nadávky jako "Fotbalová mafie" a "Vorfelder musí pryč!". Svazový předseda si jen povzdychl: "Těmhle lidem se nezavděčíte. Hrozné bylo už to, jak nenechali dohrát litevskou hymnu," postěžoval si. Vorfelder je v Německu vyšetřován pro podezření z daňových úniků. Úřadům se však zatím nepodařilo dokázat, že se proti zákonu skutečně provinil. Francouzi se na Kypru nemohli zbavit stínu z nedávného neúspěchu na asijském mistrovství světa a po Okkasově brance senzačně prohrávali. Cissé a Wiltord ale skóre otočili. Trápili se i Skotové, svěřenci německého trenéra Bertiho Vogtse. Na Faerských ostrovech dokonce v poločase o dva góly prohrávali. Protože ale domácí nevyužili dalších šancí k zvýraznění svého náskoku, fotbalisté z britských ostrovů vydřeli remízu. Překvapením je i bezbranková remíza, kterou na chorvatské půdě vybojovalo Estonsko. Slovensko, nedávný protivník české reprezentace v přípravném zápase v Olomouci, znovu vysoko prohrálo. Tentokrát 0:3 v nesrovnatelně důležitějším zápase kvalifikace ME v Turecku.
</TEXT>
</DOC>
<DOC>
<DOCID>LN-20020909080</DOCID>
<DOCNO>LN-20020909080</DOCNO>
<DATE>09/09/02</DATE>
<TITLE>
říká legendární tenistka Martina Navrátilová, pro kterou prý Česko nikdy nepřestalo být domovem
</TITLE>
<TEXT>
Je zřejmě nejslavnější ženou, která se narodila v Česku. Tenisová šampionka Martina Navrátilová poskytla Lidovým novinám v New Yorku exkluzivní rozhovor. Nemluví v něm jen o sportu, ale i o politice, svém vztahu k rodné zemi, nedávných ničivých záplavách, postavení menšin a žen v dnešní společnosti i o možnosti, že by adoptovala děti.
LN: Na US Open jste se ve čtyřhrách znovu objevila mezi profesionálními tenisty. Co vás v pětačtyřiceti letech drží u sportu?
Co? (směje se) Pořád mám ještě chuť zjišťovat, jestli jsem tenis nezapomněla hrát. Když jsem se před dvěma roky rozhodla nastoupit ve Wimbledonu ve čtyřhře, tak jsem si myslela, že se vracím opravdu jen na pár turnajů. Jenomže on mě tenis začal znovu moc bavit. Zakousla jsem se do toho skoro jako za mlada, a teď bych opravdu ráda zjistila, na jakou úroveň jsem schopná se dostat. Stále mám totiž pocit, že se mohu ještě zlepšovat. A přitom si myslím, že už teď hraju docela dobře.
LN: Řada sportovců říká, že když kariéru jednou skončí, nedovedou si už představit, že by znovu absolvovali maraton tréninků a dalších věcí spojených s vrcholovým sportem.
Jenomže mě právě tohle baví. Trénink, příprava na zápasy, taktika, práce na technice úderů. Prostě svět tenisu je pro mě stále zajímavý a přitažlivý.
LN: Jak se díváte na současný světový ženský tenis? V absolutní světové špičce chybí útočná hráčka vašeho typu.
To máte pravdu. Nejvíc mi chybí v ženském tenisu pestrost. Všechny přední tenistky hrají moc dobře ze základní čáry, mají velmi tvrdé údery, míček trefují s ohromnou silou, jsou skvěle atleticky připravené. Ale postrádám u nich pestrost úderů, kterou jsem měla já nebo Jana Novotná. Poslední hráčkou, která se o tohle pokoušela, byla Martina Hingisová.
LN: Jenomže sestry Williamsovy, které sázejí právě na sílu a kondici, Martinu Hingisovou v poslední době jednoznačně přehrávají. Myslíte si, že v době vašich největších úspěchů byste sestrám Williamsovým dokázala se svým stylem hry čelit?
Já i ony máme svoje zbraně. Serena i Venus dávají do úderů ohromnou razanci, dobře běhají. Ale na druhou stranu se asi nesetkali se soupeřkou, která by předváděla útočný tenis na takové úrovni, na jaké jsem ho hrála já. Určitě by to bylo zajímavé utkání, ale kdo z nás by ho vyhrál, to si netroufnu tipovat.
LN: Český tenis v minulosti disponoval velkými jmény, v současné době ale pozice mezi elitou dost vyklidil. V čem je podle vás příčina současné krize?
Před revolucí lidé dávali své děti na tenis proto, že to byla jedna z cest, jak se dostat ven za hranice na západ. Tahle motivace naštěstí v současnosti chybí. Nemyslím si ale, že se nutně jedná o nějakou krizi. Na druhou stranu se totiž v tenisu stále vydělávají pěkné peníze a další výhoda tohodle sportu je v tom, že hrajete jen za sebe. Není to jako fotbal, kde vám to může ostatních deset spoluhráčů kazit (směje se).
LN: Myslíte si tedy, že se Česko dočká po vás a Janě Novotné další wimbledonské vítězky?
Docela tomu věřím. Protože v historii českého tenisu se hráči do světové špičky dostávaly v určitých vlnách. A mezi juniorkami začínají české hráčky znovu slavit úspěchy. Takže za pět let se bude na český tenis koukat zase úplně jinak než dnes.
LN: Vraťme se k vám. Jak často se během roku dostanete do Česka?
Tak třikrát čtyřikrát za rok.
LN: Považujete Česko stále alespoň trochu za svůj domov?
Samozřejmě, tak to budu cítit vždycky. Když tam přijedu, tak si připadám strašně uvolněná a spokojená. Většinu času trávím s maminkou v Řevnicích, natáhnu si nějaké staré tepláky a najednou zjistím, jak jsou pohodlný. Osahávám si tam staré známé věci a nic mi tam nechybí.
LN: Jaký míváte pocit, když jednou za čas přiletíte do Čech, do Prahy?
Praha? To je pro mě vlastně celé Česko, protože většinou se nikam jinam nestihnu podívat. Byla jsem sice nedávno na Konopišti, ale ráda bych se projela po celé republice. Chtěla bych navštívit Český Krumlov, teď když byl tak krásně opraven. Snad ho povodně moc nezasáhly...
LN: Bohužel ano. Sledovala jste, co se v Česku v minulých týdnech dělo?
Věděla jsem o tom od maminky, s níž jsem si často telefonovala. A také jsem sledovala americké noviny a televizi, které o té hrůze informovaly relativně zeširoka. Naše rodina nebyla naštěstí nijak postižena, protože máme domek jak na Vyšehradě, tak v Řevnicích, na kopci. Osobně nás to tedy nezasáhlo, ale hodně členů našeho řevnického tenisového oddílu bylo pod vodou. Je mi to moc líto.
LN: Povodně zasáhly i tenisový areál na Štvanici a dvorce pražské Sparty. Nepřemýšlela jste o nějaké formě pomoci? Třeba o exhibici, jejíž výtěžek by byl věnován ve prospěch obětí povodní?
Tenista Cyril Suk tady v New Yorku organizoval nějakou podpůrnou akci na obnovu zničených tenisových kurtů. Slyšela jsem od mámy, že Štvanice byla naštěstí dobře pojištěna. Za to se Spartou to bude horší. Nějaké finanční prostředky určitě ráda věnuji.
LN: Na štvanický areál zřejmě máte silné vzpomínky. Co se vám honí hlavou, když si vzpomenete na Pohár Federace v roce 1986, kdy jste poprvé po své emigraci přijela do komunistického Československa reprezentovat Spojené státy?
Abych se přiznala, tak si dnes na tuhle chvíli vzpomenu vlastně jen tehdy, když mi ji připomene nějaký český novinář (usmívá se). Ale před těmi šestnácti roky jsem to samozřejmě silně prožívala. Vnímala jsem, jak mi lidé fandí. To bylo fantastické. I když jsem se tehdy cítila i trošku divně.
</TEXT>
<HEADING>
LN: Proč?
</HEADING>
<TEXT>
Protože jsem hrála za Ameriku proti Čechům. Cítila jsem se jakoby rozpůlená. Jedna polovička chtěla nastupovat ještě za Československo, druhá byla už Američankou. Lidi však byli fantastičtí. Teď na tu chvíli můžu vzpomínat jen v dobrém, protože celý příběh má krásný happy-end. Česko se totiž mezi tím stalo demokratickou zemí. Kdyby u vás stále vládli komunisti, tak by se mi chtělo furt brečet.
LN: V posledních volbách ale získali skoro 20 procent hlasů. Nechtěla byste se vrátit do Prahy a trochu se v české politice angažovat?
No to určitě ne (směje se). Ale je zajímavé, jak krátkou paměť lidé mají. Jak rychle zapomněli na to, kdo jejich zemi zplundroval. Copak chtějí zpátky komunismus? To určitě ne. Ale oni si myslí, že ten komunismus s lidskou tváří je nějakou zázračnou třetí cestou. Ale to je jen velká iluze. Věřím ale tomu, že těch dvacet procent je maximum, které mohli dostat. V příštích volbách podle mně zase půjdou trochu dolů.
LN: Otevřeně hovoříte o své sexuální orientaci. Když přijedete do Čech, máte pocit, že tam už existuje tolerance vůči homosexuální menšině, nebo stále převládá xenofobie?
Na tuto otázku bohužel nedovedu odpovědět. Když přijedu do Prahy, tak mě každý vnímá především jako Martinu nebo jako sportovkyni, která v tenisu něco dokázala. Všichni jsou na mně vždycky moc hodní, nikdy jsem se nesetkala s nějakou negativní reakcí. Nikdy se mi nestalo, že by si se mnou někdo nechtěl třeba podat ruku nebo něco podobného.
LN: Myslíte si, že otevřenost společnosti vůči těmto otázkám je v Americe větší než v České republice?
No to nevím. Spíš se mi zdá, že je to skoro naopak. Vždyť zákon o registrovaném partnerství prý v českém parlamentu neprošel o jediný hlas. Tak daleko tady v Americe ještě nejsme. Ale věřím, že vývoj k tomu dospěje i tady. Nejde nám přitom o legální manželství, ale o práva, na něž má nárok jakákoliv dvojice, která spolu žije.
LN: A jak se díváte na postavení žen v české společnosti?
I tohle mohu jen těžko posoudit. V Americe se ale situace zlepšuje. Ženy v průměru vydělávají asi 77 procent toho, co muži. A to je výrazný pokrok za posledních dvacet let.
LN: Rovnocenné odměny pro muže a ženy jsou žhavou otázkou i ve světě tenisu. Hráčky však přece odvedou na kurtě méně práce než muži. Třeba Serena Williamsová za prvních pět kol US Open nestrávila na dvorci méně času než Marat Safin během svého úvodního utkání proti Kieferovi. Proč by tedy tenistky měly dostávat stejnou odměnu jako muži?
Nesouhlasím s vámi. Neplatí se přece za to, jak dlouho trvají zápasy, ale za kvalitu. A Serena předvádí momentálně fantastický tenis. Na tohle téma se dá hovořit sto let. Ale podle mě jsou grandslamové turnaje tak populární a navštěvované proto, že tu vedle sebe hrají jak muži, tak ženy. Stejná pak logicky musí být i odměna.
LN: V červnu jste v Anglii prohlásila, že byste chtěla adoptovat jedno nebo dvě děti. Podnikla jste v tomto směru už nějaké konkrétní kroky?
Nikdy jsem neprohlásila, že bych je chtěla adoptovat teď v nejbližší budoucnosti. Tomu novináři jsem pouze řekla, že bych někdy chtěla adoptovat jedno či dvě děti. A bum druhý den čtu, že budu adoptovat děti teď hned.
</TEXT>
<HEADING>
LN: Takže o tom ale uvažujete...
</HEADING>
<TEXT>
Už dvacet let říkám, že jednou budu mít jedno vlastní dítě a jedno nebo dvě adoptuju. Nic konkrétního ani bezprostředního ale nyní nechystám. Kdybyste viděl, kolik dopisů jsem na toto téma dostala poté, co ten článek vyšel.
</TEXT>
<HEADING>
LN: Co v nich stálo?
</HEADING>
<TEXT>
Dostala jsem dopisy od adoptivních kanceláří, od matek, které mi chtějí svěřit své děti k adopci, od dětí, které chtějí, abych je adoptovala, i když mají vlastní rodiče. Dokonce mi přišly i dopisy od žen, které se nabízely, že mi děti porodí. Jenže já jsem nikdy neřekla, že bych chtěla adoptovat dítě teď hned. Někdy za pár let možná. Teď ale nebudu adoptovat nic a nikoho.
MARTINA NAVRÁTILOVÁ (* 18. října 1956). Nejslavnější hráčka tenisové historie svou famózní kariéru začala na kurtech v Řevnicích u Prahy. V roce 1975 emigrovala do Spojených států. Stala se světovou jedničkou, na prvním místě žebříčku WTA vydržela 331 týdnů. Lepší je v tomto ohledu už jen Němka Grafová. Vyhrála celkem 18 grandslamových turnajů ve dvouhře, nejslavnější chvíle prožila ve Wimbledonu, kde triumfovala hned devětkrát. Jen tenisem si vydělala přes 20 milionů dolarů. Navrátilová se rovněž stala neúnavnou bojovnicí za práva menšin a žen. Jako první ze sportovních hvězd totiž otevřeně mluvila o své lesbické orientaci. Dnes vedle tenisu cestuje, fotografuje, v Africe zachraňuje nosorožce a hraje hokej za tým Mother Pucker's.
</TEXT>
</DOC>
<DOC>
<DOCID>LN-20020909081</DOCID>
<DOCNO>LN-20020909081</DOCNO>
<DATE>09/09/02</DATE>
<TITLE>
Při motocyklové Velké ceně Portugalska doplatila řada závodníků na nepřízeň počasí
</TITLE>
<TEXT>
Vytrvalý déšť a vítr ukončily naděje řady motocyklistů ve Velké ceně Portugalska a mezi nimi byl i Jaroslav Huleš. Ve svých třídách dominovali Francouz Vincent, Španěl Nieto a Ital Rossi.
ESTORIL - Český závodník při svém druhém startu v seriálu mistrovství světa ve vyšší kubatuře do 250 ccm upadl na mokré trati už v druhém kole, všech 26 okruhů absolvovalo do cílové pásky pouze třináct ze čtyřiadvaceti startujících. Jaroslav Huleš poprvé startoval v dvěstěpadesátkách před dvěma týdny v Brně, kvůli technickým problémům ale závod nedokončil. V Estorilu při jedenáctém ze šestnáctidílného seriálu mistrovství světa od rána pršelo. S deštěm zápolili už účastníci nejslabší třídy, v ní se s nepřízní počasí nejlépe vyrovnal Francouz Arnaud Vincent a předstihl Manuela Poggialiho v čele šampionátu. Obhájce titulu skončil, spadl čtyři kola před koncem. Na strojích do 250 ccm byl nejrychlejší Španěl Fonsi Nieto a snížil náskok vedoucího Itala Marka Melandriho, který v Estorilu dojel druhý, na 32 bodů. Italský motocyklista Valentino Rossi udělal další krok za titulem mistra světa královské třídy MotoGP. Poté, co před dvěma týdny na Masarykově okruhu po problémech s pneumatikou odstoupil, si včera dojel už pro deváté letošní vítězství z jedenácti možných a suverénně vévodí průběžnému pořadí. Třiadvacetiletému Rossimu v Portugalsku pomohla kolize Španěla Seteho Gibernaua, který až do 24. kola startovní pole vedl, ale pak na vodě upadl. Druhý dojel španělský závodník Carlos Checa a třetí Japonec Tohru Ukawa. Brněnský vítěz Max Biaggi obsadil šestou pozici. Rossi vede šampionát pět závodů před koncem o 89 bodů, s tímto náskokem už má titul téměř v kapse.
Výsledky Velké ceny Portugalska
</TEXT>
</DOC>
<DOC>
<DOCID>LN-20020909082</DOCID>
<DOCNO>LN-20020909082</DOCNO>
<DATE>09/09/02</DATE>
<GEOGRAPHY>MILÁN</GEOGRAPHY>
<TEXT>
Litevský cyklista Raimondas Rumšas řekl italskému listu Corriere della Sera, že je připraven podrobit se výslechu ve Francii, pokud bude propuštěna z vězení jeho žena. Edita Rumšasová byla zatčena den po skončení Tour de France v Chamonix, když policisté v jejím autě našli množství dopingových látek. Rumšas, jenž skončil v Tour překvapivě na třetím místě, své spojení s dopingem odmítá. Francouzský soud zamítl už podruhé žádost o propuštění Edity Rumšasové na svobodu. Její muž odmítá odjet do Francie z obavy, že by byl rovněž zatčen. V rozhovoru pro italský list si postěžoval, že zadržování jeho ženy ohrožuje jeho závodní kariéru, neboť se musí starat o tři děti ve věku čtyř, šesti a osmi let. Francouzským vyšetřovatelům navrhl, aby jeho manželku propustili na kauci a dovolili jí zůstat na svobodě alespoň v Lyonu. "Jsme připraveni se tam na čas přesunout, abychom mohli být s dětmi. Je zavřená jako nějaký zločinec," rozhořčil se Rumšas.
</TEXT>
</DOC>
<DOC>
<DOCID>LN-20020909083</DOCID>
<DOCNO>LN-20020909083</DOCNO>
<DATE>09/09/02</DATE>
<GEOGRAPHY>MOHUČ</GEOGRAPHY>
<TEXT>
Německá plavkyně Franziska van Almsicková se na nedávném mistrovství Evropy v Berlíně namlsala úspěchu, ale kariéru ještě ukončit nehodlá. Plavkyně, která se k závodění vrátila po delší přestávce, chce závodit minimálně do olympijských her v Aténách v roce 2004. V Berlíně ve svých čtyřiadvaceti letech navázala na úspěchy, které na mezinárodní scéně sklízela už jako šestnáctiletá. Otázku, zda bude pokračovat, ale nechala po skončení šampionátu bez odpovědi. "Chci plavat na olympiádě v Aténách," oznámila van Almsicková. "Ještě jsem svůj sen nedosnila do konce," dodala plavkyně.
</TEXT>
</DOC>
<DOC>
<DOCID>LN-20020909084</DOCID>
<DOCNO>LN-20020909084</DOCNO>
<DATE>09/09/02</DATE>
<TITLE>
Dosti rozpačitě zahájil akrobatický skokan na lyžích Aleš Valenta seriál Světového poháru. V australském Mt. Buller obsadil jedenácté a patnácté místo.
</TITLE>
<TEXT>
MT. BULLER - Program prvního závodu výrazně narušilo nepříznivé počasí. Vzhledem k silnému větru odskákali muži i ženy pouze jediné kolo, přičemž drtivá většina nejlepších závodníků předvedla stejný skok dvojné salto se třemi vruty. Aleši Valentovi se však nepovedl a nevešel se do první desítky. Z premiérového vítězství se v sobotu radoval Kanaďan Jeff Bean, druhý skončil Bělorus Alexej Grišin a třetí Američan Eric Bergoust, vítěz tří předchozích SP v Mt. Buller. V neděli se Valenta pokusil o trojné salto se čtyřmi vruty, ale vítr ho ve vzduchu sfoukl a olympijský vítěz ze Salt Lake City skončil na zádech, což znamenalo až patnáctou příčku.
</TEXT>
<HEADING>
Olympijský šampion: Jsem nezničitelný
</HEADING>
<TEXT>
"Co se dá dělat, zkrátka jsem přistál jsem na zádech," povzdechl si Valenta. "Myslel jsem si, že štěstí přeje připraveným, ale realita byla poněkud jiná," dodal. "Naštěstí jsem z pádu vyvázl bez zranění. Zůstávám v pohodě, jen mám trošku natažené krční svalstvo. Jsem prostě nezničitelný," vtipkoval Valenta. Poprvé v kariéře vyhrál Kanaďan Steve Omischl, když postoupil do finále ze třetího místa v kvalifikaci. Druhý skok zvládl bezchybně a v konečném hodnocení předstihl o půl bodu Rakušana Christiana Rijavece. Třetí skončil stříbrný olympijský medailista ze Salt Lake City Joe Pack z USA. Soutěž žen vyhrála podruhé za sebou Kanaďanka Veronika Bauerová po dvojném saltu se třemi vruty. Druhá skončila olympijská vítězka Alisa Camplinová z Austrálie. Světový pohár akrobatů bude pokračovat tradičně až v lednu ve Spojených státech a Kanadě. Vrcholem pak bude finále ve Špindlerově Mlýně 1. a 2. března.
"Co se dá dělat, zkrátka jsem přistál jsem na zádech," povzdechl si Valenta. "Myslel jsem si, že štěstí přeje připraveným, ale realita byla poněkud jiná," dodal. "Naštěstí jsem z pádu vyvázl bez zranění. Zůstávám v pohodě, jen mám trošku natažené krční svalstvo. Jsem prostě nezničitelný," vtipkoval Valenta. Poprvé v kariéře vyhrál Kanaďan Steve Omischl, když postoupil do finále ze třetího místa v kvalifikaci. Druhý skok zvládl bezchybně a v konečném hodnocení předstihl o půl bodu Rakušana Christiana Rijavece. Třetí skončil stříbrný olympijský medailista ze Salt Lake City Joe Pack z USA. Soutěž žen vyhrála podruhé za sebou Kanaďanka Veronika Bauerová po dvojném saltu se třemi vruty. Druhá skončila olympijská vítězka Alisa Camplinová z Austrálie. Světový pohár akrobatů bude pokračovat tradičně až v lednu ve Spojených státech a Kanadě. Vrcholem pak bude finále ve Špindlerově Mlýně 1. a 2. března.
</TEXT>
</DOC>
<DOC>
<DOCID>LN-20020909085</DOCID>
<DOCNO>LN-20020909085</DOCNO>
<DATE>09/09/02</DATE>
<GEOGRAPHY>ESTORIL</GEOGRAPHY>
<TEXT>
Český motocyklový jezdec Jakub Smrž přesedlá v seriálu mistrovství světa do třídy 250 ccm ještě v letošní sezoně a absolvuje v ní zbývajících pět závodů. Dohodli se na tom šéfové týmů ELIT Grand Prix, za který Smrž dosud jezdil ve "stopětadvacítkách", a DeGraaf Grand Prix, jehož barvy bude hájit už za dva týdny v Brazílii. Smrž bude jezdit na motocyklu Honda HRC A-kit s číslem 96. V týmu nahradí nizozemského jezdce Jarno Janssena. Jeho stájovým kolegou bude Japonec Haručika Aoki, bývalý dvojnásobný mistr světa ve třídě do 125 ccm. V příští sezoně bude Smrž ve třídě do 250 ccm hájit znovu barvy českého týmu ELIT Grand Prix Racing. Druhým jezdcem by měl být patnáctiletý Švýcar Thomas Lüthi, který do konce sezony zaujme Smržovo místo v třídě do 125 ccm. "Nikdy jsem dvěstěpadesátky nejel, a přestože se na první závody těším, musím je absolvovat s rozvahou. Nová třída je pro mě velkou výzvou a věřím, že se mi v ní bude dařit," uvedl Smrž.
</TEXT>
</DOC>
<DOC>
<DOCID>LN-20020909086</DOCID>
<DOCNO>LN-20020909086</DOCNO>
<DATE>09/09/02</DATE>
<TITLE>
Pohár ČMFS - 3. kolo: Most - Žižkov 1:1 - 4:5 na penalty. Branky: 53. Salák - 77. Pikl, rozhodující penaltu neproměnil Vašák.
</TITLE>
<TEXT>
Házená
Liga mistrů - předkolo: Mislata Valencie Slavia Praha 27:21 (11:11).
Cyklistika
</TEXT>
</DOC>
<DOC>
<DOCID>LN-20020909087</DOCID>
<DOCNO>LN-20020909087</DOCNO>
<DATE>09/09/02</DATE>
<TITLE>
Ačkoli nemá trenérské vzdělání, je Dalibor Kupka mužem v pozadí atletických úspěchů z mistrovství Evropy
</TITLE>
<TEXT>
Takový mladý, a tolik úspěchů. Asi bude šikovný, uznávají jedni. No jo, ale dostal hotové závodníky, to by dokázal každý, oponují druzí. Kde se vlastně vzal, ten Dalibor Kupka? Jak to, že atleti touží po spolupráci zrovna s ním? Na konci roku bude jistojistě zvolen atletickým Trenérem roku! Dohadů je nemálo. Když Kupka, teprve dvaatřicetiletý bývalý běžec na 400 metrů překážek, zaslechne ten poslední, řekne: Jestli mě zvolí, tak si budu muset koupit oblek.
PRAHA - Na Julisce je to veřejné tajemství. Jinde by ho platili zlatem, ale tady se už delší čas proslýchá, že mu hrozí vyhazov. Nemá totiž trenérský diplom. Pokud prý teď nezačne studovat, může se pakovat. Jeho jméno přitom stojí pod evropskými medailovými úspěchy Šebrleho a Mužíka, stejně jako pod finálovými příčkami Tesaříka, Bláhy či Zachovala ve štafetě. A ještě je tady další jeho svěřenec, Briňarský ze Slovenska, desátý z dvoustovky. "Od někoho jsem čekal, že udělá výsledek, ale že to takhle vyjde celé skupině, kdy nejhorším umístěním bylo Zachyho semifinále na dvoustovce, to mě mile překvapilo," shrne Dalibor Kupka. Před deseti lety musel rodák z Opavy ukončit kariéru atleta kvůli zranění a postupně se začal prosazovat na trenérském poli. Cílevědomost, pracovitost, a hlavně výsledky svěřenců, taková esa vynášel. V roce 1995 dostal nabídku od tehdejšího šéftrenéra atletů Dukly Praha Václava Fišera. V pětadvaceti!
</TEXT>
<HEADING>
Trénovat na Julisce - splněný sen
</HEADING>
<TEXT>
"Několik atletů jsem do té doby trénoval spíš amatérsky, hlavně jsem musel nějak živit sebe i rodinu, kterou jsme zakládali. Takže jsem dělal různé práce - taky výčepního po hospodách, ale naposledy to bylo místo krupiéra v jednom dejvickém kasinu. Po nabídce z Dukly jsem dal výpověď, majitelka mě přemlouvala, ale já chtěl trénovat. To byl vždycky můj sen," má jasno. Zatímco v kasinu si přišel na velmi slušné peníze, na Julisce se ocitl v roli trenérského benjamínka, navíc na zkušební dobu.
</TEXT>
<HEADING>
Srdeční záležitost i pocta
</HEADING>
<TEXT>
Tomu odpovídalo i finanční ohodnocení. "To mi nevadilo, atletiku mám rád. V osmnácti jsem měl přehled o tom, jak u nás pracují různé tréninkové skupiny, co jejich trenéři preferují, pamatoval jsem si tréninkové i závodní časy. A Juliska, to byla velká příležitost." S přibývajícími výsledky se rozšiřovala i jeho skupina. Z těch již tehdy slavných zaťukal na dveře nejprve čtvrtkař překážkář Jiří Mužík. "I když mě mnozí kolegové trenéři zrazovali a říkali, že mohou nastat problémy, nemohl jsem Mužajsovi říct ne. Navíc je tahle trať moje srdeční záležitost," přiznává. Podobná situace nastala, když se loni ozvali desetibojaři Roman Šebrle a Jan Poděbradský. "Napřed mě polil studený pot, ale na druhou stranu mě ta důvěra potěšila. Vzal jsem si čas na rozmyšlenou, vždyť oni to tehdy ještě neřekli trenéru Váňovi, ale byla to pro mě pocta. Když někoho osloví dva takoví borci, z nichž je navíc jeden světovým rekordmanem, tak prostě nemůžete odmítnout. Tedy - pokud vás atletika pohltila jako mě." S trenérem Zdeňkem Váňou se na Julisce vídá každý den. "Zdravíme se. Nechci pana Váňu hodnotit, ale výkony, které Tomáš Dvořák s Romanem předváděli v posledních sedmi letech, to je ohromná vizitka jeho práce. Všechna čest, vždyť vytvořili i dva světové rekordy," hovoří uznale.
</TEXT>
<HEADING>
Sedmičlenná skupina, sedm individualit
</HEADING>
<TEXT>
Právě poslední medailové úspěchy české atletiky, Šebrleho titul mistra Evropy a Mužíkovo stříbro, rozsvítily zelenou poznámkám, že Kupka dostal hotové závodníky a že mu úspěchy spadly do klína. "Ale vždyť oni mohli jít i k těm, co to teď říkají, stejně jsou to většinou trenéři jako já. Roman u mě letos absolvoval tři desetiboje, všechny přes 8700 bodů, což se mu nikdy předtím nepovedlo. A Jirka konečně získal medaili. Sice slyším hlasy, že nahlížím do Šebových starých tréninkových deníků, ale jeho příprava je teď úplně jiná. Proto byl schopen dosáhnout kvalitního výkonu na jaře i na vrcholném podniku sezony," vysvětluje. A Tesařík, Bláha, Zachoval? "Když ke mně přišli, byli to skoro neznámí závodníci s podstatně horšími výkony, než podávají teď."
</TEXT>
<HEADING>
Běžkyně otěhotněly
</HEADING>
<TEXT>
Sedmičlenná skupina mu nevadí. "Základ přípravy mají všichni stejný, potom už jdou do svých disciplín. A zvládáme i trénink kvality, kluci se postupně rozcvičí a jedeme. Čekal jsem, že to bude horší, protože každý z nich je silnou individualitou, ale tenhle rok vyšel parádně." Žádného 'vůdce smečky' prý skupina nemá. "Kdepak, vždyť říkám, že jde o samé silné osobnosti. Někteří by si vystačili i sami, třeba takový Štěpán," směje se a ukáže na Tesaříka, kterak krouží po běžeckém oválu se sluchátky na uších a walkmanem v ruce. Uvažoval i o tom, že by připravoval ženy. "Ale nemám s tím zkušenosti. Jeden čas jsem trénoval manželku Pavlínu, dřív běhala čtvrtku, a docela nedávno i půlkařku Evu Šebrlovou-Kasalovou. Jenže obě otěhotněly!" směje se kouč, který je i vášnivým rybářem. "S Honzou Železným jsme se vlastně poprvé poznali loni na přípravě v Jižní Africe a hned jsme si padli do noty. A teď, po sezoně, vyrazíme na ryby zase. Máme u Prahy jedno místečko," těší se.
</TEXT>
<HEADING>
Atletika se jen tak neopouští
</HEADING>
<TEXT>
Kupkův věhlas přesáhl už hranice republiky. Když nepočítáme Slováka Briňarského, tak mohl být prvním "krajánkem" v jeho skupině Nizozemec Patrick van Balkom, bronzový dvoustovkař z halového mistrovství světa 2001 v Lisabonu s osobním rekordem 20,36. "Projevil zájem, ale nakonec jsme se nedohodli. Nejsem si jist, jestli bychom si rozuměli a dělat mu jen tak časoměřiče se mi nezamlouvalo," konstatuje. Kamenem úrazu se v případě úspěšného kouče jeví skutečnost, že nemá trenérské vzdělání. "FTVS jsem začal studovat, když jsem na vojně závodil v Praze na Olympu u trenéra Zahořáka. Jenže po zranění jsem toho nechal. Musel jsem se přece nějak živit," zopakuje. Ovšem s tím, že by začal studovat opět, nepočítá. "Nejsem studijní typ, ze školy mě vlastně vyhodili, nezvládl jsem psychologii a pak už na to nebyl čas. Navíc si neumím představit, že bych teď napsal tréninkové plány a šel do školy, já musím být na stadionu, prostě při tom." Dobrá, ale co kdyby se naplnila hrozba vyhazovu? "Kvůli tomu, že nemám trenérský diplom? Neztratím se. Dřív jsem podnikal, měl jsem i levný penzion. A do kasina se můžu, doufám, vrátit vždycky," přemítá. Atletiku by však prý dělal pořád. "Nejspíš v nějakém malém oddílu."
Kupkův věhlas přesáhl už hranice republiky. Když nepočítáme Slováka Briňarského, tak mohl být prvním "krajánkem" v jeho skupině Nizozemec Patrick van Balkom, bronzový dvoustovkař z halového mistrovství světa 2001 v Lisabonu s osobním rekordem 20,36. "Projevil zájem, ale nakonec jsme se nedohodli. Nejsem si jist, jestli bychom si rozuměli a dělat mu jen tak časoměřiče se mi nezamlouvalo," konstatuje. Kamenem úrazu se v případě úspěšného kouče jeví skutečnost, že nemá trenérské vzdělání. "FTVS jsem začal studovat, když jsem na vojně závodil v Praze na Olympu u trenéra Zahořáka. Jenže po zranění jsem toho nechal. Musel jsem se přece nějak živit," zopakuje. Ovšem s tím, že by začal studovat opět, nepočítá. "Nejsem studijní typ, ze školy mě vlastně vyhodili, nezvládl jsem psychologii a pak už na to nebyl čas. Navíc si neumím představit, že bych teď napsal tréninkové plány a šel do školy, já musím být na stadionu, prostě při tom." Dobrá, ale co kdyby se naplnila hrozba vyhazovu? "Kvůli tomu, že nemám trenérský diplom? Neztratím se. Dřív jsem podnikal, měl jsem i levný penzion. A do kasina se můžu, doufám, vrátit vždycky," přemítá. Atletiku by však prý dělal pořád. "Nejspíš v nějakém malém oddílu."
</TEXT>
</DOC>
<DOC>
<DOCID>LN-20020909088</DOCID>
<DOCNO>LN-20020909088</DOCNO>
<DATE>09/09/02</DATE>
<TITLE>
Roman ŠEBRLE, mistr Evropy
</TITLE>
<TEXT>
Je vlastně náš vrstevník, takže i kamarád, ale v důležitých věcech před ním mám respekt. Je to skvělý trenér - jak podle výsledků, tak podle ostatních kluků ve skupině. Akorát někdy moc rybaří! (směje se) Teď už si neumím představit, že bych trénoval desetiboj s někým jiným.
</TEXT>
<HEADING>
Štěpán TESAŘÍK, šestý v Evropě
</HEADING>
<TEXT>
Šel jsem k němu v roce 1999, často jsem byl zraněný a Dalibor je čtvrtkařský trenér, který měl výsledky. Už po půl roce se ukázalo, že to byla dobrá volba. Mediálně nebyl vidět, ale lidem pod jeho vedením se dařilo. Mně taky. A docela prima je, že i když je ve skupině Jirka Mužík, taky čtvrtkař překážkář, trénujeme každý jinak. Každý totiž potřebujeme něco jiného.
</TEXT>
<HEADING>
Václav FIŠER, šéftrenér české atletiky
</HEADING>
<TEXT>
Dálu jsem před lety přijímal na Duklu jako zarputilého amatéra, "šílence", kterého mi doporučil Robert Změlík. Měl pravdu, Dála "šílený" je, podobně jako trenéra tyčkařů Pateru ho nestrčíte do žádné krabičky. Má trenérskou trojku, což ale není to pravé vzdělání, které by potřeboval. Jenže co s ním, když ho nejvíc baví běhat po hřišti a trénovat - za to by měl obrovskou jedničku. Tvrdí, že není studijní typ, prostě nechce a nevím, jak ho přesvědčit. Ovšem výsledky má. Existují ale výjimky přináší je život.
Dálu jsem před lety přijímal na Duklu jako zarputilého amatéra, "šílence", kterého mi doporučil Robert Změlík. Měl pravdu, Dála "šílený" je, podobně jako trenéra tyčkařů Pateru ho nestrčíte do žádné krabičky. Má trenérskou trojku, což ale není to pravé vzdělání, které by potřeboval. Jenže co s ním, když ho nejvíc baví běhat po hřišti a trénovat - za to by měl obrovskou jedničku. Tvrdí, že není studijní typ, prostě nechce a nevím, jak ho přesvědčit. Ovšem výsledky má. Existují ale výjimky přináší je život.
</TEXT>
</DOC>
<DOC>
<DOCID>LN-20020909089</DOCID>
<DOCNO>LN-20020909089</DOCNO>
<DATE>09/09/02</DATE>
<TITLE>
Švédsko - Rusko 1:2 po sam. nájezdech
</TITLE>
<TEXT>
Pozn.: Sloupce v tabulce znamenají počet zápasů, výher v základní hrací době (3 body), výher v prodloužení či samostatných nájezdech (2 body), proher v prodloužení či samostatných nájezdech (1 bod), proher (0 bodů), skóre a celkový počet bodů.
</TEXT>
</DOC>
<DOC>
<DOCID>LN-20020909090</DOCID>
<DOCNO>LN-20020909090</DOCNO>
<DATE>09/09/02</DATE>
<TITLE>
První ze série turnajů Euro Hockey Tour vyhráli Rusové, český tým skončil díky nedělnímu obratu se Švédy hned za nimi
</TITLE>
<TEXT>
Druhé místo získali čeští hokejisté na zlínském turnaji, první akci série Euro Hockey Tour. Po víkendových výhrách nad Finskem a Švédskem tak tým kouče Lenera přerušil černou sérii, při které zůstal národní výběr dva předešlé roky přikován na poslední příčce domácího turnaje. Zlínské měření sil letos vyhráli Rusové.
</TEXT>
<HEADING>
Česko - Finsko 7:2
</HEADING>
<GEOGRAPHY>ZLÍN</GEOGRAPHY>
<TEXT>
"Ulevilo se nám," přiznal trenér Slavomír Lener poté, co si připsal první výhru v roli nového hlavního trenéra českých hokejistů. Čekal na ni tři zápasy. Po dvou porážkách s Rusy od základu přeházel sestavu, přesto hned v úvodu přišel další šok. Hned po čtrnácti vteřinách český výběr inkasoval. Somervuoriho střela se otřela o bránícího Sýkoru a brankář Bříza po plachtícím kotouči máchl lapačkou naprázdno. "Šílená hrubka, moje chyba," zpytoval svědomí po utkání Bříza, jehož se hned jali spoluhráči utěšovat. "Říkali mi pak z legrace, že jsem to udělal dobře. Inkasovaný gól je prý ještě víc nažhavil," tvrdil Bříza, jemuž ještě notnou chvíli trvalo, než našel potřebnou jistotu. "Ten gól nám ale opravdu paradoxně pomohl," tvrdil Tomáš Vlasák. Léčba šokem se ukázala účinnou. Již za 85 sekund po úvodní brance bylo srovnáno, když před finskou brankou začala vířit Brošova formace a Kratěna poprvé překonal brankáře Bäckströma. Nevýrazní Finové inkasovali do úvodní sirény ještě jednou. Nový reprezentační objev Radek Duda se jal s agresivitou sobě vlastní napadat obránce, vybojoval pro Beránka ideální pas a olympijský vítěz z Nagana utěšeným volejem poslal tým do vedení - 2:1. Šlo o tisící gól samostatné české reprezentace. Dvougólový náskok přišel z hole dalšího reprezentačního navrátilce Richarda Krále. Vlasák v přesilovce umně podržel puk a pak švihl přihrávku přes útočnou třetinu na svého centra, jenž z voleje trefil puk přesně do brány. Král skóroval v reprezentaci vůbec poprvé. Menší zápletku zosnovanou Pakaslahtiho snížením vyřešil Lenerův výběr s velkou noblesou. Ještě do přestávky zvýšil na 4:2 Kučera po další pohledné akci Dudy. Vzápětí poté, co se mužstva vrátila na led k poslední části zápasu, už bylo prakticky rozhodnuto. Kratěna se trefil podruhé v zápase, třináct sekund po tomto gólu pak předvedl minelu také finský brankář Bäckström a pustil do sítě Vlasákovu lehkou střelu. "Bylo klíčové, že nám konečně vycházelo zakončení," radoval se Josef Beránek. Konečné skóre pak osm minut před koncem pečetil Vlasák, s dvěma góly a jednou asistencí nejpilnější hráč duelu. Zadřený stroj českého týmu se zdárně rozjel.
Již před utkáním bylo jasné, že český výběr může být v případě výhry nejlépe druhý. Švédům naopak ještě šlo o vítězství. Přesto se nehrála obranářská partie, jak to se Seveřany tradičně bývá, nýbrž zápas, v němž padlo nejvíce gólů zlínského turnaje. Trenéři se rozhodli i potřetí v turnaji nasadit od první minuty do brány Petra Břízu, pardubický náhradník Adam Svoboda se tak do hry po slabším výkonu v brněnské přípravě s Rusy vůbec nedostal. Lenerův výběr byl o gól pozadu již od 7. minuty a první dvě třetiny zápasu strávil dotahováním švédského náskoku. Po úvodní třetině se však šlo do kabiny za nerozhodného stavu 2:2, když minutu před jejím koncem obstaral Josef Beránek svým třetím gólem na turnaji vyrovnání. Puk, který Kucharčík přihrával, se odrazil od jeho brusle a do brány. "Jel jsem na branku, puk jsem nekopl, byl to regulérní gól," tvrdil Beránek. V polovině zápasu už byl náskok Švédů po trefách, které vměstnaly do jedné minuty, dvougólový. Navíc hráli přesilovku. Při ní však ujel Duda, jenž se jako jediný z Čechů vešel do All Star výběru turnaje a zdárně zakončil bekhendový blafák - 3:4. Střelecké představení pokračovalo, tentokrát se více dařilo domácímu týmu a ve 44. minutě vyrovnal obránce Kadlec na 5:5. Stadion, jenž občas český tým častoval pískotem, vybuchl ve 47. minutě. Obrat byl dokonán. Fantom Duda vložil při přesilovce hůl do Židlického nahození a dal vítězný gól zápasu, jenž pro Česko znamenal druhé místo v úvodním turnaji Euro Hockey Tour.
</TEXT>
</DOC>
<DOC>
<DOCID>LN-20020909091</DOCID>
<DOCNO>LN-20020909091</DOCNO>
<DATE>09/09/02</DATE>
<GEOGRAPHY>ZLÍN</GEOGRAPHY>
<TEXT>
Opětovné sblížení českého a slovenského hokeje nabírá konkrétní podoby. Země, které vyhrály poslední čtyři mistrovství světa, plánují společnou letní pohárovou soutěž a v příštím Utkání hvězd extraligy by se proti českému výběru mohl postavit slovenský tým. Alespoň takové jsou závěry schůzky obou stran ve Zlíně, kterou iniciovali Slováci. "Obě strany se shodly na tom, že mají zájem hledat cesty, jak prohloubit vzájemné kontakty, nalézt vhodné termíny, ekonomické a organizační možnosti," pravil ředitel české extraligy Stanislav Šulc po jednání, na kterém slovenskou stranu zastupoval Vladimír Paštinský, sportovní ředitel akciové společnosti Pro-Hockey, která řídí slovenskou extraligu. Uvedené kroky však ještě musí schválit na své valné hromadě Asociace profesionálních klubů a vyjádřit se musí i BPA, marketingový partner české extraligy. Obnovení společné extraligy je však podle Šulce zatím otázkou daleké budoucnosti. "V současné chvíli to není na pořadu dne, alespoň z naší strany ne. Slováci si to ale zřejmě v dlouhodobějším horizontu vytyčili za cílový krok. Jestliže by byly s pohárem a utkáním hvězd dobré zkušenosti, jednáním o dalším přiblížení se bránit nebudeme," naznačil Šulc. Utkání hvězd české extraligy je naplánováno na 1. února příštího roku do Pardubic a slovenská účast by mohla pomoci vyvést exhibici ze slepé uličky, do které se v posledním ročníku dostala. Za chladný přístup hráčů totiž Utkání hvězd sklidilo velkou vlnu kritiky. Společný pohár by proběhl v letním termínu.
</TEXT>
</DOC>
<DOC>
<DOCID>LN-20020909092</DOCID>
<DOCNO>LN-20020909092</DOCNO>
<DATE>09/09/02</DATE>
<TITLE>
ZLÍN - Malou slavnost zažila hokejová reprezentace. Jak je tomu zvykem v zámoří při významných příležitostech, i tentokrát se na chvíli zastavil sobotní zápas s Finskem. Z hole Josefa Beránka totiž padl jubilejní tisící gól samostatné české reprezentace. Bylo k tomu potřeba 299 utkání. "Vůbec jsem netušil, že je tisící," povídal bez vzrušení Beránek, jehož sponzorská firma ocenila hodinkami. Vtipkování kouče Lenera o tom, že při slabší produktivitě jeho týmu by bylo vhodnější slíbit střelci rovnou mercedes, zůstalo nevyslyšeno. Beránek si pro hodinky dojel a bez rozpaků je hodil kustodovi Ádovi Bílkovi. "Vlastně ani pořádně nevím, co jsem dostal," říkal olympijský vítěz z Nagana po utkání. Gól pro něj vybojoval plzeňský Radek Duda, jenž se srdnatě vrhl, jak je jeho zvykem, na finského obránce. "Byl v potížích, tak jsem po něm šel. Vůbec jsem nevěděl, že nahrávám na tisící gól," kroutil hlavou. "Jen jsem dal puk Pepíkovi, který to ještě lépe trefil." Beránek přitom nepatří k nejpilnějším reprezentačním střelcům, do národního týmu se nyní vrací po čtyřleté pauze a dosud za něj stihl skórovat dvanáctkrát. Tabulce kanonýrů samostatného českého mužstva vévodí se šedesáti trefami Martin Procházka, o tři branky za ním je druhý Viktor Ujčík.
</TITLE>
<HEADING>
Na první branku čekal Král osm let
</HEADING>
<TEXT>
Druhé jubileum, tentokrát soukromějšího rázu, zažil proti Finům i třinecký lídr Richard Král. V reprezentaci se totiž trefil ve svých dvaatřiceti letech vůbec poprvé. Dosud za ní však muž, jenž několikrát dres národního týmu kvůli sporům s trenérem Augustou odmítl, odehrál pouhých sedmnáct utkání. Od jeho debutu však již uplynulo osm let. "Trvalo to docela dlouho," souhlasil nejproduktivnější muž extraligy z doby před dvěma lety, jehož nejvýraznější reprezentační úspěch není hokejový, ale hokejbalový. V roce 1998 se stal mistrem světa. Střelecký půst v národním dresu ho však prý nijak nedeprimoval. "Kdybych gól za nároďák nikdy nedal, tak bych z toho neumřel. Samozřejmě nejsem naštvaný, že jsem se trefil, ale že bych to dneska nějak prožíval? Žádný komplex jsem necítil předtím, tak není ani důvod teď se příliš radovat," odvětil s tím, že si ani neschoval puk. "Nesbírám je," pravil. A tak Král s klidem odtušil, že největší radost z jeho trefy budou mít třinečtí spoluhráči. Ne snad proto, že by byli zapálenými fanoušky svého kapitána, ale spíše kvůli faktu, že do klubové kasy přibude pěkných pár korun. "V našem sazebníku máme, že první gól v reprezentaci je za pět tisíc korun plus ještě nějaké bonusy. Takže mě to v kabině přijde docela draho. Kluci budou mít určitě radost..."
Druhé jubileum, tentokrát soukromějšího rázu, zažil proti Finům i třinecký lídr Richard Král. V reprezentaci se totiž trefil ve svých dvaatřiceti letech vůbec poprvé. Dosud za ní však muž, jenž několikrát dres národního týmu kvůli sporům s trenérem Augustou odmítl, odehrál pouhých sedmnáct utkání. Od jeho debutu však již uplynulo osm let. "Trvalo to docela dlouho," souhlasil nejproduktivnější muž extraligy z doby před dvěma lety, jehož nejvýraznější reprezentační úspěch není hokejový, ale hokejbalový. V roce 1998 se stal mistrem světa. Střelecký půst v národním dresu ho však prý nijak nedeprimoval. "Kdybych gól za nároďák nikdy nedal, tak bych z toho neumřel. Samozřejmě nejsem naštvaný, že jsem se trefil, ale že bych to dneska nějak prožíval? Žádný komplex jsem necítil předtím, tak není ani důvod teď se příliš radovat," odvětil s tím, že si ani neschoval puk. "Nesbírám je," pravil. A tak Král s klidem odtušil, že největší radost z jeho trefy budou mít třinečtí spoluhráči. Ne snad proto, že by byli zapálenými fanoušky svého kapitána, ale spíše kvůli faktu, že do klubové kasy přibude pěkných pár korun. "V našem sazebníku máme, že první gól v reprezentaci je za pět tisíc korun plus ještě nějaké bonusy. Takže mě to v kabině přijde docela draho. Kluci budou mít určitě radost..."
</TEXT>
</DOC>
<DOC>
<DOCID>LN-20020909093</DOCID>
<DOCNO>LN-20020909093</DOCNO>
<DATE>09/09/02</DATE>
<TITLE>
říká o návratu do hokejové reprezentace po šesti letech veterán v české brance Petr Bříza
</TITLE>
<TEXT>
Návrat mohykána, jenž již mnohé dokázal. Přesně před šesti lety naposledy hájil českou branku, byla to tehdy dost pohnutá doba. Výprask při Světovém poháru 1996 v Německu a kompletní propadák, který později mnoho jeho aktérů označilo za klíčový okamžik zrodu zlaté éry českého hokeje a legendárního naganském triumfu. Světový pohár byl memento, které předurčilo řadu úspěchů. Jim již brankář Petr Bříza (37) pouze přihlížel. Na další vystoupení v národním dresu čekal šest let, přišlo až nyní.
LN: Do národního týmu jste se vrátil dvěma porážkami s rozehranými a silnými Rusy. Nebyla pro vás v tomto smyslu obnovená premiéra přeci jen až příliš drsná?
Rozhodně ne. Myslím, že to byl skvělý test, a jsem za něj vděčný. Je to desetkrát lepší než hrát nějaký pouťový zápas se slabším soupeřem.
LN: Přeci jen šlo o ostře sledovaný comeback. Nevzaly vám úvodní prohry trochu sebevědomí?
To vše k hokeji patří, sezona je strašně dlouhá. Neřeším to. Čím je to složitější, tím lepší. Nemůžete pořád vyhrávat a mít skvělý pocit. Je běžné, že v téhle čtyřce se soupeři porážejí. Jeden má navrch a druhý pracuje na tom, aby ho od nějaké doby začal zase porážet on. Svůj návrat beru strašně pozitivně, jsem rád, že jsem tady. Je to skvělý test. Ale ještě se necítím tak, jak bych si představoval.
LN: Je to způsobeno začátkem sezony nebo spíše faktem, že se na mezinárodní scénu vracíte po šestileté pauze?
</TEXT>
<HEADING>
Obojí hraje podle mého roli.
</HEADING>
<TEXT>
LN: Co vás vůbec k návratu do reprezentace přimělo. Ve svých sedmatřiceti letech jste mohl do konce kariéry chytat jen ve Spartě, vyhrávat s ní tituly. V národním týmu jste již mnohé dokázal. Nemusel jste nyní chodit s kůží na trh, dostávat se pod tlak veřejnosti a riskovat své jméno.
Já se pro návrat rozhodl proto, že tady byla nabídka začít v nároďáku pěkně od začátku sezony s možností zabudovat se do týmu. Hodně bych si vyčítal, kdybych ji nepřijal. Nicméně to nebyl hlavní důvod, proč jsem kývl. Přijal jsem ji spontánně, měl jsem obrovskou chuť. Je samozřejmé, že když jste hráč národního mužstva, nesete svoji kůži na trh a jste strašně sledovaný. Já do toho však měl obrovskou chuť.
LN: V čem je reprezentace a extraliga pro gólmana nejvíce odlišná?
Po tak dlouhé absenci si zase musíte na mezinárodní scénu zvyknout. V lize se dá se spoustou zkušeností chytat rutinou nebo ji daleko víc využívat než na téhle úrovni. Abych se adaptoval v nároďáku, musím si to zase osahat. Proto jsem moc rád za tenhle turnaj. Absolutně jsem neměl myšlenku, že bych si mohl naběhnout, nějak se ztrapnit.
LN: Říkáte, že jste měl do reprezentace obrovskou chuť. Z čeho u vás v sedmatřiceti letech pramení? Jste navnaděný zlatou érou českého hokeje, nebo jste měl k návratu chuť již dříve, v době kdy vás trenér Josef Augusta opomíjel?
Nyní jsem byl hlavně nadšený z faktu, že za mnou Sláva Lener přijel už v červnu a řekl, že mě chce zkusit. To znamená, že mám dost času na první etapu, na osahání si hokeje na mezinárodní scéně, a ne jet rovnou na mistrovství světa. Trenér má tak v zápasech reprezentace možnost mě vidět a rozhodnout se, co dál. Já to tak beru, a jestliže se mi nepodaří se v národním týmu udržet, tak to tak prostě bude. Ale mě nadchla především otevřenost, fakt, že za mnou trenér přišel a řekl, že chce, abych v mužstvu byl. Tím to bylo daný. Dřív za trenéra Augusty to bylo takové jó a ne a možná.
LN: Byl nedostatek komunikace tím důvodem, proč jste se k národnímu týmu stavěl trochu zády?
To jsem nedělal, nic jsem neodmítal. Kvůli zranění jsem se omluvil před dvěma roky z mistrovství v Petrohradu, v roce 1997 jsem měl zase po operaci ruky. To byly jediné dvě omluvy. Reprezentaci jsem rozhodně stabilně neodmítal.
LN: Již před loňským MS v Německu se ale mluvilo o vašem velkém zájmu za národní tým hrát. V Německu jste dlouhá léta působil, byl jste prý připravený jet i jako třetí gólman. Nemrzelo vás, že jako nejlépe hodnoceného gólmana extraligy vás trenér Augusta nevzal?
Ne, vůbec ne. Je to právo každého trenéra povolat hráče, kterému věří.
LN: Měl jste již tehdy chuť k reprezentačnímu návratu? Povídalo se, že ano...
Já už se nechci vracet k tomu, co bylo.
LN: Je vám sedmatřicet let a k národnímu týmu určitě přistupujete jinak než mladík, který v něm začíná. Co vám reprezentace ve vašich letech přináší? Co v ní ještě chcete dokázat?
Být v reprezentaci je pro mě strašně příjemné, stále ji beru jako hrozně velké ocenění po šesti letech, kdy jsem v ní chyběl. I když nechytám NHL, stejně trenéři přišli a dali mi šanci. Už tohle je pro mě moc pozitivní a vážím si toho. Mám hroznou radost. Řekl bych, že poslední roky si žiju v takovém svém uzavřeném světě. Chci mít radost z chytání a z toho, že se vyhrává. Ve třiceti jsem měl spoustu plánů do budoucna, teď už jsem jiný. Jdu od zápasu k zápasu, od sezony k sezoně. Soustředím se jen na hokej a žádné velké spekulace.
LN: Zvedá vám příslušnost k národnímu týmu sebevědomí? Pomůže to?
Nemyslím, že by se mi zvedlo sebevědomí. Vždy se snažím hlídat, abych nelítal v extrémech. Nějaké těžké euforii nebo naopak v těžké krizi. Mám filozofii, že je nutné dívat se na věci s nadhledem. Nepropadat nějaké obrovské sebechvále.
LN: To vám opravdu psychicky nepomůže, že jste v národním mužstvu? V posledních letech se o vás mluví jako o nejlepším extraligovém brankáři, jenž však chybí při úspěších reprezentace.
Takhle to neberu. Nebylo by ale správný zůstat jen v extralize a všude povídat - jó, kdybych já byl v nároďáku... Teď jsem dostal šanci postavit se tomu čelem. Nechci říkat, že by bylo zbabělý nabídku nepřijmout. Kdybych ale řekl ne, musel už bych se k reprezentaci postavit nějakým vyhraněným způsobem. Třeba, že už nechci, bojím se a končím s ní. V mých letech se už ale na hokej koukám jinak. Mám za sebou dvacetiletou zkušenost s chytáním. Nebojím se kritiky. Nemyslím, že bych měl přijít a klepat se, jestli něco dokážu, nebo ne. Pokud někomu chci něco dokázat, tak jen sám sobě, že na to ještě mám.
LN: V roce 1993 jste vychytal národnímu týmu bronz na MS, bylo vám 29 let, stal jste se nejlepším gólmanem šampionátu. Místo dalších úspěchů jste však ale v následujících letech ztratil v tomto ideálním věku s reprezentací kontakt. Nebyl jste v NHL, byl jste stále k dispozici pro šampionáty, se zlatou generací jste mohl získat tituly. Proč se tak nestalo?
To má dva důvody, nechci ale říkat jejich pořadí důležitosti. Jeden byl ten, že jsem hrál v Německu, v soutěži, na kterou se koukalo s despektem jak v novinářských, tak odborných kruzích. A druhá věc byla samozřejmě moje reprezentační sezona v roce 1994 (vypadnutí na OH i MS ve čtvrtfinále pozn. aut.), která se nevydařila. Tlak na mužstvo a gólmana je veliký a bylo přirozený, že přišel někdo jiný. Nejprve se objevil skvělý Roman Turek. Od roku 1995 se v národním mužstvu vystřídali tři gólmani, kteří jsou světový úrovně a k nimž chovám velikánský respekt. Ať to byl Roman Turek, Roman Čechmánek nebo Milan Hnilička. Všichni v národním týmu odvedli skvělou práci. Mně ale připadá, že se stále vracíme k něčemu, čím se vůbec nezabývám. Osobně tomu nepřikládám vůbec takový význam, jak se píše v novinách.
LN: Jaký byl váš nejvydařenější turnaj v reprezentaci, na co nejraději vzpomínáte?
Nevzpomínám, vnitřně nemám chuť odpovídat, která akce byla nejlepší. Dobrých bylo víc, byly i nevydařené. Mě ale šťourání se v minulosti moc nezajímá.
</TEXT>
<HEADING>
LN: A co váš reprezentační debut?
</HEADING>
<TEXT>
To bylo v roce 1987 v Příbrami proti NDR. Ani nevím, kolik to skončilo. Nedělám si zápisky, to bych byl spíš vzpomínkový referent.
LN: V dnešní době je aktuálním tématem poté, co skončil Dominik Hašek, i diskuse, kdy a zda vůbec se ještě zrodí takový fenomenální český brankář. Ve své době jste právě s Haškem byli spolu u národního týmu, připravovali jste se speciálně pod vedením gólmanské legendy Jiřího Holečka...
Nevím, jaký má svaz nyní systém. Tehdy to ale bylo hodně přínosný. Dvacet brankářů se speciálně připravovalo s bývalými gólmany a dalšími trenéry. Dávalo nám to hrozně moc. Ale Dominik byl absolutně výjimečná osobnost, která se zrodí v každým sportu nezávisle na podmínkách. On už tehdy měl vše, co potřebuje brankář, aby se stal nejlepším na světě. Šel si svojí cestou, už od šestnácti, sedmnácti let. Už tehdy dokazoval, že je absolutně fenomenální.
LN: Na začátku devadesátých let jste byli srovnatelní konkurenti. Zatímco však Hašek odešel do slavné NHL, vy jste začal hrát v podceňované německé lize. Nemrzí vás, že jste nikdy na vlastní kůži NHL nezkusil?
Já ale tehdy nebyl draftovaný, a navíc na začátku devadesátých let neměli v NHL evropští gólmani šanci se moc prosadit. Dominik tam šel s gloriolou nejlepšího světového gólmana mimo jejich ligu a tři roky se musel probíjet. Navíc tehdy ještě hráč, když byl pod smlouvou v Evropě, nesměl do NHL odejít. To již dnes neplatí. V cestě stála spousta věcí. Opakuji, že jsem především nebyl draftovaný. To mi ulehčuje vědomí, že jsem NHL nikdy nezkusil. Prostě si mě žádný klub nevybral, neměl jsem šanci ji zkusit.
LN: V jednom z rozhovorů jste se nechal slyšet, že si věci raději vybojujete, než abyste je dostal zadarmo. O co nyní tedy bojujete v národním týmu? Co s ním chcete dokázat?
Jednoznačným faktem zůstává, že nejvíc mě bude zaměstnávat Sparta a extraliga. Reprezentace je ale pro mě nová motivace. V posledních třech letech jsme byli se Spartou v extralize úspěšní, je dobře k tomu přidat další motivaci, a ne jen tak dožívat.
</TEXT>
<HEADING>
LN: O co tedy v reprezentaci bojujete?
</HEADING>
<TEXT>
O to, abych v ní zůstal co nejdéle. V extralize se objevují mladí nadějní brankáři, je to konkurenční boj, kdo bude v národním týmu, a já mám motivaci se s nima měřit. O tom to vlastně je. Prát se s těma mladšíma a dokazovat, co ve vás je.
LN: Máte nalinkovaný ideální scénář, jak by pro vás letošní sezona v národním týmu měla vypadat? Například odchytat pár turnajů Euro Hockey Tour a pak odjet na mistrovství světa v roli jedničky?
Řekněme, že tady vždycky platí, že na MS je využívaný špičkový gólman z NHL. Je samozřejmé, že tak to zůstane i do budoucna, když to půjde. Proto si žádné ideální scénáře nedělám, zažil jsem jich už tolik, a pak šly do kopru.
LN: Ale přejete si udržet se v národním týmu a jet na MS?
Kdybych si to nepřál, tak tady nejsem. Jdu od zápasu k zápasu. Chci si to osahat, potřebuji, aby si i trenéři osahali mě. Pak začne extraliga, máme další zápasy a turnaje, uvidíme, jak se vše vyvine dál.
LN: Mluvíte o tom, že pro MS je jako jednička využívaný brankář z NHL.
Byl byste ve vašich letech ochotný jet na šampionát i v roli náhradníka, jenž do hry obyčejně ani nezasáhne?
Co bych byl za člověka, kdybych nebyl ochotný jet jako náhradník. Ale to jsou všechno spekulace.
LN: Z mistrovství světa máte tři bronzy, z olympiády jeden. Zůstávají pro vás tyto turnaje ještě nějakou metou?
Kdyby nezůstávaly, tak tady nejsem. Svou dnešní účast v reprezentaci beru jako začátek nové cesty.
</TEXT>
</DOC>
<DOC>
<DOCID>LN-20020909094</DOCID>
<DOCNO>LN-20020909094</DOCNO>
<DATE>09/09/02</DATE>
<TITLE>
říká jeho prezident Florentino Pérez, který za dva roky proměnil zadlužený klub v prosperující firmu
</TITLE>
<HEADING>
O kom se mluví
</HEADING>
<TEXT>
Pohádky jsou prý sci-fi pro děti. Fanoušci Realu Madrid, nejlepšího fotbalového klubu XX. století, vás ale budou přesvědčovat o pravém opaku. V současnosti totiž prožívají skutečnou pohádku: každé léto šílí z některé superhvězdy a jejich mužstvo slibuje ten největší "spektákl". Zatímco jiné velkokluby utahují opasky, "bílý balet" může za posily utrácet. Kdo stojí za vybudováním takového zázraku? Na první pohled nenápadný Florentino Pérez Rodríguez (55), patnáctý prezident v historii klubu.
Nákupy Figa, Zidana a Ronalda. Vítězství v Champions League, ve španělské lize, španělském i evropském Superpoháru. Zlikvidovaný olbřímí klubový dluh. To jsou Florentinovy trumfy za dva roky jeho působení v čele klubu. Psal se červenec 2000 a chystaly se volby prezidenta Realu Madrid. Hlavní kandidáti byli dva: dosavadní šéf Lorenzo Sanz a Florentino Pérez který se už jednou neúspěšně pokoušel usednout do čela klubu. Sanz si byl jistý svým úspěchem, spoléhal, že mu budou stačit dvě Ligy mistrů dobyté v letech 1998 a 2000. Dluh ve výši cca 10 miliard korun a balvan dalších potíží, které slavný klub mořily, mu na srdci neležely. To byla hrubá chyba. Stavební inženýr Florentino Pérez prezident největší španělské konstruktérské firmy ACS a společnosti Xfera, která získala licenci na čtvrtou mobilní síť, šel na věc jinak. "Jsme nejzadluženějším klubem světa, Real Madrid už nepatří svým členům, ale věřitelům. Současné vedení je chaotické a myslí jenom na sebe," kritizoval. Svou kampaň ale postavil spíš na pozitivních věcech. Volební program založil na jasném desateru. Slíbil oddlužení během jednoho mandátu, velké příjmy díky novým marketingovým strategiím, stavbu nového tréninkového komplexu, vedle hvězd i důraz na práci s mládeží. To všechno prezentoval pomocí maket, fotografií a CD-ROM. Přesto s ním nikdo nepočítal. Ale "Don Florentino" připravil ještě jednoho žolíka. Slíbil, že z Barcelony přivede Portugalce Luise Figa. "Jestli Figo nepřijde, zaplatím členské příspěvky za všechny členy klubu," pravil. Zabralo to. Sanze porazil nečekaným způsobem, hlasovalo pro něj téměř 60 procent členů.
</TEXT>
<HEADING>
Všechno začalo Figem
</HEADING>
<TEXT>
Než se Florentino rozkoukal ve své nové pracovně, splnil první slib. Necelý týden po triumfu s ním pózoval na stadionu Santiago Bernabeu Luis Figo. Španělská média psala, že částku Florentino uhradil ze své kapsy, protože klubová kasa zela prázdnotou. Nákupem portugalské hvězdy nastínil také novou marketingovou strategii, která klubu začala přinášet ohromné zisky, o nichž se nikomu jinému ani nesní. "Real Madrid, to je celosvětově proslavená značka stejně jako Coca-Cola. Dosud ji nikdo nedokázal řádně zhodnotit, my to teď musíme udělat," prohlásil prezident. "Členové Realu Madrid mají právo na bohatý klub s jasnou budoucností a příjmy odpovídajícími jeho věhlasu, historickému dědictví a prestiži," doplnil. Jedině spojení nejslavnějších fotbalových celebrit se jménem nejslavnějšího klubu bude přinášet tučné zisky. To je magická rovnice, podle níž ale nemůže počítat každý klub. Jedině Real Madrid. Za rok nato proto koupil Zidana, letos Ronalda. Díky tomu mohl Real začít "vyvážet" své produkty po celém světě: do Ameriky, Asie, Arábie. Dresy, suvenýry, časopis Hala Madrid, klubový TV kanál, všechno se ukázalo jako zlatý důl. Gigantické zisky přinesly také letošní akce okolo velkolepých oslav stých narozenin klubu. A ještě téma dluhu. Za Sanze to bylo tabu, o to víc se ale šuškalo, jak je astronomický. Florentino Pérez jeho skutečnou výši odtajnil (bezmála 10 mld. Kč) a ihned nastínil, jak ho zlikvidovat. Díky svým kontaktům na madridskou radnici domluvil "transakci století" - prodej tréninkového komplexu Ciudad Deportiva městu. Smlouva byla podepsána loni v dubnu a Realu za prodej přinesla skoro dvojnásobek výše dluhu! Fotbalisté teď sice trénují v pronájmu, ale o budoucnost se bát nemusejí. Jejich šéf už totiž posvětil zahájení výstavby nového tréninkového centra, které má být pětkrát větší a nejmodernější na světě. Bude to takové malé město, však také ponese název Město madridismu. Tahle kapitola "Florentinovy pohádky" však ještě dopsaná není. Přečíst bychom si ji prý měli tak v roce 2005.
Než se Florentino rozkoukal ve své nové pracovně, splnil první slib. Necelý týden po triumfu s ním pózoval na stadionu Santiago Bernabeu Luis Figo. Španělská média psala, že částku Florentino uhradil ze své kapsy, protože klubová kasa zela prázdnotou. Nákupem portugalské hvězdy nastínil také novou marketingovou strategii, která klubu začala přinášet ohromné zisky, o nichž se nikomu jinému ani nesní. "Real Madrid, to je celosvětově proslavená značka stejně jako Coca-Cola. Dosud ji nikdo nedokázal řádně zhodnotit, my to teď musíme udělat," prohlásil prezident. "Členové Realu Madrid mají právo na bohatý klub s jasnou budoucností a příjmy odpovídajícími jeho věhlasu, historickému dědictví a prestiži," doplnil. Jedině spojení nejslavnějších fotbalových celebrit se jménem nejslavnějšího klubu bude přinášet tučné zisky. To je magická rovnice, podle níž ale nemůže počítat každý klub. Jedině Real Madrid. Za rok nato proto koupil Zidana, letos Ronalda. Díky tomu mohl Real začít "vyvážet" své produkty po celém světě: do Ameriky, Asie, Arábie. Dresy, suvenýry, časopis Hala Madrid, klubový TV kanál, všechno se ukázalo jako zlatý důl. Gigantické zisky přinesly také letošní akce okolo velkolepých oslav stých narozenin klubu. A ještě téma dluhu. Za Sanze to bylo tabu, o to víc se ale šuškalo, jak je astronomický. Florentino Pérez jeho skutečnou výši odtajnil (bezmála 10 mld. Kč) a ihned nastínil, jak ho zlikvidovat. Díky svým kontaktům na madridskou radnici domluvil "transakci století" - prodej tréninkového komplexu Ciudad Deportiva městu. Smlouva byla podepsána loni v dubnu a Realu za prodej přinesla skoro dvojnásobek výše dluhu! Fotbalisté teď sice trénují v pronájmu, ale o budoucnost se bát nemusejí. Jejich šéf už totiž posvětil zahájení výstavby nového tréninkového centra, které má být pětkrát větší a nejmodernější na světě. Bude to takové malé město, však také ponese název Město madridismu. Tahle kapitola "Florentinovy pohádky" však ještě dopsaná není. Přečíst bychom si ji prý měli tak v roce 2005.
</TEXT>
</DOC>
<DOC>
<DOCID>LN-20020909095</DOCID>
<DOCNO>LN-20020909095</DOCNO>
<DATE>09/09/02</DATE>
<TITLE>
Očima Františka Kučery
</TITLE>
<TEXT>
U hokejové reprezentace se vyměnili trenéři a hodně lidí se ptá, jak se změnila atmosféra u týmu. Trenéři Augusta s Martincem již působili u reprezentace jako asistenti Ivana Hlinky a dá se říct, že šli v jeho šlépějích. Nyní je však atmosféra opravdu nová. Nijak nechci pana Augustu shazovat, ale například příprava na zápas je nyní mnohem dokonalejší. Dříve nám trenéři řekli pár vět a hlavně se nás snažili vyhecovat, nabudit. Byla zrovna doba, kdy nám vše vycházelo, a nemuselo se to tedy dlouho měnit. Sláva Lener má ale přípravu na zápasy rád. Rád svolává mítinky, používá tabuli i video. Za minulých trenérů se řeklo "jdeme na ně", teď je to odbornější. Na turnaji ve Zlíně jsme se vždy scházeli po odpoledním klidu a svačině v hotelu k přípravě. Když Lenera zvolili, hodně se přetřásalo, jestli nebudeme trávit hodiny před videem a hráče to neznudí. Tak to ale zatím není, možná i díky asistentům Vláďovi Růžičkovi s Tondou Stavjaňou, někdejším vynikajícím hráčům, kteří ho mohou korigovat. Vše probíhá v rozumné míře, příprava zabere tak patnáct minut, což je podle mě akorát. Volný den, který jsme v pátek po zrušeném tréninku měli, přišel také vhod. Trenéři poznali, že máme hokeje plné zuby. Tak to ale fungovalo i za Augusty, vyslali jsme za ním starší hráče nebo kapitána a vždy jsme se dohodli. Další změnou je fakt, že na střídačce už nestojí pouze dva trenéři, ale rovnou tři, což je podle mého pro mezinárodní zápasy hodně užitečné. Předtím nás obránce během utkání točil pan Martinec a občas nestíhal, když se s Augustou o něčem radil. Tři trenéři u nároďáku, to je určitě také dobrý krok.
</TEXT>
</DOC>
<DOC>
<DOCID>LN-20020909096</DOCID>
<DOCNO>LN-20020909096</DOCNO>
<DATE>09/09/02</DATE>
<TITLE>
* On běhá vždycky pomalu, rychlejší už nebude. Jugoslávští novináři při čtvrtečním tréninku svých fotbalistů na Letné v reakci na poznámku, že hvězda Lazia Řím Siniša Mihajlovič je při počátečním rozběhávání pokaždé poslední.
</TITLE>
<TEXT>
* Podívejte se na Liberec, vloni měl po devíti kolech třináct bodů. My je po těch devíti kolech ještě můžeme udělat taky. Pavel Švarc, předseda představenstva FC Bohemians, reagoval na dotaz, jestli už klub přehodnotil předsezonní plány po dvaceti letech znovu dobýt ligový titul.
* Hokej je jako tenis. Tam se také počítá až poslední set. Trenér české hokejové reprezentace po úvodním utkání sezony s Ruskem (2:5) naznačil, že nejdůležitější událostí roku bude až mistrovství světa.
* Jsem šokován, že nikdo z trenérů si nenašel cestu do Minsteru, aby viděl nejlepší světová družstva. Kouč českého volejbalového družstva Stanislav Mitáč poté, co jeho svěřenkyně propadly na světovém šampionátu.
* Moje rada pro Roddicka? Aby opustil stadion. Tak odpověděl bývalý slavný německý tenista Becker na otázku televizního komentátora, co by poradil americkému tenistovi Roddickovi v jeho marném boji proti Samprasovi na US Open.
* Serena Williamsová se dá porazit pouze v případě, když jí to rozkáže její otec Richard. Jan Kukal, trenér českého ženského fedcupového tenisového týmu na dotaz, jakým způsobem se dá fenomenální americká tenistka přehrát.
</TEXT>
</DOC>
<DOC>
<DOCID>LN-20020909097</DOCID>
<DOCNO>LN-20020909097</DOCNO>
<DATE>09/09/02</DATE>
<TITLE>
Co nejrychleji pryč
</TITLE>
<TEXT>
Německý motocyklista Dirk Heidoff prchá po havárii od svého stroje. Karambol se mu přihodil při Velké ceně Portugalska ve třídě do 250 ccm.
</TEXT>
</DOC>
<DOC>
<DOCID>LN-20020909098</DOCID>
<DOCNO>LN-20020909098</DOCNO>
<DATE>09/09/02</DATE>
<TEXT>
Česká fotbalová reprezentace uzavřela etapu příprav a zanedlouho vstoupí do kvalifikace o postup na EURO 2004. Všechno zatím jde jak po másle. Alespoň na první pohled, a to je účel. Řehole, kterou divák nemůže sledovat, přichází v přípravě, na tréninku. "Naše výsledky i hra jsou podpořeny náročnou prací," upozorňuje Karel Brückner. Vždyť mužstvo pod jeho vedením ještě letos neprohrálo, mnoho branek nedostává, naopak jich hodně střílí. Na předváděnou produkci je radost pohledět, z hráčů čiší chuť, všichni chtějí něco dokázat. Kdekdo si říká, škoda, že pro český tým nezačíná kvalifikace už teď. Optimismu v nás momentálně je víc než dost. "Nechci nic přechválit, ale nemám obavy," říká před startem bojů o ME trenérský doyen. Od vzniku samostatné České republiky se náš fotbal na mistrovství Evropy podíval dvakrát. V roce 1996 se vracel se stříbrem, o čtyři roky později s prázdnýma rukama hned po odehrání základních skupin. Takže by bylo v souladu s tradicí, kdyby ani tentokrát v závěrečných bojích šampionátu starého kontinentu Češi nechyběli. Proto nezbývá než doufat, že vojenské pravidlo "těžko na cvičišti, lehko na bojišti" nepostaví fotbalový pánbůh na hlavu.
</TEXT>
</DOC>
<DOC>
<DOCID>LN-20020909099</DOCID>
<DOCNO>LN-20020909099</DOCNO>
<DATE>09/09/02</DATE>
<TITLE>
ÚTERÝ
</TITLE>
<GEOGRAPHY>HOKEJ</GEOGRAPHY>
<TEXT>
finále Českého poháru: Litvínov - Znojmo.
</TEXT>
<HEADING>
STŘEDA
</HEADING>
<GEOGRAPHY>FOTBAL</GEOGRAPHY>
<TEXT>
3. kolo Poháru ČMFS: Svitavy Slavia, Roudnice nad Labem - Jablonec, Břevnov - Chomutov, Hranice - Sigma Olomouc, Hlučín - Ostrava.
HÁZENÁ - 3. kolo Interligy házenkářek: Michalovce - Šaľa, Inter Bratislava - Slavia.
MOTORISMUS - extraliga družstev na ploché dráze v Pardubicích.
</TEXT>
<HEADING>
ČTVRTEK
</HEADING>
<TEXT>
STOLNÍ TENIS - 2. kolo extraligy: Horní Suchá - Havířov, Ostrava - KST Factory Pro Praha, TTC Pro Factory Praha - El Niňo Praha.
BASKETBAL - Česko-slovenský pohár v Děčíně: Sparta - Žilina.
JEZDECTVÍ - Jezdecké skokové závody CSIO-W v Poděbradech
TENIS - finále extraligy v Prostějově.
PÁTEK
FOTBAL - 1. liga: Teplice - Viktoria Žižkov. 2. liga: Vítkovice - Opava, Prostějov - Jihlava.
HOKEJ - 1. kolo extraligy: Vsetín - Plzeň, Vítkovice - Slavia, Třinec - Havířov, Pardubice - České Budějovice, Znojmo Karlovy Vary, Liberec - Litvínov.
MOTORISMUS - Barum rallye, závod ME a mezinárodního mistrovství ČR v automobilových soutěžích ve Zlíně.
HOKEJ - 1.liga: Kladno - Kadaň, Hvězda Brno - Opava, Hradec Králové - Prostějov, Jihlava - Třebíč, Ústí nad Labem - Písek, Žďár nad Sázavou - Mladá Boleslav, Chomutov - Beroun.
MOTORISMUS - Barum rallye, závod ME a mezinárodního mistrovství ČR v automobilových soutěžích ve Zlíně. Závody Evropského poháru tahačů v Zolderu.
ATLETIKA - finálový mítink Grand Prix IAAF v atletice
</TEXT>
</DOC>
<DOC>
<DOCID>LN-20020909100</DOCID>
<DOCNO>LN-20020909100</DOCNO>
<DATE>09/09/02</DATE>
<TITLE>
Zlatého lva na 59. ročníku filmového festivalu v Benátkách získal kontroverzní britský snímek The Magdalene Sisters
</TITLE>
<TEXT>
Film skotského režiséra Petera Mullana, nekompromisně kritizující poměry v katolické církvi, zvítězil v hlavní soutěži festivalu. Ceny za herecké výkony si odnesla Američanka Julianne Mooreová za film Far From Heaven (Daleko od nebe) a Ital Stefano Accorsi za snímek Un viaggio chiamato amore (Cesta zvaná láska).
BENÁTKY - Závěrečné dějství 59. ročníku filmového festivalu v Benátkách rozdělilo pozornost diváků i odborné veřejnosti na několik částí. Spekulovalo se nad potenciálním držitelem Zlatého lva a debatovalo se na téma snímků 11'09''01 a Ken Park, jež vzbudily rozporuplné ohlasy. Asi největší pozornost si v závěru festivalu získal napjatě očekávaný kolektivní film s názvem 11'09''01. Mezinárodní projekt věnovaný loňskému útoku na Spojené státy se skládá z jedenácti filmů, které natočilo jedenáct renomovaných světových režisérů. Jednotlivé části mají navíc symbolickou délku jedenáct minut, devět vteřin a ještě jedno filmové okénko. Povídkový snímek měl podle producentů společnou myšlenku ve vyjádření poselství míru a tolerance mezi národy, cílem však bylo podívat se na loňskou tragédii z různých úhlů. Některé díly si již za svou údajnou "protiamerickost" vysloužily kritiky především od amerických diváků a recenzentů. "Není to proamerický film ani antiamerický, ale jeho tvůrci se vyjádřili naprosto svobodně, a to je důležité," prohlásil o kontroverzním projektu jeden z jeho tvůrců, francouzský režisér Claude Lelouch. Na snímku, jenž bude mít celosvětovou premiéru včetně Česka 11. září, se dále podíleli například bosenský tvůrce Danis Tanovič, loňský držitel Oscara za zahraniční film, japonský klasik Šohej Imamura, izraelský filmař Amos Gitai, herec a režisér Sean Penn a další.
</TEXT>
<HEADING>
Skandály letos nechyběly
</HEADING>
<TEXT>
V posledních dnech samozřejmě sílily debaty o budoucím držiteli Zlatého lva. Z jedenadvaceti soutěžních snímků se sázelo především na filmy L'homme du train (Muž z vlaku) francouzského režiséra Patrice Leconteho, Far From Heaven (Daleko od nebe) Američana Todda Haynese a také na pozdějšího vítěze The Magdalene Sisters (Sestry magdalenitky) skotského filmaře Petera Mullana. Právě tento snímek si kvůli otevřenému líčení psychického a fyzického teroru, jenž ve filmu uplatňují představitelé katolické církve, vysloužil podrážděnou reakci Vatikánu a dlouho platil i za nejskandálnější událost festivalu. V tomto ohledu ho ovšem v závěrečných dnech zcela překonalo dílo amerického režiséra Larryho Clarka Ken Park. Tvůrce šokoval publikum již před sedmi lety snímkem Kids, otevřeně líčícím alkoholové, drogové i sexuální peripetie nezletilých dětí. Tentokrát však podle všeho přesáhl hranice únosnosti. Ve svém filmu popisuje Clark čtyři rozpadající se rodiny, jejichž asociálnost a úpadek dokládá mimo jiné sexuálními vztahy mezi nezletilými a jejich rodiči. Některé sekvence pak připomínají klasické tvrdé porno, režisér se navíc ve filmu vyhýbá jakýmkoliv etickým a morálním komentářům. Jako skandální hodnotí snímek kromě bulváru i seriózní tisk a světové agentury. O další rozruch, tentokrát mimo uměleckou sféru, se postaral rakouský politik Jorg Haider, kritizovaný za populismus a extrémní pravicové zaměření. Ten vyvolal pozdvižení, když se bez pozvání pořadatelů objevil na recepci na počest italského režiséra Michelangela Antonioniho. Na protest proti jeho účasti odešel demonstrativně z večírku například australský režisér Rolf de Heer, jehož snímek The Tracker na festivalu vzbudil značnou pozornost.
</TEXT>
<HEADING>
Vávra a Menzel si vysloužili potlesk
</HEADING>
<TEXT>
V soutěži letos opět chyběly české snímky, nicméně pozornosti se dostalo naší kinematografii alespoň na poli filmových klasiků. Předválečný snímek Otakara Vávry Cech panen kutnohorských byl s úspěchem uveden v retrospektivě mapující slavné filmy z prvního desetiletí benátského festivalu. Český režisér se tehdejší benátské premiéry nezúčastnil a cenu Institutu Luce, kterou jeho snímek tehdy získal, si převzal teprve letos. Jiří Menzel zase natočil jednu z povídek mezinárodního projektu Ten minutes - Cello, v němž se režiséři světových jmen měli na ploše deseti minut vyjádřit na téma času. Střihový dokument o Rudolfu Hrušínském, který představil český tvůrce, byl na festivalu přijat velmi vstřícně. Film beze slov doprovázený hudbou řadí za sebe všechny Hrušínského filmové role a ukazuje tak vývoj lidské tváře v ubíhajícím času. Projektu, jehož první část se již představila na festivalu v Cannes, se účastní kromě Menzela režiséři jako Wim Wenders, Aki Kaurismäki, Spike Lee, Jim Jarmusch, István Szabó, Bernardo Bertolucci a další.
Benátky 2002
ZLATÝ LEV: The Magdalene Sisters (režie Peter Mullan, Velká Británie)
VELKÁ CENA POROTY: Dom durakov režie Andrej Končalovskij, Rusko
ZVLÁŠTNÍ CENA ZA REŽII: Lee Chang-dong
Oasis, Jižní Korea
NEJLEPŠÍ ŽENSKÝ HERECKÝ VÝKON: Julianne Moore
Far From Heaven, USA
NEJLEPŠÍ MUŽSKÝ HERECKÝ VÝKON: Stefano Accorsi
Un viaggio chiamato amore, Itálie
CENA ZA INDIVIDUÁLNÍ PŘÍNOS: kameraman Edward Lachman
Far From Heaven, USA
STŘÍBRNÝ LEV ZA KRÁTKÝ FILM: Clown režie Irina Efteeva, Rusko
</TEXT>
</DOC>
<DOC>
<DOCID>LN-20020909101</DOCID>
<DOCNO>LN-20020909101</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Šedesát čtyři let musel český režisér Otakar Vávra čekat, aby převzal ocenění, které mu v Benátkách udělili již před druhou světovou válkou. Minulý týden se dočkal, cenu mu předala legenda světové kinematografie Sophia Lorenová. Vávrova renesanční komedie Cech panen kutnohorských získala v roce 1938 v Benátkách cenu Institutu Luce, ale Vávra se tehdy nemohl uvedení filmu ani převzetí ceny z politických důvodů zúčastnit. Trofej, nazvaná Zlatý pohár, se dostala pouze do rukou tehdejšímu řediteli Barrandova Miloši Havlovi. Ten ji Vávrovi prý nikdy nepředal a pohár pak podle režisérových slov sloužil v předsíni Lucernafilmu jako popelník. Letos jedenadevadesátiletý tvůrce měl se svým zřejmě nejzdařilejším předválečným snímkem smůlu i v Československu. Říšští cenzoři jej označili za protigermánské dílo a stáhli ho z kin. Satisfakce se režisér dočkal až díky letošní retrospektivní přehlídce, již organizátoři věnovali slavným filmům z prvního desetiletí benátského festivalu. Sekci nazvali příznačně Srp, kladivo a snop a obsahovala převážně sovětské snímky opěvující stalinskou éru třicátých let. Komedie Cech panen kutnohorských a v přehlídce také uvedený dokument Karla Plicky Zem spievá se svým obsahem značně vymykaly.
</TEXT>
</DOC>
<DOC>
<DOCID>LN-20020909102</DOCID>
<DOCNO>LN-20020909102</DOCNO>
<DATE>09/09/02</DATE>
<TITLE>
TELEVIZE
</TITLE>
<TEXT>
Zábavnou show Taxi, prosím! s Janem Krausem a Jaroslavem Duškem uvedla poprvé v pátek ČT.
Řidič taxislužby má problémy v osobních vztazích, protože si jeho partnerka odmítá vyholit podpaží; další taxikář potřebuje sníst zmrzlinu a zároveň řídit. Řešit podobné obtíže ovšem nemusejí sami - od toho mají zákazníky... Většina televizních zábavných pořadů využívajících princip skryté kamery staví především na ztrapnění nic netušící oběti. K obsluze jednoduché pasti obvykle stačí najatý komparsista nebo technické zařízení. Taxi, prosím! nabízí zábavu přece jen z trochu jiného soudku: tvůrci tohoto pořadu investují do vytvářených situací mnohem víc než jen úvodní nápad. Ne že by pasažéři z řad hvězd i běžných občanů a jejich reakce nehrály významnou roli, tím nejdůležitějším jsou zde ale vesměs obdivuhodné herecké výkony taxikářů-provokatérů Krause a Duška. Především první z nich dokázal zahrát svou postavu s vervou a přesvědčivostí. Etudy seřazené v prvním díle měly vzestupnou tendenci. Věřme, že tomu tak bude i příště.
Taxi, prosím!
Režie Vojtěch Nouzák
Dramaturgie David Smoljak
Účinkují Jan Kraus a Jaroslav Dušek
Vysílá Česká televize každý pátek ve 21.40
</TEXT>
</DOC>
<DOC>
<DOCID>LN-20020909103</DOCID>
<DOCNO>LN-20020909103</DOCNO>
<DATE>09/09/02</DATE>
<TITLE>
Britský violoncellista Steven Isserlis, který v sobotu vystoupil s Českou filharmonií, je rozený sólista
</TITLE>
<TEXT>
Zahajovací koncert České filharmonie zastihl Stevena Isserlise v nejlepší formě a také uprostřed náročného období: plně vytížený umělec stihl v minulém týdnu odehrát v Německu dva komorní recitály, další následuje hned zítra v Londýně. Právě se vrátil z mistrovských kursů v německém Kronbergu, kde jeho lekce týden fascinovaně sledovaly desítky mladých violoncellistů.
Každý, kdo měl možnost Stevena Isserlise slyšet na koncertě nebo pozorovat, jak učí, se těžko ubránil jeho nakažlivému entuziasmu. Umělec, který svým stylem pro humor nezapře britskou příslušnost, není jen extrovertní showman: hudební partitura pro něj znamená písmo svaté a nade vší interpretační svobodu ctí skladatelův záměr. "Někdy může být těžké zapřít svou osobnost a akceptovat názory jiných mladých interpretů, ale při výuce se snažím hlavně mluvit o tom, co vidím v partituře, jak ji čtu," popisuje Steven Isserlis svůj pedagogický přístup. Dostat se do jeho týdenní letní třídy není snadné a poptávka mnohonásobně převyšuje počet jen asi deseti míst. Letní soustředění zůstávají pro mladé studenty zatím jedinou příležitostí, protože koncertní rozvrh Isserlisovi neumožňuje stabilní učitelské místo. Své žáky se snaží přimět k tomu, aby si k dané skladbě vymysleli příběh, aby popsali její náladu. "Není to nikdy pustá fantazie! Vše musí mít důvod. Chci po nich totiž mnohem víc: aby se pořádně podívali do not. Proč tady Dvořák napsal rapsodico, improvisando a tak dál," ukazuje Steven Isserlis na partituru Dvořákova koncertu, kterým v sobotu nadchl Španělský sál. Když má však po vzoru svých studentů popsat náladu skladby, je velmi zdrženlivý. "Hlavně asi stesk po domově...," prohodí nakonec. K další popularizační aktivitě mu dal popud jeho desetiletý syn. Hlavně jemu věnoval svou knížku o mládí slavných skladatelů Why Beethoven Threw the Stew. Velký zájem o ni si zřejmě vynutí další pokračování. V Isserlisově bohaté diskografii, která zahrnuje romantický i soudobý repertoár, kupodivu nahrávka Dvořákovo koncertu, stěžejního díla violoncellové literatury, chybí. "Hraji tento nádherný koncert od svých dvanácti. Ve čtrnácti jsem jej poprvé provedl veřejně. Ale pro nahrání jsem potřeboval výjimečnou konstelaci," říká cellista. Ta nastala díky spolupráci s Českou filharmonií a Jiřím Bělohlávkem. Nebýt povodně, která vyřadila pražské Rudolfinum z provozu, mohli jsme se brzy těšit na pozoruhodný disk. Projekt je zatím odložen na neurčito a oba zaměstnaní umělci hledají společný termín. V Isserlisově případě to zřejmě nebude snadné: v nejbližší době ho čeká například první vystoupení s Newyorskou filharmonií, poté se opět dvakrát sejde s českými filharmoniky, chystá se na premiéru nového díla Davida Matthewa, kompozice napsané přímo pro něj... Ale umělec si nestěžuje: "Je to lepší než být bez práce," říká. "Navíc koncerty s orchestrem jsou o něco méně náročné než recitály. A někdy mi musí stačit tři minuty, abych se rozehrál." Isserlis je rozený sólista. "Komorní hudba mě baví, ale nechci žít v manželství se třemi dalšími lidmi - v případě orchestru se stovkou jiných," tvrdí, přestože pravidelně pořádá také kursy komorní hry.
</TEXT>
<HEADING>
Půjčený Stradivarius
</HEADING>
<TEXT>
"Když jsem začínal, cellový bůh byl pro mě Pablo Casals a Daniel Safran. Ale teď cellisty moc neposlouchám," prozrazuje umělec. Mezi skutečnou cellovou špičku se Steven Isserlis prosadil mimo jiné díky jedinečnému, kultivovanému a neuvěřitelně zpěvnému tónu. Jako jeden z mála hraje na struny se střevovým (tedy nekovovým) jádrem. "Jestli je ten zvuk lepší, to musí posoudit jiní," říká umělec, "ale mně se každopádně líbí. Ostatní chtějí hrát čím dál hlasitěji..." Struny na svém vzácném nástroji Feuermann Stradivarius z roku 1730 prý vyměnil hned druhý den poté, co mu jej nadace Nippon Music Foundation zapůjčila. "Ptáte se mě, jaký je to pocit, hrát na skvělé violoncello, které ale nikdy nebudu opravdu vlastnit? Představte si, že máte za manželku nejkrásnější ženu na světě - do doby, než vám ji vezmou!"
"Když jsem začínal, cellový bůh byl pro mě Pablo Casals a Daniel Safran. Ale teď cellisty moc neposlouchám," prozrazuje umělec. Mezi skutečnou cellovou špičku se Steven Isserlis prosadil mimo jiné díky jedinečnému, kultivovanému a neuvěřitelně zpěvnému tónu. Jako jeden z mála hraje na struny se střevovým (tedy nekovovým) jádrem. "Jestli je ten zvuk lepší, to musí posoudit jiní," říká umělec, "ale mně se každopádně líbí. Ostatní chtějí hrát čím dál hlasitěji..." Struny na svém vzácném nástroji Feuermann Stradivarius z roku 1730 prý vyměnil hned druhý den poté, co mu jej nadace Nippon Music Foundation zapůjčila. "Ptáte se mě, jaký je to pocit, hrát na skvělé violoncello, které ale nikdy nebudu opravdu vlastnit? Představte si, že máte za manželku nejkrásnější ženu na světě - do doby, než vám ji vezmou!"
</TEXT>
</DOC>
<DOC>
<DOCID>LN-20020909104</DOCID>
<DOCNO>LN-20020909104</DOCNO>
<DATE>09/09/02</DATE>
<TITLE>
Rozloučit s rockovým létem se v sobotu přišlo několik tisíc hlavně mladých lidí. Jeden z posledních letošních velkých letních rockových festivalů iFest se konal na atletickém stadionu Slavie v Praze.
</TITLE>
<GEOGRAPHY>PRAHA</GEOGRAPHY>
<TEXT>
České i slovenské rockové kapely se rozhodly pomoci obětem nedávných povodní a odměnit záchranáře. Volných vstupenek tak například využilo velké množství vojáků, kteří v Praze pomáhají při odstraňování následků povodní. Vstupné pro běžné návštěvníky na odpoledne a večer bylo 300 korun. "Záběry ze zatopené Prahy obletěly celý svět a některé zahraniční skupiny se rozhodly, že pokud nemohou osobní účastí podpořit iFest, pošlou všem divákům alespoň pozdrav," řekl už dříve Karel Drda z agentury Interkoncerts. Návštěvníci koncertu tak mohli na velkých plátnech vidět a slyšet osobní pozdravy kapel Right Said Fred, Uriah Heep, Slade, Boney M a Liz Mitchellové, Mobyho a dalších. Chris de Burgh s rakouskou televizí natočil pro iFest dokonce pět skladeb. Přímo na festivalu zahrály například kapely Kabát, Arakain, MiG 21, Kryštof, RPC, No Name, Kurtizány, Škwor, Ready Kirken či poprockový rebel David Kraus. Arakain vystoupil poprvé s novým zpěvákem, po Aleši Brichtovi jím je bývalý vokalista Precedensu Petr Kolář. Hostem večera byla americká skupina Royal Playboy Cartel, která si české publikum získala na nedávném Ozzfestu věnovaném metalové legendě Ozzymu Osbourneovi.
PRAHA - České i slovenské rockové kapely se rozhodly pomoci obětem nedávných povodní a odměnit záchranáře. Volných vstupenek tak například využilo velké množství vojáků, kteří v Praze pomáhají při odstraňování následků povodní. Vstupné pro běžné návštěvníky na odpoledne a večer bylo 300 korun. "Záběry ze zatopené Prahy obletěly celý svět a některé zahraniční skupiny se rozhodly, že pokud nemohou osobní účastí podpořit iFest, pošlou všem divákům alespoň pozdrav," řekl už dříve Karel Drda z agentury Interkoncerts. Návštěvníci koncertu tak mohli na velkých plátnech vidět a slyšet osobní pozdravy kapel Right Said Fred, Uriah Heep, Slade, Boney M a Liz Mitchellové, Mobyho a dalších. Chris de Burgh s rakouskou televizí natočil pro iFest dokonce pět skladeb. Přímo na festivalu zahrály například kapely Kabát, Arakain, MiG 21, Kryštof, RPC, No Name, Kurtizány, Škwor, Ready Kirken či poprockový rebel David Kraus. Arakain vystoupil poprvé s novým zpěvákem, po Aleši Brichtovi jím je bývalý vokalista Precedensu Petr Kolář. Hostem večera byla americká skupina Royal Playboy Cartel, která si české publikum získala na nedávném Ozzfestu věnovaném metalové legendě Ozzymu Osbourneovi.
</TEXT>
</DOC>
<DOC>
<DOCID>LN-20020909105</DOCID>
<DOCNO>LN-20020909105</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
V noci 5. září zemřela po krátké těžké nemoci v jednasedmdesáti letech bývalá sólistka opery ND Ivana Mixová. Umělkyně (vlastním jménem Hildegarda Svitavská) se narodila v české rodině ve Vídni 2. prosince 1930. První rolí, kterou studovala jako řádná členka opery Národního divadla, byl v roce 1956 Lapák v Příhodách lišky Bystroušky. Během dalších let zde vytvořila více než padesát postav, k nimž nutno přičíst ještě další role, do kterých byla obsazena během hostování ve Státní opeře v Berlíně (1964 - 1973) a v Hannoveru (1965 - 1970). V roce 2000 získala Ivana Mixová Cenu Thálie za celoživotní dílo v oblasti opery. Rozloučení s umělkyní se koná v pátek 13. září 2002 ve 12.00 hodin ve foyeru historické budovy Národního divadla.
</TEXT>
</DOC>
<DOC>
<DOCID>LN-20020909106</DOCID>
<DOCNO>LN-20020909106</DOCNO>
<DATE>09/09/02</DATE>
<TITLE>
Světlým bodem úvodního koncertu, kterým Česká filharmonie vkročila do 107. sezony, byl jednoznačně Dvořákův violoncellový koncert se sólistou Stevenem Isserlisem. Naštěstí dramaturgie zařadila sólistu tentokrát do druhé poloviny. Sukova Praga a Novákova "Věčná touha" nejsou právě skladby, které by posluchače zvedaly ze sedadel. A i když filharmonici zajisté dělali, co mohli, provedení postrádalo jiskřivé napětí, jakého se na jejich dalších koncertech určitě dočkáme ve větší míře. Steven Isserlis mohl být též velmi inspirujícím elementem, kdyby hráči více respektovali vroucnost jeho tónu a výraz, jemuž stačí občas velmi subtilní dynamika (až na výjimku některých zdařilých sól, jakým byl skvělý výstup primária Bohumila Kotmela ve třetí větě). Chvályhodná byla na druhé straně rytmická souhra, která díky pohotovosti a preciznosti dirigenta Jiřího Bělohlávka poskytla sólistovi svobodu v rubatech. Ale Isserlisův Dvořák má daleko k rapsodické neurčitosti: každá změna tempa najde v jeho projevu své opodstatnění. Fenomenální technikou obou rukou a poněkud teatrálními gesty je britský cellista pověstný, avšak odhlédnuto od vnějšku zazněl Dvořákův koncert v průzračně čisté, emocionálně vyvážené a dokonale vyfrázované podobě.
</TITLE>
<TEXT>
Česká filharmonie
Dirigent: Jiří Bělohlávek
Sólista: Steven Isserlis - violoncello Španělský sál Pražského hradu 7. 9. 2002
</TEXT>
</DOC>
<DOC>
<DOCID>LN-20020909107</DOCID>
<DOCNO>LN-20020909107</DOCNO>
<DATE>09/09/02</DATE>
<TITLE>
v rámci XII. ročníku festivalu
</TITLE>
<TEXT>
Jičín město pohádky od 9. do 14. září 2002
NEZAPOMEŇTE NAVŠTÍVIT POHÁDKOVOU POŠTU V BUDOVĚ MĚSTSKÉHO ÚŘADU NA ŽIŽKOVĚ NÁMĚSTÍ
běžné listovní služby pro občany soutěže pro děti příležitostné razítko pohádkové poštovní známky a další zajímavosti Hlavní partneři: pohádkové pošty:
</TEXT>
</DOC>
<DOC>
<DOCID>LN-20020909108</DOCID>
<DOCNO>LN-20020909108</DOCNO>
<DATE>09/09/02</DATE>
<TITLE>
Rada pro vysílání má kvůli sobotní show Vladimíra Železného problémy
</TITLE>
<TEXT>
Pořad Volejte řediteli, nad kterým vysílací rada dlouhá léta přivírala oči, zřejmě bude stát členy rady místo. Moderátor show Vladimír Železný totiž podle ministra kultury Pavla Dostála porušuje vystupováním v sobotní relaci zákon a rada mu to toleruje.
PRAHA - "Pěkné sobotní poledne, dobrou chuť, pokud právě obědváte." Tuto větu pronesl ředitel televize Nova Vladimír Železný ve své sobotní show Volejte řediteli už celkem 448krát. Kvůli posledním třem dílům se však zřejmě dostal do křížku se zákonem. A s ním i Rada pro rozhlasové a televizní vysílání. "Zákon privátním médiím zakazuje provádět politickou kampaň. Každé vystoupení Vladimíra Železného ve Volejte řediteli kampaní je," potvrdil ministr kultury Pavel Dostál, pod jehož resort problematika vysílání nepřímo spadá. "I kdyby nemluvil o ničem jiném než o Nově, zviditelňuje se tím. Tím překračuje zákon," upřesnil Dostál. Ministr se opírá o tu část zákona o rozhlasovém a televizním vysílání, která provozovatelům médií zakazuje zvýhodňovat vybrané politické subjekty. Právní norma nařizuje, aby "zejména nebyla v celku vysílaného programu jednostranně zvýhodňována žádná politická strana nebo hnutí, popřípadě jejich názory nebo názory jednotlivých skupin veřejnosti, a to s přihlédnutím k jejich reálnému postavení v politickém a společenském životě." Za zahájení senátorské kampaně je považován okamžik, kdy člověk oznámí svůj úmysl kandidovat. Vladimír Železný ohlásil svou kandidaturu 20. srpna. Od té doby uplynuly tři týdny, a tedy tři soboty, o jejichž poledni Železný jako obvykle půl hodiny z obrazovky divákům vysvětloval svůj pohled na dění kolem. "Není důvod, abychom pořad jakkoliv měnili, protože je určen pouze pro odpovědi diváků, kde prioritu mají programová a společenská témata," podivil se mluvčí Novy Martin Chalupský. "Vladimír Železný nebude absolutně využívat svůj pořad nebo televizi Nova v senátorské kampani," slíbil.
</TEXT>
<HEADING>
Rada: pohlídáme ho
</HEADING>
<TEXT>
Krátce po Železného vyhlášení kandidatury přišla Rada pro rozhlasové a televizní vysílání s prohlášením, že Železného vystupování na obrazovce nejsledovanější české televize bude pečlivě střežit. "Rada bude dohlížet na to, aby ředitel Novy nezneužil tuto soukromou stanici k podpoře své kandidatury," tvrdil mluvčí rady Pavel Barák. Jakmile by podle jeho slov rada cokoliv takového zjistila, "okamžitě by proti Železnému zasáhla". Členové rady si ale podle všeho neuvědomili, že už sama prezentace Železného na obrazovce je v rozporu se zákonem. Provozovatele vysílání, kterým je v případě Novy společnost CET 21, lze potrestat několika způsoby: opatřením k nápravě, až desetimilionovou pokutou, či odebráním licence - to v případě, že "zvlášť závažným způsobem opakovaně porušuje licenční podmínky". To je podle ministra Dostála dostatečný důvod k tomu, aby poslanci na svém nejbližším zasedání rozhodli o odvolání rady. "Je to nutné řešit nikoliv v souvislosti s Novou, ale s vysílací radou. Rada přece musí vědět, že Železný kandiduje do Senátu, a měla mu říct, že nesmí vést v soukromém sdělovacím prostředku svou volební kampaň," vytkl kontrolnímu orgánu Dostál. "Politici mají jedinou možnost radu odvolat. Jiná možnost neexistuje," dodal.
</TEXT>
<HEADING>
Zuna Znojemsko nechce
</HEADING>
<TEXT>
Ředitel Železný svými politickými ambicemi dostal do problému i zpravodajství televize Nova. Reportéři Televizních novin totiž velmi pravděpodobně nebudou o senátních volbách na Znojemsku raději informovat vůbec. "Zatím jsme o tom nemluvili, ale já předpokládám, že o senátorské kampani ve Znojmě nebudeme vůbec referovat," uvedl šéfredaktor zpravodajství Novy Pavel Zuna. "Nedokážu si představit, že bychom přinášeli jakékoliv zprávy - ať už by totiž byly sebeobjektivnější, a priori by byly považovány za nedůvěryhodné," poznamenal Zuna. Poté co Železný veřejně přiznal svou politickou ctižádost, propukla mezi ostatními kandidáty panika. Zatímco jeden z uchazečů, Milan Špaček, pouze v deníku Hospodářské noviny připustil, že "zdaleka nemá takové možnosti jako Železný", jiný kandidát, Josef Sedlák, raději odstoupil úplně. Pro politiky se Železného kandidaturou totiž podstatně mění situace - dosud byl "jen" televizním ředitelem, který s nimi vyjednával. Nyní by se ale chtěl stát jedním z nich.
Ředitel Železný svými politickými ambicemi dostal do problému i zpravodajství televize Nova. Reportéři Televizních novin totiž velmi pravděpodobně nebudou o senátních volbách na Znojemsku raději informovat vůbec. "Zatím jsme o tom nemluvili, ale já předpokládám, že o senátorské kampani ve Znojmě nebudeme vůbec referovat," uvedl šéfredaktor zpravodajství Novy Pavel Zuna. "Nedokážu si představit, že bychom přinášeli jakékoliv zprávy - ať už by totiž byly sebeobjektivnější, a priori by byly považovány za nedůvěryhodné," poznamenal Zuna. Poté co Železný veřejně přiznal svou politickou ctižádost, propukla mezi ostatními kandidáty panika. Zatímco jeden z uchazečů, Milan Špaček, pouze v deníku Hospodářské noviny připustil, že "zdaleka nemá takové možnosti jako Železný", jiný kandidát, Josef Sedlák, raději odstoupil úplně. Pro politiky se Železného kandidaturou totiž podstatně mění situace - dosud byl "jen" televizním ředitelem, který s nimi vyjednával. Nyní by se ale chtěl stát jedním z nich.
</TEXT>
</DOC>
<DOC>
<DOCID>LN-20020909109</DOCID>
<DOCNO>LN-20020909109</DOCNO>
<DATE>09/09/02</DATE>
<TITLE>
Začala arbitráž. Mezinárodní soud v Londýně zahájil poslední kolo sporu mezi společností CME a Českou republikou. Majitel CME Ronald Lauder žádá po ČR zhruba 16 miliard korun v souvislosti s kauzou televize Nova.
</TITLE>
<TEXT>
Nový zákon o médiích? Premiér Vladimír Špidla v českém vysílání stanice BBC prohlásil, že je potřeba změnit současnou mediální legislativu. Stejného názoru je i ministr kultury Pavel Dostál.
ČT jako BBC. Česká televize představila minulé pondělí nový vzhled takzvaného newsroomu a grafické znělky hlavních zpravodajských relací. Barevné ladění i hudební doprovod pořadu Události připomíná úvod zpravodajských pořadů britské veřejnoprávní stanice BBC.
Je horší než Hodač. Odboráři z České televize na tiskové konferenci ostře kritizovali vedení ČT, především ředitele Jiřího Balvína. O něm prohlásili, že je ještě horší než jeho předchůdce Jiří Hodač, kvůli kterému vloni vypukla v ČT stávka.
Další výslechy kvůli Balvínovi. Policie nestihla kvůli povodním dokončit vyšetřování v kauze přenosového vozu, který pro Českou televizi za nevyjasněných okolností kupoval její ředitel Jiří Balvín.
Z rádia k Zaorálkovi. Editorka zahraničního vysílání Radiožurnálu ČRo a bývalá moderátorka České televize Jana Ulbrichová odchází z ČRo do Poslanecké sněmovny. Bude pracovat jako mediální poradkyně předsedy parlamentu Lubomíra Zaorálka.
</TEXT>
</DOC>
<DOC>
<DOCID>LN-20020909110</DOCID>
<DOCNO>LN-20020909110</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Šéf kulturní rubriky týdeníku Reflex Milan Tesař posloužil jako ústřední postava reklamy na pojišťovnu Kooperativa. Jeho redakční kolega, známý fotoreportér Jan Šibík, této pojišťovně prodal soukromé fotografie ze svatby Milana Tesaře. Ty se tak minulý týden objevily prakticky ve všech denících a týdenících. "Starej se, ať je s tebou šťastná," radí text reklamního sloganu Tesařovi, zatímco on na obrázku podepisuje svatební dokument. Pikantní je, že fotografie není naaranžovaná, nýbrž zcela reálná. Jan Šibík totiž na žádost svého kolegy Tesařovu svatbu vloni fotil. Tesař za propagaci pojišťovny nedostal obvyklý honorář a svolení k použití soukromých snímků pro reklamní účely Šibíkovi dal. Pro LN nechtěl situaci komentovat. Je to každopádně vůbec poprvé, co renomovaný kulturní kritik pózuje na reklamních fotografiích. Jediná píšící novinářka, která je na reklamních plakátech, pochází ze zkrachovalého deníku Super a svlékla se pro titulní stranu časopisu Playboy.
</TEXT>
</DOC>
<DOC>
<DOCID>LN-20020909111</DOCID>
<DOCNO>LN-20020909111</DOCNO>
<DATE>09/09/02</DATE>
<TITLE>
Historický zlom zažil minulý týden slavný americký deník New York Times. Vůbec poprvé totiž na svých svatebních stránkách uveřejnil svatební oznámení homosexuálního páru.
</TITLE>
<TEXT>
Daniel Gross a Steven Goldstein jsou prvními muži, kteří se objevili na společné fotografii "manželského" páru v proslulé sňatkové rubrice nejpopulárnějších amerických novin New York Times. Podařilo se jim tak něco, o čem se jiným homosexuálním párům po mnoho desítek let jen zdálo: o uzavření svého registrovaného partnerství mohli na svatebních stránkách informovat všechny čtenáře amerických Timesů. Rubrika "Weddings" neboli Svatby, kterou New York Times uveřejňují už od svého začátku, je něčím v českých zemích naprosto nevídaným. Ve Spojených státech a Kanadě se ale stala pravidelnou týdenní obsesí pro stovky tisíc čtenářů. Ostatně, i fanoušci a fanynky seriálu Sex ve městě, uváděného Českou televizí, se o ní mohli nedávno dozvědět - právě na těchto stránkách New York Times se totiž hlavní představitelka Carrie Bradshawová dočetla, že se její miláček pan Božský oženil. Každou neděli si oddaní čtenáři těchto stránek mohou přečíst, kdo slavný, bohatý, schopný nebo zajímavý se žení či vdává. Pár, který chystá svatbu nebo ji právě absolvoval, uveřejní svou fotografii se zhruba třiceti - řádkovým profilem nevěsty i ženicha. Za oznámení sice neplatí, musí je ale zaslat redakci šest týdnů dopředu, a nemají zaručeno, že se na slavné stránky dostanou. Po splnění několika podmínek se novomanželé zařadí mezi severoamerickou elitu. Timesy zdůrazňují na každém člověku čtyři věci - vysokoškolské tituly, vědecké tituly, kariérní dráhu a profese rodičů. Navíc otisknou pouze fotografie, na kterých je obočí nevěsty a ženicha ve stejné výšce, takže to vždycky vypadá, že se páry k sobě dokonale hodí. "Rebecca Lynn Schaeferová, dcera Dr. Roberty Rubel Schaeferové a Dr. Davida L. Schaefera z Worcesteru, si dnes bere Joshuu Neila Cypesse, syna Dr. Sandry Messinger Cypessové a Dr. Raymonda H. Cypesse z Potomacu. Rabín Haskel Lookstein povede obřad v Kongregaci Kehilath Jeshurun v New Yorku," stojí například v jednom z desítek typických oznámení sňatkové sekce Timesů. Následuje výčet titulů oddávaných, jejich univerzit, stáží, stipendií a pracovních zařazení. Ti bohatší, kteří mají na to zaplatit si větší rozměr článku, přidají i příběh o tom, jak se dvojice seznámila. Nezřídka to bývá při sportovních aktivitách, během získávání prostředků na charitu či při cestování po exotických, ale poněkud obskurních místech. Podle autora knihy "Bobos" Davida Brookse má 84 procent nevěst i ženichů v New York Times alespoň jednoho rodiče, který je vysokým řídícím pracovníkem, profesorem, právníkem či má jinou vysoce kvalifikovanou profesi. "Tato rubrika fúzí a akvizic, jak ji nazývají někteří oddaní čtenáři, vždy poskytovala obraz alespoň části americké vládnoucí třídy. A po léta reflektuje, jak se mění složení elitního statusu," uvádí Brooks. Má naprostou pravdu - zatímco v padesátých letech bylo důležité, kdo jsou rodiče mladomanželů, povolání žen se neuvádělo (nebo maximálně v minulém čase) a průměrný věk mladého páru byl 22 let, dnes je tomu naopak. Obvyklý věk nevěst je 29, ženicha 32 let. Je takřka naprostým pravidlem, že si ženy ponechávají svá dívčí jména - v opačném případě jsou považovány za konzervativní, staromódně tradiční a nepřijatelně submisivní. A více než cokoliv jiného Američané oceňují elitní vzdělání z těch nejprestižnějších univerzit a zajímavé místo ve významné, charitativní či společensky potřebné instituci.
</TEXT>
</DOC>
<DOC>
<DOCID>LN-20020909112</DOCID>
<DOCNO>LN-20020909112</DOCNO>
<DATE>09/09/02</DATE>
<TITLE>
Moderátor Jakub Železný se definitivně stal konkurentem svého otce Vladimíra
</TITLE>
<TEXT>
Dlouho očekávaný souboj otce a syna Železných na konkurenčních televizích odstartoval první kolo. Jak to vypadalo v zákulisí vysílání pořadu Špona, nového diskusního pořadu České televize, zjišťovaly tuto sobotu Lidové noviny.
PRAHA - "Ty mi budeš dělat ministra, jo?" směje se Jakub Železný na zvukového asistenta, který se pohodlně usadil do židle určené pro hlavního hosta. Kameraman si na křeslo, kde za dvacet minut bude sedět ministr financí Bohuslav Sobotka, pečlivě zaměří kameru a spokojeně kývne: "U mě dobrý." V tu chvíli si v předsálí u jednoho stolu tři muži, které v běžném životě odděluje politická příslušnost i názory na ekonomiku, zdvořile povídají a maskérka jednoho po druhém vyzývá k přepudrování. "Kamínek mám, žirafu mám taky," kontroluje Jakub Železný své talismany. Při jejich vyjmenovávání si zvukaři skoro začnou dělat obavy o to, aby mladému moderátorovi během pořadu neřinčely v kapsách. Do úvodní znělky nové diskusní relace České televize s názvem Špona zbývají poslední minuty. "Ty jo, já jsem tak nervózní," pošeptá tiše jeden z osvětlovačů kolegyni, zatímco Jakub Železný už stojí připravený odříkat naživo svá první slova před kamerami České televize. "Nebuďte nervózní, přenášíte to na mě," zaslechne jeho slova Železný, a snaží se tak s úsměvem uvolnit napjatou a očekáváním prosycenou atmosféru ve studiu. První oponent ministra Sobotky, poslanec Vlastimil Tlustý si odmítá sednout na židli připravenou za kamerami s tím, že raději postojí.
</TEXT>
<HEADING>
Železo všude kolem
</HEADING>
<TEXT>
Na kamerách umístěných ve studiu se konečně objevuje zakroucený kus kovu, který dal pořadu jméno - špona. Poněkud dlouhá a nepříliš dramaticky namluvená úvodní reportáž, která má naznačit témata, o nichž se bude v pořadu mluvit, překvapuje monotónním a nezáživným vyzněním. To už se ale na obrazovce objevuje nová tvář ČT - Jakub Železný. Kolem studia, které je naladěné do teplé, tmavě červené barvy, je jakoby obmotán asi třicet centimetrů široký kovový pruh zhruba do výšky dvou metrů. Ten má podle architekta dekorace studia Jaroslava Svobody symbolizovat právě šponu, odřezek, který odpadává při obrábění železa. "Vyjadřuje to dramatický náboj, navíc se dá spojit s příjmením moderátora, má to ostrý, vyzývavý výraz," vysvětluje LN v zákulisí Svoboda a popisuje, jak musel dekoraci špony oproti jejímu obvyklému vzhledu na dvou místech přerušit, aby hosté mohli do studia vcházet. Ve chvíli, kdy Jakub Železný pronáší úvodní pozdrav "Dobré poledne", řeší právě jeho otec Vladimír na konkurenčním kanálu oblíbené koláče sledovanosti a problematiku recesistního pořadu Tele Tele. Špona totiž začíná na ČT až po poledních zprávách a ředitel Novy má tak oproti Jakubovi Železnému pětiminutový náskok. O svém synovi se Vladimír Železný během celého, tentokrát předtočeného dílu Volejte řediteli nezmíní ani jednou.
</TEXT>
<HEADING>
Pochvala od ministra
</HEADING>
<TEXT>
Zatímco moderátor usměrňuje ve studiu diskusi na téma povodňových daní mezi ministrem Sobotkou a poslancem Tlustým, pročítá si druhý z oponentů, ekonom Pavel Kohout, stránky plné tabulek a složitých údajů v předsálí. Ve stejné místnosti sledují na televizních obrazovkách premiéru Špony i šéfredaktor publicistiky ČT Milan Bouška a dramaturg pořadu Čestmír Franěk. "To byl dobrý střih," hodnotí pochvalně oba muži záběr na ministra Sobotku v okamžiku, kdy nesouhlasně kroutí hlavou nad tím, co Vlastimil Tlustý říká. Jeho dvacet minut na obrazovce uplynulo a na scénu přichází ekonom Kohout. I jemu předchází uvádějící příspěvek, během něhož si oponenti vymění pozice. "Byl to standardní výkon, nic mimořádného," shrne Tlustý své pocity z nové relace ČT. "To, že to byla premiéra, ale na pořadu vidět nebylo," dodává při odchodu ze studia. O hodnocení ministra si Jakub Železný řekne těsně před koncem Špony sám. "Doufám, že pro vás účast v tomto novém pořadu nebyla zas až tak nepříjemná," nadhodí Železný. "Musím říci, že ne, že to byl zajímavý pořad," odpoví mu poněkud zaskočeně Sobotka. "Tak to jsem rád, beru to jako pochvalu," ocení politikův kompliment moderátor a rozloučí se s diváky pozvánkou na příští týden. Kdo z takřka oidipovského duelu mezi otcem Vladimírem a synem Jakubem vzešel vítězně, zatím není jasné. Výsledky sledovanosti budou známy až zítra. Česká televize ale každopádně a k radosti mnohých politiků vymyslela geniální trik, jak Vladimíru Železnému ubrat alespoň trochu z jeho nesmírného vlivu na veřejnost. Použila tak stejnou metodu, s níž jí Nova pravidelně odlákává seriálem o detektivu Columbovi diváky nedělních Událostí, které patří k nejsledovanějším zprávám ČT vůbec. Konečné rozuzlení oblíbené detektivky totiž přichází až deset minut poté, co na prvním programu Události začnou.
Zatímco moderátor usměrňuje ve studiu diskusi na téma povodňových daní mezi ministrem Sobotkou a poslancem Tlustým, pročítá si druhý z oponentů, ekonom Pavel Kohout, stránky plné tabulek a složitých údajů v předsálí. Ve stejné místnosti sledují na televizních obrazovkách premiéru Špony i šéfredaktor publicistiky ČT Milan Bouška a dramaturg pořadu Čestmír Franěk. "To byl dobrý střih," hodnotí pochvalně oba muži záběr na ministra Sobotku v okamžiku, kdy nesouhlasně kroutí hlavou nad tím, co Vlastimil Tlustý říká. Jeho dvacet minut na obrazovce uplynulo a na scénu přichází ekonom Kohout. I jemu předchází uvádějící příspěvek, během něhož si oponenti vymění pozice. "Byl to standardní výkon, nic mimořádného," shrne Tlustý své pocity z nové relace ČT. "To, že to byla premiéra, ale na pořadu vidět nebylo," dodává při odchodu ze studia. O hodnocení ministra si Jakub Železný řekne těsně před koncem Špony sám. "Doufám, že pro vás účast v tomto novém pořadu nebyla zas až tak nepříjemná," nadhodí Železný. "Musím říci, že ne, že to byl zajímavý pořad," odpoví mu poněkud zaskočeně Sobotka. "Tak to jsem rád, beru to jako pochvalu," ocení politikův kompliment moderátor a rozloučí se s diváky pozvánkou na příští týden. Kdo z takřka oidipovského duelu mezi otcem Vladimírem a synem Jakubem vzešel vítězně, zatím není jasné. Výsledky sledovanosti budou známy až zítra. Česká televize ale každopádně a k radosti mnohých politiků vymyslela geniální trik, jak Vladimíru Železnému ubrat alespoň trochu z jeho nesmírného vlivu na veřejnost. Použila tak stejnou metodu, s níž jí Nova pravidelně odlákává seriálem o detektivu Columbovi diváky nedělních Událostí, které patří k nejsledovanějším zprávám ČT vůbec. Konečné rozuzlení oblíbené detektivky totiž přichází až deset minut poté, co na prvním programu Události začnou.
</TEXT>
</DOC>
<DOC>
<DOCID>LN-20020909113</DOCID>
<DOCNO>LN-20020909113</DOCNO>
<DATE>09/09/02</DATE>
<GEOGRAPHY>OSTRAVA</GEOGRAPHY>
<TEXT>
Neznámý mladík pobodal včera dopoledne v Ostravě muže ze slovenského okresu Levoča. Šestatřicetiletý Slovák zraněním po převozu do nemocnice podlehl. Policisté po pachateli brutálního napadení pátrají. Mladík napadl muže ze Slovenska před vchodem do ostravské vazební věznice. Bodl jej několikrát blíže neurčenou zbraní do hrudníku.
</TEXT>
</DOC>
<DOC>
<DOCID>LN-20020909114</DOCID>
<DOCNO>LN-20020909114</DOCNO>
<DATE>09/09/02</DATE>
<TEXT>
Již 26 let žije v Humpolci fiktivní pan Hliník. Odstěhoval se tam ve filmu Oldřicha Lipského "Marečku, podejte mi pero" a stal se rázem nejslavnějším obyvatelem. Humpolečtí mu za úspěšnou propagaci města zbudovali pomník. Pamětní desku s textem "Svému nejslavnějšímu přistěhovalci Hliníkovi - vděční spoluobčané" včera v parku Stromovka slavnostně odhalil jeho filmový spolužák Zdeněk Srstka. "Hliník se vodstěhoval do Humpolce," vykřikl Srstka ze čtyřtunového balvanu, na kterém je deska umístěna. Zopakoval tím svoji jedinou větu, kterou v oblíbeném filmu měl.
</TEXT>
</DOC>
<DOC>
<DOCID>LN-20020909115</DOCID>
<DOCNO>LN-20020909115</DOCNO>
<DATE>09/09/02</DATE>
<GEOGRAPHY>OSTRAVA/BOHUMÍN</GEOGRAPHY>
<TEXT>
Bohumínská městská policie bude sloužit zřejmě i v sousední obci Rychvald na Karvinsku. Radnice Bohumína, Rychvaldu a moravskoslezský krajský úřad nyní jednají o vytvoření smlouvy tak, aby vyhovovala všem třem subjektům. Sdělila to mluvčí bohumínské radnice Katherini Davasová. Rychvald vzhledem k navrženým finančním požadavkům Bohumína nebude mít zájem o nepřetržitý dohled strážníků. Čtyři strážníci by v obci vykonávali pouze jednu směnu denně, a to buď denní, nebo noční. Přijetí nových strážníků, jejich vyškolení a vybavení by zajistilo město Bohumín, místnost služebny naopak Rychvald.
</TEXT>
</DOC>
<DOC>
<DOCID>LN-20020909116</DOCID>
<DOCNO>LN-20020909116</DOCNO>
<DATE>09/09/02</DATE>
<GEOGRAPHY>OLOMOUC</GEOGRAPHY>
<TEXT>
Symbolickým uspáním sochy skončil v sobotu večer na malém náměstí v historickém centru Olomouce třetí ročník přehlídky pouličních a kočovných divadel. Letošní festival nazvaný Divadlo nebylo vždy kamenné nabídl od pátku divákům čtrnáct divadelních představení pod širým nebem. "Kromě moravských a českých souborů letos do Olomouce přijelo také nizozemské divadlo Maatwerk, v jehož představení Světelný prach účinkují mentálně retardovaní herci. Představilo se i brněnské divadlo neslyšících Neslyším," řekl Martin Hála z olomoucké radnice. O netradičním zaměření olomouckého festivalu svědčily i názvy divadelních představení - Strávím s tebou celou noc aneb Rohypnol 99, Prase, Divadelní neštěstí o několika chodech aneb o Johance, o Švédech, kameníkovi a drakovi i létající kouli.
</TEXT>
</DOC>
<DOC>
<DOCID>LN-20020909117</DOCID>
<DOCNO>LN-20020909117</DOCNO>
<DATE>09/09/02</DATE>
<GEOGRAPHY>MIKULOV</GEOGRAPHY>
<TEXT>
Historický průvod centrem Mikulova byl vrcholem druhého dne 55. ročníku Pálavského vinobraní. Tisíce lidí si připomněly vysvobození českého krále Václava IV. z vídeňského zajetí, odkud jej v roce 1403 dostal pán mikulovského zámku Jan z Liechtensteina. K vidění byli žongléři, trubači a bubeníci, stejně jako odsouzenec se svým katem. Jubilejní vinobraní zahájilo již v pátek otevření Vinařské tržnice s výstavou ovoce, zeleniny a vinařskou přehlídkou Mikulovska. Řízená ochutnávka byla připravena ve sklepě na zámku u obřího sudu, který je s délkou 6,5 metru a šířkou 4,5 metru největším ve střední Evropě. Kuriozitou tržnice je včelí roj, který mohou návštěvníci vidět i s plásty ve skleněném úlu. Na náměstí i v přilehlých uličkách Mikulova si přišli na své milovníci burčáku, který nabízela řada prodejců ve stáncích.
</TEXT>
</DOC>
<DOC>
<DOCID>LN-20020909118</DOCID>
<DOCNO>LN-20020909118</DOCNO>
<DATE>09/09/02</DATE>
<GEOGRAPHY>BLATNIČKA</GEOGRAPHY>
<TEXT>
Vítězem osmého ročníku soutěže Vesnice roku 2002 se v jihomoravském kole stala Blatnička na Hodonínsku. Obec se 450 obyvateli na krajské hranici uspěla v konkurenci dalších třiadvaceti vesnic z šesti okresů regionu. "Do programu na obnovu venkova jsme se přihlásili v roce 1998," řekla při převzetí symbolické zlaté stuhy starostka Jarmila Hrušková. Připomněla, že obec letos slaví 640 let od svého vzniku a už v roce 1748 měla pečeť se stylizovanou kosou a hráběmi. Tyto symboly dostala i do svého znaku a praporu. Velké změny v Blatničce na přelomu století dokumentovala obec na videokazetě a vydala čtyři knihy o své historii. Blatnička je součástí mikroregionu Ostrožsko a leží na Strážnické vinařské trase. Právě v rozvoji turistiky vidí radnice budoucnost podnikatelských aktivit.
</TEXT>
</DOC>
<DOC>
<DOCID>LN-20020909119</DOCID>
<DOCNO>LN-20020909119</DOCNO>
<DATE>09/09/02</DATE>
<GEOGRAPHY>BOHUMÍN</GEOGRAPHY>
<TEXT>
Ministerstvo životního prostředí chce v katastrálním území Nový Bohumín na Karvinsku vybudovat sklad pohonných hmot. Město však s jeho výstavbou nesouhlasí. Radnice záměr ministerstva oznámila veřejnosti, aby se občané i organizace mohli do poloviny září ke stavbě vyjádřit. "Radní zaujali k výstavbě skladu negativní stanovisko, stejně jako stavební komise a odbor životního prostředí, dopravy a služeb. Naopak v komisi životního prostředí převládly hlasy pro výstavbu," řekla mluvčí bohumínské radnice Katherini Davasová. Důvodem záporného stanoviska města jsou podle mluvčí převládající záporné vlivy stavby nad kladnými. "Sklad by sice s sebou přinesl asi 15 nových pracovních míst, ovšem výstavba je v nesouladu se schváleným územním plánem. Znamenala by zvýšení dopravní zatíženosti," vysvětlila.
</TEXT>
</DOC>
<DOC>
<DOCID>LN-20020909120</DOCID>
<DOCNO>LN-20020909120</DOCNO>
<DATE>09/09/02</DATE>
<GEOGRAPHY>PODĚBRADY</GEOGRAPHY>
<TEXT>
Policisté v sobotu hodinu po půlnoci zadrželi na náměstí v Poděbradech na Nymbursku čtyři osmnáctileté mladíky, kteří v kufru auta převáželi asi pět kilogramů marihuany. Televize Prima uvedla, že policejní hlídka drogu objevila poté, co vozidlo jedoucí s vypuštěnou pneumatikou zastavila a kontrolovala. "Při kontrole bylo zjištěno, že osádka převáží marihuanu. Zhruba se jednalo o množství asi pěti kilogramů," řekl televizi zástupce ředitele poděbradské policie Jaroslav Novák. Zadrženým mladíkům hrozí obvinění z nedovolené výroby a držení drog, na něž zákon pamatuje odnětím svobody až na pět let.
</TEXT>
</DOC>
<DOC>
<DOCID>LN-20020909121</DOCID>
<DOCNO>LN-20020909121</DOCNO>
<DATE>09/09/02</DATE>
<GEOGRAPHY>MĚLNÍK</GEOGRAPHY>
<TEXT>
Sedm lidí se včera odpoledne těžce zranilo v Mělníku při srážce osobních vozů Toyota a Audi A3. Nehodu podle policie zavinila čtyřiadvacetiletá řidička toyoty, která nepřizpůsobila rychlost jízdy a v Českolipské ulici dostala smyk. Vyjela do protisměru, kde se čelně střetla s audi. Spolu s ní zůstali ve voze uvězněni další čtyři lidé, které museli vyprostit hasiči. Ve druhém voze utrpěli těžké zranění dva lidé. Podle dispečinku mělnických hasičů byli při srážce zasaženi i dva chodci, kteří však vyvázli pouze s odřeninami. Hasiči po vyproštění zraněných posypali vozovku látkou, která neutralizovala znečištění pohonnými hmotami.
</TEXT>
</DOC>
<DOC>
<DOCID>LN-20020909122</DOCID>
<DOCNO>LN-20020909122</DOCNO>
<DATE>09/09/02</DATE>
<GEOGRAPHY>LIBEREC</GEOGRAPHY>
<TEXT>
Liberecké děti mají šanci podílet se na rekonstrukci jednoho z parků nedaleko centra města. Technické služby města Liberce, které mají městskou zeleň na starosti, vypsaly pro školáky soutěž, jež má být inspirací při zpracování projektu rekonstrukce parku. "Děti mohou namalovat park, ve kterém by si chtěly hrát, a my se pokusíme jejich přání uskutečnit," řekl ředitel služeb Jaroslav Bureš. Technické služby se podle něj k soutěži inspirovaly v zahraničí. "Chceme pro naši práci využít bezmeznou fantazii školáků, cenný je pro nás však nejen názor dětí, ale i ostatních obyvatel Liberce," uvedl ředitel. Veřejnost by podle něj měla mít šanci podílet se na tom, jak bude město a jejich domov vypadat. Pro vítěze soutěže jsou připraveny ceny, jako počítač či kolo.
</TEXT>
</DOC>
<DOC>
<DOCID>LN-20020909123</DOCID>
<DOCNO>LN-20020909123</DOCNO>
<DATE>09/09/02</DATE>
<TEXT>
ČESKÉ BUDĚJOVICE - Téměř 15,5 miliardy korun potřebuje Jihočeský kraj po katastrofálních povodních na obnovu majetku sloužícího k zabezpečení základních funkcí na jeho území. Na dalších 13,8 miliardy odhadli své škody obyvatelé kraje. Definitivní výsledky sčítání škod sdělila včera mluvčí krajského úřadu Maria Ptáčková. Soupisy škod podle ní odevzdalo do sobotní půlnoci 329 měst a obcí, které povodně zasáhly. Přihlásilo se také na 11 500 fyzických a právnických osob. Krajský úřad měl ze zákona na sečtení registrů škod sedm dní od ukončení stavu nouze, tedy od 31. srpna. Podle jihočeského hejtmana Jana Zahradníka byl sice termín velice krátký, ale s vypětím všech sil se podařilo škody spočítat včas. Nesouhlasí však s tím, že občané, kteří z vážných důvodů nestihli soupis škod v daném termínu odevzdat, již nemají šanci od státu odškodnění požadovat. "Jsem připraven i za cenu toho, že jejich formuláře povezu osobně na ministerstvo financí, jim v odůvodněných případech tuto možnost nabídnout," přislíbil Zahradník.
</TEXT>
</DOC>
<DOC>
<DOCID>LN-20020909124</DOCID>
<DOCNO>LN-20020909124</DOCNO>
<DATE>09/09/02</DATE>
<TEXT>
KARLOVY VARY - Karlovarská policie zadržela posledního, čtvrtého člena ultrapravicové hudební skupiny Hlas krve, která ve svých nahrávkách propagovala rasismus, xenofobii a antisemitismus. Informovala o tom mluvčí karlovarské policie Zdena Papežová. Policejní rada muže stíhá za podporu a propagaci hnutí směřujících k potlačení práv a svobod člověka. Za stejný trestný čin byli před několika dny obviněni jeho tři spoluhráči. Čtvrtého muže policisté hledali déle, protože se nezdržoval ve svém bydlišti. Činnost skupiny zhruba dva roky sledovali západočeští a karlovarští policisté a kriminalisté z policejního prezidia. Kapela vystupovala v Čechách i zahraničí. Na koncertech prodávala své kompaktní disky s albem Fight in Bohemia (Boj v Čechách), jehož písně obsahovaly protirasistické a protižidovské texty.
</TEXT>
</DOC>
<DOC>
<DOCID>LN-20020909125</DOCID>
<DOCNO>LN-20020909125</DOCNO>
<DATE>09/09/02</DATE>
<GEOGRAPHY>PRAHA</GEOGRAPHY>
<TEXT>
Fotbaloví trpaslíci o sobě dali vědět už na začátku kvalifikace o EURO 2004. Estonci ukořistili bod v Chorvatsku za remízu 0:0 stejně jako Lotyši Švédům. Nejhůř ovšem dopadli Skotové na Faerských ostrovech. Stejně jako před třemi lety v minulém zápolení o evropský šampionát totiž dokázali na půdě outsidera jen remizovat 2:2. Zatímco tehdy dostali gól až v 90. minutě, tentokrát v Toftiru už v 11. minutě prohrávali 0:2. Tým, kterému v žebříčku FIFA patří až 123. místo, poslal do senzačního vedení záložník Petersen a po hodině hry mohl dokonat hattrick, kdyby ze sedmi metrů trefil odkrytou branku. Tentokrát ovšem hrbolaté hřiště ublížilo spíše domácím. Tah skotského svazu, který na oživení týmu angažoval loni v únoru Němce Bertiho Vogtse, se zatím míjí účinkem. Vogts ještě nevyhrál, a to už vedl tým šestkrát. "Neumím si vysvětlit, co se stalo. Hráli jsme bez emocí," posteskl si. List Observer zdůraznil, že "výkon týmu byl bledý jako mrtvola". Skotské deníky se bez výjimky do německého kouče opřely ostrou kritikou. "Faerské ostrovy - Nuly 2:2," hlásal sarkastický titulek Scottish News of the World. "Z koho si myslíte, že si děláte legraci, pane Vogtsi?" tázal se list Scotland on Sunday. Soupeři českého týmu ve 3. skupině nezaváhali: Nizozemci porazili Bělorusko 3:0 a Rakousko Moldavsko 2:0.
</TEXT>
</DOC>
<DOC>
<DOCID>LN-20020909126</DOCID>
<DOCNO>LN-20020909126</DOCNO>
<DATE>09/09/02</DATE>
<TEXT>
Pilot formule 1 Ralf Schumacher se v pátek oženil. Obřadu se zúčastnila jen nejbližší rodina včetně trojnásobného mistra světa a Ralfova staršího bratra Michaela.
</TEXT>
</DOC>
</CZE>