<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021205001</DOCID>
<DOCNO>LN-20021205001</DOCNO>
<DATE>12/05/02</DATE>
<TITLE>
V otřesném případu české justice padl rozsudek
</TITLE>
<GEOGRAPHY>PRAHA</GEOGRAPHY>
<TEXT>
Včera se rozběhlo další kolo jednoho z nejkritizovanějších případů české justice. Devět let se vlekoucí kauza, do které musel zasahovat i ministr spravedlnosti, se včera dočkala již třináctého verdiktu. Městský soud v Praze vynesl rozsudek nad devětadvacetiletým Martinem Ježkem: soudce ho viní z toho, že před devíti lety brutálně utýral k smrti čtyřletou dceru své tehdejší družky. Případ řešil v pořadí již čtvrtý trestní senát a poslal Ježka za těžké ublížení na zdraví s následkem smrti na 12 let do věznice s ostrahou. Nepochopitelně dlouhý soudní maraton, který začal před osmi lety, ale zdaleka nekončí: obžalovaný se na místě odvolal a spis poputuje k vrchnímu soudu. Právě ten v minulosti rozsudky městského soudu opakovaně rušil s tím, že není jednoznačné, že pachatelem byl Ježek. Případ už dávno přesáhl rozměry soudní síně: minulý měsíc ho při interpelaci ve sněmovně označil ministr spravedlnosti za "otřesný případ fungování české justice". Rozsudek se už totiž mezi městským a vrchním soudem "otočil" celkem šestkrát. Loni v únoru potom soudce Ladislav Gross rozhodl, že se Ježkovo stíhání zastaví. Každý má prý totiž podle evropské úmluvy o ochraně lidských práv nárok na to, aby byl jeho případ projednán v přiměřené lhůtě, což bylo podle Grosse v tomto případě porušeno. Teprve toto problematické rozhodnutí vrchní soud od svých kolegů přijal. Do věci se potom vložil Nejvyšší soud, který rozhodnutí shledal jako "nedůvodné". "Soudci, kteří případ rozhodovali, nepochybili, neboť nebyli nečinní," řekl včera k vleklé kauze ministr Pavel Rychetský s tím, že nelze zpochybňovat nezávislost soudů. Soudce Pavel Benda se včera při odůvodňování rozsudku snažil vysvětlit, že tentokrát se trestní senát řídil pokyny vrchního soudu a rozhodoval tak, aby nebylo možné nad důkazy pochybovat.
</TEXT>
<HEADING>
Rozsudky v případu Martina Ježka
</HEADING>
<TEXT>
březen 1995 - vražda, zrušeno vrchním soudem srpen 1996 - vražda, zrušeno únor 1998 - vražda, zrušeno listopad 1998 - vražda, vrchní soud mění na neposkytnutí pomoci září 1999 - Nejvyšší soud ruší rozsudek vrchního soudu březen 2000 - ublížení na zdraví s následkem smrti, zrušeno únor 2001 - stíhání zastaveno leden 2002 - vrchní soud rozhodnutí potvrzuje červen 2002 - Nejvyšší soud ruší rozhodnutí vrchního soudu prosinec 2002 - ublížení na zdraví s následkem smrti
březen 1995 - vražda, zrušeno vrchním soudem srpen 1996 - vražda, zrušeno únor 1998 - vražda, zrušeno listopad 1998 - vražda, vrchní soud mění na neposkytnutí pomoci září 1999 - Nejvyšší soud ruší rozsudek vrchního soudu březen 2000 - ublížení na zdraví s následkem smrti, zrušeno únor 2001 - stíhání zastaveno leden 2002 - vrchní soud rozhodnutí potvrzuje červen 2002 - Nejvyšší soud ruší rozhodnutí vrchního soudu prosinec 2002 - ublížení na zdraví s následkem smrti
</TEXT>
</DOC>
<DOC>
<DOCID>LN-20021205002</DOCID>
<DOCNO>LN-20021205002</DOCNO>
<DATE>12/05/02</DATE>
<TEXT>
Jediné úplné zatmění Slunce v roce 2002 bylo včera k vidění na jižní polokouli. Do části jižní Afriky a Austrálie přivedl tento vzácný jev tisíce profesionálních astronomů i desetitisíce turistů.
</TEXT>
</DOC>
<DOC>
<DOCID>LN-20021205003</DOCID>
<DOCNO>LN-20021205003</DOCNO>
<DATE>12/05/02</DATE>
<TITLE>
Demonstranti marně čekali na ministra
</TITLE>
<GEOGRAPHY>PRAHA</GEOGRAPHY>
<TEXT>
Čeští zemědělci se včera opět sjeli do Prahy, aby si postěžovali na to, že pro ně vláda v Evropské unii nevyjednala vyšší dotace. Akce tentokrát přilákala osm tisíc demonstrantů z celé republiky. Pochod městem skončil u ministerstva zemědělství - nespokojenci přivezli vedle masek i zemědělské produkty: otepi slámy, shnilá zelenina, jablka, brambory a řepa zcela zavalily vchod do budovy ministerstva. Ministr Jaroslav Palas ani po hodině skandování nevyšel ven a vchod se ocitl pod salvou vajíček. O rebely nakonec ovšem projevili zájem jen hasiči a policie. Stalo se tak poté, co jeden z demonstrantů zapálil před ministerstvem otep slámy.
PRAHA - Čeští zemědělci se včera opět sjeli do Prahy, aby si postěžovali na to, že pro ně vláda v Evropské unii nevyjednala vyšší dotace. Akce tentokrát přilákala osm tisíc demonstrantů z celé republiky. Pochod městem skončil u ministerstva zemědělství - nespokojenci přivezli vedle masek i zemědělské produkty: otepi slámy, shnilá zelenina, jablka, brambory a řepa zcela zavalily vchod do budovy ministerstva. Ministr Jaroslav Palas ani po hodině skandování nevyšel ven a vchod se ocitl pod salvou vajíček. O rebely nakonec ovšem projevili zájem jen hasiči a policie. Stalo se tak poté, co jeden z demonstrantů zapálil před ministerstvem otep slámy.
</TEXT>
</DOC>
<DOC>
<DOCID>LN-20021205004</DOCID>
<DOCNO>LN-20021205004</DOCNO>
<DATE>12/05/02</DATE>
<TEXT>
Petr Pithart připomněl, že zatím není ještě ani lidovci oficiálně nominován. "ČSSD má za sebou referendum, které nemůže ignorovat," vzkázal do Lidového domu. V kuloárech se ale již dlouho hovoří o tom, že když ČSSD navzdory referendu vyšle do souboje o prezidentské křeslo Otakara Motejla, nebude se šéf Senátu o post hlavy státu ucházet. Senátoři měli včera na programu vedle voleb také slib sedmadvaceti nových členů a ustavení výborů, jichž zůstalo devět stejně jako v minulém funkčním období. Členové přibyli hlavně organizačnímu výboru a výboru pro evropskou integraci. "Evropský" výbor posílil o tři senátory a povede jej opět Jiří Skalický z Klubu otevřené demokracie. Jedním z nováčků se zde stal ředitel televize Nova Vladimír Železný. Zástupci nesilnějšího klubu horní komory - ODS - budou předsedat ústavně-právnímu, zemědělskému výboru a výboru pro zdravotnickou a sociální politiku. Klub otevřené demokracie obsadí rovněž tři výbory - kromě výboru pro integraci do EU jde o mandátový a imunitní a zahraniční výbor. Lidovci povedou organizační výbor a výbor pro životní prostředí. Na sociální demokraty zbyl pouze výbor pro kulturu a vzdělání.
</TEXT>
</DOC>
<DOC>
<DOCID>LN-20021205005</DOCID>
<DOCNO>LN-20021205005</DOCNO>
<DATE>12/05/02</DATE>
<TEXT>
Jak je možné, že se případ utýrání malého dítěte táhne devět let a ani po tak dlouhé době není uzavřen? Někde v justičním systému zřejmě bude chyba, ale kde ji hledat? Těžko posuzovat jednotlivý případ, ten je na pár řádků příliš složitý. Nezasvěcení sice mohou mluvit jen o obecnostech, ale v tomto případě je to možné. Uvedený spor totiž není výjimka. Podobných táhnoucích se kauz a prodlev při rozhodování, přehazování ze soudu na soud a pak zase zpátky bylo v minulosti už dost. Jak to tedy změnit? Kompletně předělat celý systém, radikálně ho zjednodušit, nebo přejít na úplně jinou tradici práva? Možná není třeba chodit tak daleko. Řešení může být blíž. Skrývá se ve změně postoje soudců, kteří se často uchylují k pozitivistickému používání práva. Mají v ruce mřížku, kterou přiloží na případ, a už nevidí neopakovatelnou jedinečnost, která se do mřížky prostě nevejde. Soudce soudí vždy nanovo, musí rozhodnout bez berličky. Sám. A to není zadarmo, platí se za to odpovědností. Zbavovat se jí odkladem na neurčito či odkazem na mřížku zákona nic neřeší. Bez odpovědnosti za jedinečnost není spravedlnosti. Dodnes neukončený případ utýrané Lucie je jen jeden z mimořádně bolestných důkazů.
</TEXT>
</DOC>
<DOC>
<DOCID>LN-20021205006</DOCID>
<DOCNO>LN-20021205006</DOCNO>
<DATE>12/05/02</DATE>
<TITLE>
Děti mám už velké, vnuky ještě nemám, takže Mikuláš se mě niterně nedotýká. Docela dobře si ale pamatuji, jak mi před léty manželka lepila vatové fousy a babička vyráběla mitru, když jsme se chystali uspořádat představení pro vlastní děti. Ještě lépe si pamatuji několik mikulášských zážitků ze svého dětství. Z jednoho Mikuláše mi zůstal dodneška pocit lítosti a křivdy, protože jsem nic nedostal. Ještě mnohem silnější byl zážitek z jiného Mikuláše. Byl jsem ještě dost malý, důstojný Mikuláš vedl vážné řeči, čert byl u mě blízko, dělal to svoje ble ble, já jsem brečel, kuňkal nějakou básničku, rodiče mě nedrželi za ruku a navíc kývali hlavou, když Mikuláš četl z knihy prohřešky, které se hodily i na moje celoroční zlobení.
</TITLE>
<TEXT>
Nezačal jsem následkem toho koktat ani jsem se kvůli tomu nezačal počurávat, snad to na mě nezanechalo žádné následky, ale dodneška jsem přesvědčený, že to příliš šťastná a povedená událost nebyla. Trocha obav, napětí, strachu, nejistoty patří k životu. Docela rádi sledujeme detektivky, někteří z dospělých milují dobrodružství, adrenalinové sporty. Nevím, proč bychom měli dítě vychovávat ve skleníku a do patnácti let je chránit před veškerým nebezpečenstvím. Takže k Mikuláši a andělovi patří neodmyslitelně i čert. Jenže na druhé straně nesmí nikdy stát samotné dítě se svým strachem. Proti převaze "mocných" bytostí musejí dítěti pomáhat rodiče. Ti by měli stát po jeho boku a držet je za ruku nebo v náručí. Pak se dítě bojí jen tak akorát, co dokáže zvládnout. Malé dítě totiž neví zcela jistě, zda všechno dobře dopadne a že je to ve skutečnosti hra. Vidí sice, že Mikuláš má boty jako táta a mluví jako táta, ale dokud nejsou všichni pryč, tak jistotu nemá. Ruka, kterou může dítě svírat mamince, tuto jistotu dodává. I když vůbec, co to je za zmatek? Je to táta - nebo Mikuláš? Mikuláš je v prvé řadě svátek dětí a měl by všem bez rozdílu přinést hezký zážitek. Je úplně jedno, jestli je Fanda rošťák nebo hodný kluk, má ve škole pětky nebo jedničky. Zlobím se na dospělé, kteří mají legraci z vystrašeného dítěte, žalují Mikulášovi, jak Pepíček zlobil a nejedl zeleninu a ještě pak celý rok připomínají Jestli nesníš tu zeleninu, tak to povím čertovi a uvidíš. Inteligentní čert nebo Mikuláš by se v takové chvíli měli postavit na stranu dítěte a zeptat se tatínka, jestli on byl celý rok hodný a jestli on pěkně papá zeleninu. Jako psychologovi mi nevadí, že dítě má před čertem a Mikulášem trochu obavy, že je napjaté, jak všechno dopadne a jestli všechno zvládne, ale moc mi vadí, když mu v té těžké chvíli nestojí rodiče po boku, když mu nejsou oporou, když všichni zapomenou, že nejdůležitější je radost. Dnes se všeho, tedy i tradice Mikuláše, zmocnili obchodníci a ti potřebují, aby se nějaká velká atrakce odehrávala nejlépe každý týden. Proto také jedna atrakce je okamžitě vystřídána druhou, dítě tak nemá čas prožít si jednu událost a už přichází další, stejně silná, nebo ještě silnější. Aby měl jakýkoli zážitek plný význam, nestačí jen událost prožít, ale měli bychom se k ní ještě několikrát vrátit, vyprávět si o ní, v duchu ji dále zpracovávat. Dítě se tak pěkně vyrovná i s případnou trochou strachu a nepříjemnosti a zážitek se uloží do paměti bez vedlejších negativních účinků. Jednou bude upřímně vzpomínat, jak se tenkrát čerta vůbec nebál a jak to bylo moc pěkné. Mikulášskou oslavu by měli dopřát dětem i ti rodiče, kteří sami nechtějí podlehnout reklamám, nebo nemají rádi, když jim někdo oslavu vnucuje. Dnešek, zítřek a ještě alespoň následující dva dny by měly patřit dětem a Mikuláši.
</TEXT>
</DOC>
<DOC>
<DOCID>LN-20021205007</DOCID>
<DOCNO>LN-20021205007</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Další plánovaná fáze zlevnění telefonních služeb v ČR se odkládá. Telekomunikační zákon sice stanovil, že od 1. ledna příštího roku bude spuštěna služba "trvalá předvolba operátora", ale konkurenti Českého Telecomu se s firmou dosud nedohodli na ceně za propojení svých sítí. Majitelé pevných linek tak budou muset nadále čekat, než v telekomunikacích vypukne slibovaná "cenová válka", která by měla výrazně snížit poplatky za telefonování. Trvalá předvolba operátora by navíc měla zjednodušit přístup rivalů Telecomu i k méně volajícím zákazníkům. Ti si s její pomocí budou moci nechat veškeré hovory směrovat do sítí konkurence. Zmíněný krok by mohl českým zákazníkům pomoci i k zavedení dlouho očekávaného neomezeného přístupu na internet za paušální poplatek. Spory Českého Telecomu s alternativními operátory se sice točí okolo několika haléřů, ale jejich význam pro český telekomunikační trh je klíčový. Telecom trvá na tom, aby přirážka za spojení hovorů do sítě konkurence dosahovala 22 haléřů, konkurence nechce platit více než 6 haléřů. Spor bude řešit Český telekomunikační úřad.
</TEXT>
</DOC>
<DOC>
<DOCID>LN-20021205008</DOCID>
<DOCNO>LN-20021205008</DOCNO>
<DATE>12/05/02</DATE>
<GEOGRAPHY>AMSTERDAM</GEOGRAPHY>
<TEXT>
Švédská obchodní síť s nábytkem IKEA se včera v Nizozemsku stala terčem anonymní hrozby bombovým atentátem. Po úterním dopisovém varování uzavřela včera policie všech deset poboček společnosti. Ve třech z nich se našly podezřelé balíčky a dva z nich skutečně obsahovaly výbušninu. Nálož nastražená v Sliedrechtu lehce zranila dva pyrotechniky. K atentátům se do včerejšího večera nikdo nepřihlásil. Souvislost s nedávnými hrozbami sítě Al Kajda na adresu Evropy však policie už teď vylučuje.
</TEXT>
</DOC>
<DOC>
<DOCID>LN-20021205009</DOCID>
<DOCNO>LN-20021205009</DOCNO>
<DATE>12/05/02</DATE>
<TITLE>
Čeští zemědělci v Praze demonstrovali nesouhlas s podmínkami, které jim nabízí EU
</TITLE>
<TEXT>
Vaječný útok zažilo včera ministerstvo zemědělství, před jehož branami demonstrovalo kolem osmi tisíc rozzlobených zemědělců.
PRAHA - To, co zemědělci slibovali, nakonec také opravdu splnili. Před budovou ministerstva zemědělství v Praze udělali nejen "kravál", ale i spoušť. Na místo museli přijet i hasiči a dopravu na zablokované magistrále řídila policie. Zemědělci, kteří jsou zvyklí vstávat časně ráno, nelenili ani včera a už kolem deváté hodiny se jich asi osm tisíc sešlo před budovou ministerstva zemědělství. Zvonili kravskými zvonci, mávali transparenty, cepy či státními vlajkami a skandovali hesla proti Evropské unii. Především se ale chtěli setkat s ministrem zemědělství Jaroslavem Palasem, aby mu předali petici a přednesli své požadavky. "Palasi, pojď mezi nás," vyvolávali ministra. Dveře budovy ale zůstaly zavřené, a tak k nim zemědělci složili své dary. Někteří přivezli otepi slámy, ostatní před dveře vysypali pytle brambor, řepy či jablek. Když i po hodině marného troubení, volání a skandování hesel zůstával Palas za zdmi své kanceláře, vzali si slovo "vrhači vajec". Na nedostatek "munice" si stěžovat nemohli, kolem magistrály měli připravené krabice plné zkažených i čerstvých vajec. Po desáté hodině stékaly po oslizlé budově ministerstva stovky vajec. "Hanba Palasovi," volal dav, který se vydal po magistrále směrem na Václavské náměstí. Za nimi zůstalo ministerstvo s několika rozbitými okny, s vchodovými dveřmi zavalenými slámou, jablky, zeleninou, topící se v zápachu pukavců a hniloby. O nic lépe nedopadla ani auta na protějším parkovišti.
</TEXT>
<HEADING>
Přijdeme zase, slibují zemědělci
</HEADING>
<TEXT>
Ministr Palas se přesto sešel s několika organizátory uvnitř budovy. Jednání ale přerušil ve chvíli, kdy zvenčí přiletěl předmět, který rozbil okno v místnosti. Na místě bylo i 80 policistů, kteří předvedli muže, který zapálil jednu z otepí. Opodál bylo připraveno i několik hasičských vozů. "Je to ostuda, že ministr nevylezl. I kdyby dostal vajíčkem, tak mohl," okomentoval chování Palase pětadvacetiletý zaměstnanec družstva Jaroslav Koráb z Poličky. "Byl to hnus, že nevylezl," přidal se Jiří Hartl z Rohozné na Svitavsku, který si místo vajíček přivezl slivovici. Pod sochou svatého Václava pokračovali zemědělci ve skandování hesel až do dvanácté hodiny. Nezájem politiků jim nahradil upřímný zájem turistů. "Ani se jim nedivíme. U nás také farmáři v minulosti demonstrovali. Teď mají dost dotací, tak je to lepší," říká David Orgason z britského Newcastlu a dál mačká spoušť svého fotoaparátu. Pospíchající Pražany však protesty příliš nezajímaly. Někteří nadávali, jiní měli návrh vlastního řešení. "Nějaká skupina na tom musí být bitá. Ať si založí ekologické farmy a pěstují bylinky. Brambory dovezeme levně z Ukrajiny a všichni budou spokojení," nabízí svůj recept student právnické fakulty Pavel z Prahy. Po dvanácté hodině se zemědělci s voláním "Přijedeme zase" a "Budeme tvrdší" rozešli směrem k Letenské pláni, kde měli přistavené autobusy. Organizátoři tak nakonec upustili od svého cíle a k budově delegace Evropské komise ani k úřadu vlády se nevydali. "Nikdo s námi nechce diskutovat, jsme zklamaný, že Palas nevylezl. Je vidět, že obyčejný člověk je pro ně póvl. Výkupní ceny jsou na úrovni roku 1976. Metrák pšenice za 220 korun a kilo prasete za 30, to je směšný. Řada družstev to chce zapíchnout," stěžuje si Václav Kočovský z Písecka. Pokud by se tato slova naplnila, mohl by opravdu nastat onen pomyslný "Konec zemědělců v Čechách", jak hlásaly transparenty.
Ministr Palas se přesto sešel s několika organizátory uvnitř budovy. Jednání ale přerušil ve chvíli, kdy zvenčí přiletěl předmět, který rozbil okno v místnosti. Na místě bylo i 80 policistů, kteří předvedli muže, který zapálil jednu z otepí. Opodál bylo připraveno i několik hasičských vozů. "Je to ostuda, že ministr nevylezl. I kdyby dostal vajíčkem, tak mohl," okomentoval chování Palase pětadvacetiletý zaměstnanec družstva Jaroslav Koráb z Poličky. "Byl to hnus, že nevylezl," přidal se Jiří Hartl z Rohozné na Svitavsku, který si místo vajíček přivezl slivovici. Pod sochou svatého Václava pokračovali zemědělci ve skandování hesel až do dvanácté hodiny. Nezájem politiků jim nahradil upřímný zájem turistů. "Ani se jim nedivíme. U nás také farmáři v minulosti demonstrovali. Teď mají dost dotací, tak je to lepší," říká David Orgason z britského Newcastlu a dál mačká spoušť svého fotoaparátu. Pospíchající Pražany však protesty příliš nezajímaly. Někteří nadávali, jiní měli návrh vlastního řešení. "Nějaká skupina na tom musí být bitá. Ať si založí ekologické farmy a pěstují bylinky. Brambory dovezeme levně z Ukrajiny a všichni budou spokojení," nabízí svůj recept student právnické fakulty Pavel z Prahy. Po dvanácté hodině se zemědělci s voláním "Přijedeme zase" a "Budeme tvrdší" rozešli směrem k Letenské pláni, kde měli přistavené autobusy. Organizátoři tak nakonec upustili od svého cíle a k budově delegace Evropské komise ani k úřadu vlády se nevydali. "Nikdo s námi nechce diskutovat, jsme zklamaný, že Palas nevylezl. Je vidět, že obyčejný člověk je pro ně póvl. Výkupní ceny jsou na úrovni roku 1976. Metrák pšenice za 220 korun a kilo prasete za 30, to je směšný. Řada družstev to chce zapíchnout," stěžuje si Václav Kočovský z Písecka. Pokud by se tato slova naplnila, mohl by opravdu nastat onen pomyslný "Konec zemědělců v Čechách", jak hlásaly transparenty.
</TEXT>
</DOC>
<DOC>
<DOCID>LN-20021205010</DOCID>
<DOCNO>LN-20021205010</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Premiér a předseda ČSSD Vladimír Špidla se domnívá, že nástupce prezidenta Václava Havla vzejde již z první volby, nebo nebude v nepřímých volbách vybrán vůbec. Nový prezident by pak podle něj byl zvolen až v přímých volbách. Špidla to včera řekl v pořadu Press klub rozhlasové stanice Frekvence 1. Prezidenta volí podle Ústavy poslanci a senátoři. Jeho přímou volbu by umožnilo přijetí novely Ústavy. Vládní koalice ČSSD, KDU-ČSL a Unie svobody-DEU nemá společného prezidentského kandidáta. Ze všech tří stran však zaznívá, že by jím mohl být ombudsman Otakar Motejl. "Ta věc je velmi komplikovaná. Ale hlavně jsou některé osoby, nad kterými je ve vládní koalici shoda a jsou osoby, nad kterými shoda není. Nad Milošem Zemanem, nemohu zastírat, že shoda není. Důsledek podle mého názoru: Buď se podaří zvolit prezidenta v prvním kole, anebo se ho nepodaří zvolit vůbec a přejdeme na přímou volbu," řekl Špidla Frekvenci 1.
</TEXT>
</DOC>
<DOC>
<DOCID>LN-20021205011</DOCID>
<DOCNO>LN-20021205011</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla včera popřel informace o tom, že Česko se už rozhodlo zapojit do amerického systému protiraketové obrany. Při parlamentních interpelacích prohlásil, že vláda o tom doposud formálně nejednala a že to chce udělat až na základě expertních jednání. O tom, že by se Česko mohlo do systému zapojit, se zmínil ministr obrany Jaroslav Tvrdík při své zářijové návštěvě USA.
</TEXT>
</DOC>
<DOC>
<DOCID>LN-20021205012</DOCID>
<DOCNO>LN-20021205012</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Soukromá společnost se angažuje v tom, aby se Rádio Svobodná Evropa/Rádio Svoboda (RFE/RL) přesunulo z centra Prahy do nedostavěné základní školy Flora v Kunraticích. S odvoláním na informace od zástupce této společnosti Vladimíra Lázničky to včera sdělila starostka Kunratic Ivana Kabelová. Ve zprávě zaslané elektronickou poštou podle ní uvedl, že o tom se zástupci rozhlasové stanice jedná. Mluvčí stanice Sonia Winterová k tomu nechtěla nic konkrétního říci. "Nemohu říci nic jiného než to, že jednání s českou vládou pokračuje. Není nic rozhodnuto, o žádných konkrétních objektech není prozatím řeč," řekla Winterová. Nedostavěná škola patří magistrátu, který vypsal na její využití soutěž. Do druhého kola výběrového řízení postoupilo pět zájemců. Podle ředitele magistrátního odboru obchodních aktivit Václava Pátka je mezi nimi i společnost, kterou Láznička zastupuje.
</TEXT>
</DOC>
<DOC>
<DOCID>LN-20021205013</DOCID>
<DOCNO>LN-20021205013</DOCNO>
<DATE>12/05/02</DATE>
<TITLE>
Zbytečná instituce. Tak hodnotí horní komoru parlamentu studenti, kteří se včera přišli podívat na senátory v akci.
</TITLE>
<GEOGRAPHY>PRAHA</GEOGRAPHY>
<TEXT>
V zadních řadách hlavního sálu horní komory sledují politiky s pobavenými úsměvy studenti čtvrtého ročníku jednoho pražského gymnázia. "My nemůžeme říct, který to je, protože by to byla reklama," osvědčují znalost mediálních zákonů studenti. Exkurze na ustavující schůzi Senátu jim nahradila hodinu společenských věd. Potvrdilo se jim, co si mysleli už dříve a co si ostatně myslí podstatná část populace - Senát je zbytečný. "Co do složení a co do pravomocí je to určitě zbytečná instituce," ujímá se role mluvčího dvacetiletý Pavel. Senátory často používaný argument, že horní komora funguje jako pojistka proti špatným zákonům, student neuznává: "Stejně je sněmovna zase přehlasuje." Studenti si stěžují na nedostatek osobností v Senátu i v politice vůbec. "U nás na Praze 5 byl během kampaně plakát Volte osvědčeného starostu Škalouda do Senátu. Ale já jsem vůbec nevěděl, že Praha 5 nějakého takového starostu má!" uvádí příklad Pavel. Koho si váží? Namátkou vicepremiéra Pavla Rychetského. "Byl příjemnej a hezky se na nás usmíval," vtipkuje student. Kontroverzi naopak vzbuzuje Vladimír Železný, a hlavně jeho čerstvě nabytá imunita. "Imunita by se měla vztahovat na činy, které ten člověk udělá během svého funkčního období a ne před ním," kroutí pochybovačně hlavou další ze studentů, osmnáctiletý Ondřej. Mají inteligentní lidé před dvacítkou sami politické ambice? Zazní nečekaná kladná odpověď. "No jasně. My chceme s Pavlem založit stranu pro prvovoliče, protože nemají koho volit. Velké strany jsou zdiskreditované," říká Ondřej. Ani jeden však nechce zveřejnit své příjmení. Důvod? Co by tomu řekli ve škole...
PRAHA - V zadních řadách hlavního sálu horní komory sledují politiky s pobavenými úsměvy studenti čtvrtého ročníku jednoho pražského gymnázia. "My nemůžeme říct, který to je, protože by to byla reklama," osvědčují znalost mediálních zákonů studenti. Exkurze na ustavující schůzi Senátu jim nahradila hodinu společenských věd. Potvrdilo se jim, co si mysleli už dříve a co si ostatně myslí podstatná část populace - Senát je zbytečný. "Co do složení a co do pravomocí je to určitě zbytečná instituce," ujímá se role mluvčího dvacetiletý Pavel. Senátory často používaný argument, že horní komora funguje jako pojistka proti špatným zákonům, student neuznává: "Stejně je sněmovna zase přehlasuje." Studenti si stěžují na nedostatek osobností v Senátu i v politice vůbec. "U nás na Praze 5 byl během kampaně plakát Volte osvědčeného starostu Škalouda do Senátu. Ale já jsem vůbec nevěděl, že Praha 5 nějakého takového starostu má!" uvádí příklad Pavel. Koho si váží? Namátkou vicepremiéra Pavla Rychetského. "Byl příjemnej a hezky se na nás usmíval," vtipkuje student. Kontroverzi naopak vzbuzuje Vladimír Železný, a hlavně jeho čerstvě nabytá imunita. "Imunita by se měla vztahovat na činy, které ten člověk udělá během svého funkčního období a ne před ním," kroutí pochybovačně hlavou další ze studentů, osmnáctiletý Ondřej. Mají inteligentní lidé před dvacítkou sami politické ambice? Zazní nečekaná kladná odpověď. "No jasně. My chceme s Pavlem založit stranu pro prvovoliče, protože nemají koho volit. Velké strany jsou zdiskreditované," říká Ondřej. Ani jeden však nechce zveřejnit své příjmení. Důvod? Co by tomu řekli ve škole...
</TEXT>
</DOC>
<DOC>
<DOCID>LN-20021205014</DOCID>
<DOCNO>LN-20021205014</DOCNO>
<DATE>12/05/02</DATE>
<TITLE>
Může senátor požádat o to, aby kauza byla vyřešena i přes jeho imunitu? Odpovědi se různí. Policie říká ano, soudce ne.
</TITLE>
<GEOGRAPHY>PRAHA</GEOGRAPHY>
<TEXT>
Na základě pokynu policejního prezidenta musí trestní kauzy ústavních činitelů řešit zvláštní odbor Úřadu finanční kriminality a ochrany státu. To platí i o případu ředitele televize Nova, novopečeného senátora Vladimíra Železného. "Další postup samozřejmě závisí na tom, zda Senát vyhoví naší žádosti o vyslovení souhlasu s trestním stíháním doktora Železného," řekl ředitel Úřadu finanční kriminality a ochrany státu Martin Pavlík. "Myslím si, že by ho vydat měli, ale nejsem schopen odhadnout, jak rozhodnou," konstatoval. Pokud bude Železný zbaven poslanecké imunity, musí případ převzít jiný policejní rada. Jak Pavlík připustil, tempo řešení kauzy se tím zbrzdí, jelikož vyšetřovatele čeká prostudování obsáhlého spisového materiálu. O vydání k trestnímu stíhání bude rozhodovat mandátový a imunitní výbor horní komory. Podle slov tiskové mluvčí Senátu Květoslavy Kozákové nelze zatím říct, kdy by mohla být záležitost vyřízena. "Výbor musí prostudovat materiály, pak se k tomu vyjádří pan Železný a až poté se celá záležitost projedná," uvedla. O zbavení imunity bude výbor rozhodovat pošesté - ve třech případech žádost policie odmítl, ve dvou jí vyhověl. Pokud bude verdikt Senátu negativní, nelze podle Pavlíka odhadnout, jak to ovlivní trestní stíhání Železného spoluobviněných. Jasné je pouze to, že imunita senátora chrání i po vypršení mandátu. "Absurdita imunity je, že se nedá pokračovat. Trestní stíhání bylo zahájeno v době, kdy nemohlo být považováno za nějaký atak na jeho politickou funkci, když žádnou neměl," komentoval věc prezident Soudcovské unie Libor Vávra. Pavlík naznačil ještě možnost, že by senátor mohl požádat o prošetření případu i přesto, že bude chráněn imunitou. "My bychom dál vyšetřovali a v případě podání obžaloby by soud rozhodl jen o vině, nikoli o trestu," upřesnil. Jiného názoru je Vávra, který je přesvědčen, že senátor ani poslanec o nic takového požádat nemůže. "Podle mě z trestního řádu vyplývá, že když ho nevydají, tak je konec," míní Vávra. Místopředseda Ústavního soudu Miloš Holeček se nechtěl k problému vyjádřit. "Nedá se vyloučit, že se tato věc ocitne u nás. Bylo by to předjímání možného pohledu na věc," zdůraznil. Vladimír Železný je stíhán od loňského dubna, kdy byl společně s galeristou Čechoameričanem Georgem Novotným obviněn za daňový únik ve výší 6,8 milionu korun kvůli dovozu obrazů. Kromě toho čelí dvěma obviněním kvůli poškozování věřitele, tedy společnosti Central European Media Enterprises. Jedno se týká miliardové transakce s lichtenštejnskou nadací Astrona Foundation, druhé souvisí s podezřelými převody Železného majetku na firmy, v nichž figuroval jeho někdejší právník, též obviněný Aleš Rozehnal. Společně s Železným a Rozehnalem jsou stíháni ještě jeho kolegové advokáti - Edita Panušková a Ondřej Kuchař.
PRAHA - Na základě pokynu policejního prezidenta musí trestní kauzy ústavních činitelů řešit zvláštní odbor Úřadu finanční kriminality a ochrany státu. To platí i o případu ředitele televize Nova, novopečeného senátora Vladimíra Železného. "Další postup samozřejmě závisí na tom, zda Senát vyhoví naší žádosti o vyslovení souhlasu s trestním stíháním doktora Železného," řekl ředitel Úřadu finanční kriminality a ochrany státu Martin Pavlík. "Myslím si, že by ho vydat měli, ale nejsem schopen odhadnout, jak rozhodnou," konstatoval. Pokud bude Železný zbaven poslanecké imunity, musí případ převzít jiný policejní rada. Jak Pavlík připustil, tempo řešení kauzy se tím zbrzdí, jelikož vyšetřovatele čeká prostudování obsáhlého spisového materiálu. O vydání k trestnímu stíhání bude rozhodovat mandátový a imunitní výbor horní komory. Podle slov tiskové mluvčí Senátu Květoslavy Kozákové nelze zatím říct, kdy by mohla být záležitost vyřízena. "Výbor musí prostudovat materiály, pak se k tomu vyjádří pan Železný a až poté se celá záležitost projedná," uvedla. O zbavení imunity bude výbor rozhodovat pošesté - ve třech případech žádost policie odmítl, ve dvou jí vyhověl. Pokud bude verdikt Senátu negativní, nelze podle Pavlíka odhadnout, jak to ovlivní trestní stíhání Železného spoluobviněných. Jasné je pouze to, že imunita senátora chrání i po vypršení mandátu. "Absurdita imunity je, že se nedá pokračovat. Trestní stíhání bylo zahájeno v době, kdy nemohlo být považováno za nějaký atak na jeho politickou funkci, když žádnou neměl," komentoval věc prezident Soudcovské unie Libor Vávra. Pavlík naznačil ještě možnost, že by senátor mohl požádat o prošetření případu i přesto, že bude chráněn imunitou. "My bychom dál vyšetřovali a v případě podání obžaloby by soud rozhodl jen o vině, nikoli o trestu," upřesnil. Jiného názoru je Vávra, který je přesvědčen, že senátor ani poslanec o nic takového požádat nemůže. "Podle mě z trestního řádu vyplývá, že když ho nevydají, tak je konec," míní Vávra. Místopředseda Ústavního soudu Miloš Holeček se nechtěl k problému vyjádřit. "Nedá se vyloučit, že se tato věc ocitne u nás. Bylo by to předjímání možného pohledu na věc," zdůraznil. Vladimír Železný je stíhán od loňského dubna, kdy byl společně s galeristou Čechoameričanem Georgem Novotným obviněn za daňový únik ve výší 6,8 milionu korun kvůli dovozu obrazů. Kromě toho čelí dvěma obviněním kvůli poškozování věřitele, tedy společnosti Central European Media Enterprises. Jedno se týká miliardové transakce s lichtenštejnskou nadací Astrona Foundation, druhé souvisí s podezřelými převody Železného majetku na firmy, v nichž figuroval jeho někdejší právník, též obviněný Aleš Rozehnal. Společně s Železným a Rozehnalem jsou stíháni ještě jeho kolegové advokáti - Edita Panušková a Ondřej Kuchař.
</TEXT>
</DOC>
<DOC>
<DOCID>LN-20021205015</DOCID>
<DOCNO>LN-20021205015</DOCNO>
<DATE>12/05/02</DATE>
<TITLE>
Oslavované projekty Zemanovy vlády se dostávají do problémů
</TITLE>
<GEOGRAPHY>PRAHA</GEOGRAPHY>
<TEXT>
Expremiér Miloš Zeman je už několik měsíců na své chalupě na Vysočině. S problémy, které po jeho vládě zůstaly, se ale bude muset vypořádat nová koaliční vláda. Nejbolestivější bude reforma tzv. mandatorních výdajů, kam patří sociální dávky, podpory v nezaměstnanosti, ale i úrokové dotace k hypotékám. Škrty se promítnou do životní úrovně celé řady domácností. Zemanova vláda měla přitom příležitost při růstu ekonomiky provést nepopulární kroky, které se obtížně provádějí při zpomalujícím hospodářství. Řešit se nyní musejí i potíže s prodejem státního majetku. Nanovo startuje privatizace Unipetrolu a Českého Telecomu. Odborníci se přitom shodují na tom, že jak na prodej Telecomu, tak Unipetrolu není vhodná doba. Telekomunikace i chemický průmysl jsou totiž postiženy celosvětovou recesí. Není v současnosti ani jasné, zda se podaří spojit ČEZ s distributory elektrické energie. Vláda sice tento velkolepý plán schválila, zdá se ale, že antimonopolní úřad má s vyslovením souhlasu problémy. Zemanova vláda také letos na jaře udělila rozsáhlou exkluzivitu hutní firmě LNM vlastněné indickou rodinou Mittalů na privatizaci hutí. Zatím se podařilo o prodeji dohodnout jen v případě Nové huti. Na Vítkovice dala LNM nízkou nabídku a v OKD se jí nepodařilo začít ani hloubkovou kontrolu.
Jak dopadly ekonomické plány Zemanovy vlády
</TEXT>
<HEADING>
Český Telecom
</HEADING>
<TEXT>
Zeman hodlal prodat Český Telecom za nejméně 80 miliard korun. Po předložení nabídek, které byly nižší než požadovaná suma, nechal rozhodnutí na nové vládě.
Jak to dopadlo Špidlova vláda nakonec schválila prodej největší tuzemské telekomunikační firmy konsorciu dánské TDC a Deutsche Bank, které za státní podíl nabídly přibližně 55 miliard korun. Z privatizace nakonec sešlo kvůli nevyřešeným vztahům s minoritním akcionářem Českého Telecomu - společností TelSource.
</TEXT>
<HEADING>
Philips
</HEADING>
<TEXT>
Při schvalování investičních pobídek ministerstvo obchodu a průmyslu oznámilo, že celková investice bude 604 milionů eur (asi 18,7 miliardy korun). Philips k celkové výši investice pouze uvedl, že to nejsou jeho oficiální závazky či plány.
Jak to dopadlo
Dosud Philips investoval 200 milionů eur ( 6,2 miliardy korun). Další investice zpomalí světová recese a pokles výroby televizorů.
</TEXT>
<HEADING>
Unipetrol
</HEADING>
<TEXT>
Předchozí vláda přiklepla na konci loňského roku chemický gigant Unipetrol společnosti Agrofert. Druhého vážného zájemce Rotch Energy odmítla s odůvodněním, že jde o překupníka. Podle Zemana Rotch navíc žádal dodatečná jednání o ceně. "A to by bylo porušení smluvních podmínek," uvedl tehdy Zeman.
</TEXT>
<HEADING>
Jak to dopadlo
</HEADING>
<TEXT>
O půl roku později zkolabovala privatizace Unipetrolu právě na požadavku Agrofertu na snížení ceny. Ten totiž Špidlova vláda odmítla, což znamená, že se privatizace Unipetrolu odkládá nejméně na rok.
Dálnice D 47
Smlouvu s izraelskou firmou Housing and Construction vláda Miloše Zemana prezentovala jako slibný obchod.
</TEXT>
<HEADING>
Jak to dopadlo
</HEADING>
<TEXT>
Minulý týden označili někteří opoziční politici smlouvu za "moravský tunel." Ukázalo se totiž, že reálné náklady státu na výstavbu dálnice by se mohly vyšplhat až na 215 miliard. Izraelci získali zakázku na výstavbu dálnice od vlády bez tendru.
</TEXT>
<HEADING>
Šen-tchou
</HEADING>
<TEXT>
Velkolepá výstavba elektrárny - celková investice má být 9 miliard korun - v čínském městě Šen-tchou měla tuzemským firmám přihrát tučné zakázky.
</TEXT>
<HEADING>
Jak to dopadlo
</HEADING>
<TEXT>
Firmám Škodaexport a Škoda Praha, které měly být největšími dodavateli elektrárny, stát musel finančně pomoci. Firmy by totiž zkrachovaly a obchod s Čínou by padl.
Banky
Největší prognostická chyba. Tak by se mohl označit Zemanův výrok o tom, že bankám stát pomáhat nebude.
</TEXT>
<HEADING>
Jak to dopadlo
</HEADING>
<TEXT>
Realita je přitom více než hrozivá. Záchrana bankovního sektoru nakonec přijde daňové poplatníky na stamiliardy korun. To je cena, že stát nedokázal, včetně vlády ČSSD, uřídit velké státní banky.
Realita je přitom více než hrozivá. Záchrana bankovního sektoru nakonec přijde daňové poplatníky na stamiliardy korun. To je cena, že stát nedokázal, včetně vlády ČSSD, uřídit velké státní banky.
</TEXT>
</DOC>
<DOC>
<DOCID>LN-20021205016</DOCID>
<DOCNO>LN-20021205016</DOCNO>
<DATE>12/05/02</DATE>
<TITLE>
PRAHA - Vyvedeme zemi z krize, to byl slib Miloše Zemana při nástupu k moci. Během funkčního období skutečně dokázala jeho vláda oživit skomírající ekonomiku. Z recese se české hospodářství dostalo k růstu. Nutno ovšem dodat, že to nebylo zadarmo. V roce 1998, kdy nastoupila menšinová vláda k moci, byl dluh celého státu včetně závazků zdravotních pojišťoven, mimorozpočtových fondů a měst a obcí 240 miliard korun. Letos výše tohoto dluhu dosáhne podle odhadů ministerstva financí astronomických 461,5 miliardy korun. "Dluh začal rychle růst v posledních třech letech," říká analytik Patria Online David Marek. Hlavní příčinou propadu veřejných financí je přitom vývoj státního rozpočtu, který se každoročně propadá čím dál hlouběji. Loni dosáhla výše rozpočtového schodku 66,7 miliardy korun a letos to bude obdobné. Část propadu státních financí je přitom spojena s očištěním bank, které v období ekonomické transformace rozpůjčovaly úvěry ve výši stovek miliard korun. "Očištění bank je pochopitelným a nezbytným krokem," dodává Marek. Dolů však rozpočet stahují stále rostoucí výdaje na sociální dávky, penze či kupříkladu podpory v nezaměstnanosti. Zatímco výdaje spojené s očištěním bank budou v příštích letech klesat, výdaje dané zákonem rostou stále rychleji. Drastický nárůst dluhu přinutil ministerstvo financí vypracovat reformu, která má stabilizovat veřejné finance. Šetřit se má všude. U sociálních dávek, dotací hypoték, podpor stavebního spoření, ale i u nemocenských dávek. Škrty ve výdajích přitom nebudou žádná legrace, protože se jedná o nepopulární opatření. "Pro vládu je složité s tím něco dělat. Je k tomu nutná politická vůle uvnitř celého parlamentu," uvedl ekonom Vladimír Pikora z Volksbank CZ. Podle Davida Marka z Patria Online se proto nejsnáze provedou změny u podpor hypoték a stavebního spoření, které jsou nejméně bolestivé pro společnost. Nejtěžší bude podle něj uskutečnit penzijní reformu. Vláda přitom měla lepší příležitost udělat bolestivé kroky. Těm nyní nenahrává zpomalování tuzemské ekonomiky. "Vláda mohla využít období ekonomického růstu, aby provedla nezbytné škrty," dodává Marek.
</TITLE>
<TEXT>
Vývoj státního dluhu (v mld. Kč)
</TEXT>
</DOC>
<DOC>
<DOCID>LN-20021205017</DOCID>
<DOCNO>LN-20021205017</DOCNO>
<DATE>12/05/02</DATE>
<TITLE>
Ozdravení celé české ekonomiky, "superčez", dostavba Temelína, obnova těžby uranu - to vše byly sny bývalého ministra průmyslu Miroslava Grégra. Málo z nich bylo dokončeno.
</TITLE>
<GEOGRAPHY>PRAHA</GEOGRAPHY>
<TEXT>
Tuzemský těžký průmysl měl v bývalém kabinetu premiéra Miloše Zemana svého nekompromisního zastánce - vlivného ministra Miroslava Grégra. Jeho působení ve funkci a vliv na průmyslovou sféru byly od počátku odbornou i politickou veřejností vnímány poměrně kontroverzně - většina názorů byla spíše negativních. Málokdo totiž například rozuměl snahám o obnovu těžby uranu, posílení jaderné energetiky či slučování polostátních firem do gigantických celků. Přesto některé své projekty dovedl Grégr do konce - například prosadil prodej Transgasu spolu s osmi distribučními společnostmi najednou německé RWE Gas. Jeho tehdejší vládní kolega, ministr financí Pavel Mertlík, přitom prosazoval oddělený prodej. Podobné sloučení se Grégrovi podařilo prosadit v případě ČEZ a distributorů elektřiny - projekt je vládou odsouhlasen, jen se čeká na schválení antimonopolním úřadem. Ozývají se ale hlasy, že tentokrát to na rozdíl od Transgasu tak jednoduché nebude a že zřejmě bude nutné chystaný "superčez" pojmout skromněji. Spor mezi Grégrem a Mertlíkem o poradenskou firmu, která měla při prodeji plynárenství pomáhat, byl podle vládních zdrojů tou poslední kapkou, která před dvěma lety přiměla Mertlíka k odchodu z vlády. Hned po nástupu do vlády Grégr proslul zejména plány na oživení tuzemských gigantů. První verze revitalizačního plánu, kterou představil v létě 1998, počítala s náklady státu na ozdravení podniků ve výši 50 miliard. Grégrovy revitalizační plány ale byly vzhledem k velkým požadavkům na poměrně prázdnou státní kasu časem kolegy z vlády usměrněny. Nakonec se v rámci státem řízené revitalizace ozdravilo jen pět firem mezi nimi například brněnský Zetor (Grégrův projekt s názvem Revitalizační traktor). Ještě v roce 2001 ale Grégr poněkud poděsil své politické kolegy a ekonomy, když přišel s programem na obnovu tentokrát celé české ekonomiky pod názvem Velký třesk. Stát měl do ekonomiky napumpovat 250 miliard korun. K realizaci plánu však nakonec vůbec nedošlo.
PRAHA - Tuzemský těžký průmysl měl v bývalém kabinetu premiéra Miloše Zemana svého nekompromisního zastánce - vlivného ministra Miroslava Grégra. Jeho působení ve funkci a vliv na průmyslovou sféru byly od počátku odbornou i politickou veřejností vnímány poměrně kontroverzně - většina názorů byla spíše negativních. Málokdo totiž například rozuměl snahám o obnovu těžby uranu, posílení jaderné energetiky či slučování polostátních firem do gigantických celků. Přesto některé své projekty dovedl Grégr do konce - například prosadil prodej Transgasu spolu s osmi distribučními společnostmi najednou německé RWE Gas. Jeho tehdejší vládní kolega, ministr financí Pavel Mertlík, přitom prosazoval oddělený prodej. Podobné sloučení se Grégrovi podařilo prosadit v případě ČEZ a distributorů elektřiny - projekt je vládou odsouhlasen, jen se čeká na schválení antimonopolním úřadem. Ozývají se ale hlasy, že tentokrát to na rozdíl od Transgasu tak jednoduché nebude a že zřejmě bude nutné chystaný "superčez" pojmout skromněji. Spor mezi Grégrem a Mertlíkem o poradenskou firmu, která měla při prodeji plynárenství pomáhat, byl podle vládních zdrojů tou poslední kapkou, která před dvěma lety přiměla Mertlíka k odchodu z vlády. Hned po nástupu do vlády Grégr proslul zejména plány na oživení tuzemských gigantů. První verze revitalizačního plánu, kterou představil v létě 1998, počítala s náklady státu na ozdravení podniků ve výši 50 miliard. Grégrovy revitalizační plány ale byly vzhledem k velkým požadavkům na poměrně prázdnou státní kasu časem kolegy z vlády usměrněny. Nakonec se v rámci státem řízené revitalizace ozdravilo jen pět firem mezi nimi například brněnský Zetor (Grégrův projekt s názvem Revitalizační traktor). Ještě v roce 2001 ale Grégr poněkud poděsil své politické kolegy a ekonomy, když přišel s programem na obnovu tentokrát celé české ekonomiky pod názvem Velký třesk. Stát měl do ekonomiky napumpovat 250 miliard korun. K realizaci plánu však nakonec vůbec nedošlo.
</TEXT>
</DOC>
<DOC>
<DOCID>LN-20021205018</DOCID>
<DOCNO>LN-20021205018</DOCNO>
<DATE>12/05/02</DATE>
<TITLE>
Uniformovaným mužům se podařilo po několika dnech najít klíčového svědka v případu utýrání čtyřleté Lucie. Emil Blecha byl totiž jako třináctiletý hoch tragické události přítomen.
</TITLE>
<GEOGRAPHY>PRAHA</GEOGRAPHY>
<TEXT>
Až policejní eskorta vyřešila nejistotu soudce Pavla Bendy, který včera rozhodoval případ brutálního utýrání čtyřleté Lucie, které se stalo před devíti lety. Uniformovaným mužům se totiž podařilo najít klíčového svědka Emila Blechu, který byl jako třináctiletý hoch tragické události přítomen, a k soudu ho včera ráno přivedli. Předvolán byl původně už na úterý, avšak nedostavil se, neboť jak Benda upřesnil, nikdo přesně nevěděl, kde se zdržuje a na adrese svého trvalého bydliště předvolání soudu nepřebíral. Bez jeho výslechu ale případ rozhodnout nemohl. "Je to věc, k níž jste již byl opakovaně vyslýchán a chápu, že uplynula dlouhá doba, ale trestní senát je v novém složení a dokazování musí proběhnout znovu," obrátil se soudce omluvně na Blechu, když konečně stanul v jednací síni. Bratranec Zdeny Jenšíkové, Luciiny matky, pak zadumaným mužům v talárech popsal, jak se tragédie před lety seběhla. "Mám to živě v paměti, jak Ježek Lucku v dětském pokoji bil. Dodnes mám před očima, jak jí násilím otvírá pusu, jak do ní leje ocet a jak je pak ona ve vaně a on ji nutí jíst její vlastní výkaly," vzpomínal na otřesný den 13. září 1993. Bendu pak zajímaly i další podrobnosti. Například, zda se Lucie bránila. "Nevím, co si představujete pod pojmem bránit se, ale jak se může tak malé dítě bránit?" opáčil dnes již třiadvacetiletý svědek. Blechovu výpověď označil Benda za klíčovou a věrohodnou a v rozsudku proto shledal Ježka vinným, že inkriminovaný den Lucii kopal, bil, pak ji donutil vypít směs octa, koření a alkoholu a nakonec ji hodil do vany s ledovou vodou, což děvčátko nepřežilo. "Jednalo se tehdy o dítě a znalkyně se vyjádřila, že nebylo shledáno nic, co by svědčilo pro to, že by si svědek vše vymyslel," zdůvodnil Benda, proč nakonec přijal Blechovu verzi jako důkaz proti Ježkovi a vyměřil mu dvanáct let. Soudci vrchního soudu totiž opakované rozsudky o Ježkově vině v minulosti rušili, neboť Blechovu výpověď nepovažovali za věrohodnou, stejně jako výpověď Jenšíkové. Podle soudců odvolací instance se tudíž nedalo jednoznačně rozhodnout, kdo z aktérů příběhu Lucii skutečně utýral. Ježek totiž od začátku tvrdí: já přišel domů až ve chvíli, kdy už Lucie umírala. Policie navíc při vyšetřování prokázala, že děvčeti ubližovali jeho blízcí opakovaně. Jenšíková si proto dnes již odpykává čtyřletý trest za neposkytnutí pomoci a týrání vlastní dcery.
PRAHA - Až policejní eskorta vyřešila nejistotu soudce Pavla Bendy, který včera rozhodoval případ brutálního utýrání čtyřleté Lucie, které se stalo před devíti lety. Uniformovaným mužům se totiž podařilo najít klíčového svědka Emila Blechu, který byl jako třináctiletý hoch tragické události přítomen, a k soudu ho včera ráno přivedli. Předvolán byl původně už na úterý, avšak nedostavil se, neboť jak Benda upřesnil, nikdo přesně nevěděl, kde se zdržuje a na adrese svého trvalého bydliště předvolání soudu nepřebíral. Bez jeho výslechu ale případ rozhodnout nemohl. "Je to věc, k níž jste již byl opakovaně vyslýchán a chápu, že uplynula dlouhá doba, ale trestní senát je v novém složení a dokazování musí proběhnout znovu," obrátil se soudce omluvně na Blechu, když konečně stanul v jednací síni. Bratranec Zdeny Jenšíkové, Luciiny matky, pak zadumaným mužům v talárech popsal, jak se tragédie před lety seběhla. "Mám to živě v paměti, jak Ježek Lucku v dětském pokoji bil. Dodnes mám před očima, jak jí násilím otvírá pusu, jak do ní leje ocet a jak je pak ona ve vaně a on ji nutí jíst její vlastní výkaly," vzpomínal na otřesný den 13. září 1993. Bendu pak zajímaly i další podrobnosti. Například, zda se Lucie bránila. "Nevím, co si představujete pod pojmem bránit se, ale jak se může tak malé dítě bránit?" opáčil dnes již třiadvacetiletý svědek. Blechovu výpověď označil Benda za klíčovou a věrohodnou a v rozsudku proto shledal Ježka vinným, že inkriminovaný den Lucii kopal, bil, pak ji donutil vypít směs octa, koření a alkoholu a nakonec ji hodil do vany s ledovou vodou, což děvčátko nepřežilo. "Jednalo se tehdy o dítě a znalkyně se vyjádřila, že nebylo shledáno nic, co by svědčilo pro to, že by si svědek vše vymyslel," zdůvodnil Benda, proč nakonec přijal Blechovu verzi jako důkaz proti Ježkovi a vyměřil mu dvanáct let. Soudci vrchního soudu totiž opakované rozsudky o Ježkově vině v minulosti rušili, neboť Blechovu výpověď nepovažovali za věrohodnou, stejně jako výpověď Jenšíkové. Podle soudců odvolací instance se tudíž nedalo jednoznačně rozhodnout, kdo z aktérů příběhu Lucii skutečně utýral. Ježek totiž od začátku tvrdí: já přišel domů až ve chvíli, kdy už Lucie umírala. Policie navíc při vyšetřování prokázala, že děvčeti ubližovali jeho blízcí opakovaně. Jenšíková si proto dnes již odpykává čtyřletý trest za neposkytnutí pomoci a týrání vlastní dcery.
</TEXT>
</DOC>
<DOC>
<DOCID>LN-20021205019</DOCID>
<DOCNO>LN-20021205019</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Zvýšení kvality a srozumitelnosti zpravodajství, zlepšení vnitřní komunikace a víc pořadů s tematikou Evropské unie slibovali na včerejším zasedání Rady ČT představitelé nového vedení televize. Prozatímní generální ředitel České televize Petr Klimeš včera upřesnil, že by rád zvýšil podíl zpravodajských pořadů. Rovněž se podle jeho informací v následujících měsících mírně zvýší počet uváděných repríz. Podle nového šéfa zpravodajství Jiřího Janečka lze zkvalitnění zpravodajství dosáhnout i "zabalením informace do poutavého hávu," aniž by takto podané informace ztratily na vážnosti. Žádné zásadní programové změny se v krátkodobém horizontu podle nové ředitelky programu Markéty Luhanové nechystají. "Určitě je ale co zlepšovat. Jako příklad bych jmenovala uvádění pořadů o Evropské unii, tam je náš velký dluh," upřesnila Markéta Luhanová.
</TEXT>
</DOC>
<DOC>
<DOCID>LN-20021205020</DOCID>
<DOCNO>LN-20021205020</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Inspekce ministra vnitra včera předala Okresnímu státnímu zastupitelství v Hradci Králové návrh na obvinění Josefa Janouška (29) policisty, který při nehodě v Peci pod Sněžkou v opilosti zabil chodce. LN to řekla Marie Masaříková z ministerstva vnitra. "Stíhání bude zahájeno v nejbližších dnech," uvedl okresní státní zástupce Alexander Pumprla. Janouška zřejmě čeká obvinění ze tří trestných činů: z nedbalostního ublížení na zdraví, ohrožení pod vlivem návykové látky a z neposkytnutí pomoci. Za to mu hrozí maximálně pětileté vězení. Inspekce ministra vnitra pokračuje i ve vyšetřování dopravní nehody, při níž policista Jindřich Majer (26) v Havlíčkově Brodě usmrtil čtyřletého Dominika S.
</TEXT>
</DOC>
<DOC>
<DOCID>LN-20021205021</DOCID>
<DOCNO>LN-20021205021</DOCNO>
<DATE>12/05/02</DATE>
<TITLE>
ČESKÉ BUDĚJOVICE - Osmi lety vězení potrestal Okresní soud v Českých Budějovicích třiačtyřicetiletého Miroslava Slavíka, vedoucího dětského divadla Hudradlo ze Zlivi na Českobudějovicku. Slavík podle rozhodnutí soudu dlouhodobě pohlavně zneužíval některé nezletilé členky souboru a mimo jiné s nimi natáčel různé choulostivé scénky na video. Část natočených videokazet policie zajistila a použila jako důkazní materiál.
</TITLE>
<HEADING>
Své konání si uvědomoval, řekl soudce
</HEADING>
<TEXT>
Ačkoliv mezi obyvateli Zlivi se o možném zneužívání děvčat mluvilo během celé dvacetileté existence Hudradla, teprve na začátku letošního roku policie na základě udání a několikaměsíčního sledování Slavíka zadržela a umístila do vazby. Před soudem vypovídalo 15 členek souboru, několik soudních znalců a řada dalších svědků. "Psychiatři sice odhalili u pachatele sníženou příčetnost, ale to neznamená, že si neuvědomoval závažnost svého konání," řekl při zdůvodnění rozsudku soudce Juraj Ivica. Slavíkovi naopak podle něj přitížil fakt, že se pohlavního zneužívání dopustil jako pedagog, kterému děti důvěřovaly. Obhájce vedoucího divadla si vzal lhůtu na rozmyšlenou, zda se proti rozsudku odvolá. Některé obyvatele Zlivi přitom rozsudek nijak zvlášť nepřekvapil. "Už když jsem chodil na základní školu, mluvilo se mezi dětmi o tom, že Slavík v divadle dívky osahává. Tenkrát za komunismu se tomu ale asi nepřikládal takový význam jako dnes," řekl LN jeden z obyvatel městečka, který si ale přeje zůstat v anonymitě. Členství v souboru bylo podle něj na druhou stranu pro děti prestižní záležitostí. Divadlo totiž pod Slavíkovým vedením sklízelo úspěchy na festivalech v celé republice i v zahraničí.
Ačkoliv mezi obyvateli Zlivi se o možném zneužívání děvčat mluvilo během celé dvacetileté existence Hudradla, teprve na začátku letošního roku policie na základě udání a několikaměsíčního sledování Slavíka zadržela a umístila do vazby. Před soudem vypovídalo 15 členek souboru, několik soudních znalců a řada dalších svědků. "Psychiatři sice odhalili u pachatele sníženou příčetnost, ale to neznamená, že si neuvědomoval závažnost svého konání," řekl při zdůvodnění rozsudku soudce Juraj Ivica. Slavíkovi naopak podle něj přitížil fakt, že se pohlavního zneužívání dopustil jako pedagog, kterému děti důvěřovaly. Obhájce vedoucího divadla si vzal lhůtu na rozmyšlenou, zda se proti rozsudku odvolá. Některé obyvatele Zlivi přitom rozsudek nijak zvlášť nepřekvapil. "Už když jsem chodil na základní školu, mluvilo se mezi dětmi o tom, že Slavík v divadle dívky osahává. Tenkrát za komunismu se tomu ale asi nepřikládal takový význam jako dnes," řekl LN jeden z obyvatel městečka, který si ale přeje zůstat v anonymitě. Členství v souboru bylo podle něj na druhou stranu pro děti prestižní záležitostí. Divadlo totiž pod Slavíkovým vedením sklízelo úspěchy na festivalech v celé republice i v zahraničí.
</TEXT>
</DOC>
<DOC>
<DOCID>LN-20021205022</DOCID>
<DOCNO>LN-20021205022</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Poté, co se pražský primátor Pavel Bém rozhodl nekandidovat na post šéfa ODS, může se stát, že rezignuje i na boj o místopředsednickou funkci. O víkendu na pražském regionálním sněmu totiž kandidátovi na předsedu Janu Zahradilovi slíbil, že bude na místopředsedu ODS kandidovat pouze tehdy, když se Zahradil stane předsedou. Pakliže by Zahradil neuspěl a chtěl se stát "alespoň" místopředsedou, Bém, kterého na funkci navrhl pražský region, mu ustoupí a bude se ucházet o místo ve výkonné radě. To má podle informací LN už prakticky jisté. "Jsem velmi rád, že jsme se takto dohodli. Nejlépe to vyvrací spory o údajných neshodách mezi mnou a Pavlem Bémem," řekl Zahradil. V poslední době se přitom v ODS spekulovalo o tom, že Bém by ve funkci šéfa strany viděl raději Petra Nečase, který by chtěl, aby mu Bém dělal prvního místopředsedu. Pražský primátor však řekl jen to, že má dva favority, odmítl je však konkretizovat a jednoho z nich veřejně podpořit. Podle všeho měl však na mysli Nečase se Zahradilem. Nic říct Bém nechtěl ani o své dohodě se Zahradilem. "Co udělám, kdyby vyhrál někdo jiný než Jan Zahradil, bude mé vlastní rozhodnutí," sdělil.
</TEXT>
</DOC>
<DOC>
<DOCID>LN-20021205023</DOCID>
<DOCNO>LN-20021205023</DOCNO>
<DATE>12/05/02</DATE>
<TITLE>
Volba šéfa ODS: sázková kancelář favorizuje Nečase
</TITLE>
<GEOGRAPHY>PRAHA</GEOGRAPHY>
<TEXT>
Ze čtyř kandidátů na post předsedy ODS by si na sebe v sázkové kanceláři vsadil peníze jen senátor Mirek Topolánek. Místopředseda Jan Zahradil by byl ochoten uzavřít sázku na své vítězství maximálně o lahev alkoholu, Petr Nečas a Miroslava Němcová by nevsadili vůbec nic. "Je to vážná věc, navíc já ze zásady nikdy nesázím," uvedl Nečas. "Opravdu nesázím. Ale když se i na politiku sází jako na hokej, tak by se mi také líbilo, kdyby mě v případě mého vítězství fanoušci odnesli na ramenou na zaplněné Staroměstské náměstí," žertovala Němcová. Dát peníze na své vítězství nechce ani Jan Zahradil. "Nesázím se o peníze. O lahev dobrého alkoholu bych se vsadil klidně," prohlásil Zahradil. To Topolánek prý vážně uvažuje, že se do sazkové kanceláře vydá. "Vsadil bych si na sebe. Minimálně proto, že Nečas má nižší kurs," tvrdil se smíchem, aniž by komentoval, kolik by byl ochoten dát do banku. "Bookmakeři prostě poměrům v ODS příliš nerozumí," reagoval na fakt, že je na něj vypsán příliš vysoký kurs, který obvykle náleží outsiderům. Vsadit si na vítěze klání o uvolněné křeslo mohou lidé v loterijní společnosti Tipsport. Ta od počátku favorizuje Nečase. Ještě v pátek měla jako favoritka druhý nejnižší kurs místopředsedkyně sněmovny Němcová, za ní Zahradil a až na posledním místě byl Topolánek. Po zasedání některých regionálních sněmů ODS, v nichž zatím nejvíce "boduje" Zahradil, se však kursy radikálně proměnily. Nečas si v kursu pohoršil jen mírně: zatímco minulý pátek by člověk za stokorunu vsazenou na jeho vítězství získal 170, nyní už 185 korun. Zahradil se stále drží na kursu 2,70, osm set namísto pětistovky by však člověk získal, kdyby si včera vsadil stovku na Topolánka. Největšího outsidera pak Tipsport udělal z Němcové.
PRAHA - Ze čtyř kandidátů na post předsedy ODS by si na sebe v sázkové kanceláři vsadil peníze jen senátor Mirek Topolánek. Místopředseda Jan Zahradil by byl ochoten uzavřít sázku na své vítězství maximálně o lahev alkoholu, Petr Nečas a Miroslava Němcová by nevsadili vůbec nic. "Je to vážná věc, navíc já ze zásady nikdy nesázím," uvedl Nečas. "Opravdu nesázím. Ale když se i na politiku sází jako na hokej, tak by se mi také líbilo, kdyby mě v případě mého vítězství fanoušci odnesli na ramenou na zaplněné Staroměstské náměstí," žertovala Němcová. Dát peníze na své vítězství nechce ani Jan Zahradil. "Nesázím se o peníze. O lahev dobrého alkoholu bych se vsadil klidně," prohlásil Zahradil. To Topolánek prý vážně uvažuje, že se do sazkové kanceláře vydá. "Vsadil bych si na sebe. Minimálně proto, že Nečas má nižší kurs," tvrdil se smíchem, aniž by komentoval, kolik by byl ochoten dát do banku. "Bookmakeři prostě poměrům v ODS příliš nerozumí," reagoval na fakt, že je na něj vypsán příliš vysoký kurs, který obvykle náleží outsiderům. Vsadit si na vítěze klání o uvolněné křeslo mohou lidé v loterijní společnosti Tipsport. Ta od počátku favorizuje Nečase. Ještě v pátek měla jako favoritka druhý nejnižší kurs místopředsedkyně sněmovny Němcová, za ní Zahradil a až na posledním místě byl Topolánek. Po zasedání některých regionálních sněmů ODS, v nichž zatím nejvíce "boduje" Zahradil, se však kursy radikálně proměnily. Nečas si v kursu pohoršil jen mírně: zatímco minulý pátek by člověk za stokorunu vsazenou na jeho vítězství získal 170, nyní už 185 korun. Zahradil se stále drží na kursu 2,70, osm set namísto pětistovky by však člověk získal, kdyby si včera vsadil stovku na Topolánka. Největšího outsidera pak Tipsport udělal z Němcové.
</TEXT>
</DOC>
<DOC>
<DOCID>LN-20021205024</DOCID>
<DOCNO>LN-20021205024</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Život v Praze včera na čas ochromil požár rozvodny elektrického proudu na Žižkově. Nejezdily tramvaje, nesvítilo světlo, netekla voda, v některých bytech přestalo dokonce fungovat topení. Rozvodnu v budově Pražské energetiky v Italské ulici zachvátil oheň v poledne. Kabely, které začaly hořet, se nacházejí ve sklepě, na místě proto nebyl vidět žádný oheň ani kouř. Ten se šířil podzemními cestami a vycházel ven na ulici například na Vinohradech. "Napřed to začali hasit dva zaměstnanci, nadýchali se zplodin a museli je odvézt do nemocnice," popsal vedoucí zásahu Petr Meloun. Oba muže odvezly sanitky do nemocnice na Karlově náměstí a ještě odpoledne je lékaři pustili domů. Oheň likvidovaly pěnou čtyři hasičské jednotky, které jej uhasily asi za hodinu. "Už teď můžeme vyloučit, že to bylo úmyslné zapálení," řekl LN vedoucí sekce údržby Pražské energetiky Aleš Staněk. Požár způsobil výpadek proudu v centru Prahy. Bez elektřiny byli obyvatelé části Vinohrad, Žižkova, Karlína, Malešic a Jarova. V samotném centru začaly náhradní zdroje dodávat proud už po hodině, v některých částech Žižkova a Karlína se dodávka obnovila až v noci. Asi nejhorší byla situace v tramvajové dopravě. Lidé na zastávkách čekali na své spoje marně. Dopravní podnik odklonil z centra všechny linky. Některé z nich nahradil autobusy. Během odpoledne začal dopravu pomalu obnovovat. I tramvaje ale čerpaly proud z náhradních zdrojů, které nebyly schopné utáhnout obvyklý provoz. Přes centrum tak jezdily jen některé linky. Přes Václavské náměstí pouze tramvaj XB a mezi stanicemi I. P. Pavlova a Náměstí Míru jen linka X-A. K obvyklému provozu se tramvaje vrátily až po osmé hodině večer.
</TEXT>
</DOC>
<DOC>
<DOCID>LN-20021205025</DOCID>
<DOCNO>LN-20021205025</DOCNO>
<DATE>12/05/02</DATE>
<TITLE>
PRAHA - Končí známá moderátorka hlavní "novácké" zpravodajské relace Televizní noviny Nicol Lenertová své působení v této televizi? To zatím přesně neví ani vedení Novy. Zprávy o Lenertové má jen kusé a získává je pouze od jejích rodičů a přátel. Navíc se ukazuje, že Lenertová není jedinou tváří, která by měla opustit obrazovky Novy. Odejít by údajně měla i moderátorka Mirka Čejková. Lenertová měla podle deníků Právo a Blesk podat písemně výpověď. Ta však do redakce zpravodajství Novy nedorazila a vedení se o jejím kroku nedozvědělo včas. Oba deníky v této souvislosti citují matku moderátorky, podle které Lenertová odjela na "sportovně-rehabilitační stáž". Pobývat by prý v současné době měla ve Spojených státech. Spekulovalo se také o blízkém vztahu Lenertové s jedním z kolegů, o těhotenství, o neshodách a následném potratu. Vedení TV Nova tyto informace nepotvrdilo. "Zatím je to tak, že Nicol onemocněla, a proto nenastoupila do práce. Podle právníků by měla předat nějaké potvrzení o nemoci. Do této chvíle nic nepřišlo, ani výpověď," řekl včera mluvčí Novy Petr Kostka. Nové zprávy o Lenertové prý vedení získává jen velmi těžko. "Co s ní opravdu je, zjišťujeme přes její kamarády a rodiče," uvedl Kostka. Podle něj se zatím řeší, kdo Lenertovou zastoupí při moderování zpravodajské relace. "Moderátorské dvojice nebyly rozhozeny. Změny nastanou jen v případě, že skutečně odejde. Zatím má status quo," dodal mluvčí.
</TITLE>
<HEADING>
Odejde i Čejková?
</HEADING>
<TEXT>
Případný odchod Lenertové však zřejmě není jedinou změnou, které se na Nově chystají. Přímo z redakce zpravodajství má podle některých informací údajně odejít také další moderátorka Televizních novin Mirka Čejková. Tuto zprávu ovšem zatím z vedení nikdo nepotvrdil. Šéf zpravodajství na Nově Pavel Zuna příliš sdílný nebyl. "Nechci to komentovat. Zeptejte se jí. Ona to bude vědět nejlépe, zda chce odejít," odpověděl Zuna na dotaz LN. Čejková se odpovědi vyhýbala. "Já to neřeším. Nyní řešíme přehazování služeb kvůli absenci Lenertové. Svůj případný odchod nebudu komentovat," sdělila včera LN.
Případný odchod Lenertové však zřejmě není jedinou změnou, které se na Nově chystají. Přímo z redakce zpravodajství má podle některých informací údajně odejít také další moderátorka Televizních novin Mirka Čejková. Tuto zprávu ovšem zatím z vedení nikdo nepotvrdil. Šéf zpravodajství na Nově Pavel Zuna příliš sdílný nebyl. "Nechci to komentovat. Zeptejte se jí. Ona to bude vědět nejlépe, zda chce odejít," odpověděl Zuna na dotaz LN. Čejková se odpovědi vyhýbala. "Já to neřeším. Nyní řešíme přehazování služeb kvůli absenci Lenertové. Svůj případný odchod nebudu komentovat," sdělila včera LN.
</TEXT>
</DOC>
<DOC>
<DOCID>LN-20021205026</DOCID>
<DOCNO>LN-20021205026</DOCNO>
<DATE>12/05/02</DATE>
<TITLE>
Tradiční výtvarná soutěž Lidových novin pro děti
</TITLE>
<TEXT>
Je vám méně než patnáct? Rádi kreslíte, malujete a soutěžíte? Chcete vyhrát vánoční dárek podle svého přání? Zúčastněte se naší vánoční výtvarné soutěže!
</TEXT>
<HEADING>
JAK SOUTĚŽIT
</HEADING>
<TEXT>
Stačí, když nám pošlete obrázek Ježíška, jak si ho sami představujete. Jak tento úkol pojmete, záleží jen na vaší fantazii. Obrázek můžete ztvárnit libovolnou technikou, musí však být dvourozměrný, abyste ho mohli poslat v obálce a přitom se nepoškodil. Na rub obrázku napište své jméno a příjmení, věk, adresu, a telefonní číslo rodičů. Obrázek nám pošlete na adresu: Lidové noviny, Senovážná 1254/4, Praha 1, 110 00 Obálku označte heslem JEŽÍŠEK
Do soutěže budou zařazeny obrázky došlé do čtvrtka 19. prosince do 12 hodin. Průběh a pravidla soutěže si můžete prohlédnout na www.lidovky.cz/jezisek
</TEXT>
<HEADING>
JAK PROBĚHNE HODNOCENÍ
</HEADING>
<TEXT>
Děti mohou soutěžit ve třech věkových kategoriích: do 6 let, od 6 do 11 let a od 11 do 15 let. Vítězné obrázky zveřejníme v sobotní příloze Lidových novin 28. prosince 2002. V porotě zasednou známí výtvarníci, spisovatelé a redaktoři LN.
</TEXT>
<HEADING>
JAKÉ BUDOU CENY
</HEADING>
<TEXT>
Vítězové v každé kategorii si budou moci sami vybrat dárky v hodnotě 3000 korun za 1. místo, v hodnotě 2000 korun za 2. místo a v hodnotě 1000 korun za 3. místo.
Obrázky, které nám do redakce zašlete, po ukončení soutěže neskončí v koši. Budou umístěny v pražském Muzeu dětské kresby. Autor, který se soutěže zúčastní, souhlasí, aby LN jeho dílo zveřejnily a že jeho obrázek může být vystaven v Muzeu dětské kresby v Praze. Obrázky nevracíme.
</TEXT>
</DOC>
<DOC>
<DOCID>LN-20021205027</DOCID>
<DOCNO>LN-20021205027</DOCNO>
<DATE>12/05/02</DATE>
<TITLE>
Nová telekomunikační služba má zlevnit volání, operátoři se však hádají s Telecomem o výši poplatků
</TITLE>
<TEXT>
Lednové spuštění nové telekomunikační služby "předvolba operátora" zatím slibuje pouze Aliatel.
PRAHA - Rozdílná stanoviska alternativních operátorů a Českého Telecomu ohledně výše poplatků za propojení hovorů mohou vést k tomu, že služba "trvalá předvolba operátora" nebude spuštěna hned po 1. lednu 2003, jak předpokládá telekomunikační zákon. Předvolba operátora má být dalším krokem v postupné liberalizaci českého telekomunikačního trhu. S její pomocí budou moci uživatelé pevných linek volat prostřednictvím sítě alternativních operátorů, aniž by museli vytáčet jakákoliv předčíslí. Operátoři přitom slibují, že jim nová služba umožní snížit ceny za volání. Český Telecom nabídl své konkurenci takzvanou referenční nabídku, ve které za spojení hovoru do sítě alternativních operátorů požaduje přirážku k současným propojovacím poplatkům ve výši 22 haléřů. "To je pro nás nepřijatelné. U už fungující volby operátora pomocí čtyřciferného předčíslí je tato přirážka pouhých 6 haléřů," řekl marketingový ředitel společnosti GTS David Duroň. "Český Telecom přitom v souvislosti s předvolbou operátora nemá žádné zvýšené náklady, které by opravňovaly nárůst zmíněné přirážky," doplnil jej Richard Stonavský z Aliatelu. Kvůli tomu, že se dosud nepodařilo najít v této věci kompromis, požádali někteří alternativní operátoři Český telekomunikační úřad (ČTÚ), aby o ceně přirážky rozhodl sám. Kvůli zahraniční cestě svého předsedy Davida Stádníka ČTÚ v této věci odmítl vydat oficiální stanovisko. Podle zdroje LN z tohoto úřadu, který si ovšem nepřál být jmenován, udělá ČTÚ vše pro to, aby příslušné cenové rozhodnutí vydal do konce prosince. "Byli bychom sami proti sobě, kdybychom tak neudělali," podotkl tento zdroj. Pokud by se ČTÚ skutečně podařilo rozhodnout v nejbližší době, je podle Stonavského Aliatel schopen spustit novou službu už od 1. ledna. "Vše ale bude záležet na tom, jak se k celé věci postaví ČTÚ," prohlásil. Ostatní společnosti předpokládají, že předvolbu operátora zavedou až v průběhu prvního čtvrtletí příštího roku. "Samozřejmě to závisí na výsledku jednání s Českým Telecomem. Ta se přitom mohou klidně protahovat donekonečna," řekla tisková mluvčí společnosti Jet2Web Lenka Horáková. Například společnost ETel počítá s tím, že od ledna začne novou službu teprve testovat. "Její komerční spuštění pak plánujeme až v dalším období. Určitě se tak ale stane nejpozději v prvním čtvrtletí příštího roku," řekla marketingová manažerka firmy Markéta Novotná.
Liberalizace českého telekomunikačního trhu
1. 7. 2002 - první společnost spustila službu volba operátora pomocí čtyřciferného předčíslí
22. - 23. 9. 2002 - přečíslování všech telefonních stanic
1. 1. 2003* - přenositelnost čísla
1. 1. 2003* - pevné nastavení volby operátora
V průběhu roku 2003 - zpřístupnění místní smyčky (pronájem drátů mezi telefonem účastníka a místní ústřednou alternativním operátorům)
* Datum, ke kterému mají být tyto služby spuštěny podle zákona. Ve skutečnosti se jejich zavedení s velkou pravděpodobností opozdí.
</TEXT>
</DOC>
<DOC>
<DOCID>LN-20021205028</DOCID>
<DOCNO>LN-20021205028</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Osoby postižené letošními katastrofálními záplavami nebudou muset pravděpodobně platit každoroční daň z nemovitosti. Sněmovna totiž přijala vládní novelu zákona, která dává obcím možnost tuto daň odpustit. Zákon ještě musí projednat Senát a podepsat prezident republiky. Do závěrečného čtení včera sněmovna postoupila novelu zákona o pomoci lidem, kteří při letošních povodních poskytli humanitární a jinou věcnou pomoc. Novelu zákona o dani z příjmů a zákona o dani z přidané hodnoty předložila ODS a sněmovna by ji měla schvalovat ve čtvrtek.
</TEXT>
</DOC>
<DOC>
<DOCID>LN-20021205029</DOCID>
<DOCNO>LN-20021205029</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Tuzemský rum bude možné najít na pultech prodejen pod tradičním názvem až do konce roku 2003. "Výrobky vyrobené do konce roku ještě pod původním označením, které nebude vyhovovat vyhlášce o označování potravin, se budou moci prodávat ještě rok," řekla Jana Kváčová ze Svazu obchodu.
</TEXT>
</DOC>
<DOC>
<DOCID>LN-20021205030</DOCID>
<DOCNO>LN-20021205030</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Platební bilance za uplynulé čtvrtletí překvapila trh. Výsledek totiž nebyl ani zdaleka tak špatný, jak odborníci očekávali. Běžný účet se sice propadl do nejhlubšího deficitu od vzniku ČR, zájem zahraničních investorů o tuzemskou ekonomiku ovšem přetrvává a kapitálový účet tak stíhá pokrýt jeho deficit. "Deficit běžného účtu se prohloubil zejména kvůli obchodní bilanci, kterou negativně ovlivnila silná koruna a slabá zahraniční poptávka," komentoval data analytik Volksbank Vladimír Pikora. Schodek běžného účtu dosáhl 1,65 miliardy dolarů. Přebytek na finančním účtu se pak vyšplhal na 2,981 miliardy dolarů. Podle informací ČNB se na přílivu přímých zahraničních investic zásadním způsobem podílely nákupy podílů ve veřejně neobchodovaných společnostech. "Západní producenti nakupují podíl výrobní kapacity ekonomiky, která se v brzké době stane součástí společného evropského trhu," uvedl hlavní analytik Raiffeisenbank Ivo Nejdl.
</TEXT>
</DOC>
<DOC>
<DOCID>LN-20021205031</DOCID>
<DOCNO>LN-20021205031</DOCNO>
<DATE>12/05/02</DATE>
<TITLE>
PRAHA - Česká pojišťovna převedla svůj podíl v IP bance (bývalá Investiční a Poštovní banka) na společnost PPF Burzovní. Obě společnosti patří do finanční skupiny PPF, kterou ovládá podnikatel Petr Kellner. "Důvodem byla skutečnost, že se Česká pojišťovna rozhodla opustit tuto investici a dál se už nezúčastňovat dění kolem IP banky," říká mluvčí České pojišťovny Václav Bálek. PPF Burzovní tak nyní vlastní 8,32 procenta akcií IP banky. Vyplývá to z informací o hlasovacích právech, které zveřejňuje Středisko cenných papírů. Převod byl proveden v polovině října. Při něm bylo převedeno 11,1 milionu akcií IP banky při nahlášené ceně dvě koruny za akcii.
</TITLE>
<HEADING>
Převodů akcií bylo více
</HEADING>
<TEXT>
Zmíněná transakce ale není jediná, kdy se převáděl velký balík akcií IP banky. Internetový server AliaWeb upozornil na převod 1,7 milionu akcií za pozoruhodně vysokou cenu 87 korun za akcii, který proběhl na konci listopadu. Hodnota celého balíku tak vychází na téměř sto padesát milionů korun. Transakce zaujala i Komisi pro cenné papíry (KCP). "Sledujeme všechny převody akcií IP banky. Zabýváme se tím v souvislosti s ostatními transakcemi," uvedla tisková mluvčí Komise pro cenné papíry Radka Procházková. Kdo transakci provedl, neuvedla s vysvětlením, že se jedná o neveřejnou informaci. Mezi největší akcionáře IP banky patří firmy kolem ČSOB (přes 34 procent) a japonská investiční banka Nomura, která přes svou dceřinou společnost Saluka Investments vlastní 46,16 procenta akcií.
Zmíněná transakce ale není jediná, kdy se převáděl velký balík akcií IP banky. Internetový server AliaWeb upozornil na převod 1,7 milionu akcií za pozoruhodně vysokou cenu 87 korun za akcii, který proběhl na konci listopadu. Hodnota celého balíku tak vychází na téměř sto padesát milionů korun. Transakce zaujala i Komisi pro cenné papíry (KCP). "Sledujeme všechny převody akcií IP banky. Zabýváme se tím v souvislosti s ostatními transakcemi," uvedla tisková mluvčí Komise pro cenné papíry Radka Procházková. Kdo transakci provedl, neuvedla s vysvětlením, že se jedná o neveřejnou informaci. Mezi největší akcionáře IP banky patří firmy kolem ČSOB (přes 34 procent) a japonská investiční banka Nomura, která přes svou dceřinou společnost Saluka Investments vlastní 46,16 procenta akcií.
</TEXT>
</DOC>
<DOC>
<DOCID>LN-20021205032</DOCID>
<DOCNO>LN-20021205032</DOCNO>
<DATE>12/05/02</DATE>
<TITLE>
Máte dvojnásobnou šanci na výhru!
</TITLE>
<TEXT>
Dnes vyhrávají okamžitou denní výhru 5000 korun: Bianka BURIANSKÁ z Prahy 3
1000 korun v hotovosti: Vladimír CMUNT ze Šumperka
Blahopřejeme!
</TEXT>
<HEADING>
Co všechno můžete v nové hře získat?
</HEADING>
<TEXT>
114 143 196 Nenašli jste v magazínu kartu? Máte nějaké otázky ke hře? Volejte na soutěžní linku 296 363 500 nebo e-mailujte na adresu hrasuperb@lidovky.cz. Linka bude v provozu po - pá od 8 do 12 h. Kartu také můžete do vyčerpání zásob získat v recepci LN v Praze 1, Senovážné ulici 4.
114 143 196 Nenašli jste v magazínu kartu? Máte nějaké otázky ke hře? Volejte na soutěžní linku 296 363 500 nebo e-mailujte na adresu hrasuperb@lidovky.cz. Linka bude v provozu po - pá od 8 do 12 h. Kartu také můžete do vyčerpání zásob získat v recepci LN v Praze 1, Senovážné ulici 4.
</TEXT>
</DOC>
<DOC>
<DOCID>LN-20021205033</DOCID>
<DOCNO>LN-20021205033</DOCNO>
<DATE>12/05/02</DATE>
<TITLE>
říká v rozhovoru pro Lidové noviny o výrobním programu Škody Auto předseda představenstva Vratislav Kulhánek
</TITLE>
<TEXT>
Ministrům jsme "za hubičku" nabídli superby. Reakce jsou ale zatím rozpačité, poznamenává na adresu vlády Vratislav Kulhánek, šéf mladoboleslavské automobilky.
LN: Nyní běží jednání mezi managementem Škody a odboráři o růstu mezd na příští rok. Budou protesty?
To bych se divil, kdyby nebyly. Protesty jsou při každém vyjednávání každý rok.
LN: Odboráři navrhují růst mezd o 17 procent. Kolik by vyhovovalo vám?
Kromě 17 procent požadují ještě třináctý a čtrnáctý plat. Chtějí i další zvýhodnění, takže dohromady to dá 28 procent, přičemž průměrná mzda ve firmě je 20 500 korun. My jsme zatím nenavrhovali nic, protože situace na trhu je hodně nepřehledná. Jsme toho názoru, že by se měla prodloužit platnost současné smlouvy a mělo by se pokračovat v jednání před koncem prvního pololetí 2003. To už by mělo být jasno, kam se trh bude pohybovat v příštím roce, a změny bychom udělali se zpětnou platností.
</TEXT>
<HEADING>
LN: Propouštěli jste letos?
</HEADING>
<TEXT>
Propouštěli jsme, ale nikoliv kmenové zaměstnance. Týkalo se to smluv na dobu určitou a tzv. zapůjčených pracovníků. Tyto smlouvy jsme už neprodlužovali.
LN: Jak odhadujete letošní hospodářské výsledky v porovnání s loňským rokem?
Předpokládáme, že podle českého účetnictví by to mělo být na úrovni loňského roku (za loňský rok byl zisk 2,1 miliardy korun - pozn. red.).
LN: Jak jdou na odbyt superby? Donedávna to nebylo moc slavné...
V poslední době se prodej hodně zlepšil. Listopad byl výrazně lepší než předchozí měsíce. Jenom se potvrzuje, že superb prostě potřebuje delší dobu k tomu, aby se vžil. Zajímavé je, že kdo se v něm sveze, tak ho chce.
</TEXT>
<HEADING>
LN: Co prodejům pomohlo?
</HEADING>
<TEXT>
Měli jsme na summitu NATO 171 superbů, které sloužily pro přepravu premiérů, ministrů a jako doprovodná vozidla. Reakce, které zatím máme, jsou pozitivní. Vypadá to, že to hodně zapůsobí, nemluvě o tom, že auta byla v televizi - a ona ta kolona černých superbů docela zaujme. S imagí Škody se ale těžko prosazujete zejména na západoevropských trzích. V Čechách, Polsku, Maďarsku a kupodivu i ve Francii nejsou s prodejem vůbec žádné problémy. Problém je Německo, kde jsme vlastně vrazili do největší konkurence. Tam je Audi, tam je BMW, tam je Opel.
LN: Získáte na základě summitu nějaké zakázky?
Bezesporu.
LN: Měli jste i další podobnou zakázku, jako byl summit Severoatlantické aliance?
Konkrétní příklad byl summit prezidentů SNS (Spojenectví nezávislých států - pozn. red.) v Kišiněvě v Moldávii asi před dvěma měsíci. Tam jsme dali 20 superbů. Superb zde byl jenom jako reprezentativní vozidlo pro prezidenty a všechny vozy tam koupili. V Moldávii se superb začíná stávat módním vozidlem, kupují jej například bankéři. Už máme odezvy i z ostatních zemí, že by superb chtěli jako vládní vozidlo.
</TEXT>
<HEADING>
LN: A v Česku?
</HEADING>
<TEXT>
Tady jsme nabídli 30 superbů ministrům s tím, že jim je víceméně pronajmeme za hubičku a na rok, a za rok je vždycky obnovíme. Podmínka byla jediná, že v nich budou jezdit ministři, a ne náměstci a podobně. Zatím jsou reakce poměrně rozpačité. Paní Buzková si už vozy převzala, také je chtějí ministři Mlynář a Ambrozek, ale jinak uvidíme. Předpokládáme, že když v tom budou jezdit ministři, tak samozřejmě ředitelé státem vlastněných firem těžko můžou přijet za ministrem v mercedesu nebo v bavoráku. Takže do téhle vrstvy bychom se chtěli také dostat.
</TEXT>
<HEADING>
LN: Kolik superbů letos prodáte?
</HEADING>
<TEXT>
Celkově asi 17 tisíc. Náš prodejní plán byl okolo dvaceti tisíc. V České republice prodáme tak tři tisíce, zbytek - 14 tisíc automobilů - poputuje do zahraničí.
LN: Proč myslíte, že může superb konkurovat zavedeným vozům typu Audi?
To auto má jednu obrovskou výhodu. Když se v něm člověk sveze, tak ho chce. Než jsme začali vyrábět superb, jezdil jsem v Audi A8 a nepociťuji absolutně žádný rozdíl v jízdním komfortu.
</TEXT>
<HEADING>
LN: V čem vy osobně jezdíte?
</HEADING>
<TEXT>
Jezdím s jedním superbem 2.8, který si řídím sám, druhý superb 2.8 mám jako služební auto s řidičem a doma mám fabii.
LN: Superb nedávno dostal řadu zahraničních ocenění. Proč se vlastně otevírá otázka, jestli v něm pokračovat, nebo ne, když je úspěšný?
Ta otázka více méně byla tak trošku vykonstruovaná. Když jsem mluvil s panem Pischetsriederem (šéf koncernu VW), říkal, že to zdaleka tak neformuloval. Pravda ale je, že superb je auto, které je postavené do značné míry na bázi VW Passat. Čili je otázka, jak budeme v tomhle směru pokračovat. Ovšem zásada je jedna, když auto bude úspěšné na trhu, tak prostě následníka mít bude. Když nebude úspěšné, tak následníka mít nebude. To ale nemění nic na tom, že pokud by nebyl následník superbu, tak bude jiná, třetí modelová řada. To je dané, tři řady dělat budeme.
</TEXT>
<HEADING>
LN: Můžete ty řady definovat?
</HEADING>
<TEXT>
Zatím to vypadá tak, jak to je, tzn. třída A0 - to je fabia, třída A - to je octavia a třída B - superb.
LN: Když bude superb úspěšný podobně jako modely nejvyšší třídy VW, nebude Volkswagen tlačit na to, aby se výroba omezila ve prospěch německých modelů?
Nemám ten pocit. Maximálně budeme dělat 25 až 30 tisíc superbů, což není počet vozů, který by jakýmkoli způsobem mohl ohrožovat třeba pozici passatu. Ale co je hlavní, děláme průzkumy nových zákazníků, od jakých značek k nám přicházejí. Tak třeba Opel Omega se v České republice pomalu začíná vytrácet a začíná být plně nahrazován superbem. Zrovna tak Renault Laguna, a to je směr, kterým jdeme. Takže to, o co my připravíme zákazníky Volkswagenu, je opravdu minimum, ať vezmu kteroukoliv kategorii.
LN: Hovořilo se ale o tom, že se bude Škoda orientovat na nižší třídy, aby konkurovala levnějším vozům.
Nižší třída je třeba smart nebo to, co připravují v Kolíně. Nemělo by absolutně žádný smysl ani logiku dělat to samé, co budou dělat vedle. Kromě toho si nemyslíme, že je to přesně auto, které trh chce.
</TEXT>
<HEADING>
LN: Proč myslíte?
</HEADING>
<TEXT>
Ve všech zemích je zákaznická skupina, která si nepořizuje druhé auto do rodiny - a malá auta fungují hlavně jako druhá či třetí auta. Je spousta rodin, které budou mít dlouho jenom jedno auto a do něj se musí vejít - jak já s oblibou říkám - táta, máma, dvě děti a bagáž na 14 dní do Chorvatska. A takové auto my prostě musíme dělat. Nemluvíme tedy o malém či menším autě, než je fabia. Mluvíme o autě zhruba v této třídě, které by ale splňovalo uvedené parametry a přitom bylo cenově dostupné.
LN: Kdy plánujete výrobu tohoto vozidla nebo jiné modely?
V roce 2006 nejdřív.
LN: Do té doby tedy budou dojíždět stávající značky?
Ne dojíždět, fabia je na začátku života. Další octavia naběhne v roce 2004, model už je hotový a bude se vyrábět do roku 2011. Průměrná životnost modelu je kolem sedmi let.
</TEXT>
<HEADING>
LN: Bude se jmenovat taky octavia?
</HEADING>
<TEXT>
To jméno je hezké. Takže uvidíme. A fabia se začala vyrábět před třemi lety, takže má před sebou ještě minimálně čtyři roky. A superb naběhl letos, takže před ním je sedm let.
LN: Jak se může odrazit na českém trhu a na postavení Škodovky to, že sem přichází vyrábět Toyota a Peugeot?
Velkou obavu z toho nemám. Osobně si myslím, že budou vyrábět hlavně ve velkém na export, že sem nejdou proto, aby je prodávali tady.
LN: Jak se vyrovnáváte s recesí v automobilovém sektoru? Kdy podle vás skončí?
Auto je relativně zbytná věc. Všimněte si, že ta recese se netýká luxusních značek. Audi, BMW, Mercedes v zásadě žádné problémy nemají. Bohatí lidé mají vždycky rezervu, kdežto lidé, kteří mají třeba strach o práci, říkají: radši si ty peníze nechám, to auto mi nakonec ještě dva tři roky vydrží. Takže já si myslím, že maximálně ještě ten příští rok, a v roce 2004 by to snad mělo skončit. Český trh je navíc specifický tím, že se tu prodá 50 procent nových aut a 50 procent ojetin, což není nikde, protože ta relace je normálně 80:20, 70:30 přinejhorším.
O NOVÉM MODELU: Je spousta rodin, které budou mít dlouho jenom jedno auto a do něj se musí vejít - jak já s oblibou říkám - táta, máma, dvě děti a bagáž na 14 dní do Chorvatska. A takové auto my prostě musíme dělat.
O SUPERBU: Předpokládáme, že když v tom budou jezdit ministři, tak samozřejmě ředitelé státem vlastněných firem těžko můžou přijet za ministrem v mercedesu nebo v bavoráku.
</TEXT>
</DOC>
<DOC>
<DOCID>LN-20021205034</DOCID>
<DOCNO>LN-20021205034</DOCNO>
<DATE>12/05/02</DATE>
<TITLE>
Irácký viceprezident Táhá Jasín Ramadán označil inspektory OSN za špiony USA a židovského státu
</TITLE>
<TEXT>
Proti neštovicím byl očkován zhruba milion Američanů, tvrdí britský tisk. Údajně proto, že Bagdád připravuje biologický útok právě tímto nebezpečným virem.
BAGDÁD - Irák včera poprvé ostře kritizoval inspekce zbrojních expertů OSN v zemi. Irácký viceprezident Táhá Jasín Ramadán obvinil inspektory, kteří v Iráku pátrají po zbraních hromadného ničení, že jsou špiony Spojených států a Izraele. Podobné obviňování vedlo před čtyřmi lety k přerušení tehdejších inspekcí v Iráku ze strany Bagdádu. "Inspektoři přišli, aby poskytli lepší podmínky a přesnější informace pro nadcházející agresi (USA pozn. red.)," řekl Ramadán při setkání s egyptskou delegací v Bagdádu. Dále prohlásil, že inspektoři prováděli špionáž od obnovení inspekcí 27. listopadu. "Jejich práce spočívala ve špionážní činnosti pro CIA a izraelskou zpravodajskou službu Mossad." řekl. Tuto sobotu má Irák zveřejnit seznam zbraní, kterými disponuje. Washington včera zopakoval, že podle jeho informací Bagdád má zbraně hromadného ničení. "Nemáme zájem hrát si v Iráku na schovávanou. Jediná otázka zní, zda Saddám Husajn odzbrojí," prohlásil americký prezident George W. Bush s tím, že jeho země je připravena proti Iráku zasáhnout. Britský list The Daily Telegraph včera navázal na informaci amerického deníku The New York Times, podle kterého Bagdád získal od ruské vědkyně Nelji Malcevové nebezpečný virus neštovic. Podle něj již byl asi milion "příslušných" Američanů naočkován tak, aby atak nemoci bez větších problémů přežil. Rovněž Bagdád včera neustoupil ze svého stanoviska, když prohlásil, že sobotní zpráva nebude obsahovat přiznání o vlastnictví zbraní hromadného ničení. Irák údajně takové zbraně nemá. Experti OSN včera navštívili komplex Musana, ve kterém se dříve vyráběly chemické a biologické zbraně. Právě zde podle agentury AFP našli granáty naplněné jedovatým yperitem, o nichž prý ale věděli z předchozích kontrol. Experti OSN včera také vstoupili do hlavního jaderného výzkumného střediska Tuvajsa.
</TEXT>
</DOC>
<DOC>
<DOCID>LN-20021205035</DOCID>
<DOCNO>LN-20021205035</DOCNO>
<DATE>12/05/02</DATE>
<GEOGRAPHY>ANKARA</GEOGRAPHY>
<TEXT>
Turecko stupňuje diplomatickou ofenzivu před summitem EU v Kodani: chce v Dánsku od Evropy slyšet datum, kdy s ním Brusel zahájí vstupní rozhovory. V úterý to zopakoval turecký velvyslanec při EU Oguz Demiralp. Státy unie nejsou v této věci jednotné: Británie, Dánsko, Španělsko a Itálie v zásadě souhlasí se zahájením rozhovorů s Ankarou, zbylým zemím vyhovovala dosavadní oddalovací taktika. Diskuse se vede i uvnitř států unie: například němečtí opoziční konzervativci z bloku CDU/CSU vstup Turecka do EU odmítli, vládnoucí levice lavíruje. Zajímavou rošádu ovšem Turecko předvedlo ve vztahu k USA. Ještě v úterý se zdálo, že našlo ve Washingtonu zdatného pomocníka, když výměnou za údajnou ochotu poskytnout Američanům letecké základny pro případný útok na Irák získalo příslib diplomatické i finanční pomoci. Náměstek ministra obrany USA Paul Wolfowitz slíbil Ankaře investice do vojenských základen (prý až stovky milionů dolarů) i civilní ekonomiky. Stejně jako podporu při vyjednání s EU. Záhy po Wolfowitzově odjezdu však turecký šéfdiplomat Abdullah Gül tento slib zpochybnil.
</TEXT>
</DOC>
<DOC>
<DOCID>LN-20021205036</DOCID>
<DOCNO>LN-20021205036</DOCNO>
<DATE>12/05/02</DATE>
<TITLE>
Potíže se směrovkou měly concordy v minulosti již několikrát. Letecké společnosti ale tvrdí, že jim žádné nebezpečí nehrozí.
</TITLE>
<GEOGRAPHY>LONDÝN</GEOGRAPHY>
<TEXT>
Dopravní letoun Concorde společnosti British Airways ztratil za letu do New Yorku kus směrového kormidla. Šlo o již čtvrtou technickou závadu nadzvukového stroje za posledních pět týdnů. K incidentu došlo již minulou středu, ale představitelé British Airways jej zveřejnili až včera. Zdraví a životy 96 cestujících a devíti členů posádky prý nebyly ohroženy. Část směrovky upadla ve chvíli, kdy letoun snižoval rychlost před přistáním. Piloti vypověděli, že ucítili trhnutí, které považovali za turbulenci. Až na zemi zjistili, že stroj postrádá jeden ze čtyř panelů, do nichž je rozděleno směrové kormidlo. Společnost British Airways prohlásila, že potíže se směrovkou nijak nesnížily ovladatelnost letounu. "Concorde je velmi propracované letadlo," uvedla mluvčí Jo Devereuxová. "Zničena byla pouze jedna ze čtyř částí směrovky." Závada připomíná událost z roku 1998, kdy concorde na téže lince ztratil stejnou část směrovky. Ke ztrátě části kormidla však došlo již třikrát předtím. V roce 1992 nechaly British Airways kvůli tomu vyměnit kormidla u všech svých concordů. Concordy létají kromě British Airways jen na linkách společnosti Air France. Právě její letoun byl jediným concordem, který se kdy zřítil. Při nehodě, k níž došlo v červenci 2000 poblíž Paříže, zahynulo 113 lidí. Concordy pak nesměly dlouho do vzduchu, jejich provoz byl obnoven až v listopadu 2001.
Nedávné potíže concordů
30. 10. - britskému concordu za letu z New Yorku do Londýna popraskalo jedno okénko
3. 11. - britský stroj musel přerušit let do New Yorku a vrátil se do Londýna kvůli závadě motoru
4. 11. - francouzský concorde se po selhání motoru nad Atlantikem propadl o sedm kilometrů
27. 11. - britskému letounu upadla za letu část směrovky
</TEXT>
</DOC>
<DOC>
<DOCID>LN-20021205037</DOCID>
<DOCNO>LN-20021205037</DOCNO>
<DATE>12/05/02</DATE>
<TITLE>
Indonésie: zadržení šéfa skupiny Jemaah Islamiyah. Indonéská policie zadržela nejhledanějšího teroristu jihovýchodní Asie jménem Muchlas, který je údajně šéfem operací skupiny Jemaah Islamiyah. Ta je prý napojena na Al Kajdu.
</TITLE>
<TEXT>
V Číně byl nalezen nový hrob s terakotovými vojáky. Hrob domnělého čínského panovníka s více než stovkou terakotových vojáků, koní a vozů byl objeven v západočínské provincii Šan-tung. Jedná se o třetí velké naleziště figur z pálené hlíny na čínském území. Terakotové armádě nalezené v městě Wej-šan vévodí třicítka jezdců na koních v pětičlenných řadách, uprostřed se nacházejí tři spřežení tažená vždy čtyřmi koňmi. Vzadu potom stojí 80 pěšáků. Hrob je dlouhý 9,7 metru a široký 1,9 metru a pochází z období dynastie Chan (206 př. n. l. - 220 n. l.).
Británie zavádí heroin na předpis. Britská vláda oznámila zásadní změnu své protidrogové strategie. Poté, co zmírnila tresty za držení malého množství marihuany, umožní nyní lékařům předepisovat heroin narkomanům v rámci jejich léčby. Bude tak nadále pokračovat v pronásledování obchodníků a boji proti pašování drog, ale zároveň zesílí snahu o prevenci a léčbu.
</TEXT>
</DOC>
<DOC>
<DOCID>LN-20021205038</DOCID>
<DOCNO>LN-20021205038</DOCNO>
<DATE>12/05/02</DATE>
<TITLE>
Ve dvou pobočkách IKEA v Nizozemsku našla policie nálože * Jedna z výbušnin zranila pyrotechniky
</TITLE>
<TEXT>
Všechny obchody IKEA v Nizozemsku včera uzavřela policie. Anonym jim hrozil atentátem a ve dvou z nich se výbušniny skutečně objevily.
HAAG - Tři podezřelé balíčky objevila včera ráno nizozemská policie v pobočkách švédského řetězce obchodů s nábytkem IKEA. Všech deset nizozemských poboček této sítě zůstalo včera uzavřených po úterním anonymním varování, že v nich budou umístěny bomby. Policie pak skutečně objevila tři balíčky v Amsterodamu, v Sliedrechtu na západě země a v Utrechtu v centrální části. Dva z nich obsahovaly zatím neznámé výbušniny, třetí z balíčků nebyl nebezpečný. Při zneškodňování nálože ve Sliedrechtu dva pyrotechnici utrpěli lehká zranění. Další poplach nastal v budově nizozemské agentury APN v Rijkswijku poblíž Haagu. I tam totiž o možnosti exploze varoval policii neznámý anonym. Policisté objekt okamžitě vyklidili, o případných souvislostech s útoky na pobočky IKEA však nizozemské úřady odmítly spekulovat. "Je hrozné, co se stalo. Po dohodě s policií jsme se z bezpečnostních důvodů rozhodli, že všech deset našich poboček zůstane ve středu uzavřených," řekla reportérům mluvčí společnosti Helen van Trearumová. Do práce tak nepřišlo na čtyři a půl tisíce lidí. Opatrná včera byla i IKEA v Česku. "Zachováváme opatrnost, ale naše pobočky zůstanou otevřené," řekla mluvčí Ivana Hrdličková. Podle ní v českých provozovnách probíhají každý den důkladné kontroly a bezpečnostní opatření. K útokům proti společnosti IKEA v Nizozemsku se dosud nikdo nepřihlásil a do uzávěrky tohoto vydání nebylo jasné, zda akce má nějakou spojitost s hrozbami teroristů o útocích v Evropě. Nizozemské úřady ale tuto teorii zatím spíše odmítaly: "Nemyslíme si, že šlo o akci teroristů. Máme signály, že to s nimi nemá nic společného," řekl včera mluvčí amsterdamské policie Remco Gerretsen. Začátkem devadesátých let proběhla v Nizozemsku série demonstrací namířená právě proti společnosti IKEA. Protestující vinili výrobce nábytku z vykořisťování dětí ve třetím světě a z toho, že používá vzácné druhy dřeva a škodí tak životnímu prostředí. Řetězec se pak zavázal k tomu, že s pochybnými praktikami přestane. Jiné protesty proti IKEA upozorňovaly na to, že její zakladatel Ingvar Kamprad projevoval v mládí sympatie k nacismu.
</TEXT>
</DOC>
<DOC>
<DOCID>LN-20021205039</DOCID>
<DOCNO>LN-20021205039</DOCNO>
<DATE>12/05/02</DATE>
<GEOGRAPHY>JERUZALÉM</GEOGRAPHY>
<TEXT>
Teroristická síť Al Kajda je podezřelá, že chtěla v říjnu provést atentát na izraelský národní fotbalový tým v průběhu zápasu na Maltě. Tvrdí to izraelský list Jediot Achronot. Chystaný útok se prý podařilo zmařit na poslední chvíli díky zatčení podezřelých teroristů. Nejméně jeden z nich je údajně napojen na Al Kajdu. Možnost, že Al Kajda chtěla provést útok na fotbalisty, zkoumají italští vyšetřovatelé, tvrdí list.
</TEXT>
</DOC>
<DOC>
<DOCID>LN-20021205040</DOCID>
<DOCNO>LN-20021205040</DOCNO>
<DATE>12/05/02</DATE>
<GEOGRAPHY>JERUZALÉM</GEOGRAPHY>
<TEXT>
Podle statistik židovského státu roste populace Arabů na území Izraele a v palestinských územích výrazně rychleji než židovská populace. Předpokládá se, že v roce 2020 zde bude více Arabů než Židů. Prvních by v této době mělo být okolo 7,6 milionu, druhých o 1,3 milionu méně. Příslušníků židovského národa je v současnosti na celém světě 12,8 milionu, z toho v Izraeli 5 milionů. Židovská komunita v USA má přitom o půl milionu více příslušníků než je počet Židů v Izraeli.
</TEXT>
</DOC>
<DOC>
<DOCID>LN-20021205041</DOCID>
<DOCNO>LN-20021205041</DOCNO>
<DATE>12/05/02</DATE>
<GEOGRAPHY>MOSKVA</GEOGRAPHY>
<TEXT>
Všech Moskvanů se může týkat odškodnění rukojmích a příbuzných obětí teroristického útoku v divadelním centru na Dubrovce, pokud v úterý zahájený soud vyhoví žalobám postižených. Moskva prý nemá dostatek prostředků na finanční odškodnění, které by mělo představovat částku kolem 7,5 milionu dolarů. Moskevská vláda varovala, že již v příštím roce by mohla razantně zvýšit daně. Zdůraznila ale, že ani tak se požadovaná suma nesežene.
</TEXT>
</DOC>
<DOC>
<DOCID>LN-20021205042</DOCID>
<DOCNO>LN-20021205042</DOCNO>
<DATE>12/05/02</DATE>
<GEOGRAPHY>DILLÍ</GEOGRAPHY>
<TEXT>
Ruského prezidenta Vladimira Putina "chrání" při jeho státní návštěvě v Indii vodka. Ne že by ji státník pil, ale ruští mikrobiologové ji použili jako dezinfekci na příbory, které prezident a jeho žena budou používat v hotelu, kde budou ubytováni. Putin se jinak naprosto vymyká zažité představě o ruském politikovi plných tvarů s vodkou v ruce. Naopak je sportovního vzhledu a alkohol pije pouze příležitostně.
</TEXT>
</DOC>
<DOC>
<DOCID>LN-20021205043</DOCID>
<DOCNO>LN-20021205043</DOCNO>
<DATE>12/05/02</DATE>
<TEXT>
DILI, Východní Timor - Výjimečný stav a zákaz vycházení vyhlásila východotimorská vláda po včerejší studentské demonstraci. Při ní rozzlobení studenti vyplenili několik vládních budov a zapálili dům premiéra. K násilnostem došlo poté, co policie zahájila střelbu do davu pěti set demonstrujících, kteří začali házet kameny na budovu parlamentu. Jednoho z poslanců přitom studenti zranili. Rozzlobený dav poté vyplenil několik vládních budov, z nichž studenti vyhazovali nábytek a počítače a útokem vzali i blízký supermarket. Při násilných střetech s policií zahynul zatím neupřesněný počet osob. "Minimálně pět lidí bylo zabito a viděl jsem dalších šest vážně zraněných, které odváželi do nemocnice," řekl reportérům agentury Reuters přihlížející svědek. K prvním studentským demonstracím došlo již v úterý, protože policie bez udání důvodu zatkla jednoho z nich. Podle posledních informací se však již situace uklidnila a v ulicích hlídkují bezpečnostní síly Východního Timoru i OSN. Včerejší incident byl zřejmě nejvážnější od roku 1999, kdy se země zbavila indonéské nadvlády.
</TEXT>
</DOC>
<DOC>
<DOCID>LN-20021205044</DOCID>
<DOCNO>LN-20021205044</DOCNO>
<DATE>12/05/02</DATE>
<TITLE>
Vyjednávací taktiku s EU zřejmě mění Polsko. Může tak poškodit šance Česka dosáhnout navýšení přímých plateb zemědělcům.
</TITLE>
<GEOGRAPHY>BRUSEL</GEOGRAPHY>
<TEXT>
Už ne výše přímých plateb zemědělcům, ale více peněz do státního rozpočtu začalo zajímat polské vyjednavače v posledním kole přístupových jednání s Evropskou unií. Na společném postupu v otázce přímých plateb zemědělcům se přitom dohodli minulou neděli premiéři států visegrádské čtyřky, do níž patří kromě Polska i Česká republika, Slovensko a Maďarsko. Podle hlavního českého vyjednavače Pavla Teličky by náhlá změna polského stanoviska znamenala porušení dohody z Budapešti a poškodila šance dosáhnout v Kodani navýšení přímých zemědělských plateb. "Dohodli jsme se, že budeme prosazovat zvýšení přímých plateb, a to až do Kodaně. Změna polského stanoviska nás nepotěšila," řekl Telička a dodal, že zbylé kandidáty o změně Polsko ani neinformovalo. Podle několika bruselských zdrojů polský vyjednavač Jan Truszczynski v pondělí Evropské komisi a Dánsku řekl, že jeho vláda především chce, aby dodatečné prostředky nabídnuté pro rok 2004 (miliarda eur pro deset zemí) byly dány k dispozici také v letech 2005 a 2006. Naznačil, že v tomto případě by se Polsko smířilo s nabízenou úrovní přímých plateb, které by měly začít v roce 2004 na 25 procentech úrovně EU. V polské vládní koalici tak zřejmě převládl názor, že by bylo lépe se soustředit na sanaci státního rozpočtu, který bude vystaven dodatečnému tlaku po prvních platbách příspěvků do rozpočtu EU. Přímé platby zemědělcům tak zůstaly prioritou, ale "až na druhém místě". Změnu polského stanoviska nepřivítala ani Evropská komise, která se snaží přimět členské státy unie ke společné dohodě na základě "balíčku", který navrhla předsedající země unie Dánsko. Jednání kandidátů s EU by měla skončit nejpozději do summitu v Kodani 12. až 13. prosince.
BRUSEL - Už ne výše přímých plateb zemědělcům, ale více peněz do státního rozpočtu začalo zajímat polské vyjednavače v posledním kole přístupových jednání s Evropskou unií. Na společném postupu v otázce přímých plateb zemědělcům se přitom dohodli minulou neděli premiéři států visegrádské čtyřky, do níž patří kromě Polska i Česká republika, Slovensko a Maďarsko. Podle hlavního českého vyjednavače Pavla Teličky by náhlá změna polského stanoviska znamenala porušení dohody z Budapešti a poškodila šance dosáhnout v Kodani navýšení přímých zemědělských plateb. "Dohodli jsme se, že budeme prosazovat zvýšení přímých plateb, a to až do Kodaně. Změna polského stanoviska nás nepotěšila," řekl Telička a dodal, že zbylé kandidáty o změně Polsko ani neinformovalo. Podle několika bruselských zdrojů polský vyjednavač Jan Truszczynski v pondělí Evropské komisi a Dánsku řekl, že jeho vláda především chce, aby dodatečné prostředky nabídnuté pro rok 2004 (miliarda eur pro deset zemí) byly dány k dispozici také v letech 2005 a 2006. Naznačil, že v tomto případě by se Polsko smířilo s nabízenou úrovní přímých plateb, které by měly začít v roce 2004 na 25 procentech úrovně EU. V polské vládní koalici tak zřejmě převládl názor, že by bylo lépe se soustředit na sanaci státního rozpočtu, který bude vystaven dodatečnému tlaku po prvních platbách příspěvků do rozpočtu EU. Přímé platby zemědělcům tak zůstaly prioritou, ale "až na druhém místě". Změnu polského stanoviska nepřivítala ani Evropská komise, která se snaží přimět členské státy unie ke společné dohodě na základě "balíčku", který navrhla předsedající země unie Dánsko. Jednání kandidátů s EU by měla skončit nejpozději do summitu v Kodani 12. až 13. prosince.
</TEXT>
</DOC>
<DOC>
<DOCID>LN-20021205045</DOCID>
<DOCNO>LN-20021205045</DOCNO>
<DATE>12/05/02</DATE>
<TITLE>
Chtějí senátoři rozhodnout o prezidentovi?
</TITLE>
<TEXT>
Petr Pithart se včera stal předsedou Senátu. Volilo jej padesát z jedenaosmdesáti senátorů. Podpořili jej nejen "vlastní" senátoři z KDU-ČSL (15 členů), Klub otevřené demokracie (16 členů) a klub Nezávislí (5 členů), ale i senátorský klub ČSSD (11 členů). Své hlasy dali staronovému předsedovi horní komory i tři nezařazení senátoři. Pithartovo hladké zvolení v prvním kole ohlašuje možnou senátní koalici pro lednovou volbu prezidenta. Jestli senátorům jejich harmonie vydrží, mohli by v lednu hrát první housle. Z prvního kola totiž postupují dva kandidáti, kteří v každé z parlamentních komor obdrželi nejvíc hlasů. Touto většinou, jak se včera přesvědčili, spojené kluby disponují. Pokud se dohodnou na přijatelném společném kandidátovi, další kola skýtají určitou šanci. Ve třetím kole prezidentské dokonce stačí většina přítomných zástupců lidu obou komor. V situaci, kdy je poslanecký klub sociální demokracie vedví, by pomohlo třeba i to, že několik poslanců opustí místnost. Jestliže se nepovede zvolit prezidenta na "trojpokus" v prvním kole, hrozí Česku záchrana Zemanem. To jest další a další vyjednávání jak v Senátu, tak ve sněmovně s velice nejistým výsledkem a následná druhá volba, jež může skončit opět naplano. Ve hře je ovšem i další možnost, již připustil i premiér Špidla. Ta totiž počítá s přímou volbou, která by se uskutečnila až na podzim. Do té doby by prezidenta zastupoval, z titulu své funkce, právě Vladimír Špidla.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021205046</DOCID>
<DOCNO>LN-20021205046</DOCNO>
<DATE>12/05/02</DATE>
<TITLE>
Klaus ani Zeman nutné reformy neprovedli
</TITLE>
<TEXT>
Oba bývalí premiéři Klaus a Zeman propásli v době, kdy byli u moci, jedinečnou šanci. Provést nepopulární, ale nutné reformy sociálních dávek a penzí tehdy, kdy ekonomika slušně rostla. Při ekonomickém růstu totiž přitvrzení sociálního systému tolik nebolí. Důvod, proč to přenechali dalším vládám, je jednoznačný. Nedostatek politické odvahy. Škrty v sociálních dávkách totiž znamenají snižování životní úrovně řady českých domácností, což se voličům příliš nezamlouvá. Vítězství v dalších volbách se tím proto komplikuje. Oba bývalí prognostici se při rozhodování o dlouhodobé prosperitě země zachovali jako politici, kteří přemýšlejí ve čtyřletém volebním horizontu. Ke škodě všech obyvatel. Čím později se totiž reformy budou provádět, tím bude stav veřejných financí horší. V současnosti navíc dochází ke zpomalování tuzemské ekonomiky, což není nejlepší doba pro škrtání výdajů, které zlepšují rodinné rozpočty. Bolestivé reformy ale musí někdo provést. Pokud k nim nenajde odvahu ani současná vláda, bude ji muset najít nějaká další. Existují totiž jen dvě alternativy: buď se rostoucí nepoměr mezi výdaji a příjmy státních financí vyřeší, nebo dojde ke krachu.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021205047</DOCID>
<DOCNO>LN-20021205047</DOCNO>
<DATE>12/05/02</DATE>
<TITLE>
Bush žádá od mise v Iráku větší aktivitu
</TITLE>
<TEXT>
Každý, kdo má aktivní výzvědnou službu, ví, že Irák má zbraně hromadného ničení, nechal se slyšet ministr obrany USA Donald Rumsfeld. "Má je," konstatoval suše i jeho šéf George W. Bush. Bílý dům v tomto duchu pobízel šéfa inspekčního týmu OSN Hanse Blixe k aktivitě při hledání arzenálů iráckého vůdce Saddáma Husajna. Cílem Blixových lidí by prý mělo být dostat Iráčany pod tlak. Aktuálně jsou ovšem těmito výzvami spíše stresováni sami inspektoři. Pokud zbraně nenajdou, budou úplní hlupáci, naznačují vyjádření Bushe a jeho nejbližších. Pod tlakem jsou i šéfové tajné služby CIA. Těm zodpovědnost nedovolila zajít dále než k odhadu, že možnost Husajnova útoku zbraněmi hromadného ničení na USA vzroste s tím, jak se stane pravděpodobnějším útok USA na Irák. CIA zatím inspektory ani nenavedla k Saddámovým skladům, o kterých "každý" ví. Asi není dost aktivní, řekl by Rumsfeld. V nelehké pozici je i Bushův ministr zahraničí Colin Powell přesvědčený o "dobrém startu" inspekcí. Zpochybnil tak šéfova slova o tom, že začátek činnosti mise "není nadějný". Nervózní však asi je i sám nejmocnější muž světa. Naznačuje to jeho varování, aby se nikdo nenechal "ohlupovat" iráckou vstřícností vůči inspekcím. Mimo šířící se kruhy stresu zůstává severokorejský vůdce Kim Čong-il. Ten včera ostatnímu světu s klidem vzkázal, že nikomu do jeho jaderných zbraní nic není. On si jich přeci může mít, kolik chce.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021205048</DOCID>
<DOCNO>LN-20021205048</DOCNO>
<DATE>12/05/02</DATE>
<TITLE>
Jak by mohla vypadat případná dohoda mezi Klausem a Zemanem
</TITLE>
<TEXT>
Miloš Zeman má v poslaneckém a senátorském klubu ČSSD dost věrných zastánců, kteří v první prezidentské volbě raději podpoří Václava Klause, než aby hlasovali pro oficiálního kandidáta své strany. A je lhostejné, zda to bude Jaroslav Bureš nebo Otakar Motejl. Vladimír Špidla a Stanislav Gross by mohli zabránit Zemanově účasti v druhé volbě pouze tím, že by se na společném kandidátovi pro první volbu dohodli nejen se svými nespolehlivými koaličními partnery, ale i s částí komunistů, nebo poslanců a senátorů z ODS. A to se pravděpodobně nestane. Zeman tak zřejmě nastoupí v druhé volbě. Jelikož pro něj s největší pravděpodobností nebudou hlasovat ani unionisté, ani větší část poslanců a senátorů z KDU-ČSL, k prezidentskému křeslu se může dostat jen s pomocí komunistů nebo ODS. Zatímco komunistům toho Zeman moc nabídnout nemůže, protože by byl okamžitě nařčen z legitimizace postbolševiků, pro Klause, dychtícího alespoň po formálně významné veřejné funkci, může mít několik zajímavých dárečků. Například funkci předsedy Poslanecké sněmovny, kterou Klaus nepohrdl už v dobách tzv. opoziční smlouvy. Ve hře může být i post v čele centrální banky. Pro Klause, jdoucího několik let od porážky k porážce, by návrat do čela sněmovny mohl být kýženou satisfakcí před všemi "pochybovači" o jeho politických schopnostech. Dosluhující předseda ODS si totiž určitě uvědomuje, že v prezidentské volbě nemá šanci. A tak má na výběr: buď bude řadovým poslancem, nebo přijme jakoukoli důstojnou nabídku od "prezidenta Zemana". Klausovi by v takovém případě zbývalo jediné - dohodu se Zemanem zdůvodnit před poslanci a senátory ODS. Obratný sofista Klaus však už v minulosti několikrát "dokázal, že to dokáže". Stačí dramaticky promluvit o třech věcech: přiznat porážku ODS v prezidentském klání, vyzdvihnout Zemanovu oddanost "politické politice" a vysvětlit podporu kandidátovi ČSSD jako geniální tah, který povede k rozštěpení v řadách úhlavního politického protivníka. Někteří poslanci a senátoři ODS by Klausovu agitku snadno spolkli i s navijákem, přičemž by je vůbec nenapadlo, co takové dohodě řeknou voliči. To však Klausovi může být jedno. Od poloviny prosince bude mít ODS nového předsedu, tak ať se stará on, případně ona.
</TEXT>
<HEADING>
Rozkol v ODS?
</HEADING>
<TEXT>
Jakkoli by se Klausovi mohlo zdát, že případná dohoda s "prezidentem Zemanem" je jeho velkým vítězstvím, opak by byl pravda. Kromě toho, že by s největší pravděpodobností vedla k rozštěpení ČSSD, k pádu Špidlovy vlády a k restauraci Zemanovy mocenské pozice, přinesla by též rozkol v ODS. Opoziční smlouva byla totiž i podle oficiální analýzy ODS jednou z hlavních příčin červnové volební porážky Klausovy strany, a proto má dnes v řadách občanských demokratů mnoho odpůrců. Nová spolupráce s "úhlavním nepřítelem" by u ODS zřejmě vedla jen k dalšímu odlivu voličské přízně. A Klaus by tím jen opět prokázal, že spíš než dlouhodobě efektivní věrnost politickým ideálům je mu bližší okamžitý osobní prospěch i za cenu krkolomného názorového přemetu. Přestože je uvedený scénář sepsán v kondicionálu, má reálné základy ve způsobu, kterým uvažuje Václav Klaus. Z ODS navíc v těchto dnech přicházejí první signály, podle kterých je dohoda mezi Klausem a Zemanem hotovou věcí, byť předseda ODS takovou věc vylučuje. To by též vysvětlovalo, proč Miloš Zeman najednou přestal zveřejňovat své názory prostřednictvím jediného vybraného novináře z deníku Právo a baví se mj. i s reportéry jindy jím tolik nenáviděné MF Dnes. Navíc je známo, že se Zeman nikdy nepouští do bitev, které by mohl prohrát, přičemž prezidentská volba je bitvou z nejprestižnějších. Chtějí-li zodpovědní činovníci ODS udržet Klause na uzdě a zachránit si před pravicovými voliči tvář, měli by k tomu využít nadcházející kongres ve Františkových Lázních. Mohou například iniciovat vznik memoranda, které by poslancům a senátorům ODS zakazovalo hlasovat při volbě nového prezidenta pro kandidáta ČSSD. Lze však také nechat Klausovi volnou ruku k jakékoli ponižující dohodě s Milošem Zemanem. Pak by ovšem bylo nejlepší zvolit novým předsedou ODS opět Klause. Občanští demokraté se zkrátka budou muset rozhodnout, zda se nadále nechají vláčet politikem zcela závislým na Miloši Zemanovi, nebo mu už definitivně řeknou dost. Jinak jim bude z Hradu mávat úhlavní politický nepřítel.
Jakkoli by se Klausovi mohlo zdát, že případná dohoda s "prezidentem Zemanem" je jeho velkým vítězstvím, opak by byl pravda. Kromě toho, že by s největší pravděpodobností vedla k rozštěpení ČSSD, k pádu Špidlovy vlády a k restauraci Zemanovy mocenské pozice, přinesla by též rozkol v ODS. Opoziční smlouva byla totiž i podle oficiální analýzy ODS jednou z hlavních příčin červnové volební porážky Klausovy strany, a proto má dnes v řadách občanských demokratů mnoho odpůrců. Nová spolupráce s "úhlavním nepřítelem" by u ODS zřejmě vedla jen k dalšímu odlivu voličské přízně. A Klaus by tím jen opět prokázal, že spíš než dlouhodobě efektivní věrnost politickým ideálům je mu bližší okamžitý osobní prospěch i za cenu krkolomného názorového přemetu. Přestože je uvedený scénář sepsán v kondicionálu, má reálné základy ve způsobu, kterým uvažuje Václav Klaus. Z ODS navíc v těchto dnech přicházejí první signály, podle kterých je dohoda mezi Klausem a Zemanem hotovou věcí, byť předseda ODS takovou věc vylučuje. To by též vysvětlovalo, proč Miloš Zeman najednou přestal zveřejňovat své názory prostřednictvím jediného vybraného novináře z deníku Právo a baví se mj. i s reportéry jindy jím tolik nenáviděné MF Dnes. Navíc je známo, že se Zeman nikdy nepouští do bitev, které by mohl prohrát, přičemž prezidentská volba je bitvou z nejprestižnějších. Chtějí-li zodpovědní činovníci ODS udržet Klause na uzdě a zachránit si před pravicovými voliči tvář, měli by k tomu využít nadcházející kongres ve Františkových Lázních. Mohou například iniciovat vznik memoranda, které by poslancům a senátorům ODS zakazovalo hlasovat při volbě nového prezidenta pro kandidáta ČSSD. Lze však také nechat Klausovi volnou ruku k jakékoli ponižující dohodě s Milošem Zemanem. Pak by ovšem bylo nejlepší zvolit novým předsedou ODS opět Klause. Občanští demokraté se zkrátka budou muset rozhodnout, zda se nadále nechají vláčet politikem zcela závislým na Miloši Zemanovi, nebo mu už definitivně řeknou dost. Jinak jim bude z Hradu mávat úhlavní politický nepřítel.
</TEXT>
</DOC>
<DOC>
<DOCID>LN-20021205049</DOCID>
<DOCNO>LN-20021205049</DOCNO>
<DATE>12/05/02</DATE>
<TEXT>
Pojď ven, srabe, vyzývala včera zvučná hrdla sedláků ministra Jaroslava Palase. Ten, ačkoliv se o den dříve těšil, jak ho věrní zemědělci podpoří před jednáním se zlou Evropskou unií, nevystrčil na ulici ani nos. Místo toho přerušil jednání s vůdci tisíců svých dobrovolných pomocníků. A to poté, co mu roztříštěným oknem prolétlo do kabinetu něco brambor - již dříve avizované dárky k Mikuláši. Byla to škoda. Pokud by se ministr včas usmál z okna rezidence na dav nadšený tím, že může pomoci proti Bruselu, mohl dostat zemitým dárkem po hlavě. Pořádná boule by pak byla oním argumentem pro evropské komisaře, který si od demonstrace sliboval. Míru české nespokojenosti s jejich politikou by si mohli sami nahmatat, ti nevěřící Tomášové. Možná ale ministr přeci jen využil příležitosti. Třeba ukončil rozhovor s rebely, aby si do diplomatického kufříku přibalil něco argumentů povalujících se na podlaze. Možná si totiž rozpomněl na svá prohlášení, že při jednání s EU chce pořádně přitvrdit. Pokud ale za několik dnů vyjdou komisaři z jednání s českou delegací bez boulí, bude pozdě se vymlouvat, že brambory změkly. Pravda bude někde jinde - bramborou se stal sám ministr.
</TEXT>
</DOC>
<DOC>
<DOCID>LN-20021205050</DOCID>
<DOCNO>LN-20021205050</DOCNO>
<DATE>12/05/02</DATE>
<TITLE>
Ad LN 23. 11.: Spolková republika Česko, nejdražší bulvár...
</TITLE>
<TEXT>
Pobavil mne onehdy Jaroslav Plesl svým jazykovým jemnocitem. "Slovo spekulant zásluhou komunistů získalo v češtině pejorativní význam, tudíž není správné jej (?) používat pro zpravodajství pro nejširší diváckou obec." A co to "Česko", které pan Plesl a jeho redakční kolegové tak vehementně v LN prosazují? To přece stále cítí jistě nejméně třetina občanů ČR jako překlad nadávky a slovo je v každém případě nevhodné proto, že od "Čech" a "Česka" se odvozuje totožné přídavné jméno, takže jihočeská je potom krajina v jižních Čechách i na Znojemsku. Taková elementární necitlivost k tradicím ovšem není proti mysli ani patentovaným jazykovým odborníkům. Mimochodem Česká spolková republika (ČSR) by byl název, který by se mi líbil, kdyby vyjadřoval skutečně samosprávné zemské uspořádání státu. Léta upozorňuji na to, že rozdělení do čtrnácti krajů je výmysl vyznavačů "Česka" a jenom rafinovaně zakamuflovaný vyšší stupeň centralizace. Na krajské a pověřené úřady byla přenesena odpovědnost a s ní i nutnost provádět nepopulární restriktivní opatření, ale peníze se stále milostivě přidělují z jednoho centrálního pytlíku bez záruky a bez zákonem definovaného klíče. Stalo se. A je to systém-nesystém pro korupci a jiné hrátky bratrstev kočičí pracky věru důmyslně stvořený.
</TEXT>
</DOC>
<DOC>
<DOCID>LN-20021205051</DOCID>
<DOCNO>LN-20021205051</DOCNO>
<DATE>12/05/02</DATE>
<TITLE>
Ad LN 26. 11.: Chci volit prezidenta USA
</TITLE>
<TEXT>
Souhlasím s názorem Radima Junga, že jelikož americký prezident ovlivňuje životy několika "miliard" lidí naší planety, neměly by ho volit pouze "miliony" amerických občanů (co na tom, že tyto miliony představují masu lidí mnohonásobně větší, než může nabídnout celá naše republika nebo několik států dohromady). Ne vždy je názor většiny ten správný. Navíc řada "amerických" názorů je představována pouze jedním jednotlivcem a jeho týmem spolupracovníků. Vím navíc, že je spousta Američanů, kteří s nynější situací nejsou spokojeni. Obávám se však, že jsou téměř stejně bezmocní jako podobně smýšlející lidé kdekoliv na světě.
</TEXT>
</DOC>
<DOC>
<DOCID>LN-20021205052</DOCID>
<DOCNO>LN-20021205052</DOCNO>
<DATE>12/05/02</DATE>
<TITLE>
Ad 28. 11.: Poslanci a poslání církve
</TITLE>
<TEXT>
V listopadu 1989 získala římskokatolická církev díky charismatickému kardinálu Tomáškovi ohromnou morální autoritu. To se však nehodilo některým politickým stranám a hnutím. V květnu 1990 byla vytažena kauza Bartončík, a protože někteří lidé dělají rádi rovnítko mezi KDU-ČSL a římskokatolickou církví, účel byl splněn. Někteří lidé, kteří se po pádu komunismu začali blíže zajímat o katolickou církev, začali pochybovat. Posléze je znemožněno, zprvu jen kvůli několika slovenským poslancům, navrácení církevního majetku, pak urazí Václav Klaus církev známým výrokem o spolku zahrádkářů. Poté se vytáhnou případy údajných pedofilních kněží, údajných krádeží v kostelích duchovními správci atd. Církev se nebrání, a když, tak se o tom nepíše. Tradiční český ateista je na koni a církev je pomalu zpátky v padesátých letech. Pak se český turista projde po středních Čechách a vidí padající fary, zavřené kostely s cedulí "mrtvý kostel" v kdysi sudetských Kolešovicích, ale také vidí rozjívené pohansky vedené děti, které např. v Kolešovicích házejí bouchací kuličky pod nohy. Začalo to v květnu 1990, nebo 1950?!
</TEXT>
</DOC>
<DOC>
<DOCID>LN-20021205053</DOCID>
<DOCNO>LN-20021205053</DOCNO>
<DATE>12/05/02</DATE>
<TITLE>
Ad LN 25. 11.: Za jeden názor, za svět maloměšťáka
</TITLE>
<TEXT>
Nic proti summitu, nic proti NATO - naopak. Ale jeho zabezpečení z naší, české strany vidím jako trojí selhání. Především selhání zpravodajských služeb, které po dvou letech sbírání informací, jejich analyzování a vyhodnocování došly k desetinásobně vyššímu "kvalifikovanému" odhadu počtu účastníků protestů a obdobně přesnému odhadu rozsahu a objemu protestů, než byla nakonec skutečnost. Druhé selhání, to jsou média, která v podstatné míře dlouhé týdny dopředu pomáhala vytvořit hysterii okolo summitu a jeho bezpečnosti a předháněla se v líčení hrůz, které čekají Prahu a její obyvatele. Na jejich straně také bylo patrné největší zklamání z toho, že se nedělo nic, co by mohla využít. A třetí selhání, to byli sami Pražané - ti, kteří té hysterii podlehli. Ani nečekali, až je někdo bude před důležitou událostí násilím vyvážet do lesů okolo Prahy. Odjeli sami a dobrovolně.
</TEXT>
</DOC>
<DOC>
<DOCID>LN-20021205054</DOCID>
<DOCNO>LN-20021205054</DOCNO>
<DATE>12/05/02</DATE>
<TITLE>
Ad LN 2. 12.: Spojenecké letouny zaútočily...
</TITLE>
<TEXT>
Milý Ježíšku, prosím Tě, dej mi pod stromeček atomovou pumu a raketu, která tu bombu dokáže dopravit na jakékoli místo na Zemi. Neboj se, já ji nikdy nepoužiju. Vyhloubím na zahrádce silo, tam střelu uložím a budu ji tam mít, kdyby světový mír potřeboval ochránit. Ty o mně Ježíšku pochybuješ? Já zase nevěřím těm velkým klukům, kteří jaderné hlavice mají. Už jich je víc než Rychlých šípů. Říkají, že do klubu už nikoho nevezmou, ale nerozumím jim. Chystají útok na Irák, který tvrdí, že atomovou bombu nepřipravuje. Severní Korea se k vývoji pumy přiznala, ale nikdo ji bombardovat nechce a Pákistán dokonce do klubu přijali. Ti velcí kluci jsou na ostatní hrubí. V klubovně mají mapy, na kterých malují nové hranice a nechtějí je nikomu ukázat. Já nechci, aby jednou někdo přišel a začal nám uprostřed zahrádky stavět plot, mámě rozkazoval, co má uvařit k obědu a vyhrožoval, že když neposlechne, tak ji potrestá. Jsem snad ještě svobodný člověk a mám právo na trochu úcty. Anebo víš co, Ježíšku? Já tu smrtící střelu nechci. Musel bych se o ni starat, hlídat, aby ji někdo neukradl a už bych nebyl svobodný. Stal bych se otrokem své moci. Buď ale prosím Tě tak hodný a seber ty nebezpečné hračky všem. Děkuju.
</TEXT>
</DOC>
<DOC>
<DOCID>LN-20021205055</DOCID>
<DOCNO>LN-20021205055</DOCNO>
<DATE>12/05/02</DATE>
<TITLE>
Ad LN 18. 11.: Prezident rozsvítil Srdce nad Hradem
</TITLE>
<TEXT>
Je zajímavé, jak máme myšlení zkažené předsudky. Jak nedokážeme vidět krásu té jednoduché, symetrické a harmonické formy, která společně s barvou a pohybem vyjadřuje podstatu života. Navíc je to i vtipné. Ale duchovní čistota v myšlení a smysl pro humor nám zřejmě chybějí. Myslím, že názory lidí hlavně vyjadřují cosi o těchto lidech, ne o díle. Díky Jiřímu Davidovi za odvahu.
</TEXT>
</DOC>
<DOC>
<DOCID>LN-20021205056</DOCID>
<DOCNO>LN-20021205056</DOCNO>
<DATE>12/05/02</DATE>
<TITLE>
Bez od blokování nájemního sektoru se trh s byty nikdy nerozhýbe
</TITLE>
<TEXT>
Je to tak evidentní a tak běžné, že se nad tím mnozí ani nepozastavují. Dva stejné byty, stejné kvality, ve stejném domě. Identické zboží, řekl by ekonom. Avšak - za různou cenu, a to podle data uzavření nájemní smlouvy, nikoli podle sociální situace v nich bydlících domácností. Takže paradoxně dochází k tomu, že v prvním bytě bydlí "historickou cestou osudu" např. rodina s vysoce nadprůměrnými příjmy, třeba člen parlamentu. A protože tam bydlí déle než osm let, má nájemné regulované "cenovým stropem" - maximální cenou. Ve druhém, stejně kvalitním bytě bydlí např. mladí manželé s malým dítětem, kteří se ve městě usadili z důvodu dobré pracovní příležitosti. Jejich nájemní smlouva je ale "mladší", např. jen čtyřletá, a jejich nájemné je tedy až několikanásobně vyšší, přestože jejich příjem nedosahuje ani náhodou příjmu rodiny poslance či senátora. To je nejen neústavní, to je nemravné.
</TEXT>
<HEADING>
Rovné podmínky
</HEADING>
<TEXT>
Překvapují mě "ostrá" vyjádření některých zastánců práv nájemníků. Rodiny bydlící v bytech s neregulovaným nájemným jsou přece také nájemníky - proč se stále mluví jen o těch, kteří bydlí v "regulovaných" bytech? Nedoplácejí snad ti druzí na ty první? Nejsou ti druzí svým vysokým nájemným trestáni za to, že drtivá většina všech nájemních bytů má nájemné regulované, a tak se poptávka po bydlení v atraktivních lokalitách "nahustila" do úzkého neregulovaného segmentu? Jsem přesvědčen, že ano. A tato situace trvá již dlouho, mnohem déle, než je únosné. Konstatoval to Ústavní soud stejně, jako to konstatují ekonomové, jako to konstatuje Mezinárodní měnový fond, EU a jako to především konstatují ti, kteří na tento stav doplácejí nejvíce - mladí lidé, kteří na trh s byty vstupují poprvé. Nájemné je integrální a neoddělitelnou součástí bytové politiky - i toto konstatoval Ústavní soud. Jako ministr odpovědný za bytovou politiku jsem proto navrhl řešení, jehož cílem je současný, dlouhodobě pokřivený stav postupně napravit. Nenavrhuji žádné "šoky" ani "skoky", jak někteří v rozporu se skutečností tvrdí. Navrhuji postupné, několikaleté a kontrolované narovnávání deformovaných cen tak, aby se v budoucnu za "stejné zboží" platila i stejná cena. Aby se za byt téže kvality, velikosti a v téže lokalitě platilo stejně. Jsem si dobře vědom, že každá náprava cen je sociálně citlivou záležitostí. Tyto důsledky však je povinen, jak to jasně konstatoval Ústavní soud a jak to také řeší všechny vyspělé státy, na "svých bedrech" nést veřejný sektor - tedy stát, popř. kraje a obce.
</TEXT>
<HEADING>
Vím jak, vím proč
</HEADING>
<TEXT>
Bylo by však laciné argumentovat pouze nápravou cenových deformací. Dokud se bude pronajímatel domáhat vystěhování neplatících nájemníků řadu let, dokud si budou nájemníci "vyměňovat" byty, které jim nepatří, jako by jim patřily, a dokud se bude "výsada" bydlet v "regulovaném" bytě dědit z generace na generaci bez ohledu na sociální status nájemníka, nájemní sektor zůstane podhoubím pro černý trh a nezdaněné transfery peněz. Náprava právních deformací je, vedle nápravy těch cenových, nezbytnou podmínkou vzniku skutečně fungujícího trhu s byty. "Nechme v oblasti bydlení fungovat trh," zavázala se ČR jako jeden z členských států OSN v roce 1996 na summitu o bydlení v Istanbulu. Zatím se nám to nepodařilo. Jako člen vlády odpovědný za bydlení mám povinnost navrhnout kroky, které povedou k fungujícímu trhu s byty a nezpůsobí sociální kolaps. Tento ambiciózní cíl je, přestože mnozí pochybují, řešitelný - já vím jak, vím proč a vím jakými nástroji.
Bylo by však laciné argumentovat pouze nápravou cenových deformací. Dokud se bude pronajímatel domáhat vystěhování neplatících nájemníků řadu let, dokud si budou nájemníci "vyměňovat" byty, které jim nepatří, jako by jim patřily, a dokud se bude "výsada" bydlet v "regulovaném" bytě dědit z generace na generaci bez ohledu na sociální status nájemníka, nájemní sektor zůstane podhoubím pro černý trh a nezdaněné transfery peněz. Náprava právních deformací je, vedle nápravy těch cenových, nezbytnou podmínkou vzniku skutečně fungujícího trhu s byty. "Nechme v oblasti bydlení fungovat trh," zavázala se ČR jako jeden z členských států OSN v roce 1996 na summitu o bydlení v Istanbulu. Zatím se nám to nepodařilo. Jako člen vlády odpovědný za bydlení mám povinnost navrhnout kroky, které povedou k fungujícímu trhu s byty a nezpůsobí sociální kolaps. Tento ambiciózní cíl je, přestože mnozí pochybují, řešitelný - já vím jak, vím proč a vím jakými nástroji.
</TEXT>
</DOC>
<DOC>
<DOCID>LN-20021205057</DOCID>
<DOCNO>LN-20021205057</DOCNO>
<DATE>12/05/02</DATE>
<TITLE>
Dvě soutěžní otázky na úvod: Mají být potraviny v obchodech co nejlevnější, nejzdravější a vyráběné s citem ke krajině a zvířatům? Za druhé: Má český stát bojovat v Bruselu za své zemědělce, tak jak si to oni přejí? Pokud jste dvakrát odpověděli ano, tak je to špatně. Jedna kladná odpověď totiž vylučuje druhou. Model průmyslově pojatého zemědělství, rozvíjený v Česku posledních 50 let, totiž ničí krajinu, trápí zvířata a produkuje drahé a nezdravé potraviny. Změnit zavedenou praxi je ale těžké - přes ustavičné nářky totiž stále přináší velký zisk vlivným jednotlivcům a skupinám. Jenže české zemědělství se vzhledem k evropským trendům změnit musí. A dnešní boj o evropské dotace, či přesněji řečeno o peníze do kapes ztrátových farem, je jen manévrem, jak nezadržitelný konec alespoň o nějaký čas odvrátit. Evropskou zemědělskou politiku po válce formovala snaha států soběstačně zajistit svým občanům dostatek jídla. Proto vznikl složitý systém přímých peněžních podpor zemědělské výroby. Jeho logika byla založena na tom, že je potřeba udržet zaručenými výkupními cenami co nejstálejší, víceméně politicky stanovené ceny potravin, čímž bylo minimalizováno riziko plynoucí z vrtkavosti počasí či třeba nemocí zvířat. Tato jistota pak umožnila farmářům investovat a zvyšovat výrobu. Zádrhel vznikl na začátku 80. let, kdy se objevily první přebytky. Z původně nouzových intervenčních výkupů se stalo pravidlo. Z celého systému pak jakýsi uzavřený kruh. Čím více zemědělci vyráběli, tím více bylo nutné od nich vykoupit a s dotací vyvézt a tak dále. Z dobře míněného nástroje na zajištění potravinové soběstačnosti postupně vznikl zřejmě nejabsurdnější sociální systém, hýčkající úzkou profesní skupinu. O potřebě změny se mluví 20 let, zejména po skandálu s tzv. nemocí šílených krav, je ale jasné, že drahé dotování rizikové a zbytečné velkovýroby musí skončit. Postupem času budou podniky, které neplní veřejný zájem (nezkrášlují krajinu, neprodukují zdravé potraviny, nechovají se slušně ke zvířatům), odstřihávány od dotací. Jejich převážná část (zhruba 90 %) jde dnes na podporu výroby, pouhých 10 % tvoří podpora ekologických programů. Dlouhodobým cílem EU je tyto dvě položky vyrovnat.
</TITLE>
<HEADING>
Znovuzrození venkova
</HEADING>
<TEXT>
Také dotování českých ztrátových velkodružstev, chrlících potraviny, o něž není zájem, postrádá smysl. Tedy pokud člověk není majitel takového podniku a neinkasuje peníze do vlastní kapsy. Pokud chce tedy české zemědělství v konkurenci uspět, musí se podstatně zmenšit. To znamená, že neschopné podniky zkrachují, sníží se nesmyslně velká výměra zorané půdy, nebudou se pěstovat plodiny, které lze podstatně levněji dovézt například z jižní Evropy (třeba cukrovka). Není pravda, že by to znamenalo konec českého venkova. Vesnice naopak konečně získá na přívětivosti - ubudou odpudivé haly, otlučené koncentráky pro zvířata a rozoraná krajina od obzoru k obzoru. Místo toho vznikne něco jiného a co, to bude záležet především na místních lidech a rozumných politicích. Nikoliv na plošných, vyhádaných dotacích jako dnes. Ať tedy družstevníci demonstrují a politici se s nimi přitom scházejí. To je běžná evropská praxe. Ať ale nikdo netvrdí, že přitom spolu hájí zájmy tohoto státu. To prostě není pravda.
Také dotování českých ztrátových velkodružstev, chrlících potraviny, o něž není zájem, postrádá smysl. Tedy pokud člověk není majitel takového podniku a neinkasuje peníze do vlastní kapsy. Pokud chce tedy české zemědělství v konkurenci uspět, musí se podstatně zmenšit. To znamená, že neschopné podniky zkrachují, sníží se nesmyslně velká výměra zorané půdy, nebudou se pěstovat plodiny, které lze podstatně levněji dovézt například z jižní Evropy (třeba cukrovka). Není pravda, že by to znamenalo konec českého venkova. Vesnice naopak konečně získá na přívětivosti - ubudou odpudivé haly, otlučené koncentráky pro zvířata a rozoraná krajina od obzoru k obzoru. Místo toho vznikne něco jiného a co, to bude záležet především na místních lidech a rozumných politicích. Nikoliv na plošných, vyhádaných dotacích jako dnes. Ať tedy družstevníci demonstrují a politici se s nimi přitom scházejí. To je běžná evropská praxe. Ať ale nikdo netvrdí, že přitom spolu hájí zájmy tohoto státu. To prostě není pravda.
</TEXT>
</DOC>
<DOC>
<DOCID>LN-20021205058</DOCID>
<DOCNO>LN-20021205058</DOCNO>
<DATE>12/05/02</DATE>
<TITLE>
Deset milionů Čechů vzešlo z původně řádově statisícového obyvatelstva, a to velmi chudého - hlavně rolníků a drobných řemeslníků. Plebejský původ nás poznamenal v dobrém i špatném. Mezi naše špatné vlastnosti patří nadprůměrná závistivost a nepřejícnost, což se ostatně pozná, zapneme-li rádio nebo televizi. Co se týče nás důchodců, jsme závistiví až běda. Ale může se nám kdo divit? Zatímco průměrný plat neustále roste, reálné důchody (nejde-li náhodou o bývalé důstojníky, estébáky či funkcionáře KSČ) ještě nedosáhly úrovně roku 1989. Čím to je? ČR nemá dodnes racionální systém důchodového zabezpečení a růst důchodů nesledoval ani inflaci, ani růst průměrné mzdy. Zákonodárci to vidí celkem rádi, ušetří se. Postupná devalvace jedné ze základních civilizačních vymožeností, úcty ke stáří, je zřejmě celosvětovým trendem. Staříci již pochopitelně nejsou v produktivním věku, jejich výkonnost je celkem nulová. Není tedy třeba, soudí většina lidí v produktivním věku, pohlížet na ně s úctou, zvláště ne u nás v Česku.
</TITLE>
<HEADING>
Co udělal prezident?
</HEADING>
<TEXT>
U nás se totiž "za totality" zavedla zvláštní morální norma, která přikazovala, aby důchodci pracovali ve "vedlejším" pracovním poměru a takto získané částky přenechávali mladým. Neúcta ke stáří je však výrazem dehumanizace. Rozhoduje pouze výkon a materiální prospěch, kdežto vztahy mezi příbuznými a bližními, považované až dosud za přirozené a nerozlučitelné, ztrácejí význam. Každopádně se o celé věci hovořilo podstatně méně než o problému, který vznikl ve chvíli, kdy odchází do důchodu prezident republiky. Jeho navrhovaný příjem (dvě třetiny obyvatelstva jej považují za přehnaný) se srovnává s jednou či druhou demokratickou zemí Evropy. Ale to je jednostranný pohled. Ztrácí se v něm základní odlišnost evropských demokracií a ČR. Státy západní Evropy neberou důchodce na hůl, Česko ano. Proč má právě důchod prezidenta republiky z této situace vybočit? Někdo může namítnout, že ze mě hovoří závist. Je to pravda, nijak se tím netajím. A navíc mám pocit ukřivděnosti. My, kteří jsme tím či oním způsobem dosti dlouho vycházeli s komunistickým režimem konfliktně, jsme měli v dobách autoritativního režimu podprůměrné příjmy. To se nezměnilo ani po převratu, kdy nám vyměřili nízký důchod. Jestli pro nápravu našich nízkých důchodů mohl někdo něco udělat, pak prezident republiky. Přinejmenším se o to mohl pokusit. On se ale od počátku staral o vyznamenání a různá cingrlátka, a naše materiální situace ho nebolela. To jej spíš zajímalo, jak se daří bývalým reformním komunistům. Přiznávám, že i za této situace a při svém závistivém důchodcovském vzdoru bych viděl nepřiměřeně nízký důchod prezidenta republiky jako určitý druh ostudy našeho státu. I když přece jen by to byla menší ostuda, než vznikla a trvá tím, jak všeobecně nízké jsou u nás důchody.
U nás se totiž "za totality" zavedla zvláštní morální norma, která přikazovala, aby důchodci pracovali ve "vedlejším" pracovním poměru a takto získané částky přenechávali mladým. Neúcta ke stáří je však výrazem dehumanizace. Rozhoduje pouze výkon a materiální prospěch, kdežto vztahy mezi příbuznými a bližními, považované až dosud za přirozené a nerozlučitelné, ztrácejí význam. Každopádně se o celé věci hovořilo podstatně méně než o problému, který vznikl ve chvíli, kdy odchází do důchodu prezident republiky. Jeho navrhovaný příjem (dvě třetiny obyvatelstva jej považují za přehnaný) se srovnává s jednou či druhou demokratickou zemí Evropy. Ale to je jednostranný pohled. Ztrácí se v něm základní odlišnost evropských demokracií a ČR. Státy západní Evropy neberou důchodce na hůl, Česko ano. Proč má právě důchod prezidenta republiky z této situace vybočit? Někdo může namítnout, že ze mě hovoří závist. Je to pravda, nijak se tím netajím. A navíc mám pocit ukřivděnosti. My, kteří jsme tím či oním způsobem dosti dlouho vycházeli s komunistickým režimem konfliktně, jsme měli v dobách autoritativního režimu podprůměrné příjmy. To se nezměnilo ani po převratu, kdy nám vyměřili nízký důchod. Jestli pro nápravu našich nízkých důchodů mohl někdo něco udělat, pak prezident republiky. Přinejmenším se o to mohl pokusit. On se ale od počátku staral o vyznamenání a různá cingrlátka, a naše materiální situace ho nebolela. To jej spíš zajímalo, jak se daří bývalým reformním komunistům. Přiznávám, že i za této situace a při svém závistivém důchodcovském vzdoru bych viděl nepřiměřeně nízký důchod prezidenta republiky jako určitý druh ostudy našeho státu. I když přece jen by to byla menší ostuda, než vznikla a trvá tím, jak všeobecně nízké jsou u nás důchody.
</TEXT>
</DOC>
<DOC>
<DOCID>LN-20021205059</DOCID>
<DOCNO>LN-20021205059</DOCNO>
<DATE>12/05/02</DATE>
<TITLE>
Úplné zatmění Slunce sledovaly miliony lidí na jihu Afriky a v Austrálii
</TITLE>
<TEXT>
Přes zbarvené plastové tašky pozorovaly děti v Zimbabwe jedinečný astronomický jev, který se v této oblasti bude znovu opakovat až v roce 2030.
JOHANNESBURG/SYDNEY - Jih Afriky a část Austrálie se včera ráno na malou chvíli ponořily do tmy. Ojedinělý astronomický jev - úplné zatmění Slunce - sledovalo i přes zataženou oblohu velké množství místních obyvatel, turistů i astronomů. Zatmění asi nejvíce překvapilo zvířata, po ranním rozbřesku je totiž čekalo zase rychlé stmívání. Podle biologů však tento nezvyklý úkaz trval tak krátkou dobu, že nemohl mít na africkou faunu nijak zvláštní vliv. "Bylo to opravdu nádherné, myslím si, že by to měl nejméně jednou v životě vidět každý," prohlásil pro agenturu AP jednatřicetiletý Koiči Joe, který se na zatmění Slunce přijel podívat až z Japonska. Zatmění začalo za úsvitu nad Atlantikem, západně od Afriky. Přehouplo se přes Namibii, Botswanu, Zimbabwe, Jihoafrickou republiku a po Mosambiku opět skončilo nad mořem. Po překročení Indického oceánu bylo možné zatmění pozorovat v Austrálii. V jihoafrickém Krugerově národním parku, největší přírodní rezervaci fauny a flóry na světě, se již od úterní noci tísnily tisíce lidí s připravenými fotoaparáty, aby se mohli stát svědky mimořádné události, která se v oblasti opět zopakuje až v roce 2030. Kvůli množství mraků si však mohli užít úplné zatmění na obloze pouhých 10 sekund. Postupné zatmívání, které provázelo citelné ochlazování, sledovalo také mnoho televizních štábů. V Mosambiku vyhlásila vláda kvůli zatmění státní svátek. Na řadě míst ale vesničané nerušeně pokračovali v obdělávání svých polí a práci přerušili jen na několik minut. Některé děti v Zimbabwe i navzdory varování úřadů, že si mohou poškodit zrak, sledovaly zatmění pouze přes zbarvené plastové tašky. Zatmění postupovalo dále do Austrálie, v malé rybářské vesnici Ceduna pozorovalo unikátní jev více než 20 tisíc lidí. Obloha tam úplně potemněla na 33 sekund. "Bylo to fantastické, neuvěřitelné, ale příliš rychlé," uvedla Tonie Romeová, která kvůli zatmění ujela společně se svým manželem a dvěma dětmi několik stovek kilometrů. Úplné zatmění Slunce je možné na Zemi pozorovat jednou za rok. Při tomto jevu dochází k zakrytí Slunce Měsícem a Země se tak ocitne v úplné tmě. Zatmění je také jedinečnou příležitostí pro vědce, kteří mohou sledovat jevy, které normálně vidět nejsou.
</TEXT>
</DOC>
<DOC>
<DOCID>LN-20021205060</DOCID>
<DOCNO>LN-20021205060</DOCNO>
<DATE>12/05/02</DATE>
<TEXT>
LOS ANGELES - Americká herečka Winona Ryderová by za krádež v obchodním domě v Beverly Hills měla být odsouzena ke třem letům vězení podmíněně, ke 480 hodinám veřejně prospěšných prací a k zaplacení pokuty v hodnotě 26 tisíc dolarů. Stejně tak by měla pravidelně docházet do psychiatrické a protidrogové poradny. Vyplývá to z návrhu trestu, který soudu zaslala prokurátorka Ann Rundleová. V návrhu se také uvádí, že hollywoodská herečka u sebe měla při svém zatčení osm různých léků, především tišících prostředků. Soud před měsícem uznal Ryderovou vinnou z krádeže a vandalství, jehož se loni dopustila v obchodním domě Saks Fifth Avenue. Rozsudek by měl soud vynést během zítřejšího dne.
</TEXT>
</DOC>
<DOC>
<DOCID>LN-20021205061</DOCID>
<DOCNO>LN-20021205061</DOCNO>
<DATE>12/05/02</DATE>
<TEXT>
Jitka. Ačkoliv se to na první pohled nezdá, jde o jméno hebrejského původu - znamená přímo "Židovka" nebo "žena z Judeje". Základem je totiž jméno Jehúdíth. V církevním kalendáři je dnes připomenut Sabas neboli po našem Sába.
</TEXT>
</DOC>
<DOC>
<DOCID>LN-20021205062</DOCID>
<DOCNO>LN-20021205062</DOCNO>
<DATE>12/05/02</DATE>
<TEXT>
Éra rozhněvaných mladých mužů z konce padesátých let v literatuře a na jevišti zřejmě nenávratně vzala zasvé. Vyhřezla do ulic a místo burcujících slov kritiky stále častěji používá násilí. Její zbraně jsou mnohem drastičtější. Od dlažebních kostek přes zápalné láhve až k sebevražedným výbušninám umístěným přímo na vlastním těle. Svět se nebezpečně změnil a s ním i život jeho obyvatel. Nic nového neobjevuji, nejsem originální, pouze mi to znovu a naléhavě přišlo na mysl, když po více než dvou letech zaneprázdněn nemocemi jsem se opět ocitl v hledišti Stavovského divadla na představení Osbornova Komika. Ještě si živě vzpomínám, že kdysi každá věta vnímaná publikem jako jinotaj křísila diváky k potlesku na otevřené scéně, než ji tehdejší cenzura vyškrtla z textu. Dneska slova z úst Billyho Ricea, "nemluv mi o vládě nebo o tý druhý bandě, všechno je to banda hrabivejch gaunerů, měli by je zavřít", budí jen mírné pousmání. To přece taky není nic objevného, denně se o tom píše i mluví zcela veřejně a bez zábran. Stejně se nic nezmění, tak není proč tleskat. Lhostejnost je záhubou nejen komiků, ale i politiků. Ostatně, žádný velký rozdíl mezi nimi nevidím. Stále častěji jsou jako syn vysloužilého kabaretiéra, Archieho Ricea, "produktem svého světa, špatný, zruinovaný šmírák bez špetky posvěcení, který se stůj co stůj brání konečnému úpadku a dělá všechno možné, aby se udržel nad vodou, a ve svém soukromí je děsivý především svou banalitou a otupělou všedností ", abych volně ocitoval slova z programu tohoto představení. Podobnost tu není náhodná. Stále častěji se na naší politické scéně producírují titíž lidé, kteří se nedovedou smířit se skutečností, že už překročili vlastní zenit. Neustále proto vyvíjejí úsilí o návrat, aby opět oprášili své domnělé někdejší zásluhy. I za cenu rozkolu a zmaru toho, co sami spoluvytvářeli. Všechny naše politické strany jsou náhle jejich vinou zmítány vnitřními sváry. S výjimkou jediné, která z toho těží nejvíce. Snad také to je důkaz, že strana komunistů není dosud považována, a právem, za stranu demokratickou. Argument vskutku alibistický, jako útěcha neobstojí. Dovolte, abych se ještě vrátil do divadla, třeba jste Komika sami neviděli. Archie tam v osmém výstupu říká: "Chodil jsem do školy s klukem, kterej se vypracoval až do labouristický vlády. Vždycky se o něm říkalo, že je představitelem levýho středu. Pak se dostal do Sněmovny lordů, kde ho, trhovce, prohlásili ctihodným trhovcem, čímž jeho kariéra představitele levýho středu úspěšně vyvrcholila." Potud Osbornův komik Archie. Jeho otec, starý Billy, se na konci hry trefně loučí s diváky i se životem slovy, která nejsou zbrusu nová, ale neškodí si je zrovna teď zopakovat: "Vždycky buď na lidi slušnej, když jdeš nahoru, mohl bys je potkat, až půjdeš dolů." Náhle jsem si znovu uvědomil, že jeden moudrý komik je užitečnější než stádo komických politiků.
</TEXT>
</DOC>
<DOC>
<DOCID>LN-20021205063</DOCID>
<DOCNO>LN-20021205063</DOCNO>
<DATE>12/05/02</DATE>
<TITLE>
Kolik letos stojí výbava pro zábavu na lyžích? Jaké jsou novinky na trhu?
</TITLE>
<TEXT>
Na klasické lyže dnes v obchodech už nenarazíte. Nezbude vám pravděpodobně nic jiného, než si pořídit lyže carvingové. Ovšem vybrat si takovou lyži může být opravdovou alchymií.
Při carvingu vykrajuje lyže oblouk ne smýkáním, ale postavením na hranu. Tomu odpovídá i její tvar, kdy je špička i pata širší než zbytek lyže. Lyže jsou snadněji ovladatelné a podle poloměru oblouku hrany (tzv. rádius) a vlastností se řadí do několika kategorií jako race, slalom, allround, easy, fun, lady, cross, free, junior, které jsou u jednotlivých firem označeny různě. Pro výběr lyží platí v zásadě:
1. Čím širší špička, tím je menší rádius, a tím výraznější je snadné a rychlé nakrojení oblouku. Problematičtější je ale chování v přímé rychlé jízdě.
2. Čím užší je špička, tím menší je carvingový efekt v počátku oblouku. Znamená i potenciálně menší problémy v přímé jízdě.
3. Čím širší má lyže patku, tím lépe drží oblouk až do konce.
4. Čím užší je patka, tím spíše lze lyži převést do smyku. V našich podmínkách jsou nejžádanější lyže dostatečně univerzální, ne zcela vzdálené klasickým. Pro výběr lyží pro rekreační lyžování padají v úvahu tyto tři kategorie:
1. Allroundcarver umírněných rozměrů, v délce cca 180 cm, při vyšší rychlosti a na tvrdém povrchu to však nebude ono.
2. Racecarver v délce do cca 185 cm s co nejmenším rádiusem. Při kratším oblouku ale do něj bude muset lehčí lyžař více zatlačit.
3. Crosscarver s mírně širším středem a slabším vykrojením, ten však bude nejvděčnější v terénu, takže je třeba zvážit, kde budeme jezdit.
Oblečení na lyže se vyrábí ze speciálních materiálů. Z nejznámějších vedle již legendárního GoreTexu jmenujme např. Sympatex, Aquaguard, Pertex nebo Climatic.
</TEXT>
<HEADING>
Snowboarding
</HEADING>
<TEXT>
SNB je zkratka pro snowboarding i snowboard, prostě prkno, board nebo snoubič. Životní styl, olympijský sport a pro někoho i droga. Nabízí pobyt v krásné horské přírodě, život v partě, eleganci, rychlost, dynamiku, riziko i pocit svobody a nezávislosti. Především si musíte ujasnit, co vlastně na prkně chcete dělat. Pokud chcete jezdit rychle na sjezdovkách, mít požitek z rychlosti - zvolte si styl RACE. Výbava sestává ze slalomového nebo carvového prkna, vázání pro tvrdé boty a zpočátku třeba klasických lyžařských nebo speciálních bot se skořepinou z tvrzených plastů (označení RT = race type). Chcete se "vyblbnout" v terénu i sjet sjezdovku? Pro vás je ideální freeride. Lákají vás neuvěřitelné skoky a salta na Urampě? Sáhněte po freestyle. Čím menší má prkno rádius, tím je točivější a ovladatelnější, ale méně stabilní při vyšších rychlostech. Chcete-li si sami určit délku, vycházejte z výšky po bradu, pro freestyle v malých rychlostech volíme kratší; čím větší plánujeme jezdit rychlostí, tím volíme prkno delší. Každé je dimenzováno pro určitou zátěž, tento údaj srovnejte se svou váhou a nepodceňujte to, protože by se prkno mohlo začít chovat úplně jinak. U dětí dbejte na to, aby prkno nebylo příliš dlouhé. Při snowboardingu je kontakt se sněhem mnohem častější než u lyžování, takže bunda, kalhoty a rukavice hrají velkou roli a měly by být nepromokavé, ale jejich materiál musí dýchat, aby se uvnitř nepotily. Tyto vlastnosti materiálů udává tzv. výška vodního sloupce a paropropustnost. Čím je hodnota vodního sloupce vyšší, tím je materiál nepromokavější, ale také méně prodyšný. Kdo se spíš chce točit v U-rampě, měl by dát přednost prodyšnějšímu oblečení, aby se nepotil. Boty nejen chrání, ale i ovlivňují jízdu. Musejí být spíše těsné, aby po vyšlápnutí (asi po pěti dnech) noha sedla, neplavala a nezvedala se pata.
</TEXT>
<HEADING>
Běžky
</HEADING>
<TEXT>
Při běhu na lyžích zapojíte 95 % svalstva bez namáhání kloubů. Fyzická námaha při běhu klade vysoké nároky na oblečení, které má udržet lyžaře v teple a suchu a chránit jej před vlivy okolního prostředí. Důležitá je vrstva spodního prádla, která je přímo na těle a transportuje pot od pokožky. Vhodné je prádlo z materiálů Coolmax, Lycra, Micrifibre, Taslan, které vlhkost nepřijímají a udržují pocit sucha. Plně funkční a cenově dostupné jsou výrobky firem Moira, 2F nebo Climatex. Oděvy pro vrchní vrstvu díky materiálům Windstoper, Zephr, Pertex, Tactel, Windproof, Powerstretch zároveň chrání před větrem, hřejí a jsou prodyšné. Boty prošly skutečnou revolucí, od podrážek, systému vázání, šněrování až ke konstrukci vnitřní i vnější boty. Téměř od každé značky seženete jak boty speciálně na bruslení, klasiku nebo turistiku, tak i modely combi pro všechny styly. Délka lyží závisí na stylu běhu, váze i terénu. Pro klasiku cca 10 - 20 cm nad výšku, u bruslení 5 - 10 cm nad výšku. Pro orientaci jsou lyže označeny L - pro začátečníky a rekreační jezdce do volného terénu. A - pro kondiční lyžaře do stopy a S - pro výkonnostní sport. Mnoho modelů je dodáváno s perforací skluznice, kterou není třeba voskovat a jsou značeny jako No Wax, Crown apod. Ne nepodstatnou součástí je batoh, kde byste měli mít vše, co by se vám mohlo hodit: náhradní ponožky, rukavice, tričko, větrovka, mapa, energetická tyčinka, gel, vosky, telefon, peníze a pokud máte termoláhev na pití.
VYBAVENÍ NA SNÍH
Redakce LN vybrala lyže, snowboardy a doplňky všech cenových kategorií, které přicházejí v sezoně 2002/2003 na trh
Čtěte na stranách 15 a 16
</TEXT>
</DOC>
<DOC>
<DOCID>LN-20021205064</DOCID>
<DOCNO>LN-20021205064</DOCNO>
<DATE>12/05/02</DATE>
<TITLE>
ELAN INTEGRAL 8.0 + MARKER CARVE SET
</TITLE>
<TEXT>
Výkonnostně orientované lyže známé slovinské značky, které patří do kategorie allround - per formance. Lyže je tedy určená pro ty, kteří nemají výkon jako hlavní cíl. Mají dřevěné laminované jádro a konstrukci monoblok. Tlumicí systém Expres tvoří podélná žebra k patě a špičce. Integrovaná deska ve středu má tloušťku 6 mm a po celé délce lyže je povrch z hliníkové tkaniny Alutex.
DYNASTAR SPEED SX Špičkovou řadu Speed tvoří slalomový, dva race-carvingové modely a tento allround-top, který je určen jako univerzální lyže špičkové kvality. Jsou konstruovány technologií Autodrive, což je kombinace skořepinové špičky, klasické sendvičové konstrukce ve středu i patce a kluzně uchycené desce, připravené pro montáž vázání Look Pivot, které zaručuje dokonalou funkční jednotu.
Vrchol technologie firmy je využit u kategorie Cyber pro lyže v kategorii allround - top, tedy špičkové a univerzální. Především to jsou vlákna Intellifibers, která průběžně mění vlastnosti lyže v závislosti na rychlosti a povrchu. Dále mají celokovový skelet Full Metal Jacket, X - Frame a Mad Trix systém upevnění vázání na plovoucí desku.
Topmodel značky pro opravdový carving kategorie race - pro dlouhé oblouky ve vysoké rychlosti. Jádro tvoří Supervoodcore, konstrukce se nazývá Energy a má epoxidovou laminaci. Systém Motion, integrované lišty do horní plochy lyže, vyvinutý ve spolupráci s firmou Marker, slouží pro upevnění jejich vázání. Povrch má tzv. safírovou úpravu.
Značka vítězky Světového poháru Michaely Dorfmeisterové. Řada šesti modelů TG patří do kategorie allround-performance. Je tedy určena začátečníkům a široké skupině lehčích lyžařů svou konstrukcí i cenou. Skořepina na pěnovém jádru je opatřena grafitovou skluznicí, povrchem odolným proti poškrábání a tlumicím systémem Thermogel.
Lyže v provedení pro turistiku a dálkové jízdy na upravených i neupravených tratích. Modelová řada Touring T5 má čtyři typy podle skluznice bez/se šupinami a dvě dětské - v délkách od 100 cm. Úprava skluznice se šupinami, tzv. 3D Grip, má kvůli lepším skluzným vlastnostem tři zóny, s rozdílným zdrsněním.
</TEXT>
<HEADING>
Délky: 180 - 210 cm
</HEADING>
<TEXT>
Klasický sportovní model pro výkonnostní sportovce s výborným poměrem kvality, výkonu a ceny. Vyrábí se ve třech typech (Classic, 3D - Grip a Combi) i dětských provedeních s označením JR a délkách od 100 cm. Dřevěné jádro je s Air Chanels, skořepina ABS a sendvičová konstrukce zaručují životnost a dobré jízdní vlastnosti.
</TEXT>
<HEADING>
Délky: 180 - 210 cm
</HEADING>
<TEXT>
Značka, kterou po celou kariéru používá Kateřina Neumannová. Lyže nejvyšší kategorie race vynikají vysoce výkonnými prvky, jako jsou high-tech pěnové jádro, nebo sintrované, kamenem broušené skluznice P-TEX 4000/2000. Velmi lehké lyže jsou vhodné pro všechny druhy tréninku i závodění. Model Gigasonic je ve třech provedeních - Classic, Skate a Multigrip Vario.
</TEXT>
<HEADING>
Délky: 175 - 210 cm
</HEADING>
<TEXT>
Nejstarší výrobce lyží na světě, finská firma Madshus, produkuje lyže od roku 1906. Do jejich katalogu samozřejmě patří kromě závodních i sportovní, dětské, sjezdové a turistické a další vybavení. Tento model představuje typické turistické lyže s dřevěným jádrem se vzduchovými kanály a úpravou skluznice Multigrip, tzn. bez použití vosků.
</TEXT>
<HEADING>
Délky: 180 - 205 cm
</HEADING>
<TEXT>
HAMMER HYLEYN /WOMAN/ Typ Hyleyn je určen pro pokročilé jezdkyně. Má zesílený tzv. midflex pro zvýšení stability a lepší přenos síly. Prkno má konstrukci dřevěného jádra opředeného laminátem se systémem Dynamic Shock Protection. Použití all - mountain.
Při délce/radius: 152 cm/7,8 m
Pro váhu: 40 - 70 kg
</TEXT>
<HEADING>
Cena 9000 Kč
</HEADING>
<TEXT>
RIDE TIMELLESS Špičkový model s konstrukcí z nejmodernějších materiálů. Konstrukce 37°. Misty 2 + Cap konstrukce, laminát - hybrid - biaxial/triaxial, carbon/kevlar. Skluznice Gallium Fusion Sintred a dvojitý rádius. Určení: Freeride.
Při délce/rádius: 156 cm 8,2/ 7,2 m
Pro váhu: 45 - 100 kg
Cena: 19 000 Kč
</TEXT>
<HEADING>
HAMMER CONDENSE
</HEADING>
<TEXT>
Prkno, jehož vlastnosti jsou určené talentovaným jezdcům. Zástupce řady performance pro freestyle. Dřevěné jádro je konstruované pro lehké až střední váhy. Model Condense je určen pro použití od all, terrain až po halfpipe.
Při délce/rádius: 158 cm/7,8 m
Pro váhu: 40 - 80 kg
Cena 12 500 Kč
</TEXT>
<HEADING>
BOTY TECHNIKA ENTRYX
</HEADING>
<TEXT>
Dámské rekreačně sportovní boty se střední tvrdostí, index flexe je 50. Pro lepší nazutí slouží systém Rapid Acces. Vnitřní botička s označením Easy Fit je určena především lyžařkám, které upřednostňují pohodlí, je měkká a určená k celodennímu lyžování.
Tyto boty patří do nejvyšší kategorie Race, kterou tvoří 4 Top modely. S nastavitelným indexem tuhosti 80 - 90 jsou nejměkčím zástupcem, a to společně s celkovou konstrukcí umožňuje jejich širší použití. Samozřejmostí je nastavitelný canting a mikropřezky pro přesné upnutí. Pro letošní rok je charakteristické jejich zlato-černé provedení.
Běžecké boty pro všechny, kteří chtějí být ve formě. Konstrukce s odepínací vrchní částí skeletu dovoluje použití jedněch bot pro oba běžecké styly. Zateplení svrchní boty na zip, vnitřní podpora paty i špičky, odepínací přezka na fixaci nohy při bruslení. Vnitřní bota s pěnovou výplní Thermoflex, která se vytvaruje teplem přesně podle nohy k maximálnímu pohodlí.
Přilba stále ještě nepatří mezi běžně používanou výzbroj u normálních jezdců. Tento model patří cenou mezi střední třídu, ale funkčností si s dražšími nijak nezadá. Je odvětraná vepředu i po stranách, má kryty na uši, upínací pásek pod bradu na přezku a klip na uchycení brýlí. Zevnitř je zateplená vlepenou tkaninou měkými výstelkami k fixaci. Prodává se v mnoha barevných kombinacích.
Cena: 1700 Kč
</TEXT>
<HEADING>
BUNDA RIDE NINEJACKET
</HEADING>
<TEXT>
Snowboardová bunda z nepromokavého materiálu Strata HO II. Hodnoty nepropustnosti vodního sloupce 10 m a prodyšnosti také 10 m/cm2. Protože jde o výrobek speciálně určený pro snowboard, odpovídá tomu i jeho střih a vybavení. Odepínací kapuce, větrání v podpaží, množství kapes, snowcatcher, manžety na suché zipy a antibakteriální vložka uvnitř jsou dnes v podstatě standardem.
Velikost: M - XL
</TEXT>
<HEADING>
Cena: 7500 Kč
</HEADING>
<TEXT>
BUNDA GOLDVYN Špičková bunda Goldvyn je vyrobena z materiálu Entrant G II - XT. To je speciální polyuretanový zátěr, který má 2x vyšší vodovzdornost než podobné materiály. V tomto případě je to odolnost vodnímu sloupci od 10 m do 2 tisíc metrů. Konstrukce a střih odpovídá této kategorii - vnitřní membrána Dermizax, odepínací kapuce, větrací otvory v podpaží na zip, tzv. snowcatcher v pase, speciální kapsa na brýle, nastavitelné manžety u rukávů, stahování v pase.
Cena: 15 850 Kč
</TEXT>
<HEADING>
LEDVINKA ROSSIGNOL AQUABELT
</HEADING>
<TEXT>
Velmi praktická pomůcka, kterou už vyrábějí i jiní výrobci. Klasická ledvinka je tentokrát rozdělena na tři části. Na opasku vepředu je plastiková přezka a vzadu je rozšířen na cca 20cm pruh umělé textilie, na kterou jsou našity tři kapsy. Uprostřed je termokapsa na láhev se speciálním víkem z neoprenu, které zároveň fixuje láhev. Po stranách jsou dvě oddělení s uzavíráním na zip. Část přiléhající na záda je opatřena podšívkou se síťovanou perforací pro lepší odvětrání.
Cena: 790 Kč
</TEXT>
<HEADING>
CHRÁNIČ PÁTEŘE DAINESE
</HEADING>
<TEXT>
Velmi důležitá, avšak podceňovaná součást výzbroje. Chránič se dá použít při všech sportech, kde toto zranění hrozí. Vyrábí se v různých délkách a počtu "žeber", od čtyř do devíti lamel, takže jej mohou použít už i děti. Připíná se nastavitelným bederním pásem na suchý zip a pružnými šlemi přes ramena. Zespodu je síťovaná textilie pro odvětrání. Poskytuje aktivní ochranu celé páteře od krku po kostrč.
Cena: 2590 Kč
</TEXT>
<HEADING>
RUKAVICE RIDE INTERCHANGE
</HEADING>
<TEXT>
Jednou z nejdůležitějších součástí snowboardové výstroje jsou rukavice, neboť kontakt rukou se sněhem je velmi častý. Musí být nepromokavé, ale naopak by měly jít dobře vysušit. Proto mají dlaň a prsty vyztužené PVC a zesílené nepromokavou kůží. Funkční je i výbava: vyndavací tepelná vložka, neklouzavý grip pro oblékání, integrovaný stěrač brýlí a nosu.
Velikosti: S - XXL
Cena: 2900 Kč
</TEXT>
<HEADING>
VÁZÁNÍ TYROLIA 1200
</HEADING>
<TEXT>
Tradiční výrobce vázání představuje nový model LD 12, který má opět některá nová vylepšení. Prodává se samotné, nebo společně s lyžemi Head. Právě ve spolupráci s firmou Head vznikl nový systém upínání na podélné kolejnice vestavěné v lyžích. Po nasunutí na podélné lišty se pomocí jediného šroubu vázání zajistí. Další novinka je systém ABS, který vypíná nahoru i špičku boty.
Cena: 3450 Kč
</TEXT>
<HEADING>
BRÝLE SMITH TRIAD
</HEADING>
<TEXT>
Brýle patří k nepostradatelnému vybavení. Zvláště při špatném počasí je zvlášť vhodný oranžový rozjasňovací zorník s UV filtrem, který mají i tyto brýle. Proti zamlžování jsou vybaveny hned několika technickými triky, jako je dvojité sklo a uzavíratelné větrací otvor y. Upínací pásek je rozepínací a tvar brýlí je uzpůsoben použití do helmy.
Cena: 1950 Kč
</TEXT>
<HEADING>
VÁZÁNÍ RIDE EX
</HEADING>
<TEXT>
Snowboardové vázání pro měkké boty Ride EX je vyrobeno z hliníku a prodává se ve třech barvách - červené, bílé a modré. Vázání má nastavitelné parametry délky chodidla, sklonu paty, délky a síly upnutí a uvnitř je vybaveno gelovým tlumením, zvýšeným gospedalem pod špičkou, mikropřezkami pro jemné doladění a anatomickými upínacími pásky.
Cena: 7500 Kč
Zboží zapůjčily firmy Drapa sport - Nový Smíchov a Slunce - Senovážná 6
</TEXT>
</DOC>
<DOC>
<DOCID>LN-20021205065</DOCID>
<DOCNO>LN-20021205065</DOCNO>
<DATE>12/05/02</DATE>
<TITLE>
říká Jiří Štěpnička, který je od roku 1975 členem činohry Národního divadla v Praze
</TITLE>
<TEXT>
V nedávno uvedeném Cyranovi charakterizuje jeho Raguneaua citovost, zvláštní hořkost i humor. Jiří Štěpnička vyzrál v herce, který naplňuje představu osobnosti první scény. Je skeptik a pochybovač a zároveň si v sobě nese téměř starosvětskou úctu k divadlu, kterou mnozí bohužel už dávno přestali vnímat.
LN: Raguneau ve vašem pojetí připomínal až jakési alter ego titulní postavy...
Jestli jste to takhle přečetla, mohu být jenom rád. Na Cyrana jsem měl "nakročeno". A nejenom já, na tuhle roli stál zástup dalších.
LN: Od roku 1975 jste v angažmá v Národním divadle. Jaký je váš vztah k první scéně?
Býval jsem lokální patriot a Národní divadlo považoval za určitou meku českého herectva. Delší dobu už to tak necítím.
</TEXT>
<HEADING>
LN: Proč?
</HEADING>
<TEXT>
V rekvizitárně visí obrázek hořícího Národního divadla a pod ním je text, že od svého založení je permanentně v krizi, která je přerušována pouze občasnými požáry. Problém posledních let spočívá v tom, že se stále někdo pokouší tuto krizi řešit a úplný průšvih je, že se tak děje pomocí undergroundu.
LN: Od letošní sezony máte nového ředitele a nové šéfy. Jak tyto změny vnímáte?
Honza Dušek vždycky říkával, že každá změna je k horšímu a já jsem toto rčení postupně přijal za své. Nicméně nový šéf činohry Dočekal je mladý a má dost energie, aby šel za svou představou. Také z něj cítím, že je divadelník. Bývalý šéf Josef Kovalčuk tento předpoklad nesplňoval, byl "mimo vajíčko" a od toho se všechno odvíjelo.
LN: Inscenace v závěru jeho funkčního období byly vesměs hodnoceny negativně. Jak se s touto kritikou vyrovnával soubor?
Ono nejde jen o tvorbu, jde i o to, že se postupně vytratila soudržnost souboru. Kritika vysílala jasné signály, že něco není v pořádku, a přesto se nikdo nesnažil tuto situaci důkladně analyzovat a učinit patřičné kroky k nápravě. To se samozřejmě na souboru podepsalo. Aby nevznikl omyl, analýzu si nepředstavuji jako dopisové reakce na jednotlivé kritiky, kdy někdo něco napíše a z divadla mu druhý odpoví, že to není pravda. Výhrady se pokusil veřejně zformulovat Václav Postránecký. Měl pravdu a pochopitelně to vyvolalo emoce.
LN: Říkáte, že první scéna už není mekou herectva, v čem tedy podle vás spočívá jeho výlučnost?
Začal jsem Národní divadlo vnímat v době, kdy tu byli v angažmá skuteční velikáni, například Beno Blachut, Karel Höger, Zdeněk Štěpánek, Jaroslav Vojta, Dana Medřická... Vznikaly výjimečné inscenace - například Dürrenmattovi Novokřtěnci či Jindřich V. v Macháčkově režii, Krejčův Romeo a Julie, Kočičí hra... Jako mladý herec jsem přišel do angažmá společně s Taťjánou Medveckou, Janou Bouškovou, Ivanem Luťanským, Petrem Svojtkou, Petrem Kostkou, Václavem Postráneckým. Před námi tu jako mladí byli Jan Tříska, Marie Tomášová, Luděk Munzar, Vladimír Brabec. Po nás už se soubor doplňoval jen dílčím způsobem.
</TEXT>
<HEADING>
LN: Třeba to byl záměr...
</HEADING>
<TEXT>
Divadelní ansámbl se totiž musí budovat a pak teprve funguje jako manželství nebo partnerství, je to běh na dlouhou trať. Kromě toho do roku 1989 nikdy nebylo zvykem z Národního divadla odcházet. To bylo nepřijatelné. Také představa, že v Národním může hrát každý, je zcestná. Není to pravda, již neexistující systém tří hostování měl smysl, nešlo jen o to zjistit, zda člověk zvládne velký prostor, ale také o to, jestli zapadne do souboru. Vždyť ne každá přesazená kytka zapustí kořínky a kvete.
LN: Hovoří se o tom, že Národnímu divadlu chybí moderní činoherní prostor. Co o tom soudíte?
Obě budovy - historická i Stavovské divadlo jsou skvostné. Jsem na ně nesmírně hrdý a nechtěl bych si to nechat vzít. Ve světě není druhé Stavovské jako velké činoherní divadlo se skvělou akustikou.
LN: Zdá se mi také, že nejste na své mateřské scéně dostatečně vytížen. Za posledních deset let těch velkých rolí nebylo moc. Čím to je?
Na počátku devadesátých let to bylo proto, že jsem natočil seriál o Gottwaldovi. A pak přišlo období, kdy jsem řadu rolí vrátil, protože když jsem si přečetl obsazení, věděl jsem, že to nemůže fungovat. A přitom bych byl tak rád, kdybych se mýlil.
LN: Proč jste vlastně roli Gottwalda vzal ?
Nedokázal jsem říct ne. Berte to jako druh zbabělosti, chcete-li.
LN: Předpokládám, že se v uplynulém období najdou role a inscenace, které vám přinesly radost a uspokojení...
Nesnáším dramatizace a přesto bylo pro mě zajímavé setkat se na dramatizaci Durychova Bloudění s J. A. Pitínským. Byl jsem rád, když naše práce pokračovala Maryšou, kde jsem hrál Vávru. To byla postava, která mě zase někam posunula. Mimochodem hrál jsem i Francka, a tak doufám, že se postupně dopracuji i k Lízalovi. Příjemné bylo, když jsem se na jevišti sešel s Janou Preissovou v Pinterových jednoaktovkách Milenec a ...v prach se obrátíš. Poprvé za léta společného angažmá jsme hráli spolu. Dost jsem se trápil s postavou bývalého esesáka Rolfa v Bernhardově hře Před penzí a nakonec to, myslím, dopadlo docela dobře. Příznačné pro tehdejší vedení Národního divadla bylo, že tato hra měla být uvedena v Rokoku a sem se dostala úplnou náhodou.
LN: Vzpomínám na vašeho Stavrogina v Běsech. Jak jste se s tak těžkou rolí vyrovnával?
To byla postava, která ovlivnila i můj soukromý život. Stavrogina všechno zajímá, a přesto stále hledá smysl života, propadá se čím dál víc do beznaděje a východisko nachází v sebevraždě. Je to tak sugestivní, že si to člověk nemůže vyhnat z hlavy. Stejně mě zasáhla role Strindberga v Enquistově Noci tribádek, bylo hodně depresivní hrát postavu, která tak jasnozřivě viděla do budoucnosti a odhadla, co obnáší feminismus v té nejhorší podobě.
LN: Vaši matku (herečka Jiřina Štěpničková pozn. red.) zavřeli za nedovolené opuštění republiky. Dokážete o této záležitosti mluvit?
Je to složitá věc, kterou žádný rozhovor neobsáhne. Máma byla deset let v kriminále, a když se vrátila, náš vztah byl složitý, dlouho jsme k sobě hledali cestu. Mně nevadí, když mám o tom mluvit, ale chci, aby to lidé slyšeli přímo ode mě, ne zprostředkovaně, protože nutně dochází ke zkreslení. Teď se natáčely o mé mámě dva dokumenty - jeden díl z cyklu Potomci a předkové a další pokračování Předčasných úmrtí. V obou pořadech jsem hovořil, ale nevím, jak to dopadne, neměl jsem možnost to autorizovat. Štve mě ale, že si kdekdo osobuje právo mluvit o případu mé matky, a přitom o tom většinou nic neví. Jako můj spolužák z gymnázia Vladimír Just.
LN: Jste spokojený s monografií, kterou napsal Jindřich Černý?
Nejsem, protože z té knihy vyloženě vyplývá, že maminku vůbec neznal. A pokud se s ní setkal, nepochopil její vztah k životu a divadlu.
LN: Vaše matka zažila slávu i absolutní pád, nenávist. To vás její osud neodradil od toho, abyste se stal hercem?
Snažila se mě odradit, ale nepodařilo se jí to. Asi nebyla důsledná v zošklivování své vlastní profese. A já byl také hodně paličatý.
LN: A vám se to u dětí podařilo?
Ano a považuji to za velký úspěch.
LN: Jak jste to dělal?
</TEXT>
<HEADING>
To je výrobní tajemství.
</HEADING>
<TEXT>
LN: Gottwalda natočil Evžen Sokolovský, zajímavá a rozporuplná osobnost, kterou diváci vnímají hlavně jako režiséra prorežimních seriálů. Jak na něj vzpomínáte vy?
Evžen byl výsostný divadelník. Jeho éra v brněnském Státním divadle v šedesátých letech byla skvělá. Jako mladík jsem v Praze viděl jeho inscenaci Weissova Pronásledování a zavraždění Jeana Paula Marata a bylo to nezapomenutelné. Byl také neuvěřitelně vzdělaný - žádný eklektik.
</TEXT>
<HEADING>
LN: A co Miroslav Macháček?
</HEADING>
<TEXT>
Byl génius v tom, že divadelní hry dokázal číst dětskýma očima a z toho vznikaly úžasné věci, které navíc uměl dotáhnout. To je schopnost, kterou každý nemá, spousta režisérů dokáže texty přečíst, něco si o nich i myslí, ale neumějí je zrealizovat.
LN: Někteří vaši kolegové prohlašují, že herectví není důstojné povolání pro muže. Co o tom soudíte?
Myslím si to také.
LN: A neuvažoval jste o režii? U té je přece větší možnost realizovat své představy?
Ono je to složitější. U mě totiž herecký paradox spočívá v tom, že sice prohlašuji, že můžu být bez divadla, ale pokud budu mít dál sílu ve své profesi pokračovat, chci hrát a nechci režírovat. A také vím, že bych jako režisér ostatní znásilňoval.
LN: A jak řešíte, když někdo znásilňuje vás?
Soubojem.
LN: Jak takový souboj vypadá?
To musíte být flexibilní...
</TEXT>
<HEADING>
LN: A kdy jste tedy byl naposledy flexibilní?
</HEADING>
<TEXT>
Pokud mám mluvit vážně, tak každá práce s režisérem je vždy trochu spolupráce a trochu souboj. A jde o to, do jaké míry si věříte. Nesmí převýšit ani to, ani ono. Mnohokrát jsem zažil, jak byl soubor Národního divadla pokorný a vstřícný vůči přišedšímu panu režisérovi. První čtyři neděle něco vykládal a vysvětloval a soubor to pokorně plnil.
Ovšem ve chvíli, kdy herci zjistili, že se inscenace řítí do průšvihu, tak "někdo písknul" a nastalo "zachraň se, kdo můžeš". Bohužel. Na jednu stranu bohužel, na druhou bohudík, protože i takhle mohou vzniknout krásné inscenace.
LN: Co říkáte současným trendům v českém divadle, kdy se hodně prosazuje naturalismus a padají různá tabu?
Nelíbí se mi to. Mluvíte o naturalismu, ale ten je proti tomu slabý odvar. Ten já ještě beru v estetické rovině, zatímco současnou cool dramatiku nemůžu přenést přes srdce.
</TEXT>
<HEADING>
LN: A co je pro vás nepřijatelné?
</HEADING>
<TEXT>
Patřím ke generaci, která sice neměla na DAMU estetiku, ale nějak jsme se k ní více či méně prokousali. Mám pocit, že mladším generacím estetické vnímání chybí. Boření tabu ostatně není nijak originální, všechno už tady bylo. Včetně toho defilé nahoty. Můj vztah k ženám, partnerkám a potažmo k partnerům, když už jsme u toho, nemusí jít do takových krajností. Myslím si, že to na jeviště nepatří, divadlo má mít tajemství a fantazii provokovat. Někdy mi připadá, že tzv. odvaha předvádět všechno in natura je spíš poslední možností, jak se zviditelnit, protože všechny ostatní možnosti se vyčerpaly.
LN: Léta se věnujete dabingu, řekla bych, že dokonce máte na některé herce monopol...
Zaplaťpánbu, že mám.
LN: Tak jak je to s českou dabingovou školou?
Český dabing měl opravdu evropské renomé, zvlášť před rokem 1989. V 90. letech se z dabingu stala mašina na vydělávání peněz a vypadalo to, že se tím uživí kdokoliv. To už se změnilo, zase jsme se dostali k tomu, že jde o náročnou profesi. Jako mladý jsem úplně nechápal, co pojem česká dabingová škola obnáší, ale brzo mi to došlo. Když jsem byl v angažmá v Brně, chytali jsme tam čtyři německy mluvící televizní kanály. Jednou jsme s manželkou sledovali český film s Menšíkem namluvený do němčiny. Bylo to příšerné a tehdy jsem definitivně pochopil, že česká dabingová škola není žádný výmysl.
</TEXT>
<HEADING>
LN: Koho dabujete nejraději?
</HEADING>
<GEOGRAPHY>Nejraději</GEOGRAPHY>
<TEXT>
to se tak nedá říct, ale rád namlouvám Harrisona Forda a Michaela Douglase. Oceňuji, že režiséři "můj monopol" na tyhle dva vcelku dodržují.
LN: Jste výborný společník, ale zdá se mi, že se před svým okolím do jisté míry uzavíráte. Je to tak?
Nevím, občas to slýchám. Je ale pravda, že s přibývajícím věkem nemá člověk potřebu - nebo alespoň já tak intenzivní touhu se prezentovat. Mám rád své soukromí a rád bych si ho uchoval.
</TEXT>
</DOC>
<DOC>
<DOCID>LN-20021205066</DOCID>
<DOCNO>LN-20021205066</DOCNO>
<DATE>12/05/02</DATE>
<TEXT>
LUND (Švédsko) - V těchto dnech se na univerzitě ve švédském Lundu konaly obhajoby dvou disertačních prací s českou tematikou. Disertace sice vznikly na teologické fakultě v oboru sociologie náboženství, ale obě autorky vystudovaly též češtinu na Slovanském ústavu. Paula Hakanssonová ve své práci analyzuje projevy prezidenta Václava Havla z období 1990 - 1999 a nachází v nich výrazné prvky individuální formy občanského náboženství s důrazem na demokratické a liberální hodnoty, jako je spravedlnost, osobní svoboda a tolerance. Hledá také prameny těchto myšlenek v české tradici, jíž věnuje mnoho místa a pozornosti. Disertační práce Zenity Johanssonové je studií o české církvi Slovo života, která má své kořeny ve Švédsku. Sleduje ji od jejího založení v České republice až po její současnou činnost a uvádí její věrouku do souvislosti s českou náboženskou tradicí, zejména husitstvím, o němž ve své práci podrobně informuje. Na základě rozboru kázání a knižní produkce českého Slova života dochází autorka k závěru, že se od své mateřské švédské církve liší zejména v kladení důrazu na vlastní českou náboženskou tradici a dále v náboženské toleranci i konsekventním ekumenickém myšlení.
</TEXT>
</DOC>
<DOC>
<DOCID>LN-20021205067</DOCID>
<DOCNO>LN-20021205067</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Plnotextovou databázi Česká elektronická knihovna Poezie 19. století od thámovců po lumírovce vydal Ústav pro českou literaturu AV ČR. Kolektivní dílo zpřístupňuje převážně první vydání 600 básnických knih od počátků novodobé česky psané poezie až po Vrchlického. Sbírky jsou doprovozeny komentáři editorů. Elektronická knihovna, jaká se fyzicky na jednom místě nevyskytuje, představuje první databázi tohoto druhu v kontinentální Evropě. Jednolicenční CD bude ÚČL prodávat za 8000 korun, multilicenční CD za 12 000 korun, studentům za 2000 korun. Dnes a zítra platí v sídle vydavatele (Na Florenci 3, Praha 1) ceny poloviční. Bližší informace mohou zájemci získat na www.ucl.cas.cz/ek nebo na c.el.knihovna@ucl.cas.cz.
</TEXT>
</DOC>
<DOC>
<DOCID>LN-20021205068</DOCID>
<DOCNO>LN-20021205068</DOCNO>
<DATE>12/05/02</DATE>
<TITLE>
S novými alby přicházejí Chinaski, Ready Kirken, Kryštof a Mig 21
</TITLE>
<TEXT>
Podzim je tradičně nejaktivnějším ročním obdobím hudebních vydavatelství - na blížící se Vánoce se snaží soustředit svoje největší trumfy.
Platí to dvojnásob v žánrové oblasti, kterou lze označit za "nový pop", tedy poprockové skupiny, které souhrou vlastního úsilí, manažerského vedení, nejrůznějších mimohudebních vlivů a jistě i náhody dnes patří k oporám svých firem i playlistů rozhlasových stanic. V poslední době přišly s novými alby hned čtyři takové kapely. Veterány této scény jsou Chinaski s novinkou Originál (B &amp;M Music/Universal). Skupina, z jejíž dnešní sestavy pamatují klubové začátky už jen dva členové, si svou dnešní pozici tvrdě odpracovala několikaletým objížděním republiky doslova "za hubičku" - to jí budiž připsáno k dobru. V posledních letech, kdy je na výsluní, ovšem slevila z někdejších kvalit i specifického nadhledu. Dalším důkazem útlumu je nové album, kterému přes příjemně barvitý sound chybějí výraznější čerstvé nápady a mnohé písničky jsou zvláště hudebně jen variacemi předchozích hitů. Poněkud křečovitě vyznívají i pokusy o vážnější textová témata (Žil byl...) a podivný humor (Dobrák od Kosti).
</TEXT>
<HEADING>
Hrozí opakování sebe sama
</HEADING>
<TEXT>
Ani Ready Kirken nepřišli ke své popularitě zadarmo - několik let byli jedním ze středobodů živé pardubické klubové rockové scény. Jejich druhé album ...čekal jsem víc (Universal) přináší další sadu nekomplikovaných kytarových písniček, většinou učesaných tak, aby se "neleklo" ani školou povinné dívčí publikum. Ready Kirken nejsou žádní velcí skladatelé, textaři ani interpreti, mají nicméně svou tvář a sympatická je na nich mladická přímočarost. Pro budoucnost bude ale třeba přijít s oživením výrazu. Třetí stejné album by už mohlo hrozit opakováním. Na rozdíl od obou zmíněných souborů má nepochybně vyšší umělecké ambice ostravský Kryštof, jemuž právě vyšlo druhé album V siločarách (Escape/EMI Czech Republic). K jejich naplnění využívá nejen širšího instrumentáře v základní sestavě kapely, ale i řady hostů a elektronických zvuků, to vše v produkci stále respektovanějšího Dušana Neuwertha. Kryštof sice pochopitelně těží z "televizní" tváře frontmana a téměř výhradního autora Richarda Krajča, tohoto náskoku ovšem nezneužívá. Jeho pop je inteligentní a studiově "vypiplaný". Krajčovy skladatelské postupy jsou sice stále jednoho rázu, mnohé ale zachraňuje práce s aranžmá a zvukem. Největší slabinou alba jsou texty, tvářící se tak poeticky a mnohomluvně, až se jejich myšlenka utápí v přemíře slov. A druhé album do třetice: i pražský Mig 21 svým Udělalo se nám jasno (B &amp;M Music/Universal) prochází oním tradičním zlomovým bodem, který obvykle rozhoduje o skutečném potenciálu každého interpreta. Jistoty, známé už z loňského debutu, jsou i tady na svém místě: členové kapely skládají chytlavé písničky ve víceméně "butovském" duchu, frontman Jiří Macháček píše většinou chytře vtipné texty. K jistotám ovšem bohužel patří i fakt, že Macháček se stále ještě příliš nenaučil zpívat a je evidentní, že popularita jeho tváře hraje ve smyslu úspěchu kapely (na rozdíl od Kryštofa) první housle. I budoucnost Migu navíc vzbuzuje obavu, že opakování stále stejného modelu začne unavovat. Přes výhrady, které je možno k aktuálním albům zmíněných kapel mít, je však třeba konstatovat, že poslechnout si kteroukoli z nich v kontextu nabídky českých komerčních rozhlasových stanic působí stále oživujícím dojmem.
Ani Ready Kirken nepřišli ke své popularitě zadarmo - několik let byli jedním ze středobodů živé pardubické klubové rockové scény. Jejich druhé album ...čekal jsem víc (Universal) přináší další sadu nekomplikovaných kytarových písniček, většinou učesaných tak, aby se "neleklo" ani školou povinné dívčí publikum. Ready Kirken nejsou žádní velcí skladatelé, textaři ani interpreti, mají nicméně svou tvář a sympatická je na nich mladická přímočarost. Pro budoucnost bude ale třeba přijít s oživením výrazu. Třetí stejné album by už mohlo hrozit opakováním. Na rozdíl od obou zmíněných souborů má nepochybně vyšší umělecké ambice ostravský Kryštof, jemuž právě vyšlo druhé album V siločarách (Escape/EMI Czech Republic). K jejich naplnění využívá nejen širšího instrumentáře v základní sestavě kapely, ale i řady hostů a elektronických zvuků, to vše v produkci stále respektovanějšího Dušana Neuwertha. Kryštof sice pochopitelně těží z "televizní" tváře frontmana a téměř výhradního autora Richarda Krajča, tohoto náskoku ovšem nezneužívá. Jeho pop je inteligentní a studiově "vypiplaný". Krajčovy skladatelské postupy jsou sice stále jednoho rázu, mnohé ale zachraňuje práce s aranžmá a zvukem. Největší slabinou alba jsou texty, tvářící se tak poeticky a mnohomluvně, až se jejich myšlenka utápí v přemíře slov. A druhé album do třetice: i pražský Mig 21 svým Udělalo se nám jasno (B &amp;M Music/Universal) prochází oním tradičním zlomovým bodem, který obvykle rozhoduje o skutečném potenciálu každého interpreta. Jistoty, známé už z loňského debutu, jsou i tady na svém místě: členové kapely skládají chytlavé písničky ve víceméně "butovském" duchu, frontman Jiří Macháček píše většinou chytře vtipné texty. K jistotám ovšem bohužel patří i fakt, že Macháček se stále ještě příliš nenaučil zpívat a je evidentní, že popularita jeho tváře hraje ve smyslu úspěchu kapely (na rozdíl od Kryštofa) první housle. I budoucnost Migu navíc vzbuzuje obavu, že opakování stále stejného modelu začne unavovat. Přes výhrady, které je možno k aktuálním albům zmíněných kapel mít, je však třeba konstatovat, že poslechnout si kteroukoli z nich v kontextu nabídky českých komerčních rozhlasových stanic působí stále oživujícím dojmem.
</TEXT>
</DOC>
<DOC>
<DOCID>LN-20021205069</DOCID>
<DOCNO>LN-20021205069</DOCNO>
<DATE>12/05/02</DATE>
<TITLE>
Počtvrté byla v Praze udělena Davidoff Prix, cena pro mladé nadějné hudebníky. Její držitelkou se stala cembalistka Monika Knoblochová.
</TITLE>
<GEOGRAPHY>PRAHA</GEOGRAPHY>
<TEXT>
Pětičlenný výbor (Eva Ocisková, Bohuslav Vítek, Václav Riedlbauch, Luboš Stehlík, Roman Bělor), který cenu Davidoff uděluje, rozhoduje na základě monitorování hudebního života a aktivit mladých talentů. Šanci získat prémii 100 tisíc korun má hudebník do 28 let, jenž přesvědčí svými výsledky v mezinárodních soutěžích nebo na poli nahrávací a interpretační činnosti. Dosavadními nositeli jsou pianista Martin Kasík a hornista Radek Baborák Monika Knoblochová, absolventka klavírní třídy pražské konzervatoře, se účastnila několika zahraničních stáží, dva roky studovala na Akademii staré hudby v Drážďanech a v letech 2000 - 2002 stihla získat diplom na Vysoké hudební škole v Kolíně nad Rýnem. V současnosti je posluchačkou AMU ve třídě Giedré Lukšaité-Mrázkové a Zuzany Růžičkové. Kromě interpretace staré hudby se Monika Knoblochová intenzivně věnuje soudobé tvorbě. Jak řekla na slavnostním večeru, peníze za Davidoff Prix již stačila utratit: pořídila si nové cembalo.
PRAHA - Pětičlenný výbor (Eva Ocisková, Bohuslav Vítek, Václav Riedlbauch, Luboš Stehlík, Roman Bělor), který cenu Davidoff uděluje, rozhoduje na základě monitorování hudebního života a aktivit mladých talentů. Šanci získat prémii 100 tisíc korun má hudebník do 28 let, jenž přesvědčí svými výsledky v mezinárodních soutěžích nebo na poli nahrávací a interpretační činnosti. Dosavadními nositeli jsou pianista Martin Kasík a hornista Radek Baborák Monika Knoblochová, absolventka klavírní třídy pražské konzervatoře, se účastnila několika zahraničních stáží, dva roky studovala na Akademii staré hudby v Drážďanech a v letech 2000 - 2002 stihla získat diplom na Vysoké hudební škole v Kolíně nad Rýnem. V současnosti je posluchačkou AMU ve třídě Giedré Lukšaité-Mrázkové a Zuzany Růžičkové. Kromě interpretace staré hudby se Monika Knoblochová intenzivně věnuje soudobé tvorbě. Jak řekla na slavnostním večeru, peníze za Davidoff Prix již stačila utratit: pořídila si nové cembalo.
</TEXT>
</DOC>
<DOC>
<DOCID>LN-20021205070</DOCID>
<DOCNO>LN-20021205070</DOCNO>
<DATE>12/05/02</DATE>
<TITLE>
říká německý spisovatel Burkhard Spinnen v rozhovoru pro Lidové noviny
</TITLE>
<TEXT>
Obyčejní lidé - úředníci, "muži bez vlastností" s normálním zaměstnáním a normálními sny jsou hrdinové příběhů německého spisovatele Burkharda Spinnena (nar. 1956). V Praze se minulý týden zúčastnil mezinárodní konference Literatura, hodnoty a evropská identita.
LN: Vaše knihy jsou označovány za realistické. Učil jste se u realistů 19. století?
Samozřejmě jsem četl klasiky 19. století, ale důležitou roli pro mě hrála hlavně současná realistická próza: Lenz, Böll, Grass, německá literatura, která se nepodílela na avantgardistických experimentech. Mě zajímá hlavně téma; když se literatura příliš zaměřuje na jazykovou stránku jako surrealismus nebo avantgardistické experimenty, připadá mi, že to není to, jak by měla literatura vypadat.
LN: Jak píšete ženské postavy? Snažíte se do nich vcítit, ptáte se své ženy, zda je to tak autentické?
Jsou autoři, kteří se dokáží perfektně vcítit do ženského myšlení. Já to moc neumím. Moji hrdinové jsou proto doposud téměř výhradně mužské postavy a vše se odehrává v mužském prostředí.
LN: Takže ženy jenom do té míry, že vůbec nepíšete o jejich myšlení...
Ano, ale ani o mužích toho moc nevím, a protože se vlastně v ničem moc nevyznám a v podstatě znám jenom sebe, píšu tak, že vlastně pozoruji, nic nevysvětluji, moje próza není aranžovaná. První hrdinka, kterou mám, je desetiletá holčička Frederika v poslední knize Belgische Riesen (Belgičtí obři - pozn. M. Ž.). Tu jsem jakoby vystavěl od začátku. Až Frederika v mé hlavě zestárne, pak možná dostanu starší ženskou postavu.
LN: Co myslíte, kam teď směřuje německy psaná literatura? Posledních zhruba deset let se hovoří o tom, že se tato literatura nebojí zase vyprávět.
To vyprávění je výsledek nejistoty. Po pádu politických systémů zaniklo spojení avantgardy a politicky orientované literatury. Když člověk ví, jak by mělo všechno politicky a sociálně vypadat, pak může dělat experimenty. Když ale neví, jak to bude dál, pak se člověk snaží vše přesně popsat a dívat se, protože ví: v tuhle chvíli mě vývoj předběhl. Od roku 1989 jsme všichni hloupější než naše současnost. Do roku 1989 si mnozí mysleli, že jsou stejně chytří jako přítomnost, nebo dokonce chytřejší. A teď dochází k něčemu, co vždycky existovalo: triviální literatura a náročná literatura se sbližují. To existovalo i na konci 19. století, ale v šedesátých, sedmdesátých, osmdesátých letech minulého století vypadal v celé Evropě triviální román jinak než avantgardistický. V Německu teď profituje triviální, zábavná literatura z toho, že vyprávění zase stouplo na ceně. Ale něco takového nebude trvat dlouho.
LN: Žil jste teď tři roky v Lipsku, ale pocházíte ze západního Německa. V čem jste cítil největší rozdíl?
Samozřejmě se ve všedním životě spousta věcí vyrovnala díky státnímu a ekonomickému sjednocení. Ale rozdíl ve vědomí je podstatně hlubší a politické či ekonomické sjednocení nemůže tyto rozdíly hned setřít. Ale je důležité, že tyto rozdíly zůstávají, a je důležité, aby se o nich mluvilo a psalo. Lidé mají nutkání vzpomínat. I já musím vzpomínat, i moje stará spolková republika zanikla.
LN: Je to opravdu tak? Zvenku mám spíš pocit, že "západní Německo" pokračuje dál a bývalá NDR se musela přizpůsobit.
To ne. Lidé totiž z dob západního Německa hodně zapomněli: hodně našich samozřejmých přesvědčení, například že se můžeme pohybovat v prostoru, který neovlivňuje politika ani historie. Že jsme navždy osvobozeni od historické zodpovědnosti. Že nemusíme do války. Nikdy už nemůžeme udělat nic špatně, protože se nikde ničeho neúčastníme. A teď jsou němečtí vojáci v tolika oblastech, kde se dá něco udělat špatně.
LN: Jedním z témat konference, na kterou jste přijel do Prahy, byla národní a evropská identita. Jaké je tady místo literatury?
Myslím, že je velmi důležité, abychom věděli, jak se v Evropě díky regionálním, ale i historickým rozdílům různě mluví o tématech, která platí za celoevropská či celosvětová, jako je například biotechnologie. Prostě mě zajímá, jak napíše třeba Polák román o biotechnologii, jak to udělá Španěl, Nor.
LN: Myslíte, že v tom bude rozdíl?
Ano, a ten je potřeba poznat, abychom vlastní myšlení nepovažovali za samozřejmost.
</TEXT>
</DOC>
<DOC>
<DOCID>LN-20021205071</DOCID>
<DOCNO>LN-20021205071</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Po dlouhé těžké nemoci zemřel v úterý 2. prosince v Praze ve věku 92 let výrazný hudební publicista dr. Vladimír Šolín. Dlouhá léta působil jako redaktor Hudebních rozhledů a spolupracovník kulturní rubriky Svobodného slova. Byl pečlivým kronikářem a vtipným glosátorem české hudební scény. Představil řadu mladých talentů, z nichž vyrostly výrazné muzikantské osobnosti.
</TEXT>
</DOC>
<DOC>
<DOCID>LN-20021205072</DOCID>
<DOCNO>LN-20021205072</DOCNO>
<DATE>12/05/02</DATE>
<TITLE>
procento divácké úspěšnosti*
</TITLE>
<HEADING>
Agent bez minulosti (USA) 82 %
</HEADING>
<TEXT>
Zajímavý akční špionážní film s Mattem Damonem v hlavní roli agenta, který musí odhalit svoji vlastní minulost, byl natáčen v Praze.
</TEXT>
<HEADING>
Blafuj jako Beckham (USA, Británie, Německo) 73 %
</HEADING>
<TEXT>
Hlavní hrdinka lehké komedie, fotbalová hráčka Jess žije a trénuje v Londýně. Jejím velkým vzorem je slavný fotbalista David Beckham, který údajně dokáže kopnout míč i za roh.
</TEXT>
<HEADING>
Bombakšeft (USA) 50 %
</HEADING>
<TEXT>
Kriminální komedie o partě neschopných zlodějíčků, kteří se připravují na dokonalou loupež. Bohužel v jejich podání se pokazí, co může.
</TEXT>
<HEADING>
Brak (ČR) 55 %
</HEADING>
<TEXT>
V Ateliérech Bonton Zlín vznikla teenagerská komedie režiséra Karla Spěváčka. Tři mladíci řeší velký problém - mrtvou prostitutku v rodičovské ložnici.
</TEXT>
<HEADING>
Červený drak (USA, Německo) 65 %
</HEADING>
<TEXT>
Ve filmu podle knihy Thomase Harrise se poprvé objevuje masový vrah Hannibal Lecter, který pomáhá policii najít pachatele série vražd.
</TEXT>
<HEADING>
Doba ledová (USA) 84 %
</HEADING>
<TEXT>
Digitálně animovaný komediální rodinný příběh o putování tygra, mamuta, lenochoda a lidského mláděte za příznivějším podnebím se odehrává před 20 000 lety.
</TEXT>
<HEADING>
Erasmus a spol. (Francie, Španělsko)
</HEADING>
<TEXT>
Pařížan Xavier se díky studentskému programu Erasmus vydává na stáž do Barcelony, aby zde prožil nejlepší chvíle v životě. Film získal cenu diváků na MFF v K. Varech.
</TEXT>
<HEADING>
Fimfárum Jana Wericha (ČR) 80 %
</HEADING>
<TEXT>
Celovečerní loutkový film podle knihy pohádek Jana Wericha režírovali Aurel Klimt a Vlasta Pospíšilová, výtvarné stránky se ujali Martin Velíšek a Petr Poš.
</TEXT>
<HEADING>
Halloween: Zmrtvýchvstání (USA) 50 %
</HEADING>
<TEXT>
V novém díle hororové série se šest studentů rozhodne strávit noc v rodném domku masového vraha. Neškodná hra se změní v zápas o život.
</TEXT>
<HEADING>
Holky to chtěj taky (Německo) 60 %
</HEADING>
<TEXT>
Tři pěkné a obletované kamarádky se rozhodnou, zjistil, jak vypadá ten "pravý" orgasmus. V německé svérázné komedii Dennise Gansela nakonec všechny dojdou vytouženého vyvrcholení.
</TEXT>
<HEADING>
Hollywood v koncích (USA) 70 %
</HEADING>
<TEXT>
Woody Allen jako neurotický režisér, kterému ani dočasná slepota nezabrání dotočit film. V komedii Woodyho Allena se objeví i George Hamilton či Téa Leoniová.
Hry prachu (ČR) 60 %
Dokumentární film režiséra Martina Marečka se věnuje okolnostem zasedání Mezinárodního měnového fondu a Světové banky v Praze.
Charlotte Gray (Británie) 60 %
Velkolepá anglická milostná romance. Špionka Charlotte (Cate Blanchettová) prožívá osudovou lásku za 2. světové války.
Insomnia (USA) 79 %
Al Pacino a Robin Williams v kriminálním psychothrilleru režiséra Christophera Nolana. Detektiv přijíždí za polární kruh vyšetřit brutální vraždu.
</TEXT>
<HEADING>
K-19: Stroj na smrt (USA) 77 %
</HEADING>
<TEXT>
Za vrcholící studené války je osud milionů lidí v rukách kapitána Vostrikova (Harrison Ford), velitele porouchané nukleární ruské ponorky K-19.
</TEXT>
<HEADING>
Království ohně (USA, Británie) 53 %
</HEADING>
<TEXT>
Roku 2020 se na Zemi rozšířili draci, kteří téměř vyhladili vše živé. Dva hrdinové Američan a Angličan - se budou muset v boji proti stvůrám spojit.
Lantana (Rakousko, Německo) 96 %
Drama rakouského režiséra Raye Lawrence začíná zmizením psychiatryně Valerie Somersové. Vyšetřováním je pověřen detektiv Leon Zat.
</TEXT>
<HEADING>
Láska shora (ČR) 60 %
</HEADING>
<TEXT>
Poetická komedie režiséra Petra Marka o putování Magdaleny a Prokopa za zatměním slunce. Nový český nezávislý film zatím amatérského filmaře.
Lepší je být bohatý a zdravý než chudý a nemocný (SR) 68 %
V nové režijní verzi se po deseti letech vrací film Juraje Jakubiska o polistopadových osudech dvou žen - Nony a Esther.
</TEXT>
<HEADING>
Moje tlustá řecká svatba (USA) 85 %
</HEADING>
<TEXT>
Komedii o tom, že s nevěstou si berete i rodinné zvyky a tradice, napsala Nina Vardalosová, která ve filmu také vystupuje v hlavní roli.
</TEXT>
<HEADING>
Mr. Deeds - náhodný milionář (USA) 59 %
</HEADING>
<TEXT>
Adam Sandler a Winona Ryderová v komedii o mladém chlapci z venkova, který zdědí konglomerát v hodnotě 40 miliard dolarů a vydává se poznávat zářivá světla velkoměsta.
</TEXT>
<HEADING>
Planeta pokladů (USA) 60 %
</HEADING>
<TEXT>
Animovaný film inspirovaný knihou R. L. Stevensona. Chlapec Jim bojuje cestou na planetu pokladů s kosmickou bouří a černou dírou.
</TEXT>
<HEADING>
Pluto Nash (USA) 28 %
</HEADING>
<TEXT>
V americké akční sci-fi komedii režiséra Rona Underwooda se Pluto Nash (Eddie Murphy) pokouší vyčistit svůj noční klub na Měsíci od nebezpečných mafiánů.
Poslední loupež (USA) 71 %
V zlodějském thrilleru režiséra Davida Mameta se starý úspěšný zloděj Joe (Gene Hackman) musí naposledy pustit do velké loupeže.
Road to perdition (USA) 88 %
Tom Hanks jako gangsterský bodyguard si ve filmu režiséra Sama Mendese musí vyřídit účty se svými bývalými zaměstnavateli.
</TEXT>
<HEADING>
Sexy ptáci (Francie) 24 %
</HEADING>
<TEXT>
Komedie Stéphanea Kazandjiana o skupince mladých, hezkých, nadržených chlapců odkazuje na dnes již klasickou teenagerovskou sexuální komedii Prci, prci, prcičky.
Země nikoho (Francie, Belgie, Británie, Itálie, Slovinsko) 91 %
Srb a Bosňan se setkávají v zákopu na válečné linii v Bosně roku 1993. Film režiséra Danise Tanoviče získal Oscara a řadu dalších ocenění.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce www.cinema.cz (maximum je 100 %). Údaj je k 2. 12. 2002.
</TEXT>
</DOC>
<DOC>
<DOCID>LN-20021205073</DOCID>
<DOCNO>LN-20021205073</DOCNO>
<DATE>12/05/02</DATE>
<TEXT>
LOS ANGELES - Rekordní počet 54 kandidátů se bude letos ucházet o filmovou cenu Oscar v kategorii nejlepší zahraniční film. Podle informací z Akademie filmových umění a věd se počet kandidátů usilujících o pět nominací ve zmiňované sekci rozšířil o snímky z Afghánistánu, Bangladéše a Čadu. Českým uchazečem o pozlacenou sošku v 75. ročníku je snímek Divoké včely režiséra Bohdana Slámy. Do konečného výběru neprošel hongkongský snímek Touch s Michelle Yeohovou v hlavní roli, protože se v něm hovoří více anglicky než mandarínsky, neuspěl ani film The Warrior (r. Asif Kapadia), který byl namluven v hindštině a financovala ho britská produkce. Jak sdělila americká filmová akademie, mezi uchazeči o nominace mohl reprezentovat Velkou Británii, ale jen v tom případě, že by se děj týkal hindské menšiny žijící v Británii. Tuto podmínku však nesplňoval, a proto byl nahrazen velšským snímkem Eldra režiséra Tima Lyna. Posledním diskutovaným dílem byl afghánský příspěvek FireDancer, který jako jediný ze sporných titulů prošel na konečný seznam. Jména pěti nominovaných neanglicky mluvených filmů budou s ostatními nominacemi oznámena 11. února 2003, k předávání Oscarů dojde 23. března a slavnostní večer má moderovat komik Steve Martin.
</TEXT>
</DOC>
<DOC>
<DOCID>LN-20021205074</DOCID>
<DOCNO>LN-20021205074</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Dva morbidní příběhy v režii amerických filmařů vzniknou v prvních měsících roku 2003 v Praze. Projekt Stephena Sommerse o vymítači zla doktoru Van Helsingovi obsadí až do června příštího roku čtyři největší barrandovské ateliéry. V metropoli zčásti vznikne i adaptace komiksu Hellboy o dítěti Satana, které probudí k životu nacisti. Tento snímek natočí Guillermo del Toro, který tu nedávno realizoval film Blade II. Proslýchá se, že sbírku rolí v zahraničních produkcích si v něm rozšíří Karel Roden postavou Rasputina. V hlavní roli se představí Ron Perlman. Natáčet by se mělo od března až do léta převážně v Praze, která bude suplovat Německo a přilehlé země. Tvůrce úspěšných snímků Mumie a Mumie se vrací Stephen Sommers přicestuje spolu s představitelem hlavní role Hughem Jackmanem, známým z filmů X-Men a Operace: Hacker. Na Barrandově už pro ně připravují několik obřích dekorací. V České republice, kde bude pořízeno až 70 procent všech záběrů, zajistí potřeby filmového štábu produkční společnost Stillking. Bude se natáčet i v Paříži, Římě a Los Angeles. Podle časopisu The Hollywood Reporter se děj odehrává na konci 19. století kdesi ve východní Evropě, kam přijíždí bojovat se silami zla Dr. Abraham Van Helsing.
</TEXT>
</DOC>
<DOC>
<DOCID>LN-20021205075</DOCID>
<DOCNO>LN-20021205075</DOCNO>
<DATE>12/05/02</DATE>
<TITLE>
Nejdražší anglické filmové dílo, špionážní drama Charlotte Gray, vrátilo sotva desetinu rozpočtu
</TITLE>
<TEXT>
Režisér Alan Parker, prezident britské Filmové rady, volá po změnách v systému řízení a financování ostrovní kinematografie. Ta prý bez radikálního zásahu nepřežije probíhající globální změny.
LONDÝN - Letos ve Velké Británii vzniklo pouze 40 domácích filmů, což představuje méně než polovinu vrcholné produkce z roku 1997. Po nezávislých hitech Trainspotting nebo Hra na pláč nastal pozvolný úpadek, který teď vyvrcholil krachem významné produkční společnosti Film Four. Vaz jí zlomilo špionážní drama Charlotte Gray, označované za nejdražší britský snímek všech dob. Producentům tohoto propadáku, který nedávno vstoupil i do českých kin, se zatím vrátila jen zhruba desetina jeho rozpočtu ve výši 30 milionů dolarů. Na vzniklou krizi reagoval i režisér Alan Parker, prezident britské Filmové rady. V přednášce pro zástupce filmového byznysu a vlády se tvůrce snímků Angel Heart a Evita vyslovil pro "zásadní znovuvytvoření" britského filmu. "V oboru jsme sice nikdy nebyli těmi největšími, ale přesto patříme k jeho vrcholu. Vývoj posledních let dokázal, že přes podporu z výtěžku Národní loterie, vládních fondů a daňové úlevy naši producenti nejsou schopni vytvořit základ pro úspěšný filmový průmysl," prohlásil Parker. Režisér navrhl novou, širší zákonnou definici britského filmu, která by zahrnovala i produkce natáčené v jiných zemích za podílu umělců z Británie. Úlevy nebo přímé finanční injekce ze státních zdrojů by tak od příště směřovaly i do zahraničí.
</TEXT>
<HEADING>
Zapomeňme na dílka okresního formátu
</HEADING>
<TEXT>
Svou roli při záchraně ostrovního filmu by měla hrát nejen kontinentální Evropa, ale zejména klíčoví hráči amerického trhu. Parker volal také po silnější angažovanosti televizí při financování filmových projektů. "Zapomeňme už jednou provždy na malou anglickou vizi britské kinematografie, která v rámci malých firmiček produkuje dílka okresního formátu. Nastal čas pohlédnout pravdě do očí: britský filmový průmysl nikdy neexistoval a ve věku brutálního globálního kapitalismu ani nikdy nebude," dodal prezident Filmové rady. Zahraniční pozorovatelé však upozorňují, že strategie koprodukční spolupráce na nadnárodní úrovni nepředstavuje žádnou spásonosnou novinku. Problém spatřují spíše v megalomanii britských produkčních společností, které se "přejedly" úspěchem série nízkorozpočtových projektů z 90. let a rozhodly se vstoupit na pole drahých podívaných hollywoodského střihu. Vždyť kromě Charlotte Gray finančně pohořela například i britsko-francouzsko-americká koprodukce Mandolína kapitána Corelliho za 57 milionů dolarů. Neúspěch této "tutovky" podle románu Louise de Berniéra s Penélope Cruzovou v hlavní ženské roli přiměl hvězdného Nicolase Cage, který ztvárnil svérázného italského kapitána, k ukončení spolupráce s jeho dlouholetým agentem.
Svou roli při záchraně ostrovního filmu by měla hrát nejen kontinentální Evropa, ale zejména klíčoví hráči amerického trhu. Parker volal také po silnější angažovanosti televizí při financování filmových projektů. "Zapomeňme už jednou provždy na malou anglickou vizi britské kinematografie, která v rámci malých firmiček produkuje dílka okresního formátu. Nastal čas pohlédnout pravdě do očí: britský filmový průmysl nikdy neexistoval a ve věku brutálního globálního kapitalismu ani nikdy nebude," dodal prezident Filmové rady. Zahraniční pozorovatelé však upozorňují, že strategie koprodukční spolupráce na nadnárodní úrovni nepředstavuje žádnou spásonosnou novinku. Problém spatřují spíše v megalomanii britských produkčních společností, které se "přejedly" úspěchem série nízkorozpočtových projektů z 90. let a rozhodly se vstoupit na pole drahých podívaných hollywoodského střihu. Vždyť kromě Charlotte Gray finančně pohořela například i britsko-francouzsko-americká koprodukce Mandolína kapitána Corelliho za 57 milionů dolarů. Neúspěch této "tutovky" podle románu Louise de Berniéra s Penélope Cruzovou v hlavní ženské roli přiměl hvězdného Nicolase Cage, který ztvárnil svérázného italského kapitána, k ukončení spolupráce s jeho dlouholetým agentem.
</TEXT>
</DOC>
<DOC>
<DOCID>LN-20021205076</DOCID>
<DOCNO>LN-20021205076</DOCNO>
<DATE>12/05/02</DATE>
<TEXT>
Postava odvážné mladé svářečky s citlivou duší, která se touží věnovat tanečnímu umění, nemusí být nutně výplodem socialistické kinematografie, jak v neděli odpoledne na Primě znovu připomněl americký snímek Flashdance z roku 1983. Režiséru Adrienu Lyneovi se podařilo natočit atraktivní podívanou s několika hudebními hity, v níž na ději zase tak nesejde. Taková Žena za pultem naopak v době svého vzniku kromě řídkého děje mnoho dalších atrakcí nenabízela - to až dnes, kdy dává možnost připomenout si, v jakých obalech se kdysi prodávalo kakao, párky nebo džusy. I to už je ale v desátém díle trochu nuda... Jak fatálně může člověka poznamenat sledování zpravodajství globálních televizních sítí, ukázal v sobotu večer americký snímek Peacemaker na ČT 1. Akční film, dosti troufale parazitující na nedávných reálných konfliktech v Evropě, dokázal propojit skutečně vše se vším. Bosenský pianista a politik ukradne v Rusku atomovou pumu a vydá se vyhodit do povětří New York, neboť mírotvorci nedokázali zachránit jeho blízké. Zabránit mu v tom může jen americký světový policista, rozhořčený zavražděním věrného přítele, šarmantního a čestného ruského, dříve sovětského velitele... Na rozdíl od romance o svářečce zde tak docela neplatí, že atraktivní podívaná ospravedlňuje slaboduchou zápletku: na to jsou témata, s nimiž tento snímek žongluje, příliš závažná a jejich uchopení příliš arogantní. Nelze se přitom bohužel ubránit podezření, že právě v povrchní hře s aktuálními událostmi a v "nejednoznačném" pohledu na bosenské a ruské problémy spatřila Česká televize "veřejnoprávní" prvek, a i proto tento snímek hrdě a s velkou reklamou uvedla. Zatímco v oblasti akčních filmů si veřejnoprávní televize nepočíná právě nejšťastněji (ostatně jejich uvádění po ní nikdo nijak naléhavě nežádá), i v uplynulém týdnu ukázala také své silnější stránky. Mezi ty patří vysílání nekomerčních, a přece nikoli nudných či nesrozumitelných snímků: příkladem může být včerejší Východ západ nebo pondělní Týden ze života muže. Neméně významnou oblastí, v níž je veřejnoprávní televize nenahraditelná, je dokument. V nepříliš nápadném programovém okně, v pátek ve 21.55, uvedla ČT 2 vynikající sondu Jana Špáty Největší přání, syrovou a velice poučnou konfrontaci myšlení dvou generací: jedné, která dospívala v šedesátých letech, a té, která přispěla ke změně režimu v roce 1989. Za vidění a slyšení stály i následující páteční pořady na ČT 2, záznam koncertu Jimiho Hendrixe ve Woodstocku a jeho portrét. Škoda jen, že ČT vysílá hudbu tradičně v hodinu, kdy je prakticky nemožné ji pustit nahlas - a také že si nikdo nedal práci, aby v záznamu koncertu přeložil to, co Jimi Hendrix říká, nebo alespoň úvodní text o tom, za jakých okolností a s kým to vlastně hraje. Kvalitu dokumentu Mateje Mináče Síla lidskosti - Nicholas Winton, jejž uvedla ČT 2 v úterý, není třeba nijak dokládat - nedávno udělená cena Emmy ji jen potvrdila. Je otázkou, zda by Američané dokázali pochopit i jiný kvalitní dokument, který Česká televize uvede dnes večer - snímek Olgy Sommerové Konec světa v srdci Evropy. Film o obyvatelích několika středočeských vesnic, natáčený v období okolo voleb, v mnohém vypovídá o stavu a duševním rozpoložení celé české společnosti. Domácím divákům lze tento film jen doporučit - doufejme ale, že si jej nepustí nikdo z představitelů Evropské unie. Ty by mohl přece jen příliš postrašit.
</TEXT>
</DOC>
<DOC>
<DOCID>LN-20021205077</DOCID>
<DOCNO>LN-20021205077</DOCNO>
<DATE>12/05/02</DATE>
<TITLE>
Zítra v Praze začíná přehlídka francouzských filmových novinek
</TITLE>
<TEXT>
Od pátku do pondělka 9. 12. bude v pražském kině Lucerna v promítacím sále Francouzského institutu probíhat pátý ročník Festivalu francouzského filmu.
PRAHA - "Přivezli jsme do Prahy filmy, které se právě teď promítají v Paříži," slibují organizátoři přehlídky, na jejímž programu najdeme deset celovečerních hraných filmů a jeden dlouhometrážní dokument. Festival zahájí zítra večer inteligentní komedie Líbejte se, s kým je libo režiséra Michela Blanka, jehož režijní rukopis bývá přirovnáván k Woodymu Allenovi. Michel Blank spolu s herečkou Clotilde Couraouovou také přehlídku osobně zahájí. Mezi divácky vděčnými tituly figuruje i kriminální příběh Na rtech s talentovaným a populárním Vincentem Casselem v hlavní roli. Režisér filmu Jasques Audinard už dostal přes třicet nabídek na remake snímku. Úspěch u domácího publika měl i Důstojnický pokoj, v němž se režisér Francois Dupeyron vrátil do 1. světové války.
</TEXT>
<HEADING>
Režijní debut Vincenta Pereze
</HEADING>
<TEXT>
V nabídce přehlídky jsou i dva debuty. Režírovat začal jeden z nejvyhledávanějších francouzských herců Vincent Perez, kterého si můžeme pamatovat z Královny Margot nebo Husara na střeše. O víkendu v Praze představí citlivě natočenou romanci Kůže anděla, která vznikla v produkční společnosti Luka Bessona. Druhým debutantem je Abdela Kechiche, ten natočil příběh maghrebského uprchlíka v Paříži. Festival nabídne i tři pozoruhodné koprodukce. Snímek Boží zásah patřil k tomu nejlepšímu, co letos přinesl festival v Cannes. Pod nevídaným a velmi moderním pohledem na izraelsko-palestinský konflikt je podepsán režisér Elia Suleiman. V Cannes se představil i minimalistický snímek íránského umělce Abbase Kiarostamiho nazvaný Ten. Ve francouzsko-německé koprodukci vznikl film Dvě se stálicí evropské kinematografie Isabelle Hupertovou v hlavní dvojroli. Tradičně silné zastoupení mají ve Francii režisérky. Na přehlídce uvidíme Mléko lidské něhy Dominique Carerové a Zkus si vzpomenout Zabou Breitmanové. Slibovaný dokument se jmenuje Být a mít a natočil ho ve venkovské jednotřídce Nicolas Philibert. Před každou projekcí bude uveden animovaný snímek některého ze studentů FAMU. Tři tituly z festivalové nabídky už byly zakoupeny do české distribuce: Líbejte se, s kým je libo, Kůže anděla a Boží zásah. Při výběru dalších snímků pro naše kina mohou pomoci i návštěvníci přehlídky, po každé projekci bude probíhat divácké hlasování. Vstupné na jednotlivé filmy je 70 Kč, každý snímek bude tlumočen do češtiny nebo je opatřen českými titulky.
V nabídce přehlídky jsou i dva debuty. Režírovat začal jeden z nejvyhledávanějších francouzských herců Vincent Perez, kterého si můžeme pamatovat z Královny Margot nebo Husara na střeše. O víkendu v Praze představí citlivě natočenou romanci Kůže anděla, která vznikla v produkční společnosti Luka Bessona. Druhým debutantem je Abdela Kechiche, ten natočil příběh maghrebského uprchlíka v Paříži. Festival nabídne i tři pozoruhodné koprodukce. Snímek Boží zásah patřil k tomu nejlepšímu, co letos přinesl festival v Cannes. Pod nevídaným a velmi moderním pohledem na izraelsko-palestinský konflikt je podepsán režisér Elia Suleiman. V Cannes se představil i minimalistický snímek íránského umělce Abbase Kiarostamiho nazvaný Ten. Ve francouzsko-německé koprodukci vznikl film Dvě se stálicí evropské kinematografie Isabelle Hupertovou v hlavní dvojroli. Tradičně silné zastoupení mají ve Francii režisérky. Na přehlídce uvidíme Mléko lidské něhy Dominique Carerové a Zkus si vzpomenout Zabou Breitmanové. Slibovaný dokument se jmenuje Být a mít a natočil ho ve venkovské jednotřídce Nicolas Philibert. Před každou projekcí bude uveden animovaný snímek některého ze studentů FAMU. Tři tituly z festivalové nabídky už byly zakoupeny do české distribuce: Líbejte se, s kým je libo, Kůže anděla a Boží zásah. Při výběru dalších snímků pro naše kina mohou pomoci i návštěvníci přehlídky, po každé projekci bude probíhat divácké hlasování. Vstupné na jednotlivé filmy je 70 Kč, každý snímek bude tlumočen do češtiny nebo je opatřen českými titulky.
</TEXT>
</DOC>
<DOC>
<DOCID>LN-20021205078</DOCID>
<DOCNO>LN-20021205078</DOCNO>
<DATE>12/05/02</DATE>
<TEXT>
Po letošní katastrofální povodni napadl ministr Dostál odborné památkáře, že prý mohli za záplavu Kampy (Dostál potrestá památkáře, LN 29. 8. 2002). Takticky zamlčel, že výkon státní památkové péče patří v konečné instanci ministerstvu kultury a panu ministrovi. "Věcný záměr (nového) zákona o ochraně kulturních památek a památkové péči", schválený usnesením vlády České republiky ze dne 1. listopadu 1999 č. 1146, ukládá ministerstvu kultury přímo povinnost "podílet se na koordinaci prací spojených se zabezpečením kulturních památek a památkových území v případech živelních katastrof", což je jistě třeba chápat i preventivně (až dosud zůstal bez ohlasu na ministerstvu apel přenést českou gotiku ze zatopeného Anežského kláštera zpátky na Hrad). Ministr Dostál upřel dokonce v rozporu s Ústavou ČR odborným památkářům právo působit v občanských sdruženích. Vzápětí ovšem obrátil a neuskutečnil ohlášené "personální řešení" Dr. Josefa Štulce, ředitele Státního ústavu památkové péče v Praze, odborníka evropského formátu. Nyní ale přišla další agrese ministra Dostála vůči odborným památkářům. Problematické "neonové srdce" Jiřího Davida nad Pražským hradem mu poskytlo záminku k útoku na Správu Pražského hradu a tzv. "hradní památkáře" (Dostál: Správa Hradu by neměla rozhodovat sama, LN 27. 11. 2002). Těm je prý třeba odejmout právo "konat věci, které by nemohli provádět, kdyby podléhali Státnímu ústavu památkové péče". Pan ministr hodlá vše napravit. Do konce roku 2003 předloží návrh nového zákona o památkách a památkové péči, podle něhož mají patřit "památkáři Pražského hradu" pod ústřední orgán památkové péče řízený ministrem kultury. Ministr Dostál ovšem opět podstatné zamlčel, nebo přehlédl. Vládní nařízení č. 55/1954 Sb. o chráněné oblasti Pražského hradu, které pan ministr cituje a podle něhož mají mít "v areálu Hradu rozhodující slovo pouze hradní památkáři", je dávno neplatný. Památková péče na Pražském hradě národní kulturní památce - právě nijak neuniká kompetenci Státního ústavu památkové péče a Ministerstvu kultury ČR. Pan ministr před časem osobně schválil proti názoru většiny odborných památkářů skleněnou nástavbu Sovových mlýnů. Obdobně radikálně mohl zasáhnout proti neonu na Pražském hradě. Naštěstí tak neučinil. Jistě ví, že péče o památky Pražského hradu je v mnohém ohledu nejlepší v celém státě. Předchozí návrh nového zákona "o ochraně kulturních památek a památkové péči", zpracovaný ministerstvem kultury za ministra Dostála, navracel výkon státní správy na úseku památkové péče na území národní kulturní památky Pražský hrad Kanceláři prezidenta republiky (§ 94). Na základě mnohaletých zkušeností s ochranou památek Pražského hradu, jejichž jedinečnost vyžaduje značnou specializaci, doporučuji, aby pan ministr nepodléhal emocím a pokračoval tímto směrem.
</TEXT>
</DOC>
<DOC>
<DOCID>LN-20021205079</DOCID>
<DOCNO>LN-20021205079</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Výsledky autorské vyzývací anonymní soutěže 2002 o rozhlasovou hru zveřejnil Český rozhlas. Odborná porota však letos udělila pouze třetí cenu, kterou obdrželi tři autoři. Věra Mašková za text Orfeova píseň, Jan J. Vaněk za text Úsměv psa a Vlastimil Venclík za text Operka. Cenu za rozhlasový debut získala Iva Volánková za text nazvaný Konec. Čtyři tvůrčí prémie obdrželi Jana Knitlová, Zdeněk Palusga, Miloš Smetana a Vladimír Zajíc. Podle předsedy poroty režiséra Otakara Koska mezi zaslanými příspěvky chyběla velká témata. "Tvůrci se soustředili spíše na příběhy všedního dne a toto zmenšení prostoru se někdy odrazilo v menší naléhavosti a svébytnosti výpovědi," dodal. Jak vysvětlila Jana Paterová, vedoucí redakce rozhlasových her a dokumentu, osloveno bylo 182 autorů a soutěž obeslalo 41 z nich. "Všechny oceněné hry postupně natočíme a představíme našim posluchačům," uzavřela.
</TEXT>
</DOC>
<DOC>
<DOCID>LN-20021205080</DOCID>
<DOCNO>LN-20021205080</DOCNO>
<DATE>12/05/02</DATE>
<TITLE>
Kulturní diář Jaromíra Slomka
</TITLE>
<TEXT>
V bukolickém osamocení svého venkovského domu, dobrovolně odloučen od své druhé rodiny (mladé ženy a malé dcerušky), dlí Miloš Zeman, muž ochotný a patrně i schopný zastávat prezidentský úřad. Ohlásil už svůj nástup do druhého kola prezidentské volby, a přitom říká: "Moje žena by si samozřejmě přála, abych se vrátil do Prahy. Já říkám zcela upřímně, že jsem na Vysočině tak šťastný, že se mně do Prahy zpátky nechce." A ještě: "Po čtyřech měsících systematického pobytu zde, což je dostatečně dlouhá zkušební doba, mohu naprosto upřímně říct, že se tady cítím šťastný a stále šťastnější. Nenudím se a do Prahy se vracet nechci." (MFD 2. 12. 2002) Název obce, v níž ing. Zeman odpočívá, je výmluvný: Nové Veselí. Ano, nové veselí u Zemanů zajisté nastane, ocitne-li se portrét onoho muže kurtoazního chování a přísně diplomatického slovníku na poštovních známkách, ve školách a na úřadech. Obrázkový časopis Týden už sice na poštovní známku cvičně umístil podobiznu ing. Klause, ale to nic neznamená, zrovna tak lze žertem (hahaha) projektovat známku třeba s dr. Ransdorfem nebo ing. Tlustým. Jak to však zařídit, aby byl kolínský rodák Zeman prezidentem, a nemusel se přitom stěhovat do Prahy, kam se mu, jak říká "zcela upřímně", nechce? Inu, zůstane přece v Novém Veselí! Případ, kdy prezident neúřadoval v hlavním městě (ani v Lánech), nýbrž ve svém soukromém venkovském (maloměstském) domě, už z našich moderních dějin známe. Bylo to, pravda, v době politické katastrofy a onen prezident zůstal v dějinách jako ztělesnění tragédie národa (či dokonce dvou národů) v roce 1948. Takže to nijak povzbuzující příklad není. Prognostikovi však není třeba radit. Ví sám dobře, jak to všechno asi dopadne. Neonová trubice, srdnatě vetknutá do jednoho exponovaného lešení na Pražském hradě, přiměla řadu lidí k veřejnému vyjádření názoru. Předevčírem se v těchto novinách ozval i Ludvík Hlaváček, ředitel pražského Centra pro současné umění. Doslova tvrdí: "Ještě že jsme si zvykli na Jana Husa na Staroměstském náměstí. Šaloun by to dnes asi schytal." Ano, zvykli jsme si prostě proto, že když jsme se narodili, už tam pomník byl - jakoby odjakživa. Najdou se ještě lidé, kteří snad pamatují Staroměstské náměstí předšalounovské? Roku 1929 (Hus tehdy stál na svém místě čtrnáct let a jeho tvůrce dosud žil) napsal F. X. Šalda: "... když tam postavil Šaloun svůj rozmáchlý, na prázdno vyšumělý, beztvarý pomník Husův, bylo dopuštění boží dovršeno. Ať vstupuji na náměstí Staroměstské z Dlouhé třídy, nebo z ulice Železné, vždycky mám mučivý dojem, že se na místě, kde stojí pomník Husův, stalo nějaké strašné neštěstí, kterému nemohu zabránit. A opravdu: ten pomník je skutečné neštěstí." Nakonec jsme si zvykli, už tam ten "kalamář" (jak říká Olbram Zoubek) asi zůstane na věky. Dávno nám připadá normální i bizarní kopulace baroka s gotikou na jižní svatovítské věži, podobně si na svatobarborském chrámu v Kutné Hoře neumíme představit jiný krov než ten dnešní. Když můj pradědeček před sto lety na rekonstrukci Barbory pracoval, možná kroutil hlavou nad tím, co si to Mocker s Láblerem vymysleli. Roku 1906 se přijel podívat na přestavbu již dokončenou stařičký mocnář - a spočinul pohledem na stanové střeše se zalíbením. Zvykl si hned.
</TEXT>
</DOC>
<DOC>
<DOCID>LN-20021205081</DOCID>
<DOCNO>LN-20021205081</DOCNO>
<DATE>12/05/02</DATE>
<GEOGRAPHY>VÍDEŇ/PRAHA</GEOGRAPHY>
<TEXT>
Rakouští umělci uspořádali představení ve prospěch pražských divadel, galerií, muzeí a archivů, které v srpnu postihly záplavy. Polští přátelé českého divadla zase poslali do Prahy jeden milion korun. Benefičního matiné ve vídeňském divadle Akzent se zúčastnilo přes 150 lidí, kteří mohli kromě vstupenek za 25 až 40 eur přispět také ve zvláštní povodňové sbírce. Kromě několika známých rakouských umělců vystoupil také český velvyslanec v Rakousku Jiří Gruša s úryvkem ze své knihy s názvem Česko - návod k použití. Kromě klavírního doprovodu zahrála i cimbálová muzika Stanislava Gabriela z Uherského Hradiště. Konkrétního adresáta má i pomoc z Polska. Pražská divadla V Dlouhé, Pod Palmovkou, Ungelt a Viola se podělí o 1 milion korun, který jim na zmírnění popovodňových škod darovala polská farmaceutická firma Polpharma.
</TEXT>
</DOC>
<DOC>
<DOCID>LN-20021205082</DOCID>
<DOCNO>LN-20021205082</DOCNO>
<DATE>12/05/02</DATE>
<TITLE>
"Moje oblíbené místo v Písmu je 'nes svůj kříž'. To neobnáší jen utrpení, křížem je i lidský rozum, který nás neustále konfrontuje s otázkami, na něž je jen poskrovnu odpovědí," říká Václav Malý v obsáhlém rozhovoru, který s ním pro nakladatelství Portál vedl Josef Beránek. Něco ze svého celoživotního "hledání odpovědí" postoupil Václav Malý čtenářům knížky s podtitulem K hledání pravdy patří pokora. Předností tohoto knižního rozhovoru je otevřenost a srozumitelnost, na níž mají zásluhu tázaný i tazatel. Zdatní popularizátoři zdaleka nejen otázek spojených s vírou nabízejí v živém dialogu i témata, o nichž není zvykem mluvit. Osobnost lidského rozměru a přirozenosti Václava Malého je už sama vlastně zárukou, že otázky budou zajímat i laika. Hovoří se o životě, o pokušeních, pochybnostech, zklamáních i o možnostech, z nichž lze čerpat naději ve světě nikterak oslňujícím. Malého argumenty jsou přesvědčivé a jeho postoje důvěryhodné. Hovoří kriticky i sebekriticky, a třebaže jako biskup nesmí zapomínat na diplomacii, jisté napětí mezi ideálem a praxí života české společnosti i života katolické církve lze z jeho výpovědi vycítit. Zajímavé je vyprávění o dětství v podnětné rodině či vzpomínky na neutěšené poměry v litoměřickém semináři ("Knihovna čítala jen pár svazků novějších knih. Neustále jsme byli upozorňováni na nesprávné teologické názory za naší západní hranicí. O světové církvi jsem se nedozvěděl téměř vůbec nic. Neměli jsme kontakt se studenty z jiných vysokých škol..."). Pozoruhodné jsou Malého zkušenosti z kněžské služby a pochopitelně i z období, kdy byl "bez práce". Výmluvná je zkušenost po podpisu Charty 77 (František Tomášek mě tehdy označil za neposlušného kněze. Ten rozhovor dokonce skončil tak, že jsem byl vykázán z místnosti. Byla to jedna z nejsmutnějších chvil mého života..."). Václav Malý neodmítá žádnou z položených otázek, byť ne vždy zná celou odpověď. Vyjadřuje se k prohřeškům kněží, k otázkám sexu, k diskusím, jež se vedou o současnost a budoucnost církví. Ví o módní přitažlivosti východních náboženství pro Evropany. Uvědomuje si, že katolická církev se dostatečně nevěnuje problematickým rysům společnosti ani tomu, aby byla pro společnost inspirací ("Prioritou je, aby se v církvi vytvořilo svobodné prostředí, kde se lidé nebudou bát vyslovit své názory."). Zkrátka: dialog Václava Malého s Josefem Beránkem se čte jedním dechem.
</TITLE>
<TEXT>
Autoři knihu podepisují dnes od 17 hodin v pražském Knihkupectví Portál (Jindřišská 30).
</TEXT>
</DOC>
<DOC>
<DOCID>LN-20021205083</DOCID>
<DOCNO>LN-20021205083</DOCNO>
<DATE>12/05/02</DATE>
<TITLE>
Podepsáno, hotovo, Jiří Kotrba se stal novým koučem fotbalové Sparty. Včera v Praze na Letné podepsal smlouvu do léta 2004.
</TITLE>
<GEOGRAPHY>PRAHA</GEOGRAPHY>
<TEXT>
O Kotrbově jmenování trenérem nejslavnějšího fotbalového klubu v zemi nebylo pochyb už v úterý, včerejší dění tedy už mělo pouze punc oficiální pečeti. "Tlak bude ve Spartě asi větší než jinde, ale na druhou stranu neznám trenéra, který by nechtěl vyhrávat i v menších klubech. Rozdíl je v tom, že Sparta si může ve srovnání s jinými dovolit prohrát tak jednou," řekl Kotrba. Vedle Jarabinského skončili ve Spartě i dva jeho asistenti Josef Pešice a Zdeněk Procházka, stejně jako vedoucí mužstva Václav Hladík. Zůstává trenér brankářů Jan Stejskal, novým asistentem Jiřího Kotrby by se měl stát žižkovský Jaroslav Šilhavý. O jeho vyvázání ze smlouvy se bude ještě jednat. Kromě toho přijde i druhý asistent, jeho jméno však zatím není známo. Na obsazení postu po Jozefu Jarabinském byl vedle Kotrby žhavým adeptem i příbramský Jozef Chovanec. Ten nejdřív vypadal jako jasný adept, ale nakonec ho Kotrba porazil.
</TEXT>
<HEADING>
Košťál: Nešli jsme pohodlnější cestou
</HEADING>
<TEXT>
Objevily se totiž spekulace, že Sparta zvolila snazší cestu: angažovala Kotrbu, který v Olomouci neměl smlouvu, místo aby vyplatila ze smlouvy Chovance. Příbramský šéf Jaroslav Starka si jej totiž cenil zhruba na pět milionů korun. "Nerad bych, aby se vyvolal dojem, že jsme šli pohodlnější cestou, když jsme Chovance nevyplatili ze smlouvy. Byla to otázka zralé úvahy," prohlásil prezident Sparty Vlastimil Košťál. "Jinak všechny spekulace o finančních náhradách za Chovance bych chtěl dementovat, v těch jednáních jsme se na otázku financí vůbec nedostali. Jozef Chovanec je pod smlouvou v Marile a ta si mohla říct o tři, pět deset nebo patnáct milionů," dodal Košťál. Klíčové bylo podle jeho názoru to, že nový trenér a klub nalezli společné cíle. "Samozřejmě rozhodovaly i podmínky, je to přeci byznys jako každý jiný, ale pro Kotrbu hovořily výsledky jeho práce. Navíc jsme si rozuměli i co se týče otázky hráčské situace, příchodů a odchodů hráčů. Pan Kotrba má nesmírnou vůli po úspěchu," pokračoval Košťál. "Po tom všem, čeho dosáhl v menších klubech, nadešla chvíle, kdy dozrál pro Spartu. Naším společným cílem je profit obou stran: osobní úspěch trenéra Kotrby, který nám vrátí ligový titul, a postavení v pohárové Evropě."
</TEXT>
<HEADING>
Sparta se prý bála o životní prostor
</HEADING>
<TEXT>
Letenský šéf se dostal na téma sparťanského mlčení v posledních dnech. Sám se naopak pochválil, že média byla o vývoji ve Spartě dobře informována. Dotazy na to, proč například po zasedání klubového představenstva 25. listopadu odbyl média stručným tiskovým prohlášením bez možnosti dalšího vysvětlení, vysvětlil zájmem svého klubu. "Důvod byl prostý. Byli jsme v centru dění a životní prostor pro jednání jsme měli malý. Nemohl jsem připustit, aby byl ještě užší, proto jsme tím prohlášením získali deset dnů času. Nějaké další vyjádření by bylo kontraproduktivní," uzavřel Košťál.
Letenský šéf se dostal na téma sparťanského mlčení v posledních dnech. Sám se naopak pochválil, že média byla o vývoji ve Spartě dobře informována. Dotazy na to, proč například po zasedání klubového představenstva 25. listopadu odbyl média stručným tiskovým prohlášením bez možnosti dalšího vysvětlení, vysvětlil zájmem svého klubu. "Důvod byl prostý. Byli jsme v centru dění a životní prostor pro jednání jsme měli malý. Nemohl jsem připustit, aby byl ještě užší, proto jsme tím prohlášením získali deset dnů času. Nějaké další vyjádření by bylo kontraproduktivní," uzavřel Košťál.
</TEXT>
</DOC>
<DOC>
<DOCID>LN-20021205084</DOCID>
<DOCNO>LN-20021205084</DOCNO>
<DATE>12/05/02</DATE>
<TITLE>
Za velkou výzvu označil trenér Jiří Kotrba na včerejší oficiální tiskové konferenci šanci, která se mu ve Spartě otevírá. Dorazil s úsměvem na rtech a v dobré náladě.
</TITLE>
<HEADING>
Jaké jsou vaše první pocity po podpisu smlouvy?
</HEADING>
<TEXT>
Ani není o čem moc mluvit, je to pro mě obrovská výzva. Jsem rád, že jsem takovouto šanci dostal. Cíle jsou jednoznačné, aby Sparta i po jarní polovině skončila na stejném místě jako na podzim.
Vyjádřil jste se ve smyslu, že jste vedení Olomouce vděčný, že vás nechalo odejít, i když jste na Hané neměl podepsanou smlouvu.
Opravdu jim děkuju, protože kdyby vedení Olomouce řeklo, abych zůstal, tak bych to udělal. I za cenu, že bych už takovou příležitost neměl nikdy dostat.
Příležitost odejít do Sparty jste měl už v červnu 2001, kdy jste ale zůstal v Příbrami...
...a teď mi to jednání se Spartou ulehčilo. Stačilo mi totiž říct, že podmínky jsou obdobné jako před rokem a půl, takže jsem se na všechno nemusel stokrát ptát. Navíc když jsem tady chtěl trénovat.
</TEXT>
<HEADING>
Co vaše představy o změnách v hráčském kádru?
</HEADING>
<TEXT>
S vedením jsme se shodli na názoru na možné posily, to byl dobrý signál. Nechci být alibista, těžko teď o tom hovořit, ale bude třeba nahradit jednoho defenzivního záložníka, který je na odchodu z klubu. A taky posílit mužstvo na některých postech, které je třeba zdvojit, aby Sparta byla silnější než na podzim.
Prý už jste s vedením Sparty vytypovali hráče, kteří vám nesedí do koncepce, a tedy odejdou. Můžete zveřejnit, o koho se jedná?
Nebyl by to šťastný začátek, vyhlašovat, kdo skončí... Fakt je, že kádr třiceti fotbalistů je hodně široký. S tímto počtem nelze souhlasit, i když má klub víc cílů: vedle ligy třeba Ligu mistrů. Mou ideální představou je dvacet hráčů do pole a tři brankáři.
</TEXT>
<HEADING>
Už jste s hráči mluvil?
</HEADING>
<TEXT>
Zatím jsem tu možnost neměl, uvidíme se krátce až v pátek, kdy mají nějaký večírek po podzimní části. Pak se s mužstvem uvidím až 27. prosince na takovém krátkém mezibloku mezi svátky a pak na srazu 2. ledna.
Jako prvního asistenta si přejete žižkovského Jaroslava Šilhavého. Budete chtít vedle sebe ještě i druhého?
Ano, nárokoval jsem ještě dalšího člověka, ale obsazení tohoto postu zatím nespěchá.
Sparta byla na podzim hodně kritizována za svůj herní projev. Jaký chcete, aby měla pod vaším vedením?
Myslím, že kdo viděl zápasy týmů, které jsem v minulosti vedl, tak ví, jaký herní styl vyznávám. Filozofie trenéra Kotrby je, aby se fotbal líbil mně, hráčům, divákům i vedení. Tuhle cestu nechci opustit.
</TEXT>
</DOC>
<DOC>
<DOCID>LN-20021205085</DOCID>
<DOCNO>LN-20021205085</DOCNO>
<DATE>12/05/02</DATE>
<TITLE>
Jako aktivní fotbalista působil Jiří Kotrba (narozen 28. února 1958) pět sezon v Bohemians a šest v Českých Budějovicích. Právě tam se dal také na trenérskou dráhu.
</TITLE>
<TEXT>
DYNAMO ČESKÉ BUDĚJOVICE (1983 - 1991). Hlavním trenérem se stal až v roce 1989 a na lavičce působil dvě sezony. V roce 1991 dokázal s mužstvem postoupit do ligy.
UNION CHEB (1991 - 1993). Po prvních zkušenostech zamířil z jihu Čech na západ republiky do Chebu. Po sestupu z ligy se dokázal s klubem rok nato vrátit mezi elitu.
FK JABLONEC (1993). Krátce trénoval mužstvo, které potom Josef Pešice dostal do nejvyšší soutěže.
VIKTORIA ŽIŽKOV (1993 - 1995). První větší štace a první výraznější úspěch. Za éry mecenáše Vratislava Čekana dokázal Viktorii dostat do pohárové Evropy.
FK JABLONEC (1995 - 1998). Kotrba byl strůjcem "zlatého" období jabloneckého fotbalu. Mužstvo skončilo pod jeho vedením v lize dvakrát třetí, vyhrálo pohár a bojovalo i na evropské scéně.
DUKLA/MARILA PŘÍBRAM (1998 - 2002). Nejprve zachránil klub před téměř jistým sestupem a postupně s ním stoupal vzhůru. Vrcholem bylo čtvrté místo v sezoně 2000/2001 a vstup do Poháru UEFA. Kotrba tehdy odmítl Spartu a využil nabídku zůstat v Příbrami dalších deset let. Po jalové loňské sezoně a špatném startu té letošní ale po 2. kole odešel.
SIGMA OLOMOUC (2002). Na Hané pobyl jenom čtyři zápasy, všechny klub prohrál. Minulý týden kouč začal uvažovat o svém konci, což potvrdil v úterý. To už věděl, že ho čeká zatím největší výzva - pražská Sparta.
</TEXT>
</DOC>
<DOC>
<DOCID>LN-20021205086</DOCID>
<DOCNO>LN-20021205086</DOCNO>
<DATE>12/05/02</DATE>
<TITLE>
SAN FRANCISCO - Osmé místo obsadil český mistr Evropy v desetiboji Roman Šebrle v anketě časopisu Track and Field News, když obdržel od atletických expertů 120 bodů. Vítězi se stali marocký mílař Hicham El Guerrouj a britská vytrvalkyně Paula Radcliffeová, kteří nedávno triumfovali i v anketě mezinárodní federace IAAF. Radcliffeová vyhrála přesvědčivě, když se objevila na 32 hlasovacích lístcích na prvním místě a jen na třech ji předstihly americká sprinterka Marion Jonesová (2) a mexická čtvrtkařka Ana Guevaraová (1). El Guerrouj se stal po Carlu Lewisovi teprve druhým atletem, kterému se povedlo zvítězit v anketě potřetí. Jeho prvenství před Američanem Chalidem Channučim, který letos stejně jako Radcliffeová zaběhl nejrychlejší maratón v historii, však bylo těsné. Maročana dalo na první místo 17 hlasujících, Chanuči měl jen o jedno méně.
</TITLE>
<TEXT>
Výsledky ankety Track and Field
</TEXT>
</DOC>
<DOC>
<DOCID>LN-20021205087</DOCID>
<DOCNO>LN-20021205087</DOCNO>
<DATE>12/05/02</DATE>
<TITLE>
Usedl na lavičku Sparty chlapík, pod jehož vedením mužstvo konečně Evropě předvede, jak se fotbal mydlí u Vltavy? Může ten, kdo před půldruhým rokem nabídku z Letné odmítl, nyní vyvést tým do evropských výšin? Zkrátka - bude čtyřiačtyřicetiletý kouč Jiří Kotrba pro Spartu přínosem? Na podobné otázky se snažili najít odpovědi odborníci.
</TITLE>
<GEOGRAPHY>PRAHA</GEOGRAPHY>
<TEXT>
Udělala Sparta dobrý krok, když sáhla po trenéru Kotrbovi? Přímé odpovědi na přímou otázku se jeho kolegové více či méně vyhýbají. "Na to nemůžu odpovědět. Trenér je to nesporně kvalitní, ale uvidí se, jak se vyrovná s novými podmínkami. Mám na mysli prostředí velkoklubu, v jakém dosud nepracoval," soudí trenér Vlastimil Petržela, ale hned upozorňuje, že Kotrba bude mít jistou výhodu. "Práce ve Spartě není až tak těžká - fotbalové myšlení hráčů je na vysoké úrovni." Bývalý kouč Sparty Jaroslav Hřebík se k diskutovanému angažmá staví diplomaticky. "Sparta neudělala špatný krok, ale teprve čas ukáže, zda je pro ni Kotrba opravdu dobrý trenér. Kritéria jsou jasná, musí se hrát kvalitně, vyhrát liga a být úspěšný v pohárech. Jenže je to těžké, tahle kritéria splňuje jen málo evropských klubů," pokyvuje hlavou Hřebík. Během půldruhého roku skončili ve Spartě čtyři trenéři - nemusí se Kotrba obávat, že je vbrzku bude následovat? "Těžko říct. V lize asi uspěje, i když titul by Sparta vyhrála i s trenérem Jarabinským," myslí si trenér Vladimír Táborský. "Ale na přípravu na pohárovou Evropu bude mít Kotrba dost času, takže by to mohl zvládnout. Je mladý, v nejlepších letech, ambiciózní. Záležet však bude taky na tom, koho z hráčů mu vedení klubu prodá," upozorňuje na možný zádrhel Táborský.
</TEXT>
<HEADING>
Zónová obrana? Sparta není Příbram
</HEADING>
<TEXT>
Pak mu ale sparťanské srdíčko nedovolí nevyslovit poznámku. "Já bych situaci výměnou trenérů neřešil. Vedení Sparty se mělo ke kritice zvenčí postavit otevřeně mnohem dřív, a ne tvrdit, že je všechno v pořádku," řekne. O Jiřím Kotrbovi jdou hlasy, že nepřišel na chuť moderní zónové obraně, která se na Letné začala praktikovat před půldruhým rokem za trenéra Hřebíka. "Při hodnocení trenéra se má brát v úvahu, jaký má k dispozici hráčský potenciál. U nás se hodnocení provádí hodně povrchně," říká Hřebík. "Příbram byla něco jiného, ve Spartě se do toho Kotrba pustí. Zónová obrana je jedna z klíčových věcí, tak se hraje ve světě. Pokud to neudělá, dopadne jako Jarabinský," má jasno Petržela. "Teď jedu do Ruska, tam všichni hrají s liberem, hráče pro zónu sháním u nás. Je to nutnost," je přesvědčen nový kouč Zenitu Petrohrad. Autoritativní, přímočarý, někdy i prudký - takové hlasy jdou o trenéru Kotrbovi. Má šanci uspět v letenském týmu hýčkaných hvězd a hvězdiček? "Na hráče můžete zvýšit hlas, ale dotyčný musí cítit, že s ním jednáte jako s partnerem," ví Hřebík.
</TEXT>
<HEADING>
Táborský: Trenér, ale i psycholog
</HEADING>
<TEXT>
"V menším klubu záleží úspěch hodně na trenérovi, který musí na hráče křičet, burcovat je. Ale ve Spartě už jsou kvalitní hráči, kterým se nemusí opakovat, co se jim říká na tréninku. Nejdůležitější je, aby mužstvo mělo vnitřní pohodu, aby se hráči na zápasy těšili. Tady už je trenér hlavně psycholog," přemítá Táborský. "Ale abychom se nedivili. Já už slyšel, jak na hráče křičí dokonce Milan Bokša," směje se Hřebík a zmiňuje kolegu, který proslul svým vybraným chováním.
</TEXT>
<HEADING>
Co čeká Kotrbu na Letné podle LN
</HEADING>
<TEXT>
* Ukočíruje sparťanské hvězdy? Něco jiného je přesvědčit hráče menších klubů než vyzrálé a mnohdy světem protřelé fotbalisty Spart y. Jakmile nebude mít podporu vedení a lidí kolem mužstva, nemá naději.
* Bude mít potřebu na hráče křičet? Experti soudí, že Sparta má vyspělé fotbalisty. Kotrba je komunikativní, v minulosti dovedl i méně kvalitní hráče k vítězstvím nad silnými soupeři.
* Přijde na chuť zónové obraně? Od Kotrbova angažmá se neočekává překopávání již zažité hry v obraně. Jde spíše o to, aby hráči začali hrát to, co je v jejich schopnostech.
* Vtiskne Spartě novou, atraktivnější herní tvář? To se předpokládá, kvůli tomu do Sparty přichází. Podle mnohých už to horší být nemůže.
* Obstojí pod očekávaným tlakem médií? Tak velký klub nikdy netrénoval, ale je inteligentní a situaci zvládne.
</TEXT>
</DOC>
<DOC>
<DOCID>LN-20021205088</DOCID>
<DOCNO>LN-20021205088</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Jako první na světě chce Hana Zejdová obletět zeměkouli v bezmotorovém letadle. Mistryně Evropy a držitelka dvaapadesáti světových rekordů představila projekt, jehož vrcholem má být v roce 2005 oblet planety v dvousedadlovém kluzáku. Ke splnění tohoto cíle se chystá udělat postupné kroky, které se dnes zdají být utopií. Její tým předpokládá, že větroň se bude pohybovat ve výšce více než dvacet kilometrů, přičemž současný světový rekord je 14 190 metrů. Ke splnění podmínek obletu bude podle odhadu zapotřebí překonat zhruba 25 tisíc kilometrů bez mezipřistání. Současná rekordní vzdálenost při dálkovém letu jedním směrem je pouhých 1460 kilometrů. Zejdová by měla v dvoučlenné mezinárodní ženské posádce strávit v miniaturní pilotní kabině přinejmenším šest dnů. Celý projekt si vyžádá náklady ve výši čtyř set milionů korun. K podobnému cíli prý směřují i dva další týmy. "Budeme usilovat o prvenství. Ale zároveň jsme připraveni spolupracovat. Oblet zeměkoule totiž nebude úspěchem jedné země, ale celého lidstva," prohlásil otec pilotky Vladimír Zejda.
</TEXT>
</DOC>
<DOC>
<DOCID>LN-20021205089</DOCID>
<DOCNO>LN-20021205089</DOCNO>
<DATE>12/05/02</DATE>
<TEXT>
LAKE LOUISE - Druhý trénink sjezdařek na Světový pohár v kanadském Lake Louise poznamenal vážný pád Isolde Kostnerové. Sedmadvacetileté italské favoritce se v jedné z nejrychlejších pasáží trati překřížily lyže a po nárazu do ochranných sítí zůstala nehybně ležet. Do nemocnice ji převezl vrtulník. Podle posledních zpráv byla v bezvědomí asi dvě minuty. Utrpěla otřes mozku, poranila si rameno a koleno. Jak vážně je její zranění, zatím není jasné.
</TEXT>
</DOC>
<DOC>
<DOCID>LN-20021205090</DOCID>
<DOCNO>LN-20021205090</DOCNO>
<DATE>12/05/02</DATE>
<TITLE>
Pražský rallyesprint: pojede bývalý brankář i další celebrity
</TITLE>
<TEXT>
Olympijský vítěz hokejového turnaje v Naganu a vítěz letošního Stanleyova poháru Dominik Hašek je největší osobností, která se představí v sobotní volné automobilové soutěži Pražském rallyesprintu.
PRAHA - Na skvělou podívanou se mohou v sobotu těšit pražští motorističtí fanoušci. Na startu Pražského rallyesprintu, poslední automobilové soutěže v roce, se představí kompletní česká špička s třinácti vozy specifikace WRC. Vedle předních pilotů se rallyesprintu premiérově zúčastní v rolích spolujezdců i několik celebrit. Kromě Haška to bude třeba miss ČR Kateřina Průšová, pětinásobný vítěz Velké pardubické, žokej Josef Váňa, či účastník motocyklového MS na silnici Jakub Smrž. Hlavní pozornost pochopitelně poutá nejlepší brankář světa, který se po zisku Stanleyova poháru rozloučil se světem hokeje. V sobotu bude navigovat Štěpána Vojtěcha ve voze Toyota Corolla WRC. "Stejně jako při hokeji se musím v autě rychle rozhodovat. Když jsem udělal chybu v brance, byl z toho gól, v autě by to mělo horší následky," porovnával 37letý Hašek. Navigování si nedávno vyzkoušel na vrchařské trati v Záskalí. "Spíše jsem se učil, ale pak jsem zkoušel i navigovat," povídala někdejší hvězda NHL, kterou ještě včera čekala s Vojtěchem v okolí Prahy poslední ostrá zkouška. "Bude používat shodný rozpis jako můj stabilní spolujezdec Michal Ernst. Vše Dominikovi ukázal a vysvětlil," tvrdil Vojtěch, který je znám razantní jízdou a karamboly. "Štěpánův styl se mi líbí, proto jsme se dohodli na spolupráci. Vím, že jede na doraz od začátku až do konce," pravil Hašek, jehož s týmem TST Total spojují obchodní aktivity. Kvůli zvýšenému nebezpečí se Hašek speciálně nepojišťoval. Musel si ale vyřídit závodní licenci, na havárii se ovšem připravil. "Zajistil jsem si dostatek krve své skupiny," přiznal bývalý hokejista. Usednout přímo za volant však momentálně neplánuje. "Určitě by mě to lákalo, ale od doby, kdy jsem před čtyřmi lety boural s ferrari, jezdím opatrněji. Proto zatím přenechám volant profesionálům," uvedl. S volkswagenem Miroslava Fišera pojede na místě spolujezdce i žokej Josef Váňa. "Vždy jsem dělal adrenalinové sporty, a tak tuto možnost vítám, protože zkusit něco takového bylo mým zbožným přáním," prohlásila 50letá legenda českého turfu. "Chtěl bych, abych byl právoplatným členem posádky." Jakub Smrž pojede v mitsubishi skupiny N vrchaře Martina Vejražky. "V žádném případě nehrál v mém rozhodnutí roli vzor Valentina Rossiho, který jel Britskou rallye. On řídil a já budu jen navigovat. S tímto odvětvím nemám vůbec žádné zkušenosti, rallye hraju jen občas na počítači," řekl 19letý motocyklista. Soutěž bude odstartována v sobotu v osm hodin na Staroměstském náměstí. Posádky čeká šest rychlostních zkoušek včetně dvou Strahovských okruhů.
</TEXT>
</DOC>
<DOC>
<DOCID>LN-20021205091</DOCID>
<DOCNO>LN-20021205091</DOCNO>
<DATE>12/05/02</DATE>
<TEXT>
Předehrávka 29. kola - 17 hod.: Třinec Karlovy Vary (předchozí výsledky 4:2, 2:3 v prodl.).
</TEXT>
</DOC>
<DOC>
<DOCID>LN-20021205092</DOCID>
<DOCNO>LN-20021205092</DOCNO>
<DATE>12/05/02</DATE>
<TITLE>
Sprinteři jsou americkými Atlety roku. Tréninkoví i životní partneři, nejlepší sprinteři letošní sezony Marion Jonesová a Tim Montgomery, získali cenu Jesseho Owense pro nejlepší atlety Spojených států amerických za letošní rok, kterou uděluje národní atletická federace.
</TITLE>
<TEXT>
Do hokejové Sparty míří Nedoma. Novým členem obranných řad pražské Sparty, úřadujícího mistra hokejové extraligy, se stal Milan Nedoma, který naposledy působil v Českých Budějovicích. Místo něho odchází na jih Čech zadák Jan Slavík. Kluby se dohodly na hostování obou hráčů do konce sezony.
Thorpe je počtvrté Plavcem roku. Jako první v historii vyhrál Australan Ian Thorpe počtvrté anketu o nejlepšího světového plavce roku. Spolu s 20letým šampionem se z vítězství radovala Američanka Natalie Coughlinová.
</TEXT>
</DOC>
<DOC>
<DOCID>LN-20021205093</DOCID>
<DOCNO>LN-20021205093</DOCNO>
<DATE>12/05/02</DATE>
<TITLE>
říká trenér Neumannové Stanislav Frühauf, jemuž zůstaly v české reprezentaci k ruce jen průměrné lyžařky
</TITLE>
<TEXT>
Ze severu Evropy se vrátil na svoji milovanou Šumavu po dlouhých 32 dnech. S pocity částečně rozporuplnými. Trenér Kateřiny Neumannové Stanislav Frühauf se totiž do značné míry právě kvůli lyžařce, kterou dovedl až k olympijským medailím, nechal přemluvit k vedení české reprezentace. Teď mu ale k ruce zůstaly pouze lyžařky, které se na světovou elitu dívají dalekohledem.
LN: Jak jste zareagoval, když vám Kateřina Neumannová oznámila, že je těhotná?
Neseklo to se mnou. Tahle zpráva se mnou neudělala vůbec nic. Akorát jsem si nalil panáka, to teda jo. Já to beru jako život.
LN: Kromě Neumannové před sezonou opustily scénu další čtyři prvotřídní lyžařky, takže se nabízela celkem reálná vysoustruhovaná cesta možná i ke zlaté medaili na světovém šampionátu. Napadlo vás to?
Jistě. O medaile budou letos závodit jen tři lyžařky, ostatní na ně hodně ztrácejí. To víte, že mě trochu mrzelo, že nemůžeme zúročit dobrou letní přípravu. Kateřina by za dané situace vyhrávala svěťáky a mohla si vydělat hodně velké peníze. Jenže život není jen o penězích, Kateřiny těhotenství je i pro mě emocionální věc. Naprosto ji chápu.
LN: Jak vás v závěru severského pobytu bavilo trénování, když jste se dozvěděl, že je Neumannová skutečně v jiném stavu?
Nebylo to pro mě jednoduché. Snažil jsem se ale dál maximálně věnovat ostatním lyžařkám. Když už jsem práci v reprezentaci rozjel, chci ji dělat naplno. Národní družstvo teď přece neopustím. Nemám pro to důvod.
LN: V posledních letech jste stále hlasitěji hovořil o touze alespoň na rok vysadit z ohromného tempa a odpočinout si. Nemrzí vás proto teď, že jste se nechal umluvit k vedení reprezentace?
Kdyby si Kateřina těhotenství naplánovala, tak bych si pauzu jednoznačně dal. Teď ale nastala výjimečná situace a já musím najít novou motivaci.
LN: V čem je pro vás práce u reprezentace jiná, když už vedle sebe nemáte Neumannovou?
Starám se o lyžařky, jejichž strop je momentálně samozřejmě nižší než u Kateřiny. Pracují ale taky profesionálně, stejně jako já. Jen už nejsem tak vystresovaný. Přeci jen asi člověk vnímá jinak chvíle, kdy jeho svěřenkyně jede o stupně vítězů, anebo o 27. místo.
LN: Jak na zprávu o těhotenství Neumannové reagovaly její soupeřky?
Tahle zpráva měla velký ohlas. Chodilo za námi dost lidí a na dálku Kateřině gratulovali. Snad každý to vzal zcela normálně.
LN: Přemýšlel jste o tom, jestli se vůbec někdy onoho ročního odpočinku dočkáte?
Nejspíš příští rok. Tím ale neříkám, že bych se s lyžováním úplně rozloučil. Možná na Zadově vznikne nový klub, rád bych se staral dál o Rajdlovou a Markelovou. Vše ale závisí na tom, jestli mě bude Dukla Liberec dál zaměstnávat. Zatím mi vycházela hodně vstříc.
LN: Moment, vy snad nevíte, že se chce Neumannová co možná nejdříve po porodu vrátit na běžky?
Já ještě skutečně nevím, kdy se hodlá vrátit. Chce snad závodit už příští sezonu? Já myslel až tu další... Ještě jsem s ní o tom nemluvil.
LN: Jisté je jedno, o návratu hovořila naprosto jasně. Budete ochotný, za rok anebo za dva, připravovat ji na MS v Oberstdorfu (2005) a na turínskou olympiádu (2006)?
O těchto věcech jsem ještě nepřemýšlel, teď mám jiné starosti. Řekněme, že je to tak na 50 procent.
LN: Dost často se stává, že po porodu jsou ženy schopné podávat ještě lepší výkony. Víte o tom?
Nevím. Těhotný jsem ještě nebyl, takže jsem neměl možnost si to na vlastní kůži ověřit... (směje se). Každopádně ale vím, že až se Kateřina vrátí, bude mít těžší pozici než teď. Objeví se nové Rusky, určitě i Finky, boj o medaile bude tvrdší než letos.
LN: Jak vás po téměř pěti týdnech cestování přivítala vaše Šumava?
Slušně. Plzeňským pivem a domácí zabíjačkou.
</TEXT>
</DOC>
<DOC>
<DOCID>LN-20021205094</DOCID>
<DOCNO>LN-20021205094</DOCNO>
<DATE>12/05/02</DATE>
<TITLE>
říká hokejový útočník Petr Nedvěd, který v dresu New York Rangers po velkém trápení znovu září
</TITLE>
<TEXT>
Před rokem byl hokejista New York Rangers Petr Nedvěd (31) doslova na odpis. Za sebou měl sice úspěchy a v kapse smlouvu na 4 miliony dolarů, po ledě se ale ploužil jako stín a fanoušci na něj bučeli. Vedení klubu ho proto chtělo vyměnit, ale on tehdy zvedl telefon a řekl: "Nedělejte to, prosím, dřu na sobě jako nikdy." A nyní dokazuje, že nemluvil do větru.
NEW YORK (od dopisovatele LN v USA) - Nejlepším útočníkem New York Rangers je zatím v letošní sezoně Petr Nedvěd. Do superformy se dostal zejména v posledních třech zápasech, v nichž do tabulky produktivity získal 7 bodů. "Zatím jsem s touto sezonou nadmíru spokojený," říká.
LN: Vaše výkonnost se ve srovnání s loňskou sezonou výrazně zvedla. Jste teď nejvytíženějším útočníkem Rangers, kouč Trottier vás posílá na všechna klíčová vhazování. Čím si vysvětlujete své zlepšení?
Na mé formě se strašně moc projevuje letní příprava. Pronajal jsem si kondičního trenéra a spolu s Michalem Sivkem z Pittsburghu a Pavlem Brendlem z Philadelphie dřel. Hodně jsem běhal, což jsem dělal poprvé za posledních deset let. A teď se najednou na ledě cítím o sto procent líp.
LN: Opravdu myslíte, že je to jen letní přípravou?
Fakticky. Dřív jsem v létě moc neposiloval, ale zato se měsíc klouzal po ledě se Spartou. Když jsem pak přijel v září do Ameriky, tak mě hokej ani nebavil. Jenomže letos jsem dřel na fyzičce a už se nemohl dočkat, až si obuju brusle.
LN: V minulé sezoně na vás newyorští fanoušci bučeli. Všude se psalo, že jste tým přeplácených a neschopných milionářů. Neříkal jste si, že by bylo lepší přestoupit?
Naopak. Chtěl jsem v New Yorku zůstat. Donesly se ke mně i zvěsti, že náš generální manažer Sather diskutoval o mojí výměně do dvou jiných klubů. A tak jsem mu v srpnu zavolal a řekl mu, že na sobě tvrdě makám a poctivě se na sezonu připravuju. A že bych moc chtěl v New Yorku zůstat a že věřím, že budu hrát dobře. Glenn Sather byl myslím tehdy rád, že jsem mu zavolal. Po tomhle rozhovoru najednou zvěsti o mé výměně utichly. Sather mi řekl, že se mnou počítá a slovo dodržel. Možná, že právě tomuhle telefonátu vděčím za to, že stále ještě nosím dres Rangers.
LN: A teď opravdu klubu pomáháte a místo bučení vám lidi tleskají...
To je docela hezký happy end (směje se). I když do konce sezony je ještě dlouho a nesmíme fanoušky znovu zklamat. Musíme se probojovat do play off. A ještě k té minulé sezoně: ta mi opravdu nevyšla, možná byla úplně nejhorší v celé mé kariéře. A newyorští fanoušci patří mezi nejnáročnější v celé lize a dali mi jasně najevo, že ode mě očekávají lepší výkony. Tak to v New Yorku chodí a kdo tady někdy hrál, tak tomu rozumí. Jste tady pod neuvěřitelným drobnohledem všech médií.
LN: Kouč Brian Trottier hodně mění složení útoků. V posledních třech zápasech nastupujete v útoku s Pavlem Burem a mimořádně se vám daří. Padli jste si do oka?
Hraje se mi s ním výborně. Je to superstřelec, který dokáže využít šance, které pro něj připravíte. Ale jinak mi je docela jedno, s kým nastupuju. Jsem zvyklý na to, že moji spoluhráči na ledě se mění.
LN: New York Rangers v létě podepsali za 45 milionů dolarů na pět let dalšího bývalého českého centra Roberta Holíka. Jak do týmu zapadl?
Skvěle, ale bohužel se Bobby po deseti zápasech zranil, a tak už měsíc hrajeme bez něj. Měl by se snad vrátit příští týden, uvidíme. Bobbyho potřebujeme, protože dokáže skvěle vymazat hvězdy soupeře a ještě dává góly. S ním budeme ještě silnější a do play off bychom měli postoupit.
Nedvěd a NHL
</TEXT>
</DOC>
<DOC>
<DOCID>LN-20021205095</DOCID>
<DOCNO>LN-20021205095</DOCNO>
<DATE>12/05/02</DATE>
<TEXT>
NEW YORK - Obránce Karel Pilař rozhodl svou druhou trefou v sezoně prodloužení utkání NHL mezi Torontem a Tampou Bay. Toronto získalo oba body za výhru 4:3 v nastaveném čase i díky gólu Roberta Reichla. Jaromír Jágr a Robert Lang se v dresu Washingtonu vrátili do Pittsburghu a byl to návrat vítězný. Oba jedním gólem přispěli k výhře Capitals v poměru 4:1. Jágr se tak po utkání mohl po delší době znovu usmívat. "Hodně pro mne znamená vědomí, že mužstvo umí o mnoho víc, než dosud předvádělo. Všichni dělali to, co mají, a navíc bojovali jako tým. Chceme vyhrávat a dnes jsme to dokázali. Nezáleží na tom, jestli já hraju špatně nebo dobře," řekl Jágr. Zápas mezi New York Rangers a Columbusem, který domácí vyhráli 5:3, rozhodl útočník Rus Pavel Bure. Zaznamenal svůj jubilejní 20. hattrick kariéry. Na všechny tři Bureho trefy přihrával Petr Nedvěd.
</TEXT>
</DOC>
<DOC>
<DOCID>LN-20021205096</DOCID>
<DOCNO>LN-20021205096</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Prezidentský pár pozval premiéra Vladimíra Špidlu (ČSSD) a jeho manželku Viktorii, aby v sobotu společně povečeřeli na zámku v Lánech. Špidla pojede do Lán po skončení napjatě očekávaného jednání ústředního výkonného výboru ČSSD, z něhož má vzejít kandidát nejsilnější vládní strany na funkci prezidenta republiky.
</TEXT>
</DOC>
<DOC>
<DOCID>LN-20021205097</DOCID>
<DOCNO>LN-20021205097</DOCNO>
<DATE>12/05/02</DATE>
<GEOGRAPHY>PRAHA</GEOGRAPHY>
<TEXT>
Společná schůze Poslanecké sněmovny a Senátu, jejímž jediným bodem bude volba prezidenta republiky, by měla začít 15. ledna v 10 hodin. Uskuteční se ve Španělském sále Pražského hradu. Termín, hodinu a místo jednání včera navrhl šéfovi dolní komory Lubomíru Zaorálkovi (ČSSD) její organizační výbor.
</TEXT>
</DOC>
<DOC>
<DOCID>LN-20021205098</DOCID>
<DOCNO>LN-20021205098</DOCNO>
<DATE>12/05/02</DATE>
<GEOGRAPHY>BRNO</GEOGRAPHY>
<TEXT>
Několikanásobný mistr republiky v rallye Michal Gargulák a hodonínský podnikatel Antonín Anders, podezřelí z mnohamilionových podvodů s lehkými topnými oleji (LTO), včera u brněnského krajského soudu odmítli vypovídat. Anders se už při dřívějším vyšetřování snažil svést větší díl viny na Garguláka. Gargulák však tvrdí, že Anderse nezná. Podle žaloby způsobili v roce 1994 státu škodu přes 61 milionů korun. Z Maďarska údajně dovezli 120 vagonů motorové nafty, deklarována však byla jako LTO, za nějž se platí výrazně nižší spotřební daň. Z žaloby vyplývá, že dvojice od dubna do července 1994 dovezla z Maďarska do Česka 5924 tun motorové nafty. Při jednání s celníky Anders předložil 13 celních deklarací, které byly nepravdivě vyplněny. Dvojici hrozí za krácení daně, poplatků a podobné dávky až osm let vězení. Oba vinu popírají. Stíháni jsou na svobodě.
</TEXT>
</DOC>
<DOC>
<DOCID>LN-20021205099</DOCID>
<DOCNO>LN-20021205099</DOCNO>
<DATE>12/05/02</DATE>
<TITLE>
Bezohlední řidiči jezdí v protisměru, za bílého dne dochází k šarvátkám na ulicích měst, ženy se bojí vyjít na ulici. Tak vypadá Alžírsko během ramadánového půstu.
</TITLE>
<GEOGRAPHY>ALŽÍR</GEOGRAPHY>
<TEXT>
Denní půst předepsaný pro muslimy o ramadánu se na vyznavačích Alláha projevuje často nečekanou vznětlivostí a agresivitou. Například v severoafrickém Alžírsku nemine v době ramadánu den, aby místní tisk neinformoval o potyčce, kterou mezi lidmi vyvolala naprostá banalita. Příčina: lidé jsou hladoví a podráždění. Šarvátka kvůli banální záležitosti přitom nezřídka končí tragicky. Kupříkladu minulý týden rozlícený motorista zabil hlídače parkoviště v Mustaghánimu, ležícím na břehu Středozemního moře. Hlídač byl v pořadí už jedenáctou obětí podobně unáhlených činů, které se v zemi odehrály od 6. listopadu, kdy ramadán začal.
</TEXT>
<HEADING>
Můj argument je nůž
</HEADING>
<TEXT>
Tato tragédie není ojedinělá. A to navzdory tomu, že ramadán znamená kromě půstu modlitby, sdružování rodin a dělení se s chudými. Tedy věci, které by v lidech měly vyvolat spíše pocity přátelství a soudržnosti. Doslova denně se odehrávají půtky za bílého dne i v centru hlavního města Alžíru, na místech, která by měla být zcela bezpečná. Místo toho zde můžeme ovšem často vidět rozjitřeného jedince, který se ohání proti druhému nožem. List Le Soir d'Algérie následky nervozity a agresivity rozebírá pod titulkem "Je Alžířan násilník?". Konstatuje přitom, že "Alžířané jsou o posvátném ramadánu mnohem hrubější než obvykle". Zároveň ale píše, že "lidé se na ramadán až příliš vymlouvají. Svalují na něj odpovědnost za svá pochybení místo toho, aby se pokusili zklidnit rozjitřené věřící, oddávající se půstu."
</TEXT>
<HEADING>
Vidina prostřeného stolu
</HEADING>
<TEXT>
Alžířané mají za sebou desetiletý krvavý občanský konflikt, kterým si muslimští radikálové chtějí vybojovat čistě islámský stát. Lidé jsou denně svědky masakrů. Při těch za deset let přišlo o život už přes 100 tisíc lidí. Psychologové v této souvislosti tvrdí, že o ramadánu se dostává všechno prožité utrpení a bolest na povrch. Další pravděpodobnou příčinou napětí je obrovská míra nezaměstnanosti. Většina mladých propadá beznaději, nevidí možnost, jak si zlepšit životní úroveň. Mezi útočníky s noži v ruce bývají ve velkých alžírských městech právě především mladí lidé. S přibývajícími dny ramadánového půstu je zvyšující se napětí patrné i na silnicích. Řidiči jezdí stále agresivněji. Před iftárem, tedy večerním přerušením půstu, kdy je konečně možnost dočerpat ztracené síly, stačí k rvačce na silnici opravdu velmi málo.
</TEXT>
<HEADING>
Podvečery smrti
</HEADING>
<TEXT>
Lidé se snaží za každou cenu dostat do nejdřív k prostřenému stolu a jsou schopni opravdu všeho, vysvětluje jeden profesor alžírské univerzity. "Nedávno jsem zrovna viděl řidiče vjet na dálnici v protisměru. Byl večer a spěchal domů," říká univerzitní učenec. Není proto divu, že podvečery jsou na alžírských silnicích o ramadánu hodinami smrti. Právě v té době se stávají velmi těžké, nezřídka smrtelné havárie. "Opakované násilnosti jsou tak časté, že dívky přestávají večer vycházet na ulici osamoceny. A když už se k tomu odhodlají, sundají si raději šperky, aby náhodou nebyly okradeny. Alžírští mladíci na ulici zase nevycházejí bez nožů. Dokud se nesetmí, lidé se raději skrývají, protože mají strach," konstatuje list Le Soir d'Algérie.
Lidé se snaží za každou cenu dostat do nejdřív k prostřenému stolu a jsou schopni opravdu všeho, vysvětluje jeden profesor alžírské univerzity. "Nedávno jsem zrovna viděl řidiče vjet na dálnici v protisměru. Byl večer a spěchal domů," říká univerzitní učenec. Není proto divu, že podvečery jsou na alžírských silnicích o ramadánu hodinami smrti. Právě v té době se stávají velmi těžké, nezřídka smrtelné havárie. "Opakované násilnosti jsou tak časté, že dívky přestávají večer vycházet na ulici osamoceny. A když už se k tomu odhodlají, sundají si raději šperky, aby náhodou nebyly okradeny. Alžírští mladíci na ulici zase nevycházejí bez nožů. Dokud se nesetmí, lidé se raději skrývají, protože mají strach," konstatuje list Le Soir d'Algérie.
</TEXT>
</DOC>
<DOC>
<DOCID>LN-20021205100</DOCID>
<DOCNO>LN-20021205100</DOCNO>
<DATE>12/05/02</DATE>
<TEXT>
Německý kancléř Gerhard Schröder měl včera v německém parlamentu vystoupit s jednou z nejdůležitějších řečí své dosavadní vlády. Měl v ní Němcům říci, jak chce jeho vláda bojovat s těžkou hospodářskou situací v zemi. Očekávalo se, že lidem slíbí "krev, pot a slzy", tak jako premiér Winston Churchill Britům během války. Nic takového se ale nestalo. Schröder svou řeč totiž využil především k tomu, aby se obořil proti domácí politické opozici. Viníka špatného hospodářského stavu v zemi, v které jsou čtyři miliony lidí bez práce, pak hledal především za hranicemi Německa. Například v "klimatu světového hospodářství", které prý zhoršila irácká krize. Schröder je přitom tvrdým odpůrcem vojenské operace proti bagdádskému režimu.
</TEXT>
</DOC>
<DOC>
<DOCID>LN-20021205101</DOCID>
<DOCNO>LN-20021205101</DOCNO>
<DATE>12/05/02</DATE>
<TEXT>
Votava se opět zranil. Věčný smolař Tomáš Votava se opět zranil a kvůli natrženému stehennímu svalu nedohrál zápas Německého fotbalového poháru, v němž Mnichov 1860 porazil druholigový Oberhausen 2:1.
</TEXT>
</DOC>
</CZE>