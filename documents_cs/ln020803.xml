<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020803001</DOCID>
<DOCNO>LN-20020803001</DOCNO>
<DATE>08/03/02</DATE>
<TITLE>
Ochránit cestující před pobodáním se snažil policista. Jeho snaha ho stála život.
</TITLE>
<GEOGRAPHY>PRAHA</GEOGRAPHY>
<TEXT>
V pražském metru zemřel včera večer devětatřicetiletý praporčík Ján Mato, když se snažil zasahovat při konfliktu mezi cestujícími. Policistu bodnul do hrudníku údajně rusky mluvící muž na trase metra C ve stanici Muzeum. "Jeden z cestujících, podle řeči Rus, házel na nástupišti nějaké dělbuchy, další cestující ho napomenul a ten muž ho bodnul. Pak ho přišel napomenout policista, toho taky bodnul a ten hned zemřel," řekla Pavla Tesařová, která pracuje v květinářství ve stanici metra. Čtyřiasedmdesátiletý cestující, který byl napaden jako první, má probodnuté obě plíce. Jeho zranění je podle lékařů z vinohradské nemocnice vážné, ale nikoliv smrtelné. To, jak operace dopadne, však podle zdravotníků záleží také na celkovém zdravotním stavu staršího pacienta. Policie zatím neví, kdo je útočník, muž u sebe nemá doklady a odmítá komunikovat. "Je to zřejmě rusky mluvící cizinec," řekl LN policista Miroslav Platil. Policisté mu odebrali krev a zkoumají jeho totožnost. Zřejmě bude obviněn z vraždy, pokusu o vraždu a obecného ohrožení. Důvod jeho chování není dosud znám. Pachatel poté, co bodnul policistu, ohrožoval cestující na nástupišti předmětem trubkovitého tvaru. Šlo o dlouhý nůž, pravděpodobně spojený s tyčí. "Snažil se utéct, honila ho nějaká policistka, ta ho ale nemohla chytit, pak na něj skočil nějaký kluk s batohem a pak ho dostali," popsal zadržení pachatele další svědek, pracovník novinového stánku ve stanici Muzeum. Mrtvý policista patřil k oddílu metro a u policie pracoval deset let. Když jej asi v půl deváté večer vynášeli mrtvého, všichni jeho kolegové smekli. Průběh incidentu potvrdila i mluvčí pražské policie Iva Knolová s tím, že o detailech zatčení pachatele nemá bližší informace. Mezi kolejemi metra se navíc nalezl balíček. Původně ho měl u sebe pachatel, do kolejiště ho odkopl policista. "Je to neznámá látka, zatím nevíme, o co se jedná, ale je možné, že jde o nějakou výbušninu," řekla Knolová. Rány od dělbuchů považovali cestující nejdřív za střelbu. "Ozvaly se rány, pak lidi křičeli a utíkali a pak jsem viděla, jak na někom leží policajti a pacifikují ho," popsala událost prodavačka v drogerii ve vestibulu metra Romana Maláčová.
Pobodaný čtyřiasedmdesátiletý muž byl odvezen do vinohradské nemocnice. Ten se snažil zasáhnout ihned poté, co rusky mluvící muž odpálil první dělbuch. Starý pán muže napomenul, ale útočník ho několikrát bodnul do hrudníku, stejně jako policistu. "Záchranáři odváželi nějakého muže, který byl na prsou od krve," popsala Maláčová. Muž má probodnuté obě plíce. Někteří svědkové nejprve tvrdili, že na něj pachatel hodil jeden dělbuch. "Cestující byl zasažen dvěma bodnými ranami do hrudníku. Krvácí z plic do tělní dutiny. Byl operován a dýchá sám," řekl včera večer mluvčí nemocnice Leoš Kabát. Zranění jsou podle něj vážná, ale jsou vyléčitelná. To, jak operace dopadne, však podle Kabáta záleží na celkovém zdravotním stavu pacienta. Na trase C metra byl mezi stanicemi Nádraží Holešovice a Pražského povstání celý večer zastaven provoz a dopravu zajišťovala náhradní autobusová doprava. Ve stanici metra pracovali hasiči a pyrotechnici, kteří odebírali a zkoumali zbytky dělbuchu a podezřelý balíček v kolejišti. Ještě pozdě večer však policejní mluvči Iva Knolová nemohla říci, co obsahoval. Provoz v metru policisté obnovili až krátce před desátou hodinou večer.
</TEXT>
</DOC>
<DOC>
<DOCID>LN-20020803002</DOCID>
<DOCNO>LN-20020803002</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Centrální banka začala opět jednat o zrušení deseti- a dvacetihalířových mincí. Důvodem pro stažení desetníků a dvacetníků z oběhu je skutečnost, že se s nimi už prakticky neplatí. "Česká národní banka má ze zákona na starosti plynulý tok oběživa. Desetníky a dvacetníky ovšem už funkci oběživa neplní," vysvětluje tisková mluvčí centrální banky Alice Frišaufová. ČNB vydá podle Frišaufové 800 tisíc mincí denně, některé z nich se ale prý "ztrácejí" a funkci peněz neplní. Patří mezi ně právě nejmenší halířové mince, kterých banka denně uvolní 400 tisíc kusů. Jednání o stažení desetníků a dvacetníků z oběhu zatím nejsou u konce. Rozhodnutí se dá čekat v průběhu září. Nebezpečí růstu inflace v důsledku zaokrouhlování cen směrem vzhůru se ovšem odborníci neobávají. "Nemusí nutně dojít k zaokrouhlování jednotlivých cen, ale jen k zaokrouhlování celých plateb," uvedl viceguvernér centrální banky Luděk Niedermayer. "To se běžně děje i dneska například u čerpacích stanic, kde účtenky vyjíždějí s přesností na setiny halíře," dodal. S tím souhlasí i zástupci maloobchodu. "Pokud se desetníky i dvacetníky zruší, nebudeme s tím mít vůbec žádný problém. Cen se to nijak nedotkne. Na celé koruny či padesátníky se zaokrouhlí až konečná platba u pokladny," uvedl marketingový ředitel supermarketů Delvita Miguel van Bussel.
</TEXT>
</DOC>
<DOC>
<DOCID>LN-20020803003</DOCID>
<DOCNO>LN-20020803003</DOCNO>
<DATE>08/03/02</DATE>
<TEXT>
Případ Karla Srby obsahuje všechny ingredience skvělé detektivky: vražedné plány, uplácení, vysokou politiku i tajné služby. Rozplést složitý příběh se však zatím nikomu nedaří. Po dvou týdnech od jejího propuknutí je v aféře mnohem víc otázek než odpovědí. Premiér Špidla se od samého počátku dušuje, že se zasadí o objasnění případu, bude to však mít velmi složité. Pracoval-li Srba pod krytím některé z českých tajných služeb, jak naznačují neověřené informace, pak nebude moci Špidla nikdy s pravdou ven. Pakliže se při tom Srba ještě živil korupcí, bude to mít premiér mnohem těžší. Může se také stát (a vzhledem k chabým důkazům je to dokonce pravděpodobné), že vyšetřovatelé Srbovi neprokážou účast na plánované vraždě novinářky. Soud jen těžko uvěří hlavní svědkyni, která podle svých slov fungovala jako výběrčí úplatků pro Karla Srbu. Co bude Špidla tvrdit pak? Srbův případ ze všeho nejvíc připomíná past na Vladimíra Špidlu. V tom se podobá bamberské aféře, která poznamenala začátek premiérské kariéry Miloše Zemana.
</TEXT>
</DOC>
<DOC>
<DOCID>LN-20020803004</DOCID>
<DOCNO>LN-20020803004</DOCNO>
<DATE>08/03/02</DATE>
<TITLE>
PRAHA - Bývalý generální sekretář ministerstva zahraničních věcí Karel Srba, který je ve vazbě kvůli přípravě vraždy novinářky Sabiny Slonkové, byl v pondělí obviněn ještě z nedovoleného ozbrojování. "Přechovával bez povolení pistoli ráže devět milimetrů včetně zásobníku a tři nabité střílecí tužky ráže 6,35 milimetru včetně tří náhradních nástavců," informoval v pátek LN státní zástupce z Českých Budějovic Barnabáš Liška. Ze stejného trestného činu obvinili policisté útvaru pro odhalování organizovaného zločinu také Srbovu známou Evu Tomšovicovou, Michala Novotného a Petra Volfa. "V jejich případě byl čin spáchán obstaráním a přechováváním plastické trhaviny Semtex v množství jeden kilogram se čtyřmi rozbuškami," upřesnil státní zástupce. Kvůli střílecím tužkám obvinili policisté Srbu navíc i z trestného činu vývoje, výroby a držení zakázaných bojových prostředků. Liška nevyloučil, že v nejbližších dnech bude obvinění rozšířeno i na trestné činy majetkové povahy. "Střílecí tužky koupil proto, že se mu líbily," řekl LN Srbův obhájce Miroslav Kříženecký. Podle něj se bývalý ministerský úředník policii přiznal, že tužky koupil před dvěma lety na burze v Buštěhradě. "Všechny tři byly zataveny v původním obalu, takže je jasné, že je nikdo nikdy nepoužil," míní advokát. Jak Kříženecký uvedl, toto je jediné obvinění, které jeho klient "uznává a chápe".
</TITLE>
<TEXT>
Policie včera vyslechla novinářku Sabinu Slonkovou. Ta uvedla, že z obviněných zná jen Srbu, s nímž se setkala pouze jednou. Na schůzku si měl přivést jakéhosi pro ni neznámého muže, který ji a kolegu urážel. "...říkal, že přijdeme o novinářské průkazy, což je nesmysl, tyto průkazy neexistují." Příští týden budou vyslýcháni další svědci, mezi nimi rodinní příslušníci obviněných. "Pokračuje intenzivní vyhodnocování informací, které byly získány při odposlechu telekomunikačního provozu a sledováním osob před zahájením trestního stíhání," řekl státní zástupce. ODS včera vyzvala premiéra Špidlu, aby neprodleně přispěl k objasnění kauzy.
Z výslechu Sabiny Slonkové
Policie: Setkala jste se někdy s někým z obviněných?
S. S.: Pouze s Karlem Srbou...
</TEXT>
<HEADING>
Policie: Cítila jste v poslední době nějaké ohrožení?
</HEADING>
<TEXT>
S. S.: Anonymy čas od času dostáváme, ale nebyl nikdy důvod tomu přikládat váhu. Necítila jsem se však nijak a ničím ohrožena do doby, než za mnou přišli policisté s tím, že je zde konkrétní zakázka na vraždu mé osoby...
Policie: Jsou ještě nějaké osoby, které by se mohly cítit poškozeny či ohroženy vaší činností jako novinářky, mohly by mít zájem na vaší likvidaci?
S. S.: Mohu pouze uvést seznam osob, o kterých jsme psali, a vyznění těchto článků pro ně nebylo příznivé; zda by měly motiv, to nevím. Šlo například o bývalého ministra Lachnita, ministra Grosse, Miroslava Šloufa, Jana Kavana, Miroslava Macka....
</TEXT>
</DOC>
<DOC>
<DOCID>LN-20020803005</DOCID>
<DOCNO>LN-20020803005</DOCNO>
<DATE>08/03/02</DATE>
<GEOGRAPHY>OSTRAVA</GEOGRAPHY>
<TEXT>
Romové z Ostravska se patrně zalekli problémů na hranicích a zrušili své cesty do Velké Británie. Provozovatel autobusové linky mezi Ostravou a Londýnem včera LN potvrdil, že na poslední chvíli zrušilo odjezd třicet sedm pasažérů, kteří si dopředu zarezervovali lístky. Z Ostravy tak do Londýna včera ráno odjel poloprázdný autobus. Mezi cestujícími byly pouze dvě Romky. Asi čtyřicetiletá žena s dcerou. Žena v Ostravě tvrdila, že odjíždějí na dovolenou. Nikoho známého v Londýně nemají. Měly vyřízené pojištění a také zpáteční jízdenky. "Romové dostali z toho všeho strach, jízdenky ruší," řekl včera ráno provozovatel autobusové linky Vladimír Martovský. Jeho autobus projel včera hraničním přechodem v Rozvadově bez problémů. "Byl tady ale autobus brněnské společnosti. Němečtí celníci z něj vysadili sedm Romů," řekl Bartovský.
</TEXT>
</DOC>
<DOC>
<DOCID>LN-20020803006</DOCID>
<DOCNO>LN-20020803006</DOCNO>
<DATE>08/03/02</DATE>
<TITLE>
Rozhodnutí Obvodního soudu pro Prahu 4, kterým je zpochybněno jmenování Jiřího Balvína do funkce generálního ředitele České televize, je vážnější, než si Balvín nebo Rada ČT uvědomují. Soud zrušil pět usnesení rady, mezi nimi například i výsledky výběrového řízení, jehož průběh byl značně neprofesionální. Dá se proto říci, že právní dohra byla jen otázkou času. Zajímavé je, že přichází až deset měsíců po Balvínově vítězství. Oč jde? Neúspěšný kandidát na ředitele ČT Evžen Hlinovský si stěžuje na vyřazení z konkursu kvůli chybějícímu lustračnímu osvědčení. Tento požadavek ale text inzerátu, kterým Rada ČT výběrové řízení vypsala, neobsahoval. Inzerát se pouze omezil na formulaci, že každý kandidát musí splnit náležitosti, které vyplývají ze zákona o ČT. Podle něj musí generální ředitel doložit negativní lustrační osvědčení. O kandidátovi na ředitele ale zákon nehovoří.
</TITLE>
<TEXT>
Hlinovský se opírá také o fakt, že rada v některých případech z konkursu vyřadila a znovu do něj zařadila kandidáty, kterým rovněž chybělo lustrační osvědčení, ale nahradili je prohlášením, že je dodají v nejbližším možném termínu. To se týkalo například Martina Junka či Tomáše Marka. Ti nakonec mezi finalisty nepostoupili. Hlinovský sice žádné prohlášení o pozdějším dodání lustračního osvědčení k přihlášce nepřiložil, to však nic nemění na skutečnosti, že v podmínkách výběrového řízení nutnost lustračního osvědčení chyběla. Vezmeme-li zákon doslova, vítěz konkursu by měl dodat osvědčení až po svém zvolení do funkce generálního ředitele. Zákon je v této věci nedokonalý, protože díky němu mohla vzniknout situace, kdy by vítěz nemohl doložit negativní lustrační osvědčení, a tudíž by o ředitelské křeslo obratem přišel. Určitou nedokonalost připouští i radní Zdena Hůlová, která se několik let podílí na tvorbě mediální legislativy. Podle jejích slov by mohla současná kauza vést k přehodnocení některých pasáží zákona o ČT a k celkovým legislativním změnám. Pro Balvína má konstatování soudu ještě jeden fatální důsledek: pokud ani vyšší instance neuzná jeho odvolání, budou zpochybněna veškerá jeho rozhodnutí, která učinil po 15. 11. 2001, kdy se oficiálně ujal funkce generálního ředitele ČT. Balvínovi však nelze podsouvat, že konal ve špatné víře: o právním problému nemusel vědět, a když ano, nemohl předvídat výrok soudu. Komické je, že Rada ČT, která celý problém způsobila, nemůže nést právní odpovědnost. Kauza tak padá na hlavu veřejnoprávní televize. Evžen Hlinovský by při postupu do dalšího kola výběrového řízení nejspíš nezvítězil, úspěch jeho žaloby ale může vést až k opakování celého konkursu. Dalším důsledkem může být odvolání současné Rady ČT, která si právní kličky v zákonu nevšimla a špatným formulováním inzerátu způsobila další problémy už tak dost nepopulárnímu řediteli Balvínovi, ale i celé veřejnoprávní televizi. Politici, jimž se vývoj v ČT nelíbí, tak získali bič, kterým se mohou zbavit dvou much jednou ranou: Balvína i televizní rady. Rozhodnutí soudu je komické i z hlediska sílících spekulací o chystaném odvolání Jiřího Balvína. Lakonicky řečeno, nebude-li ředitel, nebude koho odvolávat. Právníkům nelze závidět rozhodování, zda bylo Balvínovo desetiměsíční ředitelování legální a zda jeho kroky ve funkci bude, či nebude třeba stornovat. Balvín by se asi měl do konečného rozhodnutí soudu zdržet dalších vážných rozhodnutí, která vyplývají z funkce generálního ředitele ČT. Jenže televize bez ředitele, který je jejím statutárním zástupcem, by brzy podlehla chaosu. Řešením může být jmenování dočasného ředitele, na kterého by Rada ČT převedla pravomoci generálního ředitele. Po vyřešení celé kauzy by rada funkci znovu předala Balvínovi, nebo - v případě neúspěchu Balvínova odvolání - vypsala nové výběrové řízení. Správnost těchto spekulací může potvrdit nebo vyvrátit písemné odůvodnění rozsudku, které ČT ani její rada zatím neměly k dispozici. Na něm a jeho případné nedokonalosti se bude stavět odvolání. Pro Balvína je důležité, aby ta nedokonalost byla co nejmarkantnější.
</TEXT>
</DOC>
<DOC>
<DOCID>LN-20020803007</DOCID>
<DOCNO>LN-20020803007</DOCNO>
<DATE>08/03/02</DATE>
<TITLE>
NEW YORK - Američtí vědci tvrdí, že nalezli tři faktory, které hrají klíčovou roli v délce lidského života. Jde o tělesnou teplotu a hladinu dvou v krvi obsažených chemických látek - inzulinu a dehydroepiandrosteronu sulfátu (DHEAS). Lidé, kteří mají nižší tělesnou teplotu, nižší hladinu inzulinu v krvi a naopak vyšší hladinu androgenu s anabolickým účinkem DHEAS žijí údajně déle. K těmto závěrům došli odborníci na základě výzkumu zaměřeného na proces stárnutí, který od roku 1958 probíhá v americkém Baltimoru. Nedokážou však zatím říci, kolik let života člověku správná kombinace biologických faktorů přidá. Odborníci zjistili, že tytéž "faktory dlouhověkosti" se uplatňují také u krys a opic, u kterých se však objevují pouze v případě, že jsou zvířata omezována v jídle. U lidí z baltimorského výzkumu byly účinky "faktorů dlouhověkosti" zjištěny, i když žádnou dietu nedrželi. "To, že se u lidí vyskytují dané faktory i bez omezování příjmu potravy, je velice důležité. Znamená to, že existují jiné cesty k dlouhověkosti, než je drastická dieta," uvedl doktor George S. Roth. Vědci hledají příčinu výskytu tří "faktorů dlouhověkosti" u člověka. Můžou jí být prý geny, nebo životní styl.
</TITLE>
<TEXT>
Kombinace biologických faktorů, která život prodlouží * nízká tělesná teplota * nízká hladina inzulinu v krvi * vysoká hladina androgenu DHEAS
Kombinace biologických faktorů, která život zkrátí * vyšší tělesná teplota * vysoká hladina inzulinu v krvi * nízká hladina androgenu DHEAS
</TEXT>
</DOC>
<DOC>
<DOCID>LN-20020803008</DOCID>
<DOCNO>LN-20020803008</DOCNO>
<DATE>08/03/02</DATE>
<TITLE>
Jsou do kauzy Srba - Slonková opravdu zapleteny tajné služby? Možná. Stejně pravděpodobná je ale i verze, že si jen kdosi přeje, aby to tak vypadalo.
</TITLE>
<GEOGRAPHY>PRAHA</GEOGRAPHY>
<TEXT>
Dopady skandálu Srba Slonková ničí pověst armádní špionáže - Vojenské zpravodajské služby (VZS), kterou až dosud nikdo nezpochybňoval. Několik agentů VZS již bylo prozrazeno, další takový osud možná čeká i další, její náčelník Andor Šándor byl před pár dny, údajně bez souvislosti s tímto případem, odvolán ze svého postu. Čtenáři novin - včetně styčných důstojníků cizích zpravodajských služeb - si mohou myslet, že česká vojenská rozvědka skrz naskrz prošpikovala české ministerstvo zahraničí. Nejen že Vojenské zpravodajské službě prý slouží Černínský palác jako nástupní stanice při "rozesílání" jejích vojenských špionů do zahraničí. Rozvědka prý navíc, samozřejmě nezákonně, sleduje ze "zamini" i to, co se děje v Česku. V jejích materiálech se mají vyskytovat jména typu Šlouf nebo Bašta.
</TEXT>
<HEADING>
Spojenci jsou znepokojeni
</HEADING>
<TEXT>
Zpravodajské služby spojenců jsou právem znepokojeny. Netuší totiž, co se to v Česku odehrává. Mají mít obavy o osud tajných informací, které nám poskytly? Nedostanou se do nepovolaných rukou? Nemají se bát o bezpečnost svých lidí, kteří v Česku působí? Ví ministr obrany Jaroslav Tvrdík, co se mu v resortu vlastně děje? Odpovídat na tyto dotazy je pro úředníky ministerstva obrany a zahraničí, kteří začali obcházet své zahraniční partnery, jistě nepříjemné. Jsou v situaci, kdy jasnou odpověď ani dát nemohou, protože ji prostě nemají. Jisté není ani to, že "proslavený" Karel Srba skutečně pracoval pro vojenskou rozvědku a že přitom používal krycí jméno Salima. Bez pochybností se dá říci jen to, že v souvislosti s vyšetřováním pronájmu Českého domu v Moskvě se loni v médiích objevily informace o tom, že Karel Srba a jeho známý Stanislav Brei pracují pro vojenskou rozvědku. Srba měl být na ministerstvo zahraničí nasazen rozvědkou s tím, aby jí pomáhal rozmisťovat její agenty po světě. A hned se můžeme ptát: kdo tyto informace rozšířil? Jsou pravdivé, nebo ne? Deník Super dokonce před více než rokem zveřejnil detaily o tom, kdo z rozvědky, kdy a kde se se Salimou (alias Srbou?) scházel. Objevují se i další otázky: kdo tyto informace, jsou-li pravdivé, z rozvědky vynesl? A proč? Před pár dny byl Srba zatčen pro podezření z plánu likvidace novinářky Sabiny Slonkové. Začalo vyšetřování, zda čirou náhodou za vražedným plánem nestála VZS. Nyní se začíná schylovat k tomu, že se v novinách objeví jména lidí, které Srba údajně na rozkaz od svých velitelů z VZS vybavil falešnou legendou a odeslal do světa. Mluví se o Kazachstánu a o Indii. Pokud někdo opravdu chtěl poškodit pověst české špionáže, tak se mu to během aféry Srba - Slonková podařilo na 150 procent.
Zpravodajské služby spojenců jsou právem znepokojeny. Netuší totiž, co se to v Česku odehrává. Mají mít obavy o osud tajných informací, které nám poskytly? Nedostanou se do nepovolaných rukou? Nemají se bát o bezpečnost svých lidí, kteří v Česku působí? Ví ministr obrany Jaroslav Tvrdík, co se mu v resortu vlastně děje? Odpovídat na tyto dotazy je pro úředníky ministerstva obrany a zahraničí, kteří začali obcházet své zahraniční partnery, jistě nepříjemné. Jsou v situaci, kdy jasnou odpověď ani dát nemohou, protože ji prostě nemají. Jisté není ani to, že "proslavený" Karel Srba skutečně pracoval pro vojenskou rozvědku a že přitom používal krycí jméno Salima. Bez pochybností se dá říci jen to, že v souvislosti s vyšetřováním pronájmu Českého domu v Moskvě se loni v médiích objevily informace o tom, že Karel Srba a jeho známý Stanislav Brei pracují pro vojenskou rozvědku. Srba měl být na ministerstvo zahraničí nasazen rozvědkou s tím, aby jí pomáhal rozmisťovat její agenty po světě. A hned se můžeme ptát: kdo tyto informace rozšířil? Jsou pravdivé, nebo ne? Deník Super dokonce před více než rokem zveřejnil detaily o tom, kdo z rozvědky, kdy a kde se se Salimou (alias Srbou?) scházel. Objevují se i další otázky: kdo tyto informace, jsou-li pravdivé, z rozvědky vynesl? A proč? Před pár dny byl Srba zatčen pro podezření z plánu likvidace novinářky Sabiny Slonkové. Začalo vyšetřování, zda čirou náhodou za vražedným plánem nestála VZS. Nyní se začíná schylovat k tomu, že se v novinách objeví jména lidí, které Srba údajně na rozkaz od svých velitelů z VZS vybavil falešnou legendou a odeslal do světa. Mluví se o Kazachstánu a o Indii. Pokud někdo opravdu chtěl poškodit pověst české špionáže, tak se mu to během aféry Srba - Slonková podařilo na 150 procent.
</TEXT>
</DOC>
<DOC>
<DOCID>LN-20020803009</DOCID>
<DOCNO>LN-20020803009</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Předseda Valného shromáždění OSN a bývalý ministr zahraničí Jan Kavan už vyplnil dotazníky a požádal o bezpečnostní prověrku. Novinářům to včera řekl jeho nástupce na ministerstvu Cyril Svoboda. S Kavanem se včera dohodl, že vláda rozhodne o způsobu financování Kavanových cest mezi sídlem OSN v New Yorku a Českem. Žádost o bezpečnostní prověrku je podle Svobody podmínkou vzniku a trvání Kavanova pracovního poměru na ministerstvu zahraničí. "Naše vnitřní předpisy umožňují, že po určitou dobu, a pokud se nemýlím, jsou to dva měsíce, může bezpečnostní ředitel tuto osobu určit, a za tu dobu by mělo dojít k tomu prověření," poznamenal ministr. Kavan by tedy měl být prověřen za dva měsíce, nejméně po tu dobu bude zaměstnancem ministerstva. Kvůli prověrce musí Kavan v pondělí absolvovat psychotest. Kavan prý vážně zvažuje, že by se mohl vzdát své funkce v Konventu EU. Svoboda jej však nežádal, aby to udělal.
</TEXT>
</DOC>
<DOC>
<DOCID>LN-20020803010</DOCID>
<DOCNO>LN-20020803010</DOCNO>
<DATE>08/03/02</DATE>
<TITLE>
Až 12 let vězení hrozí bývalému druhému muži českého fotbalu Janu Gottvaldovi.
</TITLE>
<GEOGRAPHY>PRAHA</GEOGRAPHY>
<TEXT>
Státní zástupce Michal Galát podal soudu obžalobu na vyškovského podnikatele a bývalého místopředsedu Českomoravského fotbalového svazu Jana Gottvalda. Stíhán je za čtyři závažné hospodářské trestné činy, jimiž měl způsobit škodu přesahující 400 milionů korun. Pokud bude odsouzen, hrozí mu až dvanáctileté vězení. Vyšetřovatel případu Stanislav Vašek LN řekl, že je rád, že státní zástupce neshledal v postupu policie vady a předal věc k dalšímu řízení. Bývalý majitel fotbalového klubu Drnovice Gottvald zmizel loni 28. října. Policie po něm vyhlásila celostátní pátrání. Přestože byli muži zákona přesvědčeni, že Gottvald republiku neopustil, požádali o pomoc Interpol. Po čtyřech měsících na útěku se podnikatel 26. února sám dostavil na pražský úřad finanční kriminality a ochrany státu, kde byl zatčen. Hned následující den na něj soud uvalil vazbu. Shledal důvody vazby útěkové, tedy obavu z toho, že by mohl opět uprchnout, a vyhýbat se tak trestnímu stíhání. Z vazby ve věznici v Brně-Bohunicích byl Gottvald začátkem července propuštěn na kauci dvacet milionů korun.
Gottvaldovo trestní stíhání
</TEXT>
<HEADING>
Poškozování věřitele
</HEADING>
<TEXT>
* Škoda minimálně 200 milionů korun. Nezákonné jednání policie spatřuje v majetkových převodech ve společnosti Gotex. Gottvald je měl provést za situace, kdy tato společnost již nebyla schopna dostát svým splatným závazkům vůči svým věřitelům, a majetkovou podstatu Gotexu převedl na třetí osoby bez ekvivalentního protiplnění. Podvod
* Škoda přes 200 milionů. Jako předseda představenstva ústecké potravinářské firmy Setuza měl Gottvald sám vydat dvě směnky. Jednu pro firmu Zempos a druhou pro společnost ČAS bývalého předsedy Českomoravského fotbalového svazu Františka Chvalovského. Za sumy z Komerční bankou proplacených směnek měly firmy nakoupit řepku pro Setuzu, což neučinily. Porušování povinnosti při správě cizího majetku
* Škoda přes 20 milionů korun. Bez vědomí dalších členů představenstva měl uzavřít zprostředkovatelskou smlouvu s brněnskou firmou Sage na prodej akcií Setuza Energetika. Porušování povinnosti při správě cizího majetku
* Škoda tři miliony korun. Skutku se podle zjištění policie dopustil tím, že ručí za směnečný závazek svého známého Josefa Výlety. Ten závazek nesplnil a z titulu ručení bylo splnění vymáháno na Setuze. Ručitelský závazek měl Gottvald vyhotovit bez vědomí Setuzy. aja
</TEXT>
</DOC>
<DOC>
<DOCID>LN-20020803011</DOCID>
<DOCNO>LN-20020803011</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Členové Rady České televize trvají na tom, že Jiří Balvín byl jmenován generálním ředitelem České televize právoplatně. Jeho jmenování zpochybnil minulý týden Obvodní soud pro Prahu 4, rozhodnutí zatím nenabylo právní moci. Jmenování Balvína zpochybnil jeden z neúspěšných kandidátů na generálního ředitele Evžen Hlinovský. "Jestliže se ten pán cítí poškozen, soud mu může přiřknout náhradu škody. Ale předstírat, že si můžeme odmyslet celý rok, to mi připadá jako nešťastný přístup," řekl člen rady Erazim Kohák.
</TEXT>
</DOC>
<DOC>
<DOCID>LN-20020803012</DOCID>
<DOCNO>LN-20020803012</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Členové vlády dodali včera vicepremiérovi Pavlu Rychetskému připomínky k definitivní verzi programového prohlášení vlády. Rychetský dokument s některými ministry upraví v neděli, v pondělí ho posoudí předsednictvo a po něm i vláda. V úterý předstoupí Špidlův kabinet před sněmovnu a bude ji žádat o vyslovení důvěry.
</TEXT>
</DOC>
<DOC>
<DOCID>LN-20020803013</DOCID>
<DOCNO>LN-20020803013</DOCNO>
<DATE>08/03/02</DATE>
<GEOGRAPHY>TELČ</GEOGRAPHY>
<TEXT>
Senátor a starosta Telče Václav Jehlička vystoupil z ODA. Svou rezignaci oznámil dopisem předsedovi strany Michaelu Žantovskému. "Učinil jsem tak po zhodnocení reálné politické situace," řekl včera Jehlička. O vstupu do jiného politického subjektu zatím neuvažuje. V senátním klubu ODA bude Jehlička nadále působit jako nezávislý. Jehličkův senátní mandát končí na podzim 2004.
</TEXT>
</DOC>
<DOC>
<DOCID>LN-20020803014</DOCID>
<DOCNO>LN-20020803014</DOCNO>
<DATE>08/03/02</DATE>
<TITLE>
Co na vás mohou prozradit geny
</TITLE>
<TEXT>
Některé nemoci včetně onemocnění duševních souvisejí s dědičnou výbavou. Výzkumy svědčí také o tom, že lidé s určitými geny mají větší sklon k závislostem, například k alkoholismu. Někde je vztah mezi geny a poruchou jednoznačný, jinde nikoliv.
</TEXT>
<HEADING>
z tohoto hlediska lze rozlišit tři skupiny souvislostí
</HEADING>
<TEXT>
* jeden konkrétní gen podmiňuje jednu konkrétní nemoc; platí to pro některé vzácné dědičné choroby, například Huntingtonovu chorobu, cystickou fibrózu a muskulární dystrofii
* dědičné "vlohy" pro určitou náchylnost či poruchu existují, může za ně však více genů a vědcům se je zatím nepodařilo všechny odhalit; patří sem například větší náchylnost k TBC, různým formám rakoviny, k obezitě či k alkoholismu
* vztah mezi dědičnou výbavou a nemocí či poruchou existuje, je však složitý a nejasný; lze sem zařadit "vlohy" pro duševní choroby (schizofrenii) či pravděpodobně také čerstvě objevený "gen zločinnosti"
</TEXT>
<HEADING>
alkoholismus
</HEADING>
<TEXT>
Riziko vzniku alkoholismu mohou geny zvyšovat maximálně o 40 až 60 procent. Důležitou roli hrají také nejrůznější faktory od stresu přes pocity beznaděje apod. Vědci vytipovali zvláštní oblast na chromozomech, kde by se mohly nacházet geny s možným vztahem k abnormálnímu pití. Problém je, že tato oblast obsahuje kolem 600 genů, funkce většiny z nich však není známa. Přesto se již podařilo najít některé kandidáty žíznivých genů. Nejde tedy o malý počet genů s velkým efektem, ale o velkou skupinu genů s malými účinky.
</TEXT>
<HEADING>
obezita
</HEADING>
<TEXT>
U malé části populace vyvolává obezitu porucha genu zvaného leptin. Bílkovina, kterou gen kóduje, dává tukovým buňkám povel k vylučování hormonu, který informuje mozek o přibývajícím množství tuku v organismu. Když přijde zpráva, že už je tuku nadbytek, vyšle mozek signál a energie z jídla začne tělem volně procházet. Pokud je tedy gen odpovědný za produkci leptinu poškozen, má člověk běžné problémy s nadváhou. Leptin není jediný, existují i další geny obezity.
</TEXT>
<HEADING>
onemocnění, na nichž se podílí dědičnost
</HEADING>
<TEXT>
Za řadu chorob není odpovědný pouze jeden gen. Na vzniku onemocnění se podílí více genů a případně i další faktory (způsob života, strava, životní prostředí nebo léky). Do této skupiny patří například astma, cukrovka nebo roztroušená skleróza.
</TEXT>
<HEADING>
vzácné dědičné choroby
</HEADING>
<TEXT>
Některé choroby způsobuje porucha jediného genu. Patří sem např. Huntingtonova nemoc (porucha centrálního nervového systému, vyvolává demenci, mimovolné záškuby svalů apod.), svalové dystrofie (skupina chorob ničících svaly), cystická fibróza (onemocnění žláz z vnější sekrecí), fenylketonurie (těžká porucha mozku objevující se u dětí)
MICHELANGELO BUONARROTI: STVOŘENÍ ADAMA
</TEXT>
</DOC>
<DOC>
<DOCID>LN-20020803015</DOCID>
<DOCNO>LN-20020803015</DOCNO>
<DATE>08/03/02</DATE>
<TEXT>
NEW YORK - Američtí vědci oznámili, že objevili tři faktory dlouhověkosti. Jak ale ke svému závěru dospěli? Výzkumu zabývajícího se úlohou tří "faktorů dlouhověkosti" v lidském životě předcházely experimenty na zvířatech. Již před několika desetiletími odborníci zjistili, že laboratorní krysy, kterým předepsali přísnou dietu, žijí až o čtyřicet procent déle než ty, které v jídle neomezovali. V roce 1987 začali vědci aplikovat tyto poznatky také při pokusech s opicemi makak rhesus. Výsledek? Úmrtnost opic, které ve sledované době měly dietu, byla patnáctiprocentní, úmrtnost opic, které se mohly najíst do sytosti, byla o devět procent vyšší. Dieta u makaků vyvolala "faktory dlouhověkosti": zvířatům se snížila tělesná teplota, jejich tělo produkovalo méně inzulinu a více látky DHEAS (androgen s anabolickým účinkem). Pro výzkum "faktorů dlouhověkosti" u člověka bylo v Baltimoru vybráno 700 dobrovolníků, které vědci rozdělili do dvou skupin. Jednu část tvořili lidé s vyšší tělesnou teplotou, vyšším obsahem inzulinu v krvi a nižší hladinou DHEAS, do druhé skupiny zařadili výzkumníci lidi s "faktory dlouhověkosti". Také tento výzkum potvrdil dřívější závěry pokusů na zvířatech. Lidé ze druhé skupiny žili déle, avšak nemuseli se omezovat v jídle - denně zkonzumovali potraviny o energetické hodnotě 2300 kalorií. Délka lidského života však nezávisí pouze na tělesné teplotě, inzulinu a DHEAS. Odborníci se shodují na tom, že život prodlužuje také čistý vzduch, fyzická aktivita, střídmá strava, pití pramenité vody, klid a optimismus.
</TEXT>
</DOC>
<DOC>
<DOCID>LN-20020803016</DOCID>
<DOCNO>LN-20020803016</DOCNO>
<DATE>08/03/02</DATE>
<TITLE>
WASHINGTON - Proč jsou někteří lidé agresivní? Tuto otázku si jistě někdy položil každý. Odpověď na ni hledali také vědci z londýnské King's College. Zjistili, že velkou úlohu sehrává jeden určitý gen - a zážitky z dětství. Účinky genu, který dává člověku do vínku neposlušnost a agresivitu, zkoumali vědci pouze u mužské populace. Je totiž umístěn na chromozomu X, a proto je u žen těžší jeho účinky sledovat. Muži mají jeden chromozom X a jeden Y, zatímco ženy mají dva chromozomy X. Vědci se proto domnívají, že pokud se u dívek vyskytne "gen agresivity" na jednom chromozomu X, jeho účinky mohou být vyrušeny tímtéž genem na druhém chromozomu X. To je podle nich také možné vysvětlení toho, proč ženy obecně méně holdují násilí. Diskutovaný gen kontroluje aktivitu enzymu zvaného monoaminoxidáza A (MAOA). Tento enzym narušuje činnost neuropřenašečů neboli chemických látek ovlivňujících náladu a pocity. Vědci zjistili, že muži s genem omezujícím produkci MAOA jsou náchylní k asociálnímu chování a násilí. Na druhou stranu se asociální chování málokdy vyskytuje u jedinců s genem podporujícím produkci MAOA.
</TITLE>
<HEADING>
Spouštěcí moment
</HEADING>
<TEXT>
To, že je člověk vybaven "genem agresivity", ho však ještě nepředurčuje ke dráze kriminálníka. Odborníci tvrdí, že existuje ještě další faktor, který sehrává velice důležitou úlohu tím, že uvádí v činnost daný gen. Jedná se o výchovu a zážitky z dětství - tedy to, zda byl člověk v útlém věku fyzicky či psychicky týrán. "Třetina všech mužů má genetickou výbavu spojenou s nízkou aktivitou MAOA. Jestliže člověk patří do této 'rizikové skupiny' a navíc byl v dětství bit nebo psychicky týrán, je zde velká pravděpodobnost, že se u něj objeví asociální chování," uvedla pro britskou BBC členka výzkumného týmu profesorka Terrie Moffittová. Podle studie uveřejněné v časopise Science se asociální chování vyskytlo u pětaosmdesáti procent zkoumaných chlapců, kteří patřili do "rizikové skupiny" a měli nezáviděníhodné zážitky z dětství. Vědci došli k výše uvedeným závěrům na základě šestadvacet let trvajícího výzkumu, v němž se zaměřili na chování 442 vybraných chlapců. Všichni se narodili v tomtéž roce (1972) a na tomtéž místě (ve městě Dunedin na Novém Zélandu). Odborníci tak chtěli zajistit, aby se jejich genetické výbavy co nejvíce podobaly. "Chování chlapců bylo monitorováno 26 let, od jejich útlého dětství až do dospělosti," řekla Moffittová. Šestatřicet procent chlapců z vybrané skupiny bylo již v jedenácti letech pravidelně fyzicky trestáno, sexuálně zneužíváno nebo psychicky týráno. Dalších osm procent nepravidelně. Chlapců, kteří se ocitli v "rizikové skupině" a navíc patřili k týraným, bylo mezi zkoumanými dvanáct procent. Současně však tato třiapadesátičlenná skupinka měla na svědomí 44 procent veškerých násilných činů spáchaných 442 vybranými chlapci. Závěry vyplývající z právě zveřejněné studie vedou vědce k další otázce: "Je možné vytvořit lék, který zastaví agresi a zločin?" Již nyní se ale objevují hlasy varující před vyvíjením "antiagresivní" drogy. "Z naší studie vyplývá, že nejlepší strategií jak zabránit násilí je vyvarovat se ho na dětech," řekla Moffittová.
To, že je člověk vybaven "genem agresivity", ho však ještě nepředurčuje ke dráze kriminálníka. Odborníci tvrdí, že existuje ještě další faktor, který sehrává velice důležitou úlohu tím, že uvádí v činnost daný gen. Jedná se o výchovu a zážitky z dětství - tedy to, zda byl člověk v útlém věku fyzicky či psychicky týrán. "Třetina všech mužů má genetickou výbavu spojenou s nízkou aktivitou MAOA. Jestliže člověk patří do této 'rizikové skupiny' a navíc byl v dětství bit nebo psychicky týrán, je zde velká pravděpodobnost, že se u něj objeví asociální chování," uvedla pro britskou BBC členka výzkumného týmu profesorka Terrie Moffittová. Podle studie uveřejněné v časopise Science se asociální chování vyskytlo u pětaosmdesáti procent zkoumaných chlapců, kteří patřili do "rizikové skupiny" a měli nezáviděníhodné zážitky z dětství. Vědci došli k výše uvedeným závěrům na základě šestadvacet let trvajícího výzkumu, v němž se zaměřili na chování 442 vybraných chlapců. Všichni se narodili v tomtéž roce (1972) a na tomtéž místě (ve městě Dunedin na Novém Zélandu). Odborníci tak chtěli zajistit, aby se jejich genetické výbavy co nejvíce podobaly. "Chování chlapců bylo monitorováno 26 let, od jejich útlého dětství až do dospělosti," řekla Moffittová. Šestatřicet procent chlapců z vybrané skupiny bylo již v jedenácti letech pravidelně fyzicky trestáno, sexuálně zneužíváno nebo psychicky týráno. Dalších osm procent nepravidelně. Chlapců, kteří se ocitli v "rizikové skupině" a navíc patřili k týraným, bylo mezi zkoumanými dvanáct procent. Současně však tato třiapadesátičlenná skupinka měla na svědomí 44 procent veškerých násilných činů spáchaných 442 vybranými chlapci. Závěry vyplývající z právě zveřejněné studie vedou vědce k další otázce: "Je možné vytvořit lék, který zastaví agresi a zločin?" Již nyní se ale objevují hlasy varující před vyvíjením "antiagresivní" drogy. "Z naší studie vyplývá, že nejlepší strategií jak zabránit násilí je vyvarovat se ho na dětech," řekla Moffittová.
</TEXT>
</DOC>
<DOC>
<DOCID>LN-20020803017</DOCID>
<DOCNO>LN-20020803017</DOCNO>
<DATE>08/03/02</DATE>
<TITLE>
říká profesor Václav Pačes, ředitel Ústavu molekulární genetiky AV ČR
</TITLE>
<TEXT>
O oblastech lidského života, které jsou ovlivněny genetickou výbavou člověka, hovoří profesor Václav Pačes, ředitel Ústavu molekulární genetiky AV ČR.
LN: Ovlivňují geny hmotnost nebo výšku člověka? Existuje například gen obezity?
Tyto vlastnosti jsou často, ale ne vždy geneticky podmíněny. Vysocí rodiče mají zpravidla vysoké děti. O genu obezity se hodně píše. Ale zase: obezita může být způsobena mnoha geny, například těmi, které porušují metabolismus tuků.
</TEXT>
<HEADING>
LN: Je alkoholismus podmíněn geneticky?
</HEADING>
<TEXT>
Jen málo projevů závisí na jednom genu. Většinou se na jednotlivých vlastnostech podílí genů víc. Důležitou úlohu mají regulační geny, které řídí činnost jiných genů. Vzniká složitá síť interakcí, a proto považuji za zjednodušené říci, že byl nalezen gen "nesmrtelnosti", "homosexuality", "alkoholismu" a podobně. Četné studie ukazují, že přinejmenším některé formy alkoholismu mají genetický základ. Dědičná vloha se pak může, ale také nemusí projevit.
LN: Lze předepsat dětem, které mají "gen zločinnosti", medikament oslabující sklony k násilí?
Genová terapie se zatím ve všech oblastech provádí pouze pokusně. Podávat léky, zvyšující aktivitu enzymu monoamidázy A (ovlivňuje agresivitu, jeho hladina je kódována "genem zločinnosti") po celou dobu života jedince nepokládám za reálné.
LN: Je vhodné, abychom vůbec nějak zasahovali do lidských genů?
Už dnes se v řadě povolání bere ohled na genetickou výbavu člověka. Letec nesmí být náchylný k infarktu, profesionální hudebník musí mít hudební sluch. Talentové zkoušky na Akademii výtvarných umění nejsou nic jiného než selekce podle talentu, a ten je též podmíněn geneticky. Obecně platí, že zásah do života jedince, který ovlivní jen jeho, je přijatelný. Například genovou terapii, tedy vsunutí zdravého genu do tělních buněk pacienta, lze přirovnat k transplantaci orgánu. Vsunutí nového genu do zárodečných nebo embryonálních buněk by se však projevilo nejen u daného pacienta, ale i u jeho potomstva. Nový gen by se šířil nekontrolovaně populací. Případným negativním vlivům, projevujícím se třeba až v budoucích generacích, by se už nedalo zabránit.
</TEXT>
</DOC>
<DOC>
<DOCID>LN-20020803018</DOCID>
<DOCNO>LN-20020803018</DOCNO>
<DATE>08/03/02</DATE>
<TITLE>
Vlastníci Novy chtějí stabilizovat její finanční situaci. Podle výsledků z minulého roku si však firmy, které zabezpečují její chod, vůbec nevedly špatně.
</TITLE>
<GEOGRAPHY>PRAHA</GEOGRAPHY>
<TEXT>
Společnosti kolem TV Nova si v minulém roce opět vedly poměrně dobře. Jejich zisky byly vyčísleny do stamilionů korun a jejich bankovní úvěry nepřekračují čtyřicet procent celkových aktiv. "CET 21 a Česká produkční 2000 jsou obě vysoce ziskové společnosti," uvedl Martin Chalupský, mediální zástupce TV Nova. Dodal, že nejméně týden nebude ani jedna strana angažovaná kolem Novy komentovat současnou situaci. Přes tyto výsledky finanční skupina PPF, která prostřednictvím společnosti Vilja vstoupila do držitele licence na vysílání Novy, firmy CET 21, hodlá stabilizovat finanční situaci nejúspěšnější české komerční televize. Podle údajů v Obchodním věstníku dosáhla loni firma CET 21 zisk ve výši 183,85 milionu korun. Rok 2000 přitom zakončila s podobným výsledkem 183,9 milionu korun, což byl asi třiapůlnásobek zisku z roku 1999, jehož výše byla 49,8 milionu korun. Ještě výraznější je porovnání s rokem 1998, kdy společnost vykázala kladný hospodářský výsledek jen dva miliony korun. Tato čísla tedy ukazují na poměrně stabilní vývoj CET 21 v uplynulých letech. Bankám přitom CET 21 podle věstníku za minulý rok dluží 498 milionů korun. O nic hůře si loni nevedla ani servisní organizace Novy, Česká produkční 2000. Její zisk dosáhl 391 milionů korun, což je stejná částka jako v roce 2000. Stejný je i vývoj tržeb společnosti, předloni byl její obrat kolem 1,8 miliardy korun a loni to bylo jen o sto milionů méně, a to 1,7 miliardy korun. Českou produkční 2000 drží v rukách MEF Holding, v jehož čele stojí Jiří Šmejc. Ten v tomto týdnu uzavřel smír s finančníky skupiny PPF a založí s nimi společný holding. Vše v zájmu zachování a stabilizace situace v TV Nova. Dluhy, které má Česká produkční vůči bankám, jsou větší než u CET 21. Loni činily 777 milionů korun. Mezi tyto dluhy patří i úvěr, který si společnost kdysi půjčila u IPB na nový rozjezd Novy. Československá obchodní banka, která převzala zkrachovalou IPB, však půjčku převedla do státní České konsolidační agentury (ČKA). Zatímco podle dřívějšího vyjádření Chalupského je úvěr řádně splácen, ČKA tvrdí něco jiného. "Dluh dosud uhrazen nebyl. Očekáváme, že dlužník uhradí své závazky do 20. srpna 2002. V případě, že se tak nestane, orgány ČKA schválily záměr na vyhlášení výběrového řízení na postoupení této pohledávky," sdělil mluvčí státní agentury Jiří Pekárek.
</TEXT>
<HEADING>
Rada bude o TV Nova jednat příští týden
</HEADING>
<TEXT>
Své stanovisko k novému rozložení sil v TV Nova oznámí Rada pro rozhlasové a televizní vysílání až v úterý. Podle jejích představitelů si zatím rada nevytvořila na dohodu finanční skupiny PPF a Šmejcovy firmy MEF Holding žádný názor. "Rada má na příští týden pozvané zástupce obou stran. Všichni musí předložit dokumenty, že jsou legitimními spoluvlastníky," uvedl včera místopředseda rady Petr Štěpánek. Ani předseda mediální rady Martin Muchka nebyl sdílnější. "Zavolejte mi 7. srpna. Do té doby nepodáváme žádné informa-ce. Nechci teď žádné spekulace," řekl Muchka. bel
Své stanovisko k novému rozložení sil v TV Nova oznámí Rada pro rozhlasové a televizní vysílání až v úterý. Podle jejích představitelů si zatím rada nevytvořila na dohodu finanční skupiny PPF a Šmejcovy firmy MEF Holding žádný názor. "Rada má na příští týden pozvané zástupce obou stran. Všichni musí předložit dokumenty, že jsou legitimními spoluvlastníky," uvedl včera místopředseda rady Petr Štěpánek. Ani předseda mediální rady Martin Muchka nebyl sdílnější. "Zavolejte mi 7. srpna. Do té doby nepodáváme žádné informa-ce. Nechci teď žádné spekulace," řekl Muchka. bel
</TEXT>
</DOC>
<DOC>
<DOCID>LN-20020803019</DOCID>
<DOCNO>LN-20020803019</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Policisté plánují výslechy několika dětí, u nichž je podezření, že se v minulosti mohly stát obětí sochaře Pavla Opočenského. Umělec je podezřelý ze sexuálních deliktů. Vyšetřování se protáhne minimálně do konce září. Vzhledem k tomu, že většina školáků je na prázdninách mimo Prahu, mohou být vyslechnuti až na začátku školního roku. "Jde o nějakou školu či penzion, kde existuje podezření, že se tam chodil ukájet," řekla mluvčí pražské policie Eva Brožová. Policie Opočenského minulý pátek obvinila z vydírání a ohrožování mravní výchovy mládeže. Je podezřelý, že 23. července nutil ve svém bytě dvě nezletilé dívky, aby se před ním svlékly do spodního prádla a poté před nimi onanoval.
</TEXT>
</DOC>
<DOC>
<DOCID>LN-20020803020</DOCID>
<DOCNO>LN-20020803020</DOCNO>
<DATE>08/03/02</DATE>
<GEOGRAPHY>PLZEŇ</GEOGRAPHY>
<TEXT>
Několik plakátů, které vyzývají k otevřenému, ozbrojenému a organizovanému boji proti neonacistům, se v minulých dnech objevilo v Plzni. Černobílé letáky formátu A4 bylo možné vidět na více místech v centru města. Na letácích jsou hesla jako "Stop neonacismu!!!", "Nastal čas akce!!!", "Ukliď špínu, dokud je čas!" nebo "Postav se i ty proti fašismu se zbraní v ruce!". Policie po konzultaci se státním zástupcem konstatovala, že autoři jsou podezřelí z trestného činu podněcování k nenávisti vůči skupině osob nebo k omezování jejich práv a svobod, řekla Milada Suchá ze západočeské policie. Na plakátu je i kresba. Dva muži s baseballovými holemi bijí třetího. Z něj na zem vypadávají hákové kříže. Autoři letáku varují, aby se lidé nespoléhali na to, že policie proti neonacistům zakročí.
</TEXT>
</DOC>
<DOC>
<DOCID>LN-20020803021</DOCID>
<DOCNO>LN-20020803021</DOCNO>
<DATE>08/03/02</DATE>
<GEOGRAPHY>BRNO</GEOGRAPHY>
<TEXT>
Róza, která je první kozou v Brně s popsaným trestním rejstříkem, se včera šťastně vrátila do svého chlívku. Kozička ve středu potrkala členy městské policie a po předvedení na služebnu ožužlala úřední dokument. Strážníci se o ni museli postarat po jedné krádeži. "Róza nepatřila zlodějům, ale byla sama ukradena a při krádeži sloužila jako návnada," řekla mluvčí strážníků Jaroslava Hrabětová. Karpatská kozička se každý den pase na trávníku v Heyrovského ulici v Brně-Bystrci. Dva muži a dívka ji ve středu ukradli a dovedli do místní mateřské školky. Odlákali tak pozornost zaměstnanců, které pak obrali o peněženky a doklady. Když přijela na místo hlídka, muži byli pryč a stála tam jen dívka s kozou. Slečna tvrdila, že lup sežrala Róza. Později se ale přiznala, že se ho zmocnili její přátelé. O zvíře se nakonec museli postarat strážníci.
</TEXT>
</DOC>
<DOC>
<DOCID>LN-20020803022</DOCID>
<DOCNO>LN-20020803022</DOCNO>
<DATE>08/03/02</DATE>
<TEXT>
Přibližně 160 nových příslušníků 6. zabezpečovací základny ministerstva obrany včera složilo pod sochou Jana Žižky na pražském Vítkově slavnostní vojenskou přísahu. Přísaze přihlíželi rodinní příslušníci, přítelkyně i kamarádi.
</TEXT>
</DOC>
<DOC>
<DOCID>LN-20020803023</DOCID>
<DOCNO>LN-20020803023</DOCNO>
<DATE>08/03/02</DATE>
<TITLE>
říká o odjezdu ostravských Romů do Londýna majitel dopravní společnosti Bax line
</TITLE>
<TEXT>
Autobusové nástupiště v Ostravě, odkud v minulých dnech odjelo šedesát Romů do Británie, bylo včera poloprázdné. Jedeme jen na dovolenou, říkají dvě Romky - matka s dcerou, které včera do Londýna odjely.
OSTRAVA - Je pátek krátce před půl devátou ráno a na ostravské autobusové nádraží vjíždí dvoupatrový bílý autobus s velkým nápisem London na boku. K autobusu přichází skupinka Romů, kterou ihned obklopují novináři. "Do Londýna jedu jenom já s dcerou," říká asi čtyřicetiletá žena. Své jméno a příjmení prozradit odmítá. Na cestu ji a její asi čtrnáctiletou dceru Sáru přišli doprovodit manžel a děti. "Jedu tam na dovolenou. Chceme se podívat na Londýn, zjistit, jak to tam vypadá. Žádné příbuzné v Anglii nemáme," říká žena.
</TEXT>
<HEADING>
Mnozí vrátili jízdenky na poslední chvíli
</HEADING>
<TEXT>
Kromě skupinky Romů je nástupiště prakticky prázdné. "Mělo jet jednašedesát lidí, ale jede jen dvacet čtyři. Třicet sedm pasažérů nám na poslední chvíli jízdu odřeklo," tvrdí majitel dopravní společnosti Bax line Vladimír Bartovský. Jeho společnost vypravuje autobus z Ostravy do Londýna dvakrát týdně, další spoj jede v pondělí. "Jak máme naplněnou další jízdu, to nevím, nedíval jsme se do plánu," říká Bartovský. Podle jeho slov se úřady dopouštějí na Romech diskriminace. "Když si zaplatili, ať jedou. Je to přece každého věc, kam chce jet, nejsme v komunismu," zlobí se.
</TEXT>
<HEADING>
Jaká diskriminace?
</HEADING>
<TEXT>
Do Londýna cestuje i dvaadvacetiletá blondýnka Pavlína Klementová z Otic na Opavsku. Cesta je pro ni rutinou. Do Londýna takto jezdí za prací a za studiem již třetím rokem. "Jaká diskriminace? Nás také často kontrolují němečtí a především britští celníci, jestli máme peníze a pasy. Nedávno nás pečlivě kontrolovali i při cestě zpět, což nikdy předtím nedělali. Spousta lidí tam jezdí načerno za prací, říká Pavlína Klementová. Z cesty obavy nemá. "Myslím, že všechno bude v pořádku. Zákony by ale měly platit pro všechny. Já tam musím těžce pracovat, abych si zaplatila školu, a jiní tam žádají hned o azyl. No není to hloupé?" zlobí se. "Romové se v autobuse chovají slušněji než mnozí bílí, nikdo se nemusí ničeho obávat," dodal dopravce Bartovský. Zpáteční jízdenka Ostrava Londýn stojí necelých tři a půl tisíce, cesta pouze tam dva tisíce. "Mám i zpáteční jízdenku, ve středu se vracíme," prohlašuje romská cestující. "Ani bych tam nezůstala, mám tady přece děti a manžela," odpovídá neustále na dotazy novinářů. Na cestu si prý vzala šedesát tisíc a má také vyřízeno pojištění. A co říká na vyjádření předsedy vlády Vladimíra Špidly, který vyzval Romy, aby nikam neutíkali? "Až budou v České republice Romové žít tak, jako žijí Romové v Anglii, jistě nikam utíkat nebudou," reaguje žena na premiérova slova.
Do Londýna cestuje i dvaadvacetiletá blondýnka Pavlína Klementová z Otic na Opavsku. Cesta je pro ni rutinou. Do Londýna takto jezdí za prací a za studiem již třetím rokem. "Jaká diskriminace? Nás také často kontrolují němečtí a především britští celníci, jestli máme peníze a pasy. Nedávno nás pečlivě kontrolovali i při cestě zpět, což nikdy předtím nedělali. Spousta lidí tam jezdí načerno za prací, říká Pavlína Klementová. Z cesty obavy nemá. "Myslím, že všechno bude v pořádku. Zákony by ale měly platit pro všechny. Já tam musím těžce pracovat, abych si zaplatila školu, a jiní tam žádají hned o azyl. No není to hloupé?" zlobí se. "Romové se v autobuse chovají slušněji než mnozí bílí, nikdo se nemusí ničeho obávat," dodal dopravce Bartovský. Zpáteční jízdenka Ostrava Londýn stojí necelých tři a půl tisíce, cesta pouze tam dva tisíce. "Mám i zpáteční jízdenku, ve středu se vracíme," prohlašuje romská cestující. "Ani bych tam nezůstala, mám tady přece děti a manžela," odpovídá neustále na dotazy novinářů. Na cestu si prý vzala šedesát tisíc a má také vyřízeno pojištění. A co říká na vyjádření předsedy vlády Vladimíra Špidly, který vyzval Romy, aby nikam neutíkali? "Až budou v České republice Romové žít tak, jako žijí Romové v Anglii, jistě nikam utíkat nebudou," reaguje žena na premiérova slova.
</TEXT>
</DOC>
<DOC>
<DOCID>LN-20020803024</DOCID>
<DOCNO>LN-20020803024</DOCNO>
<DATE>08/03/02</DATE>
<GEOGRAPHY>OSTRAVA</GEOGRAPHY>
<TEXT>
Slova předsedy vlády Vladimíra Špidly, který ve čtvrtek vyzval Romy, aby neodcházeli do zahraničí a snažili se společně řešit problémy, představitele romských organizací v Ostravě neuklidnila. "Není první, kdo něco takového řekl. Situace je však už několik let patová a Romové mají stále pocit, že jsou diskriminováni," řekl předseda regionálního sdružení Dženo Mikuláš Horváth. Souhlasí však s návrhem Rady vlády pro záležitosti romské komunity, podle kterého by Romové žádající v zahraničí o azyl neměli mít po svém návratu do republiky nárok na zpětné vyplácení sociálních dávek. "Je to správné. Je však jedno, jestli se to týká Romů nebo členů většinové společnosti," doplnil. Horváth včera požádal o schůzku vicepremiéra pro vědu, výzkum a lidské zdroje Petra Mareše (US-DEU). Chce mu představit situaci na Ostravsku a místní problémy. Kontaktoval i ministerstvo zahraničí, aby prověřilo postup německých celníků, kteří do země v posledních dnech nevpustili desítky Romů mířících do Británie. Mnozí Romové podle Špidly žádají v zahraničí o azyl navzdory malým šancím na úspěch. Spíš než o poskytnutí azylu, tedy ochrany před pronásledováním, usilují o dočasné požívání výhod plynoucích z postavení žadatele o azyl, míní premiér.
</TEXT>
</DOC>
<DOC>
<DOCID>LN-20020803025</DOCID>
<DOCNO>LN-20020803025</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Z 32 na 20 se snížil počet obviněných, kteří drží v pankrácké vazební věznici hladovku, řekla včera mluvčí vězeňské služby Miloslava Havlíčková. Upřesnila, že tucet obviněných přestal hladovět již ve čtvrtek večer a od té doby se nic nezměnilo. Jde převážně o cizince ze zemí bývalého Sovětského svazu, zejména Ukrajince. Nynější stav v pankrácké věznici je podle Havlíčkové stabilizovaný a nevyvstaly tam žádné další problémy. Obvinění protestují proti svému uvěznění, neboť se cítí nevinní. Nespokojeni jsou i s délkou vyřizování svých případů, s prací justice, s údajným nedodržováním lidských práv a vybavením cel.
</TEXT>
</DOC>
<DOC>
<DOCID>LN-20020803026</DOCID>
<DOCNO>LN-20020803026</DOCNO>
<DATE>08/03/02</DATE>
<GEOGRAPHY>LITVÍNOV</GEOGRAPHY>
<TEXT>
Obyvatelé mostecké čtvrti Chanov, kde žijí Romové a nepřizpůsobiví lidé, ve čtvrtek večer napadli a zranili dva policisty. Policejní hlídky se snažily uklidnit 300 až 400 místních občanů, kteří se vzájemně slovně a fyzicky napadali. Část z nich se však proti policistům postavila a na dva muže zaútočila. Policisté se bránili slzotvorným plynem a varovným výstřelem ze služební pistole, řekl mostecký policejní mluvčí Denis Čiliak. Jeden z policistů skončil v mostecké nemocnici s podezřením na lehký otřes mozku. Jeho kolega vyvázl s otokem v obličeji. Muže podezřelého z napadení nyní vyslýchají kriminalisté. Pokud bude obviněn z útoku na veřejného činitele, hrozí mu až tříleté vězení. V případě, že se zraněný bude léčit déle než sedm dní, zvyšuje se trestní sazba o další dva roky. Posílené policejní hlídky střežily Chanov až do včerejšího rána. Žádné další incidenty již nezaznamenaly.
</TEXT>
</DOC>
<DOC>
<DOCID>LN-20020803027</DOCID>
<DOCNO>LN-20020803027</DOCNO>
<DATE>08/03/02</DATE>
<TITLE>
BRNO/LETOVICE - V Letovicích na Blanensku se včera dopoledne vylila z břehů řeka Svitava. Na asi 20 minut zde byl vyhlášen druhý stupeň povodňové aktivity znamenající pohotovost. V pěti částech města byly zaplavené sklepy a někde i přízemí domů. "Nikdo nebyl zraněn. Jsme v terénu, sčítáme škody," řekl včera odpoledne starosta Josef Novotný. Svitava se rozvodnila po přívalovém dešti. Pracovníci na jezu v textilním podniku Tylex Letovice navíc zřejmě vypustili náhle více vody. "Svědčí o tom informace, které zatím máme k dispozici. Situace se ale zklidňuje a žádné další nebezpečí nehrozí," řekla pracovnice dispečinku společnosti Povodí Moravy Jana Kadeřábková. Nejvydatnější byl dopolední déšť na jižní Moravě na Tišnovsku. Kanalizace v městě pak nestačila odvádět vodu. Proto bylo zaplaveno několik sklepů, uvedl mluvčí hasičů Jaroslav Haid. Ani v Tišnově nejsou zatím vyčísleny škody. Při dešti se ucpala kanalizace i v Letovicích a dalších okolních obcích. Na Blanensku na odčerpávání vody ze sklepů pracuje 16 hasičských jednotek. V Letovicích bylo včera pod vodou deset sklepů, v nedaleké Svitávce šest, v Borotíně tři, v Mírově jeden a ve Vanovicích dva sklepy a garáž. "Zasahovali jsme i v Olešnici, kterou před dvěma týdny postihly kruté povodně. Jen jsme čistili kanalizaci. Škody na majetku zde nevznikly," dodal mluvčí hasičů. Hladina řeky Svitavy během včerejšího odpoledne prudce klesla. Při dešti se průtok zvýšil na 21,5 metru krychlového a nyní poklesl na 8,2 metru krychlového za sekundu. Před deštěm to bylo 2,1 metru. Těsně nad Letovicemi je měřicí stanice Rozhraní, kde včera nemusel být vyhlášen ani první stupeň povodňové aktivity a nebyly zde zaznamenány výraznější změny ve výšce hladiny řeky. "Hladina se tedy mohla zvýšit po manipulaci na jezu v Tylexu. Musíme to ještě ověřit," doplnila pracovnice Povodí Moravy. Český hydrometeorologický ústav ve čtvrtek varoval před zvýšenou srážkovou činností, bouřkami doprovázenými větrem a krupobitím. Podle informací ministerstva životního prostředí do včerejšího rána nejvíce pršelo v západní části Olomoucka. Stanice Luka naměřila 110 milimetrů srážek a ve Šluknovském výběžku na Děčínsku 80 milimetrů. Na ostatním území republiky naměřili maximálně 30 milimetrů srážek.
</TITLE>
<HEADING>
Blesky zapálily dva domy
</HEADING>
<TEXT>
Během silných bouřek způsobily škodu i blesky, které ve čtvrtek odpoledne podpálily na Moravě dva domy. Silný vítr navíc v Beskydech lámal stromy. První blesk uhodil těsně po 16.30 ve Frýdlantu nad Ostravicí na Frýdecko-Místecku. Vyšetřovatel hasičů označil jako ohnisko požáru skříň s pojistkami. Po zásahu proudem se propálilo elektrické vedení, které začalo hořet. Oheň zničil střechu a půdní prostory domu. Škoda přesahuje 100 tisíc korun. O několik hodin později způsobil blesk požár ve Svésedlicích na Olomoucku. Elektrický výboj zasáhl televizní anténu na střeše a sjel do půdního prostoru, kde zapálil zesilovač, od kterého se pak vznítila střecha. Větrné bouře, které se v posledních dnech přehnaly nad Benešovskem, poškodily staletou lipovou alej u zámku Jemniště. Majitel Jiří Sternberg se proto rozhodl šest lip, které hrozí zřícením, odstranit. Dřevorubci stromy pokácejí v pondělí a v úterý, řekli pracovníci Podblanického ekocentra Českého svazu ochránců přírody.
Během silných bouřek způsobily škodu i blesky, které ve čtvrtek odpoledne podpálily na Moravě dva domy. Silný vítr navíc v Beskydech lámal stromy. První blesk uhodil těsně po 16.30 ve Frýdlantu nad Ostravicí na Frýdecko-Místecku. Vyšetřovatel hasičů označil jako ohnisko požáru skříň s pojistkami. Po zásahu proudem se propálilo elektrické vedení, které začalo hořet. Oheň zničil střechu a půdní prostory domu. Škoda přesahuje 100 tisíc korun. O několik hodin později způsobil blesk požár ve Svésedlicích na Olomoucku. Elektrický výboj zasáhl televizní anténu na střeše a sjel do půdního prostoru, kde zapálil zesilovač, od kterého se pak vznítila střecha. Větrné bouře, které se v posledních dnech přehnaly nad Benešovskem, poškodily staletou lipovou alej u zámku Jemniště. Majitel Jiří Sternberg se proto rozhodl šest lip, které hrozí zřícením, odstranit. Dřevorubci stromy pokácejí v pondělí a v úterý, řekli pracovníci Podblanického ekocentra Českého svazu ochránců přírody.
</TEXT>
</DOC>
<DOC>
<DOCID>LN-20020803028</DOCID>
<DOCNO>LN-20020803028</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Na křižovatce Jugoslávské a Legerovy ulice v Praze 2 včera dopoledne srazila tramvaj chodce. Osmasedmdesátiletý muž následkům zranění na místě podlehl, informovala Eva Miklíková z pražské policejní správy. Chodec podle ní předpokládal, že stihne trať včas přeběhnout, a tramvaji na poslední chvíli překřížil dráhu. "Byl odhozen na obrubník, kde utrpěl smrtelné poranění hlavy," uvedla Miklíková. Nikdo z cestujících podle ní nebyl zraněn, nevznikla ani žádná škoda na majetku.
</TEXT>
</DOC>
<DOC>
<DOCID>LN-20020803029</DOCID>
<DOCNO>LN-20020803029</DOCNO>
<DATE>08/03/02</DATE>
<GEOGRAPHY>LIBEREC</GEOGRAPHY>
<TEXT>
Dva dny po skončení nelegální technoparty Czechtek byly včera na pozemcích v osadě Andělka u Višňové na Liberecku hory plastových pytlů s odpadky. "Lidé, kteří se o pozemky starají, mi dnes telefonicky oznámili, že odvoz nezvládli, ale slíbili, že v pondělí budou veškeré odpadky pryč," řekla starostka Višňové Marie Matušková. Pokud hory pytlů ani v pondělí nezmizí, chce starostka svolat obecní radu a problém řešit, protože odpady podle ní nemohou zůstat jen tak ležet na poli. Odpadky jsou na soukromém pozemku, a tak není povinností obce je uklidit. Na to, aby je Višňová dala odvézt a zlikvidovat, v obecní kase peníze nejsou. Za neodvezení odpadků může sice obec uložit pokutu majiteli pozemku, ovšem jen do 10 tisíc korun.
</TEXT>
</DOC>
<DOC>
<DOCID>LN-20020803030</DOCID>
<DOCNO>LN-20020803030</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Pět překupníků semtexu, které policie ve čtvrtek kolem 18.00 zadržela před obchodním centrem Černý Most v Praze 9, mělo u sebe 48 kilogramů semtexu a rozbušky. Policie zatím neví, odkud zadržení muži výbušninu získali, řekla mluvčí policejního prezidia Blanka Kosinová. Zadržení jsou podle jejích slov členy organizované skupiny, kterou kriminalisté již delší dobu sledovali, takže zatýkací akci měli předem naplánovanou. Kriminalisté v současnosti provádějí domovní prohlídky. Všech pět zadržených čeká v policejní cele na rozhodnutí soudu o vzetí do vazby. Podle policejních pyrotechniků jeden kilogram semtexu dokáže zabít nebo těžce zranit lidi do okruhu dvaceti metrů. Pokud by byl balíček naplněn ještě například železem, ohrozil by životy lidí do jednoho kilometru. Již 20 kilogramů této trhaviny by podle expertů mohlo způsobit zřícení menších budov a tlaková vlna by do vzdálenosti 100 metrů poškodila automobily a vytloukla okna. Lidé ve vzdálenosti do 50 metrů by měli zdravotní problémy. V roce 1993 zadrželi policisté největší množství semtexu za posledních deset let, a to 200 kilogramů. O čtyři roky později nalezli 35 kilogramů černého armádního semtexu u armádního pyrotechnika. Podle dostupných informací trhavina Semtex nejčastěji uniká do "nepovolaných rukou" ze skladů české armády. Semtex teroristé mnohokrát použili na různých místech světa. Například v prosinci 1988 se po výbuchu náloží semtexu zřítilo ve Skotsku americké dopravní letadlo letící na trase Frankfurt - New York. Zahynulo 270 lidí. V dubnu 1991 způsobil semtex vyrobený v bývalém Československu výbuch ropného tankeru společnosti Agip u italského přístavu Livorno, zemřelo na něm 142 lidí. Výbušninu vyrábí pardubická muniční továrna Explosia. Letos v lednu vláda rozhodla, že firmu ovládne stát. Explosia je součástí podniku Aliachem. Kabinet se dohodl na tom, že stát převezme sedmisetmilionový dluh Aliachemu u České konsolidační agentury a za to získá čtyřsetmilionový akciový podíl Aliachemu v Explosii.
</TEXT>
</DOC>
<DOC>
<DOCID>LN-20020803031</DOCID>
<DOCNO>LN-20020803031</DOCNO>
<DATE>08/03/02</DATE>
<TEXT>
Jediný aktivista včera přišel na brněnské náměstí Svobody, kam svolal demonstraci za zrušení Benešových dekretů. Václav Linkov z Institutu Karla Havlíčka Borovského se snažil kolemjdoucí přesvědčit, aby se podepsali pod petici žádající zákonodárce o zrušení dekretů. Nikdo se pod ní nepodepsal, naopak aktivista musel čelit výtkám lidí.
</TEXT>
</DOC>
<DOC>
<DOCID>LN-20020803032</DOCID>
<DOCNO>LN-20020803032</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Při cestě letadlem z Pekingu do Prahy přišel mladý hudebník Luděk Zakopal o 17 tisíc dolarů, tedy asi půl milionu korun. Peníze, které za rok našetřil na stáži v Čínském symfonickém orchestru, převážel v příručním zavazadle. Uvedla to včera TV Prima. Letištní ochranka však nepustila zavazadlo na palubu, proto ho musel Zakopal uložit do podpalubí. Letecká společnost se hájí tím, že cenné věci lze přepravovat jen v kabinovém zavazadle. Podle Primy patrně někdo zavazadlo ukradl při překládce.
</TEXT>
</DOC>
<DOC>
<DOCID>LN-20020803033</DOCID>
<DOCNO>LN-20020803033</DOCNO>
<DATE>08/03/02</DATE>
<TITLE>
Po stavební společnosti Subterra pošilhávají dva velcí hráči na trhu: IPS Skanska a Metrostav
</TITLE>
<TEXT>
Domácí dvojkou na stavebním trhu se může stát společnost Metrostav, pokud se jí podaří ovládnout konkurenční firmu Subterra. Na koupi nehodlá šetřit. Nabídku však možná předloží i lídr domácího trhu ve stavebnictví IPS Skanska.
PRAHA - Do konce příštího týdne má společnost Metrostav předložit svou nabídku na koupi konkurenční Subterry. Souhlas k vyjednávání o převzetí firmy včera dali akcionáři Metrostavu. Ten by si koupí Subterry upevnil druhou pozici na domácím trhu stavebních firem.
</TEXT>
<HEADING>
Obchod za třetinu jmění
</HEADING>
<TEXT>
"Zájemců je několik, rozhodne tedy nabídnutá cena," uvedl mluvčí Metrostavu František Polák s tím, že společnost by byla schopna Subterru řídit. "Naše programy jsou blízké a není to tak pro nás neznámá země," dodal Polák. Firma nyní začíná připravovat finanční nabídku na 78,7 procenta základního jmění Subterry pro investiční skupinu Epic, která je jejím hlavním akcionářem. Podle ČTK by hodnota transakce měla být asi 16 milionů dolarů, tedy kolem 473,6 milionu korun. To představuje více než třetinu jmění Metrostavu. Hloubkovou kontrolu v Subteře udělalo několik firem. Mezi dalšími uchazeči figuruje mimo jiné i jednička na tuzemském trhu stavebních prací, IPS Skanska. Podle jejího mluvčího Arne Kejdana podnik zatím sleduje situaci a zvažuje další možnosti postupu v tomto obchodě. Ten by se mohl rozhodnout do konce srpna. Metrostav je kontrolován slovenskou společností Doprastav, která drží 67 procent akcií. Hlavním akcionářem Subterry je již zmíněná investiční skupina Epic, významný podíl drží i společnost E-Mobil. Metrostav loni zvýšil tržby na 10,525 miliardy ze 7,47 miliardy v roce 2000. Zisk po zdanění se zvýšil ze 150,6 milionu na 202,2 milionu korun. V prvním pololetí letošního roku firmě vzrostly výkony o 37 procent na 6,062 miliardy korun. Zisk před zdaněním se zvýšil o 47 procent na 191,4 milionu korun. Obrat Subterry v minulém roce činil asi 3,4 miliardy korun.
Největší domácí stavební firmy společnost obrat v mld. Kč
IPS Skanska 27,5
SSŽ 11,5
Metrostav 10,5 ŽS Brno 6,5
Tchas 4,7
Hochtief VSB 4,2
PSJ Holding 3,7
Subterra 3,4
Pramen: HN
</TEXT>
</DOC>
<DOC>
<DOCID>LN-20020803034</DOCID>
<DOCNO>LN-20020803034</DOCNO>
<DATE>08/03/02</DATE>
<TEXT>
MLADÁ BOLESLAV - Škoda Auto rozšiřuje nabídku akčních modelů vozů Škoda Fabia v provedení roku 2003 o modely Attractive a Marathon. První z nich vychází z verze Classic, druhý je dodáván pouze ve verzi Škoda Fabia Combi. Model Škoda Fabia Attractive navazuje na již zavedený model Škoda Fabia Style. Doporučená cena základní verze je 322 900 Kč včetně DPH, u modelu Marathon je to 354 900 Kč včetně DPH.
</TEXT>
</DOC>
<DOC>
<DOCID>LN-20020803035</DOCID>
<DOCNO>LN-20020803035</DOCNO>
<DATE>08/03/02</DATE>
<GEOGRAPHY>FRANKFURT</GEOGRAPHY>
<TEXT>
Německá společnost Siemens AG uvažuje o snížení kapacity v divizi telekomunikačního zařízení pro pevné linky a v divizi zařízení pro mobilní telekomunikace (ICM), které by mohlo vést k dalšímu propouštění. Podle šéfa rady pracujících koncernu Ralfa Heckmanna by do konce září 2003 mělo telekomunikační divize opustit 4700 zaměstnanců.
</TEXT>
</DOC>
<DOC>
<DOCID>LN-20020803036</DOCID>
<DOCNO>LN-20020803036</DOCNO>
<DATE>08/03/02</DATE>
<TEXT>
NEW YORK - Nebývale horko může být prvním dvěma zatčeným v souvislosti s účetním skandálem kolem nyní již zkrachovalé společnosti WorldCom. Bývalý finanční ředitel firmy Scott Sullivan a hlavní účetní David Myers totiž byli obviněni i z trestných činů, které vešly v platnost tento týden, kdy prezident Spojených států George Bush podepsal nový přísnější zákon proti účetním machinacím. Nový zákon mimo jiné zvyšuje tresty za účetní podvody na čtyřnásobek. Sullivan s Myersem si tak mohou podle slov amerického ministra spravedlnosti Johna Ashcrofta odsedět ve vězení až 65 let. Vyšetřovatelé FBI ve čtvrtek zadrželi dva bývalé činitele telekomunikační společnosti WorldCom, zapletené nejvíce do účetního podvodu, který firmu dovedl k vyhlášení bankrotu. Bývalý finanční ředitel Scott Sullivan a hlavní účetní David Myers byli obviněni z několika trestných činů. Sullivan a Myers byli okamžitě po zatčení zadržováni v úřadech FBI v New Yorku na dolním Manhattanu a ještě během čtvrtka měli předstoupit před místní federální soud. Obviněni byli ze spiknutí ke spáchání podvodu s cennými papíry, samotného tohoto podvodu, což je nový trestný čin, a pětinásobného podání nepravdivé informace Komisi pro cenné papíry a burzy (SEC). WorldCom na konci června oznámil, že bude muset přepracovat účetnictví za posledních pět čtvrtletí, protože běžné výdaje v sumě 3,85 miliardy dolarů jeho manažeři úmyslně zaúčtovali jako kapitálové investice. Místo vykázaného zisku tak společnost měla ve skutečnosti ztrátu. Tento měsíc se firma přihlásila do bankrotového režimu ochrany před věřiteli. Sullivan byl v červnu novým vedením firmy obviněn z falšování účtů a propuštěn. Ještě před ním v dubnu pod tlakem investorů rezignoval generální ředitel Bernie Ebbers. Komise pro cenné papíry a burzy (SEC) již dříve obvinila firmu z podvodu a klamání investorů a ze zamaskování celkové ztráty 1,22 miliardy dolarů. FBI samotnou společnost z trestného činu neobvinila. Pod vlivem skandálů s účty WorldComu a předtím s podobným případem u energetického koncernu Enron se Kongres dohodl na nové legislativě, kterou prezident Bush podepsal v úterý.
</TEXT>
</DOC>
<DOC>
<DOCID>LN-20020803037</DOCID>
<DOCNO>LN-20020803037</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Novým ředitelem německého mediálního koncernu Bertelsmann AG se po odchodu Thomase Middelhoffa stal dosavadní člen výkonné rady společnosti Gunter Thielen. Middelhoff se na počátku tohoto týdne rozhodl rezignovat na svoji funkci ve společnosti. Důvodem byla rozdílnost názorů ohledně budoucí strategie firmy.
</TEXT>
</DOC>
<DOC>
<DOCID>LN-20020803038</DOCID>
<DOCNO>LN-20020803038</DOCNO>
<DATE>08/03/02</DATE>
<TEXT>
LOS ANGELES - Společnost Walt Disney Co. nabrala ve třetím čtvrtletí svého fiskálního roku sestupný trend kvůli poklesu návštěvnosti zábavních parků. Čistý zisk firmy za tři měsíce do konce června klesl na 364 milionů USD z loňských srovnatelných 527 milionů. Příjmy firmy se snížily o tři procenta na 5,8 miliardy USD.
</TEXT>
</DOC>
<DOC>
<DOCID>LN-20020803039</DOCID>
<DOCNO>LN-20020803039</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Ani včera se Česká spořitelna nevyhnula návalu žadatelů o výplatu povodňových dluhopisů. Na mnohých pobočkách se tvořily fronty, protože vázlo odbavování zájemců a počítačová síť byla často přetížena. Ve čtvrtek banka výplatu majitelů dluhopisů absolutně nezvládla. Věc proto hodlá řešit ministerstvo financí. Právě čtvrtek 1. srpna byl prvním dnem pro výplatu vkladů z první emise povodňových dluhopisů, vydaných v roce 1997. Banka přes noc posílila systém, přes který výplaty procházejí. První problémy se však objevily již dopoledne v některých pobočkách. V odpoledních hodinách se na některých místech situace stabilizovala.
</TEXT>
</DOC>
<DOC>
<DOCID>LN-20020803040</DOCID>
<DOCNO>LN-20020803040</DOCNO>
<DATE>08/03/02</DATE>
<TITLE>
Na pořadu jednání centrální banky je zrušení nejmenších haléřů. Obchodníkům by stažení desetníků a dvacetníků z oběhu prý nijak nevadilo.
</TITLE>
<GEOGRAPHY>PRAHA</GEOGRAPHY>
<TEXT>
Stažení desetníků a dvacetníků z oběhu je opět ve hře. Česká národní banka bude na některém z příštích zasedání diskutovat o zrušení deseti a dvacetihalířových mincí. "Desetníky a dvacetníky už neplní funkci oběživa," komentovala možný krok centrální banky její tisková mluvčí Alice Frišaufová. "ČNB vydá 800 tisíc mincí denně. Desetníky a dvacetníky už se nám ale do banky nevracejí," dodala. Jen desetníků banka denně uvolní 400 tisíc kusů. ČNB připravuje před konečným rozhodnutím i kulatý stůl s maloobchodníky. Těch se zrušení nejmenších mincí prý dotkne nejvíce. Obchodníci ovšem se stažením halířů nemají žádný problém.
</TEXT>
<HEADING>
Zaokrouhlovat se bude až u pokladny
</HEADING>
<TEXT>
"Cen se to nijak nedotkne, zvyšovat se nebudou. Celá platba se zaokrouhlí na celé koruny či padesátníky až u pokladny," uvedl marketingový ředitel supermarketů Delvita Miguel van Bussel. "Máme stejnou zkušenost i z Nizozemska. Samozřejmě že při placení může být zákazník buď v drobné nevýhodě, nebo naopak v malé výhodě - podle toho, kam se konečná cifra zaokrouhlí. Jde jen o zvyk," dodal. Podle van Bussela se bude například cena 29,90 zaokrouhlovat na 30 korun, naopak cena 29,60 se u pokladny sníží na 29,50 koruny. Stejný postoj k celé věci zaujal i řetězec hypermarketů Tesco. "Náš postoj je neutrální. V případě zrušení mincí ceny zvyšovat nebudeme, zřejmě budeme zaokrouhlovat až konečnou cenu u pokladny," uvedla Eva Williams z Teska. "Ovšem pokud se centrální banka rozhodne mince zachovat, měla by se postarat o jejich dostatek. V současnosti jich moc není a my to citelně pociťujeme," dodala.
"Cen se to nijak nedotkne, zvyšovat se nebudou. Celá platba se zaokrouhlí na celé koruny či padesátníky až u pokladny," uvedl marketingový ředitel supermarketů Delvita Miguel van Bussel. "Máme stejnou zkušenost i z Nizozemska. Samozřejmě že při placení může být zákazník buď v drobné nevýhodě, nebo naopak v malé výhodě - podle toho, kam se konečná cifra zaokrouhlí. Jde jen o zvyk," dodal. Podle van Bussela se bude například cena 29,90 zaokrouhlovat na 30 korun, naopak cena 29,60 se u pokladny sníží na 29,50 koruny. Stejný postoj k celé věci zaujal i řetězec hypermarketů Tesco. "Náš postoj je neutrální. V případě zrušení mincí ceny zvyšovat nebudeme, zřejmě budeme zaokrouhlovat až konečnou cenu u pokladny," uvedla Eva Williams z Teska. "Ovšem pokud se centrální banka rozhodne mince zachovat, měla by se postarat o jejich dostatek. V současnosti jich moc není a my to citelně pociťujeme," dodala.
</TEXT>
</DOC>
<DOC>
<DOCID>LN-20020803041</DOCID>
<DOCNO>LN-20020803041</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
České aerolinie již mají plně obsazený let z Prahy do New Yorku na 11. září, tedy v den prvního výročí leteckých útoků teroristů na budovy Světového obchodního centra. "11. září budeme létat jako každý jiný den. Linky do New Yorku i zpět jsou vyprodané, není tam žádný pokles," řekl mluvčí aerolinií Daniel Plovajko. Air France a British Airways naopak oznámily, že zrušily část letů do USA, které připadají na 11. září, kvůli nízkému počtu rezervací. Francouzský národní dopravce se rozhodl zrušit dva lety mezi Paříží a Washingtonem a New Yorkem. British Airways zrušily třetinu letů plánovaných z Londýna do Spojených států. Celkem dva ze tří letů do New Yorku připadající na tragické výročí zrušila také společnost Scandinavian Airlines System (SAS). Podle sdělení některých leteckých dopravců se omezení mohou dotknout i okolních dní. Lety s týdenním odstupem od 11. září mají počet rezervací většinou normální. ČSA létají do New Yorku strojem Airbus A310 jednou denně. Loni před teroristickými útoky aerolinie vypravovaly deset letů týdně.
</TEXT>
</DOC>
<DOC>
<DOCID>LN-20020803042</DOCID>
<DOCNO>LN-20020803042</DOCNO>
<DATE>08/03/02</DATE>
<TITLE>
Ekonomický diář
</TITLE>
<TEXT>
"Záviset na ministerstvu kultury není v ničem horší než záviset na inzertním trhu. Proto bychom měli, tak jako všechny literární časopisy, v příštím roce žádat u ministerstva kultury o částky, jejichž suma bude dvojnásobkem dotací loňských," napsal v nejnovějším čísle Literárních novin jejich šéfredaktor Jakub Patočka, a překročil tak všechny představitelné meze zdravého rozumu. Proč by měli daňoví poplatníci přispívat na noviny, které chtějí státní dotace, aby mohly za rok žádat o dotace dvojnásobné?! Aby měl pan Patočka co jíst? Ať zkusí obstát ve volné tržní soutěži, nebo ať mu idelogickou hračku dotuje Patočkův duchovní guru Václav Havel. Doufám, že z mé kapsy už Literární noviny nedostanou od ministerstva kultury ani korunu. Tak jako chce šéfredaktor Literárních novin parazitovat na státní pokladně, zkouší pivovar Bernard vytlouct kapitál ze směšného sporu s Eurotelem. Ředitel firmy Stanislav Bernard ve čtvrtek oznámil, že se mu nelíbí reklamní slogan Eurotelu "GO svou cestou", protože pivovar používá heslo "Bernard - vlastní cestou". Nejlepší reklama je reklama zadarmo, řekl si zřejmě pan Bernard. Tak proč nevydělat na popularitě Eurotelu, který na propagaci své značky dává ročně stovky milionů korun, zatímco Bernard vydal od loňského podzimu na reklamu necelých 15 milionů Kč. Soud by to tentokrát neměl mít s rozhodováním moc složité, neboť Bernardova cesta žádnou originalitou nevyniká. Originalita naopak nechyběla knize, kterou pod názvem Dow 36000 vydali v září 1999 američtí ekonomové James K. Glassman a Kevin A. Hassett. Předpověděli v ní, že burzovní index Dow Industrials může časem vyšplhat až na 36 tisíc bodů. Vzhledem k tomu, že se nyní hodnota indexu pohybuje okolo 8500 bodů, považují mnozí Glassmanovu a Hassettovu knihu za halucinaci z internetové horečky, která v roce 1999 ve světě vrcholila. Glassman a Hassett si však stojí za svým. "Kniha Dow 36000 obsahovala střízlivé vysvětlení, žádnou divokou prognózu," napsali autoři ve včerejším evropském vydání listu The Wall Street Journal a detailně popsali, jak se k titulu díla dopracovali. Vycházejí při tom z kalkulace, podle níž americké akcie v letech 1926 až 2001 přinášely průměrný roční výnos 7,6 procenta, zatímco vládní dluhopisy jen 2,2 procenta. "Ne, Dow teď není na šestatřiceti tisících, a my jsme neřekli, že bude. Pokud však americká ekonomika zůstane zdravá, ceny amerických akcií stoupnou na 36000 a více," uzavírají Glassman a Hassett. Z ekonomie si vybrali matematiku, ale ignorují psychologii. Newyorská burza má problémy, zato té pražské se daří. Podle včerejšího vydání Financial Times se český akciový trh stal nejvýnosnějším na světě. Vyplývá to prý z indexu FTSE All-World, který porovnává výkonnost všech burz v lokálních měnách. Pražská burza posílila o 9 procent, zpráva Financial Times však neuvádí za jaké období. V dolarovém vyjádření už Česká republika tak úspěšná nebyla, i když obsadila hezké druhé místo - za Argentinou. Máme se na co těšit. Asi opravdu začínáme ve světě udávat tón. Akcí čisté ruce alias kriminalizací podnikatelů se nechali inspirovat ve Spojených státech. Policie tam zatkla dva vysoké manažery zkrachovalé telekomunikační společnosti WorldCom. "Věříte, že manažeři WorldComu skončí ve vězení?" ptala se včera diváků televizní stanice CNBC Europe, která vysílá ekonomické zpravodajství. Poučeni českou zkušeností už víme, že finanční ředitel Scott D. Sullivan a hlavní účetní David F. Myers možná ve vězení nakonec skončí, ale moc dlouho si tam neposedí. Přestože jim teď hrozí až 65 let natvrdo.
jaroslav.plesl@lidovky.cz
</TEXT>
</DOC>
<DOC>
<DOCID>LN-20020803043</DOCID>
<DOCNO>LN-20020803043</DOCNO>
<DATE>08/03/02</DATE>
<TITLE>
Izraelské jednotky vtrhly do palestinského města Nábulus, kde zatýkaly podezřelé teroristy
</TITLE>
<TEXT>
Bourání domů, v nichž žijí rodiny palestinských radikálů, má podle Izraele odradit atentátníky od chystaných útoků.
NÁBULUS, Západní břeh - Jen dva dny poté, co bomba palestinského teroristy zabila v menze jeruzalémské univerzity sedm lidí, přikročil Izrael k odvetě. Jednotky židovského státu podporované více než 150 tanky, obrněnými vozidly, buldozery a vrtulníky vyzbrojenými k útokům na pozemní cíle vstoupily včera nad ránem do palestinského města Nábulus na západním břehu Jordánu. Šlo o nejrozsáhlejší průnik izraelské armády na palestinská území od konce června, kdy Izrael obsadil sedm velkých palestinských měst na Západním břehu. Izraelští vojáci obklíčili historickou čtvrť v centru Nábulusu a prohledávali dům po domu. Do budov vstupovali dírami, které bourali ve zdech, aby se vyhnuli odstřelovačům na střechách a minám nastraženým u vstupních dveří. Přesto v křivolakých uličkách starého města došlo k mnoha přestřelkám, při nichž zemřeli dva Palestinci. Dalšího muže zabili Izraelci ve vesnici na okraji Nábulusu. 28letý Amdžád Džábir byl údajně členem teroristické organizace Hamas, která se ke středečnímu atentátu na Hebrejské univerzitě přihlásila. Jeho soused vypověděl, že izraelští vojáci Džábira zatkli, spoutali mu ruce za zády a pak ho popravili. Armáda židovského státu to odmítla s tím, že terorista byl zastřelen při pokusu o útěk. Cílem izraelské akce bylo "zničit místní teroristickou síť". Podle Izraelců operuje ze starého města Nábulusu několik desítek militantů tvořících "novou generaci teroristů". Vojáci proto včera v Nábulusu zatkli přes třicet lidí podezřelých z příslušnosti k extremistickým organizacím. V Nábulusu a dalších městech na západním břehu Jordánu - Tulkarmu a Hebronu - srovnaly buldozery se zemí domy několika palestinských radikálů. Ti loni zemřeli při sebevražedných atentátech v Netanji a Jeruzalémě. Další domy zbourali izraelští vojáci v Rafáhu v pásmu Gazy. Při této operaci zahynul jeden Palestinec. Demolice budov, v nichž žili příbuzní radikálů, jsou součástí nové taktiky Izraelců. Podle nich by hrozba, že rodiny teroristů přijdou o veškerý majetek, měla odradit atentátníky od chystaných útoků. Předseda palestinské samosprávy Jásir Arafat demolice odsoudil jako zločin proti lidskosti. "Žádám urychlený zásah OSN. Jde o další zločin proti lidským bytostem, proti rodinám a dětem," řekl Arafat.
Další součástí nové taktiky je deportace příbuzných palestinských teroristů. Izraelské úřady včera rozhodly o deportaci dvou bratrů hledaných extremistů ze Západního břehu do pásma Gazy odděleného od Izraele plotem. Středeční atentát na jeruzalémské univerzitě, při kterém zahynulo pět Američanů a dva Izraelci, rozzlobil prezidenta USA George W. Bushe. Na jeho popud bude útok vyšetřovat americký FBI. Těla dvou mrtvých Američanů byla včera převezena do USA.
</TEXT>
</DOC>
<DOC>
<DOCID>LN-20020803044</DOCID>
<DOCNO>LN-20020803044</DOCNO>
<DATE>08/03/02</DATE>
<GEOGRAPHY>WASHINGTON</GEOGRAPHY>
<TEXT>
Americký ministr obrany Donald Rumsfeld nařídil v rámci války proti terorismu rozšíření tajných operací, protože je nespokojený s pomalým tempem zatýkání a likvidace členů teroristické sítě Al Kajda. Podle listu The Washington Times připravil šéf velení tajných operací generál Charles Holland plán, který by mohl být realizován mimo tradiční zákonné restrikce. Rumsfeld se chce držet od těchto omezení co nejdále a požaduje od podřízených "nové myšlení". Podle televize CNN Rumsfeld Hollandovi nařídil zajmout nebo zabít asi šest předních vůdců Al Kajdy kdekoliv po světě.
</TEXT>
</DOC>
<DOC>
<DOCID>LN-20020803045</DOCID>
<DOCNO>LN-20020803045</DOCNO>
<DATE>08/03/02</DATE>
<GEOGRAPHY>TBILISI</GEOGRAPHY>
<TEXT>
Gruzínské ministerstvo zahraničí oznámilo, že Gruzie se začíná připravovat na vstup do NATO. Zvláštní vládní komise byla pověřena, aby vypracovala "program euroatlantické integrace, která zahrne sféru obrannou a vojenskou". Kacha Imnadze, mluvčí prezidenta Eduarda Ševardnadzeho, ve čtvrtek na tiskové konferenci připomněl, že horní komora ruského parlamentu se vyslovila pro operaci ruských jednotek v gruzínské soutěsce Pankisi, kde se údajně skrývají čečenští povstalci a také bojovníci sítě Al Kajda. Podle Imnadzeho je to "fakticky výzva k válce".
</TEXT>
</DOC>
<DOC>
<DOCID>LN-20020803046</DOCID>
<DOCNO>LN-20020803046</DOCNO>
<DATE>08/03/02</DATE>
<GEOGRAPHY>ATÉNY</GEOGRAPHY>
<TEXT>
Mluvčí řecké policie včera oznámil, že se podařilo zatknout člena teroristického Hnutí 17. listopadu, který se podílel na vraždě tureckého diplomata Omera Sipahioglua v červenci 1994 v Aténách. Sotiris Kondilis, známý pod přezdívkou Aris, se také přiznal, že se účastnil raketového útoku proti americkému velvyslanectví v Aténách v únoru 1996. Řecká policie od konce června zatkla již 15 členů teroristické skupiny.
</TEXT>
</DOC>
<DOC>
<DOCID>LN-20020803047</DOCID>
<DOCNO>LN-20020803047</DOCNO>
<DATE>08/03/02</DATE>
<TITLE>
Jako zdržovací manévr hodnotí někteří diplomaté poslední aktivitu Iráku, který chce jednat o detailech obnovení zbrojních inspekcí OSN.
</TITLE>
<TEXT>
BAGDÁD/NEW YORK - Irácký ministr zahraničí Nádží Sabrí zaslal generálnímu tajemníkovi OSN Kofimu Annanovi dopis, ve kterém zve šéfa zbrojních inspektorů OSN Hanse Blixe do Bagdádu k technickým rozhovorům. Má se tak "vytvořit solidní základna pro další monitorování a inspekční aktivity a k tomu, aby se věc posunula dále". OSN a někteří evropští diplomaté přivítali krok vlády Saddáma Husajna s tím, že by mohlo jít o důležitý signál. Mohly by být obnoveny inspekce míst, kde se mohou vyrábět biologické, chemické či jaderné zbraně. Inspekce byly kvůli Iráčanům, kteří ztěžovali inspektorům práci, ukončeny v roce 1998. Irácký návrh přišel v předvečer dvanáctého výročí irácké invaze do Kuvajtu. Britské ministerstvo zahraničí, podobně jako USA, reagovalo na poslední aktivitu Husajna zdrženlivě s tím, že Irák stejně neumožní inspektorům neomezený pohyb a přístup do podezřelých míst. "Saddám je znám tím, že hraje svoje hry. Jak se ukázalo v minulosti, neplní sliby," řekl mluvčí britského ministerstva zahraničí. Mluvčí americké Rady národní bezpečnosti Sean McCormack zas uvedl, že USA požadují neomezené inspekce. "Měla by to být velice krátká diskuse. Co by měl Saddám říci, je ,Ano, přijímám v kterékoliv době, kdekoliv, v kterémkoliv místě neomezené inspekce'," řekl. Washington současně zdůraznil, že otázka Husajnova svržení, o které usiluje, není vázána na osud inspekcí. "Naše politika zůstává nezměněna," potvrdil McCormack.
</TEXT>
<HEADING>
Poslední šance
</HEADING>
<TEXT>
Irácká aktivita může nicméně plány USA na změnu iráckého režimu zpomalit. "Spojenci, včetně Británie, řekli Američanům, že musíme dát inspektorům a diplomacii před zahájením války poslední šanci. Nebylo by pro ně vhodné, aby to byli oni, kteří budou blokovat toto úsilí," řekl nejmenovaný evropský diplomat. Iráckou iniciativu kromě arabských zemí přivítalo Rusko. Jestliže je to myšleno vážně, jde o pozitivní vývoj, který Rada bezpečnosti OSN přivítá. Jestliže jde o zdržovací taktiku, tak si nemyslím, že mezinárodní společenství bude něco takového tolerovat," řekl ředitel informačního střediska OSN v Londýně Ahmad Fauzí.
Irácká aktivita může nicméně plány USA na změnu iráckého režimu zpomalit. "Spojenci, včetně Británie, řekli Američanům, že musíme dát inspektorům a diplomacii před zahájením války poslední šanci. Nebylo by pro ně vhodné, aby to byli oni, kteří budou blokovat toto úsilí," řekl nejmenovaný evropský diplomat. Iráckou iniciativu kromě arabských zemí přivítalo Rusko. Jestliže je to myšleno vážně, jde o pozitivní vývoj, který Rada bezpečnosti OSN přivítá. Jestliže jde o zdržovací taktiku, tak si nemyslím, že mezinárodní společenství bude něco takového tolerovat," řekl ředitel informačního střediska OSN v Londýně Ahmad Fauzí.
</TEXT>
</DOC>
<DOC>
<DOCID>LN-20020803048</DOCID>
<DOCNO>LN-20020803048</DOCNO>
<DATE>08/03/02</DATE>
<GEOGRAPHY>WASHINGTON</GEOGRAPHY>
<TEXT>
Americký Senát hladce (95 ku 3) schválil nový vojenský rozpočet USA ve výši 335,4 miliardy dolarů (více než 10 bilionů korun). Oproti minulému roku je rozpočet vyšší o 35 miliard dolarů, což je nejvyšší jednorázové navýšení vojenských výdajů za posledních dvacet let. Jediná položka, která se musí ještě vyřešit, je desetimiliardový válečný fond, který by spravoval přímo prezident George W. Bush. I přesto byl prezident spokojený. "Tleskám Senátu za vyslyšení mé žádosti, aby rychle přijal rozpočet na obranu," řekl Bush. "Národ je ve válce, a tak je důležité, že jsme schopni zajistit, že naše jednotky budou mít ty zdroje, které potřebují." Součástí rozpočtu je 6,9 miliardy dolarů na protiraketovou obranu. Bílý dům požadoval 7,6 miliardy dolarů, což Senát ovládaný demokraty odmítl. Pentagon však na protiraketový štít může použít o 814 milionů dolarů více, které získá díky nižší inflaci, nebo může požádat o další peníze na boj proti terorismu. Rozpočet má sloužit i k nákupu 15 dopravních letounů C-17, 21 helikoptér Blackhawk a čtyř válečných lodí. Zároveň má sloužit k zaplacení nákladů na zrušení dělostřeleckého systému Crusader, zejména na zachování pracovních míst. Pentagon se rozhodl, že systém zruší, protože je těžký a rozměrný, takže jeho transport je komplikovaný. Jisté kontroverze vzbudil plán letectva pronajmout si 100 boeingů a přeměnit je na tankovací letouny. Senátor John McCain tvrdí, že cena je příliš vysoká a navíc jsou vyloučeny další firmy, které by se o zakázku mohly ucházet.
</TEXT>
</DOC>
<DOC>
<DOCID>LN-20020803049</DOCID>
<DOCNO>LN-20020803049</DOCNO>
<DATE>08/03/02</DATE>
<GEOGRAPHY>WASHINGTON</GEOGRAPHY>
<TEXT>
Jeden z teroristů, kteří 11. září 2001 unesli dopravní letadla a použili je k útokům na USA, byl v lednu 2001 na letišti v Dubaji zadržen tajnou službou Spojených arabských emirátů (UAE). Ta ho vyslýchala na žádost americké tajné služby CIA a pak ho propustila. Oznámila to televize CNN s odvoláním na činitele tajných služeb UAE a nejmenovaných evropských zemí. Šestadvacetiletý Libanonec Zijád Džarráh, který koncem devadesátých let studoval v Hamburku, unesl 11. září letoun společnosti United Airlines, jenž se po potyčce cestujících s teroristy zřítil na poli v Pensylvánii. Američtí vyšetřovatelé věří, že únosci chtěli letadlo navést na Bílý dům. CIA podle všeho byla na teroristově stopě již několik měsíců předtím. 30. ledna 2001 požádala své kolegy vUAE, aby vyslechli Džarráha, který do Dubaje mířil z Pákistánu. Američtí vyšetřovatelé ho podezírali ze spojení s teroristickou organizací Al Kajda, z jejíhož výcvikového tábora v Afghánistánu se Džarráh vracel. O průběhu několikahodinového výslechu byla CIA nepřetržitě informována a po jeho skončení souhlasila s Džarráhovým propuštěním. Terorista se pak přes Evropu vrátil do USA, kde několik měsíců předtím absolvoval pilotní výcvik. Mluvčí CIA tyto informace popřel s tím, že tajná služba se o zadržení Džarráha dozvěděla až po 11. září. Zdroje v UAE nicméně pro CNN trvaly na tom, že výslech byl proveden na výslovnou žádost americké strany. Jak se ukázalo loni na podzim, do policejní databáze se Džarráh dostal znovu pouhé dva dny před teroristickými útoky. Policisté ve státě Maryland ho 9. září 2001 pokutovali za překročení povolené rychlosti.
</TEXT>
</DOC>
<DOC>
<DOCID>LN-20020803050</DOCID>
<DOCNO>LN-20020803050</DOCNO>
<DATE>08/03/02</DATE>
<TEXT>
V severovýchodní Indii vyhnaly nedávné povodně z domovů miliony lidí. Voda sice včera začala částečně opadávat, ale lékaři se nyní obávají epidemie nemocí. Zdravotníci ve svazovém státě Ásám uvedli, že místní nemocnice jsou vystaveny náporu lidí s vysokými teplotami. Velkou část pacientů tvoří děti. Stovky dětí a žen onemocněly encefalitidou, nejméně devadesát lidí již zánětu mozkových blan podlehlo. Nemoc přenášejí z nakažených prasat komáři, kteří se rozmnožili v zatopených oblastech.
</TEXT>
</DOC>
<DOC>
<DOCID>LN-20020803051</DOCID>
<DOCNO>LN-20020803051</DOCNO>
<DATE>08/03/02</DATE>
<TEXT>
NEW YORK - Většina členů výborů pro zpravodajské služby obou komor Kongresu USA odmítla podle včerejšího amerického tisku zasednout na detektor lži. Tajná služba FBI chtěla zjistit, odkud unikají informace, a požádala o zkoušku 37 zákonodárců. Téměř všichni uvedli, že jde o protiústavní zasahování do pravomocí zákonodárné moci. FBI pátrá po tom, kdo prozradil tisku, že Národní bezpečnostní agentura zachytila 10. září telefonickou komunikaci v arabštině zmiňující chystané útoky. Ty se odehrály o den později, agentura však nestačila nahrávky přeložit.
</TEXT>
</DOC>
<DOC>
<DOCID>LN-20020803052</DOCID>
<DOCNO>LN-20020803052</DOCNO>
<DATE>08/03/02</DATE>
<TEXT>
SLIDELL, USA - Úřady amerického státu Louisiana včera uvedly, že na nakažení západonilským virem zemřeli tento týden již čtyři lidé. Viru, který způsobuje encefalitidu a který přenášejí komáři z nakažených ptáků, podlehla 83letá žena a tři muži ve věku od 53 do 75 let. Poprvé se virus začal v USA šířit v roce 1999. Od té doby kvůli němu zemřelo 18 lidí. Celkem byl diagnostikován u 185 pacientů. Během tří let se stačil rozšířit do 34 států USA.
</TEXT>
</DOC>
<DOC>
<DOCID>LN-20020803053</DOCID>
<DOCNO>LN-20020803053</DOCNO>
<DATE>08/03/02</DATE>
<TEXT>
NEW YORK - Vědci zjistili, že Země se v předchozím staletí stala "v pase" - tedy v oblasti okolo rovníku - štíhlejší. Po roce 1998 ale začala opět zesilovat. Výzkum, který zveřejnil americký časopis Science, zjistil, že zeštíhlení Země bylo způsobeno táním ledovců na pólech kvůli globálnímu oteplování. Úbytek váhy ledu vedl k pohybům v zemské kůře. Opačný pohyb za poslední roky je těžko vysvětlitelný - podle vědců nebyl vyvolán změnami na zemském povrchu, jako je zvyšování hladiny oceánů. Jde spíše o důsledek posunu vrstev kůry Země a jejího jádra.
</TEXT>
</DOC>
<DOC>
<DOCID>LN-20020803054</DOCID>
<DOCNO>LN-20020803054</DOCNO>
<DATE>08/03/02</DATE>
<TITLE>
Německem otřásá aféra kolem zneužívání volných letenek politiky. Údajně jsou do ní zapleteni politici všech významných německých stran.
</TITLE>
<GEOGRAPHY>BERLÍN</GEOGRAPHY>
<TEXT>
Většina německých voličů nevěří, že současný německý kancléř Gerhard Schröder uhájí svůj post i po zářijových volbách - vítězství jeho sociálních demokratů (SPD) totiž tipuje pouhých devatenáct procent z nich. O tom, že vítězem voleb se stane konzervativní blok CDU/CSU bavorského premiéra Edmunda Stoibera, je naproti tomu přesvědčeno 41 procent voličů. Vyplývá to z průzkumu veřejného mínění ústavu Allensbach pro německý list Franfurter Allgemeine Zeitung. Kdyby se volby konaly nyní, zvítězila by koalice CDU/CSU s takřka 39 procenty hlasů voličů a v koalici s německými liberály (FDP) by mohla vytvořit parlamentní většinu. Schröderovi sociální demokraté by získali pouhou třetinu odevzdaných hlasů. Volební preference ale nejspíše ovlivní i aféra kolem německých politiků, kteří používali pro soukromé lety volné letenky. Ty je podle zákona ovšem možné využívat pouze pro lety služební. Tato aféra smetla už bývalého šéfa německých postkomunistů (PDS) Gregora Gysiho, který kvůli zneužívání volných letenek ve středu rezignoval na post místostarosty Berlína a berlínského senátora pro hospodářství. Již před Gysim stála poslanecké křeslo vnitropolitického mluvčího Zelených Cema Özdemira. Mezitím se objevila informace, že existuje seznam, na kterém jsou prý jména dalších poslanců, kteří volné letenky zneužívali. Listinu údajně vytvořil Svaz daňových poplatníků a od něj se dostala i k německému časopisu Bild.
Průzkum volebních preferencí (v procentech) koalice CDU/CSU 38,8 sociální demokraté 34,2 liberálové (FDP) 12,1
Zelení 6,9 poskomunisté (PDS) 5,6
Pramen: ústav Allensbach
</TEXT>
</DOC>
<DOC>
<DOCID>LN-20020803055</DOCID>
<DOCNO>LN-20020803055</DOCNO>
<DATE>08/03/02</DATE>
<TITLE>
Nezaměstnanost - klíčové téma
</TITLE>
<TEXT>
"Když se nám nepodaří výrazně snížit nezaměstnanost, pak si nezasloužíme opět vyhrát volby a ani se nám to nepodaří," prohlásil nynější německý kancléř Gerhard Schröder během volební kampaně v roce 1998. Teď toho výroku ale musí litovat. Nezaměstnanost je totiž stále německým problémem číslo jedna - lidí bez práce jsou v zemi 4 miliony a podle průzkumů se bojí o práci každý pátý Němec. Německá opozice Schröderovi jeho čtyři roky starý výrok ráda připomíná a ten se jen těžko brání. Zoufalý kancléř, který moc dobře ví, že problém nezaměstnanosti je Achillovou patou celé jeho volební kampaně, se nyní spoléhá na personálního šéfa Volkswagenu - Petera Hartze. Tohoto jmenoval do čela týmu expertů, který brzy předloží návrh na radikální reformu pracovního trhu. Když bude návrh realizován, může se nezaměstnanost v zemi během tří let snížit na polovinu, tvrdí Hartz.
</TEXT>
<HEADING>
Co s přistěhovalci?
</HEADING>
<TEXT>
"V Německu je 7 milionů cizinců, což je asi devět procent obyvatelstva. Každý rok jich do země přijde 500 až 600 tisíc - tedy jedno velkoměsto. Jejich integrace do společnosti stojí hodně peněz. Stejně tak i výdaje na sociální zabezpečení těch cizinců, kteří nepracují. Navíc je u nás vysoká nezaměstnanost. Proto je nutné přistěhovalectví radikálně omezit." To jsou teze, kterými se ve volební kampani ohání německá opozice v čele s Edmundem Stoiberem. Přistěhovalecká politika sociálních demokratů Gerharda Schrödera prý příliv zahraničních pracovníků pouze podporuje, a tak Německo žene do záhuby. Výrazem toho prý je i imigrační zákon, který letos přijal parlament. To ale Schröder odmítá. Tvrdí, že nový zákon (který vstoupí v platnost nejdříve příští rok) usnadní příchod především kvalifikovaných pracovních sil, a ty německé hospodářství potřebuje.
</TEXT>
<HEADING>
Strany objevily děti
</HEADING>
<TEXT>
"Strany objevily děti," napsal nedávno německý list Die Süddeutsche Zeitung. Vysvětlení je jednoduché: sociální demokraté, koalice CDU/CSU a Zelení se v předvolebním boji předhánějí ve zdůrazňování zájmu o německou rodinu a péči o dítě. Strany navíc slibují voličkám, že udělají vše pro to, aby "skloubily děti a povolání". Vytvoří tudíž takové podmínky, aby matky s malými dětmi mohly chodit do práce a nebyly závislé pouze na muži - jak se prý na "moderní ženu" sluší a patří. Jenom německé liberály (FPD) nechává rodinná politika chladnými - o péči o dítě se prý nejlépe postará "trh a hospodářská soutěž". Pozornost médií přitáhla rovněž expertka na rodinnou politiku ve volebním týmu Edmunda Stoibera - Katherina Reicheová. Odpůrci, ale i někteří přívrženci Stoibera totiž nechápou, jak mohl tento post svěřit ženě, která čeká už druhé dítě a přitom je stále svobodná.
</TEXT>
<HEADING>
Problém hloupých žáků
</HEADING>
<TEXT>
Ve volebním programu německých sociálních demokratů (SPD) je napsáno: vzdělání je pro nás "sociální otázkou 21. století". Neobyčejný důraz na školství kladou ale i ostatní německé strany. Vyvolaly ho výsledky mezinárodního výzkumu Organizace pro hospodářskou spolupráci a rozvoj (OECD) porovnávajícího znalosti a schopnosti žáků z 32 zemí. Ty byly zveřejněny před několika měsíci. Německo skončilo až na 21. místě. Navíc se zjistilo, že existují propastné rozdíly v úrovni žáků mezi jednotlivými spolkovými zeměmi. Země, kde vládnou CDU a CSU, přitom dopadly lépe než ty, které spravují sociální demokraté. Nejlépe se umístilo Bavorsko Edmunda Stoibera. Všechny strany se shodují v tom, že výsledky studie musejí vést k reformě německého školství, a přou se o to, jestli by k ní mělo dojít na úrovni jednotlivých zemí, nebo pod taktovkou Berlína.
Ve volebním programu německých sociálních demokratů (SPD) je napsáno: vzdělání je pro nás "sociální otázkou 21. století". Neobyčejný důraz na školství kladou ale i ostatní německé strany. Vyvolaly ho výsledky mezinárodního výzkumu Organizace pro hospodářskou spolupráci a rozvoj (OECD) porovnávajícího znalosti a schopnosti žáků z 32 zemí. Ty byly zveřejněny před několika měsíci. Německo skončilo až na 21. místě. Navíc se zjistilo, že existují propastné rozdíly v úrovni žáků mezi jednotlivými spolkovými zeměmi. Země, kde vládnou CDU a CSU, přitom dopadly lépe než ty, které spravují sociální demokraté. Nejlépe se umístilo Bavorsko Edmunda Stoibera. Všechny strany se shodují v tom, že výsledky studie musejí vést k reformě německého školství, a přou se o to, jestli by k ní mělo dojít na úrovni jednotlivých zemí, nebo pod taktovkou Berlína.
</TEXT>
</DOC>
<DOC>
<DOCID>LN-20020803056</DOCID>
<DOCNO>LN-20020803056</DOCNO>
<DATE>08/03/02</DATE>
<GEOGRAPHY>BERLÍN</GEOGRAPHY>
<TEXT>
"Byl jsem spíše defenzivní dítě, zdrženlivý kluk, který rád hraje různé hry. V žádném případě jsem nebyl někdo, kdo se snaží dostat dopředu. Zůstával jsem kdesi uprostřed," prohlásil o sobě Edmund Stoiber - hlavní vyzyvatel Gerharda Schrödera na post kancléře. Jestli byl snaživec? "Ne, to opravdu ne," dodává jeho starý přítel Josef Widmesser. V dospělosti se Stoiberova povaha ale prudce změnila - z milého chlapce se stala "blonďatá gilotina", napsal německý list Die Süddeutsche Zeitung. "Strčí hlavu i tam, kde o ni může přijít," prohlásil o Stoiberovi-politikovi a svém oblíbenci tehdejší bavorský premiér Franz Josef Strauss. Ze Stoibera se stal cílevědomý pracant, který to dotáhl na bavorského ministerského předsedu a nyní chce i trůn kancléře. Stoiberovu pracovní horlivost popsal ministr vnitra jeho vlády Günther Beckstein: Kdyby si měl "vybrat mezi štíhlou svlečenou ženou a studiem tlustospisu", rozhodl by se pro to druhé. V tom, jak Stoiber vystupuje na veřejnosti, se od Schrödera naprosto liší. Bavorský předseda si totiž vůbec nelibuje ve výstředním jednání - hodnotí ho jako dětské, nedisciplinované, a tudíž neefektivní. Je známo, že zrovna nemiluje anekdoty a ani o něm se jich příliš nevypráví. Stoiber si podle německého tisku zároveň dobře pamatuje, když se vůči němu někdo provinil. Bůh odpouští, Stoiber ne, traduje se mezi členy jeho Křesťansko-sociální unie (CSU) od osmdesátých let.
</TEXT>
</DOC>
<DOC>
<DOCID>LN-20020803057</DOCID>
<DOCNO>LN-20020803057</DOCNO>
<DATE>08/03/02</DATE>
<GEOGRAPHY>BERLÍN</GEOGRAPHY>
<TEXT>
Německý kancléř Gerhard Schröder rád zdůrazňuje, že neměl lehké dětství. Tátu nikdy neviděl živého - šest měsíců poté, co se narodil, jeho otec padl na frontě v Rumunsku. Schröder, který byl nejstarším synem své matky, se pak velmi brzo ujal role hlavy rodiny. Mezi jednotlivými členy rodiny se musel snažit udržovat dobré vztahy a zároveň dokázat prosadit si svou. Znalci jeho života tvrdí, že právě v té době se vytvořily základy jeho budoucí politické strategie. Německý tisk o něm totiž mluví v prvé řadě jako o mistrovi kompromisů, který se snaží domluvit i se svými protivníky. "Politika musí držet společnost pohromadě, a ne ji rozdělovat," zní hlavní krédo německého kancléře. Mít širokou politickou podporu znamená pro Schrödera jednak nezbytný předpoklad pro úspěšné řešení problémů, ale především pomoc i k neméně důležité věci - udržení se u moci. Navíc "voliči nemají konfrontaci rádi," tvrdí kancléř. Schröder se rovněž rád chlubí tím, že pochází z "malých poměrů", a přesto to dotáhl až na kancléře. Tvrdí se, že rodina Schröderových musela často spát v kůlně nebo ve stodole - podle toho, kde matka zrovna našla dočasnou práci. Někdy prý museli zalehnout i pod širákem. Poměry, z kterých Schröder pochází, se podle novinářů někdy "odrazí" v jeho občas poněkud "neurvalém" chování. Vždy, když se začne bavit, otevře pusu, jako by chtěl začít radostí křičet. Pak se ale zarazí, ústa si zakryje rukou, dvakrát se podrbe prstem na nose a ruku strčí do kapsy jakoby nic.
</TEXT>
</DOC>
<DOC>
<DOCID>LN-20020803058</DOCID>
<DOCNO>LN-20020803058</DOCNO>
<DATE>08/03/02</DATE>
<TEXT>
Robot vytáhl do boje. Americká armáda poprvé nasadila do bojové akce dálkově řízený robot. Hermes, jak se zařízení zapojené do "aktivní služby" nazývá, pomáhá prohledávat jeskynní skrýše v Afghánistánu, využívané teroristickou sítí Al Kajda. Jeden metr dlouhý a asi 20 kilogramů těžký Hermes, vybavený několika kamerami, minulý týden prohledal řadu štol a tunelů. Pátral tam po zbraních a nastražených bombách.
</TEXT>
</DOC>
<DOC>
<DOCID>LN-20020803059</DOCID>
<DOCNO>LN-20020803059</DOCNO>
<DATE>08/03/02</DATE>
<TITLE>
Šerifovi zástupci zastřelili v Kalifornii muže, jenž se chystal zabít a pohřbít dvě děvčata, která předtím unesl a znásilnil
</TITLE>
<TEXT>
Ani náhodou. To byla poslední slova násilníka Roye Rattliffa, který vyhrožoval policistům pistolí. Strážci zákona jej poté zastřelili. V kufru jeho vozu nalezli dvě znásilněné a unesené dívky. LANCASTER, Kalifornie - Přibližně deset minut dělilo od smrti dvě dívky v Kalifornii. Šestnáctiletá Tamara Brooksová a sedmnáctiletá Jacqueline Marrisová byly uneseny a znásilněny Royem Rattliffem. Ten je poté odvezl asi 160 kilometrů od místa, kde byly znásilněny, do pouště, kde se je chystal zastřelit a pohřbít. Ale jako ve filmu se na poslední chvíli objevili na místě policisté, kteří muže zastřelili. "Hledal místo, kde by je zabil a pohřbil. Byly tak deset minut od smrti, když se objevili policisté," řekl šerif okresu Kern Carl Sparks zpravodajské stanici CNN. Policie potvrdila, že Rattliff byl hledaný i za znásilnění spáchaná v okrese Kern, severovýchodně od Los Angeles. Rattliff ukradl automobil značky Ford Bronco, spoutal obě dívky lepicí páskou, naložil je do kufru a odjel do pouště. Hledaného vozidla si ale všiml jeden ochránce přírody a zalarmoval policii. Do vzduchu vzlétly vrtulníky, které vůz našly. Když na místo dorazili šerifovi zástupci, vystřelil Rattliff skrz zadní okno ukradeného vozu. Jeden z policistů potom zůstal vzadu a druhý se přiblížil k Rattliffovi ze strany. "Podezřelý jim ukázal zbraň a prohlásil: Ani náhodou, ani náhodou," řekl Sparks. "Zástupce vzadu poté vypálil pětkrát a zástupce, který se přiblížil ze strany, čtyřikrát."
</TEXT>
<HEADING>
Drama v "aleji milenců"
</HEADING>
<TEXT>
Zachráněné dívky budou muset překonat trauma, které prožily. "Vím, že je to změnilo. Byly velice vděčné, že jsou naživu, ale budou se muset vyrovnat se spoustou věcí," dodal Sparks. "Naše srdce jsou s nimi. Oběti znásilnění musejí obvykle žít s celoživotním traumatem a překonávat problémy. Doufáme, že budou v pořádku," řekl kalifornský ministr spravedlnosti Bill Lockyer. Obě dívky byly převezeny do kernského lékařského centra a o několik hodin později propuštěny. "Obě jsou v dobrém zdravotním stavu, samozřejmě s ohledem na to, čím musely projít," prohlásil Peter Bryan z nemocnice. Rodiče a přátelé obou dívek zprávu o jejich záchraně bouřlivě přivítali. "Chci poděkovat každému, kdo nám pomohl nalézt obě dívky," řekla matka jedné z unesených. "Díky Bohu, že jsou v pořádku a že se vracejí domů," prohlásil se slzami v očích otec druhé dívky. Děvčata byla unesena ze středy na čtvrtek v noci. Obě byla se svými chlapci v různých automobilech v oblíbené "aleji milenců". Ta je mezi mladými lidmi populární, protože je z ní krásný výhled na údolí. Ve Fordu Bronco seděl jeden pár. Rattliff se přiblížil k vozu a začal mladému páru vyhrožovat pistolí. Poté přijel na parkoviště v "aleji" druhý automobil. Násilník připoutal mladíka k tyči a dívku nechal svázanou na zadním sedadle. Pak přišel k druhému vozidlu a opět ohrožoval pár pistolí. Mladíky svázal v autě a odmontoval mu kolo. Pak naložil druhou dívku do Fordu Bronco a s oběma odjel.
Zachráněné dívky budou muset překonat trauma, které prožily. "Vím, že je to změnilo. Byly velice vděčné, že jsou naživu, ale budou se muset vyrovnat se spoustou věcí," dodal Sparks. "Naše srdce jsou s nimi. Oběti znásilnění musejí obvykle žít s celoživotním traumatem a překonávat problémy. Doufáme, že budou v pořádku," řekl kalifornský ministr spravedlnosti Bill Lockyer. Obě dívky byly převezeny do kernského lékařského centra a o několik hodin později propuštěny. "Obě jsou v dobrém zdravotním stavu, samozřejmě s ohledem na to, čím musely projít," prohlásil Peter Bryan z nemocnice. Rodiče a přátelé obou dívek zprávu o jejich záchraně bouřlivě přivítali. "Chci poděkovat každému, kdo nám pomohl nalézt obě dívky," řekla matka jedné z unesených. "Díky Bohu, že jsou v pořádku a že se vracejí domů," prohlásil se slzami v očích otec druhé dívky. Děvčata byla unesena ze středy na čtvrtek v noci. Obě byla se svými chlapci v různých automobilech v oblíbené "aleji milenců". Ta je mezi mladými lidmi populární, protože je z ní krásný výhled na údolí. Ve Fordu Bronco seděl jeden pár. Rattliff se přiblížil k vozu a začal mladému páru vyhrožovat pistolí. Poté přijel na parkoviště v "aleji" druhý automobil. Násilník připoutal mladíka k tyči a dívku nechal svázanou na zadním sedadle. Pak přišel k druhému vozidlu a opět ohrožoval pár pistolí. Mladíky svázal v autě a odmontoval mu kolo. Pak naložil druhou dívku do Fordu Bronco a s oběma odjel.
</TEXT>
</DOC>
<DOC>
<DOCID>LN-20020803060</DOCID>
<DOCNO>LN-20020803060</DOCNO>
<DATE>08/03/02</DATE>
<TITLE>
Sliby premiéra romské přesuny nezastaví
</TITLE>
<TEXT>
Pomalu už tradiční romská prázdninová emigrace se ani letos neobešla bez vládní výzvy k dialogu a spolupráci (dělal to Klaus a Zeman, dělá to i Špidla). Romové - přesněji reprezentativní romská sdružení - to jako obvykle vítají a vláda jako obvykle vypadá, že jí problémy romské menšiny opravdu leží na srdci a že je skutečně chce řešit. Obecné romsko-vládní odhodlání ale v minulosti nikdy dlouho nevydrželo. Na hromadný výjezd romských rodin za hranice se po pár týdnech v běhu důležitějších politických starostí snadno zapomnělo. Až za rok, když se další dobrodruzi vydali na cestu, začal celý kolotoč přesvědčování o "nefalšované starosti" nanovo. Nic nenasvědčuje tomu, že by letošní romská sága o útěku za ekonomickým azylem mohla mít jiné pokračování. Ačkoliv... Premiér Špidla ve svém prohlášení poprvé otevřeně přiznal, že diskriminace a projevy rasismu patří ke každodenní zkušenosti mnoha Romů. Už tento "malý průlom" nasvědčuje, že by Špidla mohl udělat víc než jeho předchůdci. Vysmívaný sociální inženýr přece může v praxi použít svou teorii existenční jistoty, z níž vyrůstají kreativní zdroje šťastného života. Nespokojeným Romům pomůže najít cestu k práci, čímž odstraní hlavní příčinu jejich trápení a každoročních lapálií na hranicích. V inženýrských kulisách premiéra to skvěle funguje. Jenže skutečnost umí s konstrukcemi pěkně zatočit. A vůbec: zeptal se někdo někdy Romů, těch "uražených a ponížených", jestli o něco takového vůbec stojí? Ani nový premiér to nedokázal, protože přes vnější modely nevidí závory uvnitř. Ani ty na hranicích.
</TEXT>
</DOC>
<DOC>
<DOCID>LN-20020803061</DOCID>
<DOCNO>LN-20020803061</DOCNO>
<DATE>08/03/02</DATE>
<TITLE>
O politické odpovědnosti v "kauze Srba"
</TITLE>
<TEXT>
Občanská demokratická strana včera na tiskové konferenci řekla své ke kauze Karla Srby. Lze jedině souhlasit s výrokem, že by se měl případ do všech důsledků vyšetřit a mělo by být určeno, kdo za něj nese politickou odpovědnost. Osoby, které tuto odpovědnost nesou, by měly z této skutečnosti vyvodit důsledky. Tak by tomu totiž mělo být s každou aférou a dobře víme, že se to dosud nedělo. Je dobře, že ODS alespoň nyní volá po postupu, který se v demokratických zemích pokládá za standardní. Otázka však je, zda zmíněnou politickou odpovědnost skutečně nesou ti, které představitelé ODS označili, totiž Jan Kavan, Jaroslav Tvrdík a Vladimír Špidla. Odpovědnost Jana Kavana je podle mého názoru nepochybná: on to byl, kdo Srbu chránil před výtkami novinářů a kdo svými rozhodnutími stvrzoval jeho činnost, ať už šlo o případ Českého domu, aféru Štiřín či případné další pochybné postupy. Pokud jde o Jaroslava Tvrdíka, ten, pokud víme, dal vojenské rozvědce pokyn, aby s agentem Salimou, jak znělo Srbovo krycí jméno, ukončila spolupráci. Když zjistil, že se tak nestalo, odvolal velitele rozvědky. Co tedy udělal špatně? A že by Vladimír Špidla jako koordinátor tajných služeb býval mohl něco vědět o jednotlivých agentech a jejich působení? Tak absurdně si snad práci koordinátora nepředstavuje ani ODS.
</TEXT>
</DOC>
<DOC>
<DOCID>LN-20020803062</DOCID>
<DOCNO>LN-20020803062</DOCNO>
<DATE>08/03/02</DATE>
<TITLE>
USA radikálně zvýšily rozpočet na obranu
</TITLE>
<TEXT>
Devadesátá léta 20. století charakterizovalo snižování výdajů na ozbrojené síly, jak v Evropě, tak v USA. Výsledkem bylo paralyzování některých jejich složek, zaostávání za soukromým sektorem v oblasti nejnovějších technologií či zpomalení nutných reforem. Například americká doktrína vedení dvou velkých válek současně vypadala pěkně na papíře, ale každý v Pentagonu věděl, že jde o neproveditelný sen. Přesto zůstávala po celá devadesátá léta neměnnou součástí strategického plánování. Takzvaná mírová dividenda se nejvíce podepsala na evropských silách. Některé země (jako Německo) zakonzervovaly ozbrojené síly ve stavu "čekání na sovětskou invazi" a nyní jenom s největšími obtížemi dohánějí okolní státy, které alespoň své armády profesionalizovaly. Nejnepříjemnějším důsledkem "mírových" devadesátých let pro Evropu je však technologická propast mezi starým kontinentem a USA. V důsledku to například znamená neschopnost vést efektivně společné operace. Včerejší hlasování amerického Senátu o radikálním navýšení vojenského rozpočtu je tečkou za obdobím mírové dividendy. Snad budou evropští politici své americké kolegy následovat.
</TEXT>
</DOC>
<DOC>
<DOCID>LN-20020803063</DOCID>
<DOCNO>LN-20020803063</DOCNO>
<DATE>08/03/02</DATE>
<TITLE>
Podaří se Rakušanům rozbít česko-německou deklaraci?
</TITLE>
<TEXT>
Ti Češi, kterým přijde líto, že se o ně cizina nezajímá, by měli začít číst rakouské noviny. Poslední dobou prakticky nemine den, aby nějaký celostátní list nepsal o problémech s Čechy. Co se stalo? V Praze vládne nová vláda a Rakušany zajímá, jestli Špidlovi lidé náhodou nezmění názor na Temelín a na Benešovy dekrety.
</TEXT>
<HEADING>
Třetí hlas do duetu
</HEADING>
<TEXT>
Do toho se blíží volby v Německu. Němci nedají pokoj, psal nedávno týdeník Respekt a myslel tím jakousi latentní otázku, která se prý zračí v očích německých politiků a křičí ze stránek tamních novin: kdy už si, Češi, zametete před svým poválečným prahem? Zářijové volby se chystá vyhrát opoziční konzervativec Edmund Stoiber. Přitvrdí patron sudetských Němců Stoiber vůči Praze? Moc pravděpodobné to není. Do Prahy prý z německých diplomatických kruhů zaznívá ujištění, že linie jejich "české politiky" by se ani pod Stoiberem neměnila, že by stačilo nějaké malé vstřícné gesto, hlavně ať prý čeští politici přestanou po zemanovsku drásat rány. Pracně budovanou konstrukci česko-německé deklarace včetně závazku nevrtat se v historii si ani Praha, ani Berlín nedovolí samy od sebe podříznout, ať už se Stoiber na Sudetoněmeckých dnech čílil sebevíc. Do hry by musel vstoupit někdo třetí. A právě o to se usilovně snaží Vídeň. Rakušané se do sporu o Benešovy dekrety vložili zhruba před dvěma roky, po vstupu Haiderových Svobodných do federální vlády. Jejich angažmá v kauze dekretů je svým způsobem kuriózní: vyvlastnění čeští Němci neměli před válkou, za války a po válce ani na minutu rakouské občanství, také v Benešových dekretech se nevyskytuje jediná zmínka o čemkoliv rakouském. Proto je ale rakouská pozice i výhodnější: zatímco vůči Německu coby právnímu nástupci třetí říše může Česká republika v případě potřeby postavit svoje reparační nároky, Rakousko je z obliga - státní smlouvou z roku 1955 získalo potvrzení, že bylo první Hitlerovou obětí. Vídeň se ve věci dekretů snaží dotlačit Prahu k arbitrážnímu řízení pod mezinárodním dohledem, podle "scénáře Temelín". Shání si podporu po Evropě, zatím prý našla ochotné posluchače jen v Římě u Berlusconiho lidí. Česká diplomacie má na své straně Brity, spoléhá se i na sympatie Evropské komise a některých menších západoevropských států, například Nizozemska nebo Dánska. I teď, během zdánlivé okurkové sezony, se hraje o to, jestli se Rakušanům podaří udělat z dekretů téma přístupových jednání.
</TEXT>
<HEADING>
Tvrdě na ně
</HEADING>
<TEXT>
Zbývá odpověď na otázku, o co Vídni jde. Českých Němců se v alpské republice usadilo po roce 1945 jen asi sto tisíc. Rakousko se o ně v poválečné bídě nestaralo, tamní landsmanšaft donedávna registrovali pouze na okraji politické scény. Haiderovský okraj je teď ve vládě, potud se zdá všechno jasné. Proč ale i lidovci? Benešovy dekrety je nikdy netrápily, také dnes po straně říkají, že je to pseudoproblém. Právě tady se ale možná skrývá vysvětlení. Kancléř Schüssel ví, že Rakousko na rozšíření EU dlouhodobě vydělá, umí si také spočítat, že jeho vláda by se obstrukcemi při přijímání nových členů dostala v Evropě znovu do izolace, a té se bojí jak čert kříže. Odvahou ale nevyniká, ani když má propagovat rozšíření unie doma. Rázný postoj "nedali jsme jim to zadarmo" se tedy může hodit. Kancléř ho předvádí na dvou pseudoproblémech: Benešových dekretech a mediálně "profláknutém" Temelínu. (Když Maďaři před časem o deset let prodloužili životnost své stařičké atomové elektrárny sovětského typu v Paksu, rakouské noviny o tom skoro nepsaly.) Česká diplomacie nemá důvod svým rakouským partnerům z téhle šlamastiky pomáhat. Ve hře má mnohem větší obnos - s námahou vystavěné vztahy s Německem, jejichž pilováním Černínský palác strávil skoro celá devadesátá léta.
e-mail:daniel.kaiser@bbc.co.uk
</TEXT>
</DOC>
<DOC>
<DOCID>LN-20020803064</DOCID>
<DOCNO>LN-20020803064</DOCNO>
<DATE>08/03/02</DATE>
<TITLE>
Los Angeles Times
</TITLE>
<TEXT>
Přes hluboké pochyby CIA a FBI nyní Bílý dům podporuje tvrzení, že atentátník z 11. září Muhammad Atta se loni v dubnu tajně sešel v Praze s iráckým agentem. Tato schůzka by mohla ukazovat na napojení Iráku na teroristické útoky z 11. září. Podle vysokého představitele Bushovy vlády, který si nepřál být jmenován, dostupné důkazy o schůzce Atty s iráckým diplomatem a agentem Ahmadem Chalílem "obstojí". Podle něj má irácký prezident Husajn "vazby na mezinárodní terorismus". Přibývá důkazů o tom, že k nim patří i vazby na Al Kajdu. (...) Pokud by se prokázalo, že se Husajn podílel na zářijových útocích, výrazně by to pomohlo americké vládě, která usiluje o svržení Husajnova režimu, ale zatím se jí nedaří získat podporu spojenců. (...) Američtí vyšetřovatelé nenašli žádný důkaz o tom, že by Atta byl loni v dubnu v Praze. Záznamy naopak naznačují, že mezi 8. a 11., kdy měl být v Praze, byl ve státě Virginie. (...) Podle nejmenovaného představitele tajných služeb je možnost iráckého podílu na zářijových útocích otevřená, ale neobjevily se žádné jasné zpravodajské informace, které by to potvrzovaly. (...) (2. srpna 2002)
</TEXT>
</DOC>
<DOC>
<DOCID>LN-20020803065</DOCID>
<DOCNO>LN-20020803065</DOCNO>
<DATE>08/03/02</DATE>
<TITLE>
prohlašuje sebevědomě generální ředitel České televize Jiří Balvín i v době, kdy jeho volbu zpochybnil soud
</TITLE>
<TEXT>
Protesty veřejnosti ani vlastních podřízených zatím Jiřího Balvína k rezignaci nedonutily. Za svými rozhodnutími si podle vlastních slov stále stojí.
LN: Obvodní soud pro Prahu 4 zpochybnil vaše jmenování generálním ředitelem...
Nezpochybnil.
</TEXT>
<HEADING>
LN: Zpochybnil ale určité rozhodnutí Rady České televize.
</HEADING>
<TEXT>
Ne. Soud rozhodl o tom, že rada nepostupovala... Tedy, já nevím. My jsme dodnes nedostali rozhodnutí soudu. Nevím, kdo ho jakým způsobem interpretuje. Ani naše právnička, která u soudu byla, neví, co v tom textu je. Pan Hlinovský podal žalobu proti rozhodnutí rady vyřadit ho z výběrového řízení. A ta ho vyřadila proto, že nedodal potřebné materiály, které dodat měl, tuším, že lustrační osvědčení.
LN: Právnička ČT tedy u soudu byla a vy jste o jeho průběhu i rozsudku věděl, ne? A jestli byla u rozsudku, tak snad musela slyšet odůvodnění rozhodnutí.
Samozřejmě, že mám informace o soudu. Ale já jsem tam nebyl, tam byli zástupci rady, kteří odpovídali na to, proč nepozvali pana Hlinovského k pohovoru. Zatím nikdo nemá písemné odůvodnění rozhodnutí soudu. Až ho obdržíme, pak teprve budeme podnikat další kroky.
LN: Odvoláte se?
Ano. Odvoláme se.
LN: Co když vyšší instance rozhodne, že je volba neplatná?
To předjímáte. Říkat, co bude, když... Je to celé absurdní. My prostě počkáme, až dostaneme písemné rozhodnutí soudu a pak se uvidí.
LN: Pokud však rada neoprávněně vyřadila jednoho z uchazečů, je celá volba ředitele zpochybněna. Je to tak?
</TEXT>
<HEADING>
Není. To je špatná interpretace.
</HEADING>
<TEXT>
LN: Co kdyby skutečně soud vyšší instance rozhodl, že vaše zvolení je neplatné. Znamenalo by to, že všechna rozhodnutí, která jste ve funkci udělal, jsou také neplatná? Neříkejte mi, že vás to nenapadlo.
Ale vůbec ne.
</TEXT>
<HEADING>
LN: Nepřemýšlel jste nad tím?
</HEADING>
<TEXT>
Já jsem nad tím opravdu nepřemýšlel. Byl jsem zvolen tak, jak jsem zvolen měl být. Řekl jsem, že se odvolám, a vy mě pořád tlačíte k tomu, abych spekuloval nad tím, co bude.
LN: Kdybych byla na vašem místě, asi bych o tom přemýšlela a konzultovala situaci s právníky. Právníci řekli, že se nemáme znepokojovat. Takže se neznepokojujeme.
LN: Tak to máte pevné nervy. Kdy jste se naposled díval na televizi?
Dnes (ve čtvrtek). Od šesti hodin na Dobré ráno.
LN: Takže pořad České televize. Jaký pořad jste viděl naposledy na Nově?
Já od 3. ledna 2002 Novu nechytnu. Ale naposled jsem viděl Televizní noviny.
LN: Která tuzemská televize má podle vás nejlepší zprávy?
Jedno jsou zprávy komerční, jedno veřejnoprávní. Každé mají jiné řazení, jiné chování reportérů...
LN: A občan Balvín, který není ředitelem veřejnoprávní televize, by dal přednost jakým?
Já nemohu zapomenout, že jsem ředitelem televize. Ale budiž: zprávám České televize.
LN: Veřejnoprávní televize by měla zpravodajství rozšiřovat. Vy je naopak zkracujete, například zrušením "21". Proč?
Já znovu opakuji, že tyto změny jsem měl už v projektu. Chci návrat k původním Událostem, komentářům, a ty ještě rozšíříme o hosty, což v původním formátu nebylo. Opakuji, že nezkracujeme. Navíc i tak máme zpravodajství dostatek. Já nechápu, proč to vyvolává takovou nervozitu.
LN: Pokud zkracujete čas a plánujete snížit počet lidí ve zpravodajství...
Ale my nezkracujeme! Ta averze možná skutečně vznikla z obavy, že šéf zpravodajství Karel Novák usoudí, že bude potřebovat méně lidí.
LN: Přesto mám pocit, že tu začíná být pěkné dusno. Nepřijde zase nějaká stávka?
Ne. Jsem o tom přesvědčen.
LN: Jaký je váš nejoblíbenější pořad? Pro Vladimíra Železného je to Volejte řediteli...
Já jsem samozřejmě deformován a posuzuji pořad podle toho, jak je natočený, jak sestříhaný, jestli se v obraze neobjeví mikrofon... Mám ale rád pořady Mirka Donutila, Bolka Polívky, Haliny Pawlovské...
</TEXT>
<HEADING>
LN: Takže opět ČT. Co nějaký na Nově?
</HEADING>
<TEXT>
Když jsem měl doma příjem a dostal jsem se k televizi, rád jsem se díval na TELE TELE. Jeho tvůrce znám.
LN: Nechcete je přetáhnout do ČT?
Kdo ví?
LN: Takže jste jim už něco na-bídl?
Tak to ne.
LN: TELE TELE patří také mezi favority Vladimíra Železného. Jaký vy dva spolu máte vztah?
Náš vztah je korektní. Známe se roky, tak, jako se znají všichni lidé v této republice v médiích. Potkáváme se v Asociaci televizních organizací a dalších mediálních organizacích.
LN: Vyznáte se ve sporech kolem Novy? Jestli ano, tak jste zřejmě jeden z deseti lidí v této zemi...
Deset lidí? To je snad ještě přehnané číslo, ne? Ne, nevyznám se v tom. Ale on nám to pan ředitel určitě vysvětlí ve Volejte řediteli...
LN: To jistě. Takže i to je váš oblíbený pořad na Nově, ne?
Samozřejmě. Pokud jsem u televize, tak si ho nenechám ujít. A mám pocit, že se na něj stejně dívají převážně lidé z médií. Já jsem ale docela rád, že se situace kolem Novy vyjasňuje a že došlo k dohodě.
LN: Nebylo by pro ČT naopak výhodnější, kdyby byla Nova nestabilní? Inzerenti by se přelili k vám...
Tak my především nemáme problém s inzerenty...
LN: Za prvních pět měsíců letošního roku vám ale příjmy z reklamy klesly.
To ano. To je ale dáno legislativou. My nesmíme předělovat pořady reklamou. Pokud máme limit na hodinu šest minut a vysíláme dvouhodinový film, tak těch šest minut nemůžeme využít.
LN: Ale stejné zákony platily i loni. A pokles přišel až letos. Proč?
Bylo to také dáno tím, že česká fotbalová reprezentace nebyla na mistrovství světa - to dělá odhadem tak minus pětadvacet až šedesát milionů. Čím výš by se dostali, tím bychom na reklamě utržili víc. Teď v létě už zase máme prudký nárůst.
LN: Ještě k Volejte řediteli: vy neplánujete pořad, v němž byste promlouval k národu?
</TEXT>
<HEADING>
Ne.
</HEADING>
<TEXT>
LN: Mohl byste se třeba inspirovat příkladem Vladimíra Železného a v takovém pořadu předkládat vlastní verze svých průšvihů a potíží. Třeba kauzu přenosového vozu.
Šetření bylo napadeno panem doktorem Sokolem a státní zastupitelství to uznalo jako oprávněné.
LN: Já se ptám proto, že s vaším vysvětlením nebyla spokojená ani Rada ČT a policie šetření pozastavila pro formální nedostatky a nikoliv proto, že by vaše jednání shledala v souladu se zákonem.
Pojďme se o tom nebavit, já jsem to už tolikrát vysvětloval. Koupili jsme vůz, zaplatili jsme splátku, druhou jsme pozdrželi, protože se vyskytly technické problémy po převzetí, my jsme ubezpečili druhou stranu, že od smlouvy neodstoupíme, a zaplatili jsme druhou splátku. To je vše.
LN: Odboráři vás vyzvali, abyste předal řízení někomu jinému. Že prý děláte špatné jméno ČT. To je pravda, ne?
U vás máte odbory?
</TEXT>
<HEADING>
LN: Ne.
</HEADING>
<TEXT>
Tak to vám závidím... Já jsem to opravdu nemohl udělat, mně v tom brání legislativa. Nesouhlasím ani s tvrzením, že celá věc vrhá špatné světlo na Českou televizi. Považuji to celé za zmanipulované.
LN: Kým?
Lidmi, kteří odešli z České televize.
LN: Kterými? Někým, kdo odešel z televize kvůli vám?
Já nebudu jmenovat.
LN: Takže jde o mstu lidí, kteří odešli z ČT?
</TEXT>
<HEADING>
Ano.
</HEADING>
<TEXT>
LN: Další záležitost, která podle mě nevrhá úplně nejlepší světlo na ČT, jsou instalované kamery. Nechcete je zavést na všech pracovištích, aby se koncesionáři mohli na vlastní oči přesvědčit, jak zaměstnanci ČT pracují?
Vy to zesměšňujete a to mi vadí... Podle informací, které jsme měli, nám tam unikaly milionové částky, protože to je jedno z nejkvalitnějších zařízení v této zemi. Navíc nikdy nebyla namontovaná kamera v pracovní době, vždy až po ní. Jednou se nám to už osvědčilo, když jsme přistihli pracovnici, jak kradla z kanceláře. Nyní jsem zavedl jiná bezpečnostní opatření, která pochopitelně neprozradím.
LN: Dnes se ujal funkce nový šéf sportovní redakce Otakar Černý. Bouří se proti tomu někdo z jeho podřízených?
Ne.
</TEXT>
<HEADING>
LN: Pracoval Jaromír Bosák jako šéf sportu dobře?
</HEADING>
<TEXT>
Já vám nebudu odpovídat ano či ne. Pan Bosák vedl redakci od roku 2000. Redakci celou postavil Jiří Baumruk a na tomto základě funguje dosud. Došlo pouze k obrovské redukci zaměstnanců, takže vznikla řada externích smluv. Redakce jako taková pracuje dobře, ovšem nepřítomnost pana Bosáka byla poměrně značná - olympiáda, mistrovství světa, každý zápas evropské ligy. Šéfredaktor by neměl být člověk, který se objevuje na obrazovce.
LN: Ale šéf zpravodajství Karel Novák přece pracuje zároveň jako vedoucí vydání Událostí.
Už ne. Skončil poté, co nastoupil jako šéfredaktor zpravodajství.
LN: Respektovaný a oblíbený komentátor, jímž Bosák bezpochyby je, podmiňoval svoje setrvání v ČT také tím, že nakoupíte další ročníky Ligy mistrů.
My máme nakoupená práva do roku 2003. Ve středu UEFA svěřila svá práva společnosti, která je prodává, a my koncem srpna zahajujeme jednání. Samozřejmě další ročníky chceme.
LN: Pojďme k hokeji. Smlouvu s Charouzovou Bohemian Promotion Agency, která zajišťuje ČT vysílání ligy, označila jako nestandardní i auditorská firma PriceWaterhouseCoopers. Tím jste se vystavil podezření, že vaše vztahy s Charouzem jsou tím pádem nadstandardní.
PriceWaterhouseCoopers se později ale opravili. Nepočítali s druhou existující smlouvou, která se týkala reklamy. První smlouvu na hokejová práva podepisoval ještě Ivo Mathé, a ta byla barterová, tedy cena, kterou jsme platili, byla nízká. Poté se to rozdělilo na dvě smlouvy podle zásady: budeme sice platit velké peníze za práva, ale necháme si peníze z reklamy.
LN: Vazby, v nichž figurujete vy, Černý, děti Otakara Černého, které pracují pro Charouzovu firmu, a Charouz však nevzbuzují příliš důvěry...
Dobře - tak napište druhou vazbu! Pan Černý se dostal do televize proto, že to je bratr Jindřicha Černého, bývalého ředitele Národního divadla, který má syna Ondřeje Černého. Ten je šéfem Divadelního ústavu a zároveň je šéfem Festivalu německého divadla, kde dělá dramaturga můj otec. Takže tito Černí dostali pana Černého do funkce. Na podobné úrovni funguje vztah mezi mnou, Antonínem Charouzem a Otou Černým a jeho dětmi. Já nevím, jestli bychom měli ty děti zabít...
LN: To po vás nikdo nechce. Kdy jste naposled viděl Antonína Charouze?
Na pracovním jednání, jinak vůbec! Třeba včera jsem ale obědval s Kamilem Čermákem z Telecomu, a že má tato firma pořádné vazby na ČT!
LN: Jaké máte vztahy s Radou ČT? Mezi ní a vámi přece panuje hmatatelné napětí.
Ano. Chyba v základním pojetí rady. Je to příliš početný, příliš operativní orgán.
LN: Co se pro ČT změnilo volbami do sněmovny?
Dnem voleb pochopitelně nic. Ale asi šest týdnů po volbách se pro nás změnilo hodně. Byli jsme vyzváni naším legislativním garantem, ministerstvem kultury a ministrem Dostálem, abychom delegovali naše zástupce do legislativní komise na změnu zákonů o ČT. To jsme udělali a zároveň jsme předložili podkladové materiály o tom, jak si představujeme řešení dosud skutečně neřešeného financování ČT. Tady se to vždy řešilo zcela novými zákony, ale každý nový krok se musel opět řešit novým zákonem. Vláda má nyní zájem vyřešit financování, a to jedním zákonem o zpřísnění kontroly výběru poplatků a jedním zákonem o financování ČT. Svět už tuto záležitost má vyřešenou a pro nás je to naprosto zásadní.
LN: Musel jste si oddechnout, když vyhrála sociální demokracie.
Nedá se úplně říci, že oddechl... Já to vítám.
</TEXT>
<HEADING>
LN: Koho jste volil?
</HEADING>
<TEXT>
Já nevím, jestli vám na tuto otázku někdo odpoví... Já jsem splnil svoji občanskou povinnost a volit jsem byl, ale neřeknu vám koho.
LN: Jste dobrý ředitel České televize? Tedy jestli jím vůbec jste...
To je dobrá otázka. Jsem. Ale nejsem oblíbený mezi lidmi z ČT, protože mám odvahu dělat velké změny.
LN: Sebevědomí vám rozhodně nechybí. Vy nepřiznáte žádné chyby?
Chybu udělá každý. Já jsem nastupoval v hodně hektické době, ale za vším, co jsem udělal, si stojím.
</TEXT>
</DOC>
<DOC>
<DOCID>LN-20020803066</DOCID>
<DOCNO>LN-20020803066</DOCNO>
<DATE>08/03/02</DATE>
<TITLE>
Jen několik sekund trvá, než se dívky textovými zprávami svolají na místo, kde se princ nachází
</TITLE>
<TEXT>
Večeře s přáteli je pro britského prince Williama často noční můrou. Jakmile přijde do restaurace, najdou si ho desítky obdivovatelek.
WASHINGTON - Pohledný, bohatý, nezadaný a k tomu pravděpodobný následník britského trůnu. Takový muž je na světě jen jeden princ William. Není divu, že pro tisíce dívek představuje tento dvacetiletý člen královské rodiny partii snů. Jeho ctitelky jsou stále vynalézavější a ke sledování objektu svého zájmu využívají nejnovější moderní techniku. Nejdůležitější podmínkou jejich úspěchu je hlavně rychlost přenosu informací a vzájemná spolupráce. Ve skotském městě St. Andrews, kde princ studuje historii umění, jeho obdivovatelky dokonce vytvořily organizovanou skupinu.
</TEXT>
<HEADING>
Lavinový efekt
</HEADING>
<TEXT>
Nejdůležitějším prostředkem jejich komunikace se staly mobilní telefony, z nichž si posílají hromadné textové zprávy s aktuálními informacemi o místu, kde se princ právě nachází. Jakmile je William spatřen jednou ze členek této skupiny, je otázkou několika minut, než se na stejném místě objeví desítky dalších roztoužených slečen. "Z jednoho baru musel princ doslova utéci na tajné místo, neboť tam vtrhlo sto bujarých dívek, které se svolaly mobilními telefony. Obsadily to místo jako kočky, když číhají na svou kořist," řekl listu Scottish Daily Record muž, jenž si nepřál být jmenován.
</TEXT>
<HEADING>
Světový fenomén
</HEADING>
<TEXT>
Podle odborníků jde o jistý druh sociální revoluce. "Je to obrovská změna, dříve museli lidé někam jít, aby zjistili, jestli se tam něco děje. Dnes se nejdříve dozví, kde se něco děje, a pak tam vyrazí," uvedl pro deník The Washington Post Howard Rheingold, autor knihy "Chytré mobilní telefony: Příští sociální revoluce". Podle něj se dnešní generace "lidí s mobilem v ruce" učí, jak se shromažďovat okamžitě a bez vůdců. "To ovlivní chování lidí. Může to mít dokonce celosvětový dopad na politické a vojenské události," dodává Rheingold. Jeho slova potvrzuje i aktivista John Eidinger, organizátor různých protestních akcí: "Nemůžu prozradit naše triky, ale prostřednictvím textových zpráv měníme směr stovek lidí, kteří jsou tak nedostižní pro policii." Nejen policii, ale i princovi Williamovi znepříjemňuje tento druh komunikace život. "Princ už nemůže jít ani s přáteli na večeři, aniž by se tam okamžitě nenahrnul dav dívek, které se znají jen virtuálně," uvedl zdroj blízký princovi pro Daily Record. William, který si dokázal poradit i s dotěrnými novináři a snaží se žít normálním studentským životem, zatím před vášnivými ctitelkami utíká. Příběh 14leté Ambry Evansové ale dokazuje, že princ není kusem ledu. "Umírala jsem touhou setkat se s ním, ale když jsem ho viděla, styděla jsem se. Kamarádka mě postrčila přímo před něj a on mi položil ruku kolem ramen a dovolil mi se s ním vyfotit," vypravuje šťastná Ambra.
Podle odborníků jde o jistý druh sociální revoluce. "Je to obrovská změna, dříve museli lidé někam jít, aby zjistili, jestli se tam něco děje. Dnes se nejdříve dozví, kde se něco děje, a pak tam vyrazí," uvedl pro deník The Washington Post Howard Rheingold, autor knihy "Chytré mobilní telefony: Příští sociální revoluce". Podle něj se dnešní generace "lidí s mobilem v ruce" učí, jak se shromažďovat okamžitě a bez vůdců. "To ovlivní chování lidí. Může to mít dokonce celosvětový dopad na politické a vojenské události," dodává Rheingold. Jeho slova potvrzuje i aktivista John Eidinger, organizátor různých protestních akcí: "Nemůžu prozradit naše triky, ale prostřednictvím textových zpráv měníme směr stovek lidí, kteří jsou tak nedostižní pro policii." Nejen policii, ale i princovi Williamovi znepříjemňuje tento druh komunikace život. "Princ už nemůže jít ani s přáteli na večeři, aniž by se tam okamžitě nenahrnul dav dívek, které se znají jen virtuálně," uvedl zdroj blízký princovi pro Daily Record. William, který si dokázal poradit i s dotěrnými novináři a snaží se žít normálním studentským životem, zatím před vášnivými ctitelkami utíká. Příběh 14leté Ambry Evansové ale dokazuje, že princ není kusem ledu. "Umírala jsem touhou setkat se s ním, ale když jsem ho viděla, styděla jsem se. Kamarádka mě postrčila přímo před něj a on mi položil ruku kolem ramen a dovolil mi se s ním vyfotit," vypravuje šťastná Ambra.
</TEXT>
</DOC>
<DOC>
<DOCID>LN-20020803067</DOCID>
<DOCNO>LN-20020803067</DOCNO>
<DATE>08/03/02</DATE>
<GEOGRAPHY>LONDÝN</GEOGRAPHY>
<TEXT>
Pasivní kouření neohrožuje jen lidi, ale i kočky. Dokazuje to nová studie amerických vědců. Chovatelé koček, kteří doma kouří, vystavují své domácí mazlíčky vysokému riziku onemocnění rakovinou. Doktor Anthony Moore z univerzity ve státě Massachusetts studoval po dobu sedmi let zdravotní stav 180 koček. Nyní došel k závěru, že kočky, jejichž majitelé doma kouřili, onemocněly rakovinou dvakrát častěji než kočky, které "pasivními kuřáky" nikdy nebyly. Jestliže byly tabákovému kouři vystaveny po dobu pěti let, pravděpodobnost onemocnění rakovinou se dokonce ztrojnásobila. Zdraví koček ovlivňuje i to, kolik kuřáků se v jednom domě oddává své vášni. Podle doktora Moora by výsledky tohoto výzkumu měly vyvolat i diskusi na téma, jak ohroženy jsou děti, jejichž rodiče doma kouří. Vědci se také domnívají, že by výsledky této studie mohly přimět mnoho lidí k tomu, aby přestali kouřit. "Myslím, že mnoho lidí, kteří nechtějí přestat kouřit kvůli sobě, by nyní mohlo přestat kvůli svým rodinám, nebo alespoň kvůli svým kočkám," uvedl pro BBC doktor Moore. Jeho tým nyní hodlá pokračovat v obdobném výzkumu se psy.
</TEXT>
</DOC>
<DOC>
<DOCID>LN-20020803068</DOCID>
<DOCNO>LN-20020803068</DOCNO>
<DATE>08/03/02</DATE>
<GEOGRAPHY>LONDÝN</GEOGRAPHY>
<TEXT>
Na první pohled nevypadá Pearl jako "klasická" ošetřovatelka. Měří pouhých 120 centimetrů, váží 34 kilogramů, namísto rukou má úchytné tyče a pohybuje se díky podvozku na kolečkách. Pearl (jméno dostala podle perleťové barvy svého opláštění) je druhým prototypem v projektu tzv. robotické osobní péče, na kterém spolupracují odborníci z univerzity Carnegie Mellon a Pittsburské univerzity. Podle agentury Reuters nyní robo-sestra pomáhá seniorům v oakmontském domě s pečovatelskou službou. Zdejším obyvatelům (kteří si ji údajně velice oblíbili) připomíná, kdy vzít léky, vodí je na pokoje a na lékařské prohlídky a povídá si s nimi o počasí nebo o televizním programu. Tvůrci Pearl doufají, že v budoucnu najde uplatnění v domácnostech starších lidí, a zajistí jim tak větší nezávislost. Na rozvoj projektu získali grant od americké vědecké asociace ve výši 1,4 milionu dolarů (přibližně 43,4 milionu korun). Podle listu The Boston Globe by v budoucnosti měly robo-sestry připomínat svým "chráněncům", co mají na programu dne, informovat je o televizním programu a počasí, zajišťovat pacientům větší mobilitu (díky úchytným tyčím a podvozku na kolečkách funguje Pearl také jako chodítko) a dohlížet na ně. Vzhledem k tomu, že Pearl má v očích miniaturní kamery a její tělo tvoří plochá obrazovka, umožňuje tak přenos obrazu i zvuku na velkou vzdálenost. To by měli uvítat pacienti i doktoři, kteří by spolu mohli díky roboošetřovatelkám komunikovat na dálku. V neposlední řadě by se měla nová generace robotů stát vítaným společníkem mnohdy osamělých seniorů. Tvůrci Pearl se snažili, aby vypadala co nejpřirozeněji. Pearl částečně ovládá mimiku - povytahuje obočí, usmívá se, vyplazuje jazyk a každých pět vteřin mrkne. I když není Pearl zatím schopna samostatně myslet, je možné si s ní popovídat. Musíte si však vybrat téma, které jí naprogramovali její tvůrci.
</TEXT>
</DOC>
<DOC>
<DOCID>LN-20020803069</DOCID>
<DOCNO>LN-20020803069</DOCNO>
<DATE>08/03/02</DATE>
<TEXT>
Všichni máme v živé paměti školní léta strávená na různých vzdělávacích ústavech. Dost z toho, co jsme se naučili, bylo asi lépe zapomenout, ale i tak zbyla spousta věcí užitečných. Jejich nevyčerpatelným zdrojem bývaly přestávky, zejména ta, které se říkalo hlavní, kdy bylo možné opustit třídu a korzovat po chodbách. Zcela jistě to byla nejdůležitější část výuky. Jednak to bývalo vítané osvěžení, protože tu byla možnost kolektivně posoudit, co pamětihodného den přinesl, jednak se naskýtala příležitost pozorovat výchovný proces takříkajíc zevnitř. Hlavní osobou hlavní přestávky pak býval člen sboru pověřený konat to, čemu se říkalo výchovný dozor na chodbě. I méně všímavý student záhy pochopil, že dozor na chodbě je páteří moderní pedagogiky. Jistě, škola se pokoušela a snad dodnes pokouší vnutit žactvu stále větší sumu nejrůznějších informací, počínaje tělesnou stavbou nálevníků a budovou kosmu konče, ale tato činnost, jakkoli nápadná, je pouze lstivý úskok, protože vše, co se tímto způsobem vzdělávaná mysl dozvídá, je mnohem přehledněji shrnuto v nejrůznějších encyklopediích a dnes i na internetu. Pravda je taková, že rozvrh hodin, v němž je kladen takový důraz na vyučování, má pouze odvést pozornost od toho, co při výchově hraje úlohu stěžejní, a to právě je výchovný dozor na chodbě. V pedagogické praxi totiž nejde o to, předávat znalosti, neboť výsledky jsou zde nejisté a cesta k nim nevyzpytatelná, nýbrž vštěpovat správné návyky. Svačinu polykáme, teprve je-li správně rozžvýkána. Tělo budiž při pohybu drženo zpříma, ramena rovná. Krok nesmí být ani kvapný, ani loudavý. Po chodbě se postupuje vpravo a nanejvýš po dvojicích; především je ale třeba dbát toho, aby se neošoupala zeď. Nikdo nehlučí, smích je zcela nevhodný. Káznice je od slova kázeň; počátkem nekázně jsou drobné ilegalismy: nudle u nosu, špatně uvázaná tkanička a příliš krátké sukně. Světa neznalý člověk by řekl: jak malicherné a hloupé! Hrubě se mýlí: heslo pedagogického dozoru na chodbě zní: cokoli je třeba zmařit, musí být zmařeno již v zárodku. Nabádavě a káravě je třeba zakročit dřív, než se stane cokoli, co by k takovému zákroku opravňovalo. Ne dřív, než bude pozdě, nýbrž mnohem dřív než brzy. To není záchvat výchovné zuřivosti, to je poslání; nápravce ví, že kázeňské opatření musí být preventivní, jinak řečeno vidí, že na chodbě plné žactva je podezřelé a potenciálně zkázonosné všechno. Vůbec je svět plný žactva pokaženého od samého začátku. To je ovšem jen jedna stránka věci, ta druhá, pro praktický život poučnější, spočívá v tom, že pedagogický dozor na chodbě je mezi všemi zdaleka nejviditelnější a je přirozeným středem všeobecné pozornosti. Nelze jej přehlédnout - a ani se mu nedá vyhnout. Ti nejnadanější z žáků, korzujících po chodbě, se dokonce mohou v jeho impozantním konání zhlédnout - a o jejich dalších osudech je pak už jednou provždy rozhodnuto. I oni, až vyrostou.
</TEXT>
</DOC>
<DOC>
<DOCID>LN-20020803070</DOCID>
<DOCNO>LN-20020803070</DOCNO>
<DATE>08/03/02</DATE>
<TITLE>
Miluše. Podle některých badatelů jde o domáckou podobu jména Miloslava, jež má základ ve slovech "milý" a "sláva". Jiní tvrdí, že jde o překlad latinského jména Amanta či francouzského Aimée. V církevním kalendáři má dnes svátek Lydie.
</TITLE>
<TEXT>
Dominik, Dominika. Základem jména je latinské slovo dominus čili "pán". Dominik doslovně znamená "pánův". Ženský tvar Dominika je označením pro "den páně", neboli neděli. Patronem tohoto jména je svatý Dominik, zakladatel řádu dominikánů.
</TEXT>
</DOC>
<DOC>
<DOCID>LN-20020803071</DOCID>
<DOCNO>LN-20020803071</DOCNO>
<DATE>08/03/02</DATE>
<TITLE>
Boris Vian přibližuje v netradičním průvodci atmosféru kultovní čtvrti Saint-Germain-des-Prés
</TITLE>
<TEXT>
V Česku se pozvolna završilo vydávání Vianova prozaického díla, jeho básnická tvorba či publicistika, zejména texty věnované jazzu, na svůj český překlad teprve čekají. Nakladatelství Garamond nyní přináší Průvodce po Saint-Germain-des-Prés, jeden z textů, který si původně nečinil žádné literární ambice a měl být co nejvěrnějším svědectvím o poválečném probouzení jedné pařížské čtvrti na přelomu 40. a 50. let.
Přestože je dnes Vian již bez mála padesát let po smrti, zájem o jeho dílo zůstává mimořádný. Vzděláním inženýr dosáhl za svůj krátký život takřka renesančních rozměrů: byl prozaik, žurnalista, hudební kritik, básník, trumpetista, operní libretista, ředitel firmy na výrobu gramofonových desek. Těžká srdeční choroba, kterou trpěl od dětství, jej však postupně donutila milovanou trumpetu opustit a vzdát se vystupování v jazzových sklepích a v roce 1959 Vianův krátký, leč nesmírně plodný život ukončila. Vianův Průvodce po Saint-Germain-des-Prés měl původně vyjít jako klasický průvodce v edici Guides verts ve specializovaném nakladatelství Toutain. Nabídku, která padla 3. října 1949, dokázal Vian využít ve prospěch svého díla: nakladatel nalákaný vidinou zisku z průvodce po atraktivních pařížských končinách se nechal přesvědčit, aby vydal Vianův román Červená tráva a divadelní hru Rozčtvrcení pro všechny. Vian začal svůj "manuál" (jak se v originálu text možná i příznačněji jmenuje) sepisovat ještě téhož roku a dokončil jej na jaře 1950.
</TEXT>
<HEADING>
Manuál byl sepsán
</HEADING>
<TEXT>
Oslovil řadu známých karikaturistů, kteří měli vytvořit ilustrační doprovod (anotace nakladatelství Toutain jich slibuje na sto). Z Toutainem ohlašovaného "festivalu B. Viana" se však nakonec na knihkupeckých pultech objevily pouze Červená tráva a Rozčtvrcení pro všechny. Očekávaný Průvodce nevyšel. V roce 1959 pro potřeby Kolegia patafyziky, které chystalo o Vianovi monografii, autor poznamenává: "Byl sepsán. Ztratil korektury textu. Kresby M. Henryho atd. Nikdy netištěno." Teprve o celých patnáct let později se díky dvěma Vianovým životním partnerkám, Michelle Léglise-Vianové a Ursule Vianové, podařilo objevit rukopis a s ním dvě strojopisné verze, které text doplňovaly. Kompilací všech těchto tří verzí dal editor Noel Arnaud dohromady pravděpodobnou verzi Vianova Průvodce a namísto zamýšlených karikatur, které zmizely nadobro, jej doplnil množstvím dobových fotografií. Text vyšel v nakladatelství Chene v roce 1974.
</TEXT>
<HEADING>
Z Montmartru na Saint-Germain-des-Prés
</HEADING>
<TEXT>
Každá mladá generace má instinktivní potřebu vystavět svůj "parnas", pokud možno stranou svých předchůdců. Na přelomu 19. a 20. století tak bohémové prchli před akademiky na jeden ze dvou pařížských kopečků a proměnili jej v ráj milovníků kabaretů a tančíren. Barvité prostředí někdejšího chudinského předměstí přitáhlo do svých podniků (Moulin Rouge, Lapin Agil, Bateau-Lavoir a dalších) postupně pestrou společnost z celé Paříže. Řada umělců tu našla inspiraci a přestěhovala se sem. V malebných uličkách na "kopci", jak se Montmartru důvěrně říká, bydleli Toulouse-Lautrec, ale i Vincent Van Gogh či Auguste Renoir a řada dalších. Po první světové válce pak umělecká a intelektuální avantgarda objevila placatý půvab Montparnassu. Poměrně úzký pás mezi montparnaským nádražím a křižovatkou bulvárů Raspail a Montparnasse s legendárními kavárnami La Rotonde a Dome však tentokrát svou přitažlivostí zasáhl oblast daleko za francouzskými hranicemi, a tak se zde od začátku dvacátých let vedle francouzštiny ozývala italština, ruština a němčina, později i angličtina (Hemingway) či španělština. V posledním roce třetí dekády před porážkou Francie - a zejména pak v průběhu druhé světové války a po ní až do konce let padesátých hrálo roli meky umělců a intelektuálů několik ulic, a především náměstíčko kolem kostela Saint-Germaindes-Prés. Kavárna Flore, U dvou magotů, Lipp, Bílá královna a legendární klub Tabu na jedné straně, Rumovna, kavárny Pergola a Méphisto a kabarety Červená růže a Starý holubník na straně druhé v dobách největší slávy denně hostily stejnou klientelu: na celebrity se sem jezdili dívat turisté ze všech koutů světa jako na jednu z pařížských atrakcí. Dát si kávu U dvou magotů je ostatně dodnes pro návštěvníka Paříže neopominutelná turistická atrakce.
</TEXT>
<HEADING>
Hrabiví existencialisté a atomová bomba
</HEADING>
<TEXT>
Stejně jako každá doba touží najít svůj genius loci, potřebuje také svého hrdinu. Hrdinou zlatého období intelektuálního vření na Saint-Germain se stal (možná i trochu proti své vůli) právě Boris Vian. V květnu 1950, kdy dopisoval svého průvodce, navíc začal proces týkající se jeho knihy Naplivu na vaše hroby, který k pasování Viana na mluvčího saintgermainského dění určitě přispěl. Přinejmenším tisk se aféry vděčně chopil a stvořil démonickou legendu o Saint-Germain jako místu mravního úpadku, který v očích žurnalistů symbolizovala "svatá trojice": Vian, Tabu a Naplivu na vaše hroby. Vianova myšlenka dát dohromady a říct po svém "vše, co je třeba vědět o Saint-Germain-des-Prés", zrála postupně. Z původně zamýšleného turistického průvodce tak zůstala struktura a dělení na kapitoly a podkapitoly - jejich názvy a vymezení už jsou čistým produktem vianovské vynalézavosti. Po zeměpisném úvodu následuje historicko-ideologická pasáž nazvaná Činy a mýty; tedy činy, skutky nebo řeči přisouzené novináři lidem ze čtvrti. Vian tu nezaměnitelným způsobem mixuje démonizující zprávy z tisku se svými ironickými komentáři. Nicota, hnus. Někdo říká, že "existencialismus". Mládež z Tabu nalezla jméno pro své zhnusení, píše ve svém pařížském příspěvku z listopadu 1948 reportér Gazette de Lausanne. Dopisovatel alžírské Derni[232]re heure se zase diví: Od roku 1946 se tato čtvrť, až dosud vážná a klidná, stala dostaveníčkem snobů, jejichž jediným zájmem je ochutnat pokleslé slasti pod patronací, bůhví proč, Jean-Paula Sartra a existencialismu. Legendární článek, který vyšel 3. května 1947 v Samedi Soir, odcitoval Vian ve svém průvodci celý. Alespoň na ukázku: Na počátku byli všichni existencialisté chudí: ale od té doby si Sartre, Simone de Beauvoirová či Camus nahrabali peníze na literatuře, další na filmu, na novinařině. (...) Po půlnoci se existencialisté uchylují do Tabu, což je skutečná svatyně nové generace. Je to stará hospoda v ulici Dauphine, kam chodili pít sezonní dělníci z okolních dopravních podniků. Dnes existují dvě Tabu nad sebou: v přízemí je bar a v podzemí sklep. (...) Sklep Tabu kolem druhé hodiny ráno skýtá obraz předpeklí. Sklepení je zakouřené, jako by tudy projela lokomotiva a vypustila páru. (...) A právě tam existencialisté, nepochybně v očekávání jim tak drahé atomové bomby, pijí, tancují, milují a spí (...) A kde berou prostředky k bytí? A to je přesně to, co vám na Saint-Germain-des-Prés nikdo neřekne. Nikdo o tom nic neví a ani samotní existencialisté tomu nerozumějí. Prodají pár knih, udělají pár dluhů, zahrají si nějakého komorníka v Sartrově hře, pohřbí starou tetu, která je zapomněla vydědit. Možná že k existenci stačí být existencialistou.
Následuje abecedně řazený lexikon "antologie osobností". Vian všem významným frekventantům saintgermainských podniků rozdal dotazník, v němž se jich vyptával na soukromý život, jejich filozofické, literární, hudební znalosti, záliby, zvláštní znamení... Vznikla tak podivuhodná, místy ne zcela sourodá, nicméně poeticky výbušná mozaika osazenstva, které vytvářelo místní genius loci. V souvislosti s touto kapitolou je však třeba českému vydání vytknout, že se spokojilo s francouzským paperbackovým vydáním coby předlohou, která prakticky nepracuje s ilustracemi. To je samozřejmě možné tam, kde je dostupné i původní, bohatě ilustrované vydání z roku 1974 a kde je alespoň větší část citovaných jmen v obecném povědomí. V českém prostředí, kde z bezmála devadesáti jmen zní čtenáři povědomě sotva deset (Jean-Paul Sartre, Simone de Beauvoirová, Raymond Queneau, Jacques Prévert, Simone Signoretová či Juliette Gréco) a kde by obrazový doprovod dokázal přinejmenším navodit tolik nezbytnou atmosféru (nehledě na to, že v mnoha charakteristikách se Vian odkazuje k vnějšímu zjevu popisované osoby), vyzní velká část této kapitoly bohužel do prázdna. Další část nazvaná Ulice je "nejcivilnější" a má ze všech nejblíž ke tradičnímu průvodci. Bláznivou jízdu uzavírá Návod k použití a dávkování - nikoliv průvodce, nýbrž v něm popisovaných míst. Formou otázka-odpověď sestavil autor pro potřeby každého návštěvníka MKG - Malý Katechismus Germanopratiňana (neboli obyvatele a uživatele Saint-Germain). A konečně rejstřík citovaných míst a osob.
</TEXT>
<HEADING>
Abyste neztratili tělo, duši ani portmonku...
</HEADING>
<TEXT>
Přestože je Vianův Průvodce po Saint-Germain-des-Prés úzce svázán s dobou, již popisuje, a jeho původně zamýšlené poslání jakožto průvodce tudíž pozbylo na platnosti, představuje toto dílo nedocenitelné a díky Vianovu nezaměnitelnému stylu i nesmírně živé svědectví o uměleckém a intelektuálním životě Paříže počátku padesátých let. Provede nás atmosférou bouřlivých hnutí mysli spojených s velkými změnami ovzduší, které přinesl konec války, svědčí o nadšeném přijetí invaze americké kultury, o nástupu "dekadentního" jazzu, o objevování civilizačních vymožeností jako například koka-koly, o místě, které poskytlo vydatné podhoubí, na němž se ujal existencialismus. Osvětlí reálie, v nichž vznikala Vianova nejznámější díla: Červená tráva, ale i Srdcerváč a další. Překladu Tomáše Kybala nelze mnoho vytknout - snad jen milovníky jazzu trkne do očí důsledný francouzský přepis, který z fenomenálního jazzového pianisty Theloniouse Monka vyrobil Theloniouse Le Moinea ("moine" francouzsky znamená mnich neboli anglicky monk), ale i tato výtka se týká spíše redakce. Problematickou tak zůstává otázka, zda si text nezasloužil lepší výpravu, byť by třeba kvůli finanční otázce musel na své vydání ještě chvíli počkat. Pak by snad i s odstupem půl století bylo možno skrze černobílé fotografie nahlédnout to, co již dnes není, a vcítit se na chvíli do kůže návštěvníka, kterému původně zamýšlená publikace měla poskytnout sbírku praktických poznatků, jež si měl osvojit každý novic, aby na Saint-Germain nenechal tělo a duši (i portmonku).
Boris Vian: Průvodce po Saint-Germaindes-Prés. Z francouzského originálu Manuel de Saint-Germain-des-Prés, vydaného nakladatelstvím Jean-Jacques Pauvert v Paříži v roce 1997, přeložil Tomáš Kybal. Vydalo nakladatelství Garamond, Praha 2002. 224 strany, cena a náklad neuvedeny.
</TEXT>
</DOC>
<DOC>
<DOCID>LN-20020803072</DOCID>
<DOCNO>LN-20020803072</DOCNO>
<DATE>08/03/02</DATE>
<TITLE>
Ilya Prigogine a Isabelle Stengersová přinášejí nový pohled na vědu a svět
</TITLE>
<TEXT>
Kniha Ilyi Prigogina a Isabelle Stengersové Řád z chaosu. Nový dialog člověka s přírodou, jejíž první francouzské vydání (1979) mělo ještě název Nová aliance a podtitul Proměna vědy, patří k základním dílům současnosti.
Kniha je tak důležitá také proto, že je velmi nesnadné říci, ve kterém z vědních oborů má vlastně své domovské právo. Prigoginovy práce o disipativních strukturách mají totiž svůj původ v chemii, avšak svým pojetím času podrývají představy klasické fyziky a současně dávají zčásti za pravdu i některým biologickým teoriím, jež se ještě nedávno pokládaly za zcela překonané. Především je ale zjevné, že Prigoginovy myšlenky (jež Isabelle Stengersová doplňuje širším kontextem) mají hluboký filozofický význam v neposlední řadě i proto, že jeho pojetí vědy, opírající se o popis a výklad jevů nerovnovážné dynamiky, stírá hranici mezi přírodovědou a naukami o životě, genetikou počínaje a teorií kultury konče.
</TEXT>
<HEADING>
Od křížového výslechu k dialogu
</HEADING>
<TEXT>
Klíčem k porozumění této jasně napsané, ale přece jen náročné knize jsou oba její tituly, francouzský i pozdější anglický, z něhož byl péčí Jana Píchala pořízen i precizní český překlad, který vyšel v nakladatelství Mladá fronta (anglická verze knihy je zejména v závěru oproti původní verzi rozšířena a doplněna). Nová aliance čili nová smlouva má zahájit dialog člověka s přírodou; věda se zavazuje vést s přírodou rozhovor a člověk se vzdává snahy konstruovat takovou pozici, z níž by mohl pozorovat přírodní dění jako absolutní pozorovatel, protože takový pohled by vlastně viděl vše a neměl by již, nač se ptát. Namísto toho chce sebe sama chápat jako součást tohoto přírodního světa, o němž se může dozvědět více v rozhovoru s ním a zjistit, že jeho dotazování už není přírodě cizí, protože je součástí její vnitřní aktivity. Klasická věda, tvrdí Prigogine, chtěla dosáhnout řádu, díky němuž je možný systematický vědecký výklad, tím, že přírodu idealizovala, to jest za to podstatné v její složitosti se rozhodla uvažovat pouze to, co odpovídá určitým limitním případům (čtverec, pohyb bez tření a odporu vzduchu, rovnovážný stav). Tím vytvořila rámec, jenž jí umožnil přesný popis a přesné měření, protože studovaný jev připravuje tak dlouho, dokud se nepřiblíží ideálnímu stavu, "který může sice být fyzikálně nedosažitelný, nicméně odpovídá převzatému koncepčnímu a pojmovému modelu". To však není dialog s přírodou, to je, jak říká Prigogine, křížový výslech. A ukazuje hned, že se nemáme čeho bát, odhodláme-li se této idealizace zbavit a do fyzikálních rovnic zavedeme hledisko nikoli absolutní, nýbrž lidské: jestliže totiž na základě této nové smlouvy s přírodou přestaneme v zájmu idealizace vyřazovat "chaos" (to, co informatika označuje jako "šum", co se v pravidelnosti jeví jako "porucha", fluktuace či perturbace apod.) a začneme se více věnovat právě nerovnovážným stavům, zjistíme, že jsou nutnou podmínkou toho, aby se ustavičně rodil řád. Anglický název knihy tak navazuje na francouzský jako první krok na druhý. Obrat v pojetí vědy spojují Prigogine a Stengersová především s rozvojem termodynamiky, která si vynutila, že se v popředí zájmu badatelů ocitly jiné typy procesů, především pak přeměna, šíření tepla a vůbec dění spíše než bytí. Zde se také zrodily dva základní principy: zákon zachování energie a zákon entropie, neboli všeobecná snaha přírody o znehodnocování mechanické energie, jak to v roce 1852 vyjádřil William Thompson. Tyto dva zákony s sebou nesou rovněž jiné pojetí času, který je třeba chápat na základě (a nikoli vyloučením) nevratnosti určitých přírodních dějů: tepelný stroj (ale to je vlastně kosmos v malém) mění teplo v práci jen za cenu nevratné ztráty. Jakmile se modelem přírodního dění proměna látky v ohni tepelného stroje, nelze již od času abstrahovat, protože je nezrušitelný rozdíl mezi předtím a potom, směřování k budoucnosti je rozpoznatelné, neboť systém se vyvíjí směrem nárůstu entropie. Jenže právě v té chvíli vyvolává zvědavost vědy život, který se zjevně vyvíjí jinak: směřuje nikoli k neuspořádanosti, nýbrž k nepravděpodobnosti, to jest ke stále složitějšímu uspořádání. Zdánlivý paradox řeší právě objev disipativních systémů, tedy systémů, které v obecném vývoji k neuspořádanosti tvoří jakoby zvláštní "kapsy", protože jsou schopny exportovat svou entropii do okolí, aniž překročí mez, kterou ukládá první a druhý zákon termodynamiky (tomu je zčásti věnována jiná slavná kniha, totiž Náhoda a nutnost Jacquesa Monoda z roku 1970; ve filozofické rovině navazuje na tuto myšlenku zejména Michel Serres, který ve své knize o Lukreciovi ukázal její zapomenuté prameny v antickém atomismu a v Epikurově učení o náhodné odchylce atomů, z níž se rodí svět). Právě proto, že jsou obklopeny "entropií", musejí tyto systémy vytvářet stále nové a nové strategie svého zachování, musejí být schopny měnit svou vlastní strukturu, tedy musejí být nadány schopností sebeorganizace, a proto se vyznačují tvořivostí, jsou "autopoietické" - a jsou vlastně klíčem k pochopení nejen přírodní "vynalézavosti", nýbrž i lidské kreativity. Avšak - a v této tezi spočívá asi největší význam knihy Řád z chaosu - disipativní struktury se mohou rodit pouze ve stavech velmi vzdálených rovnováze (právě za práce o nerovnovážné dynamice systémů obdržel Ilya Prigogine v roce 1977 Nobelovu cenu za chemii). Jejich původcem není řád, nýbrž "šum", náhodné, a proto nepředvídatelné odchylky od předvídatelných trajektorií. Stejně jako původcem myšlenky je porucha v komunikaci, která se zprvu zdá být jen zanedbatelným vychýlením od běžných představ, ale dovoluje klást zajímavé, totiž úplně jiné otázky.
</TEXT>
<HEADING>
Otevřený svět dějin
</HEADING>
<TEXT>
Není možné stručně shrnout obsah této slavné knihy, ale snad lze alespoň upozornit na některé její zvláště významné důsledky. To, co Prigogine a Stengersová popisují, je otevřený svět, jehož otevřenost je dána tím, že jeho podstatným momentem je jeho neurčitost. Ale neurčitost není záporná vlastnost, je to podmínka tvorby. To však znamená, že pojetí řádu, povstávajícího z chaosu, nerozlišuje mezi světem kultury a světem fyziky. Je to patrné i tehdy, povšimneme-li si, čeho se oba autoři ve své knize dovolávají: není to jen chemie, fyzika či kvantová mechanika, nýbrž stejně tak filozofie: Peirce, Bergson či Whitehead. Dokonce připomínají jména, která ještě v první polovině 20. století budila hrůzu mezi biology: vitalismus, Diderot, Stahl apod. Není to náhoda: teorie disipativních struktur rozlišuje fyziku a biologii jen jako různé úrovně téhož. Kdo chce, může ji považovat za jeden ze základů toho, čemu se říká postmoderna. Je to sice zúžení, ale je to přesnější než cokoli jiného. Je to prostě svět, v němž žijeme.
Ilya Prigogine a Isabelle Stengersová: Řád z chaosu. Nový dialog člověka s přírodou. V překladu Jan Píchala vydalo nakladatelství Mladá fronta, Praha 2001. 320 stran, cena a náklad neuvedeny.
</TEXT>
</DOC>
<DOC>
<DOCID>LN-20020803073</DOCID>
<DOCNO>LN-20020803073</DOCNO>
<DATE>08/03/02</DATE>
<TITLE>
historie
</TITLE>
<HEADING>
Jan Pelikán Jugoslávie a východní blok 1953-1958 (Karolinum)
</HEADING>
<TEXT>
Historických prací, které svým významem překračují úzké hranice národního společenství, u nás příliš mnoho nevzniká. Studie Jana Pelikána Jugoslávie a východní blok 1953-1958 mezi takové určitě patří. Autorovi se podařilo proniknout do postjugoslávských archivů a s využitím archivních dokumentů dalších bývalých komunistických zemí (Polska, Česka, Bulharska) napsat detailní analýzu vztahů Jugoslávie s východním blokem v prvních letech po Stalinově smrti. Pelikán ukazuje, jak se Titova zahraniční politika, která podle něj představovala "specifický konglomerát vynucených kroků, pragmatismu, ryzího chytráctví, ale též značně naivního idealismu", snažila vyzískat co nejvíce z Chruščovova upřímného úsilí překonat roztržku z roku 1948. Z práce vyplývá, že si Tito počínal velmi obratně, přestože jeho záměr - vytvoření jugoslávského subbloku v rámci sovětského bloku se ukázal jako chiméra. Řešení kvadratury kruhu nakonec připomínala i snaha Bělehradu co nejvíce se Moskvě přiblížit, a zároveň si uchovat nezávislost ve vnitřní i zahraniční politice. Pelikánova práce si zaslouží také výtky: vůbec není například jasné, proč je v názvu vymezena rokem 1958, když výklad je - jak píše autor ostatně v úvodu - "doveden do července roku 1956". V knize nenajdeme ani sebemenší závěr, takže čtenář skoro získá dojem, že má před sebou jen první svazek nějaké rozsáhlejší práce.
</TEXT>
<HEADING>
církevní dějiny
</HEADING>
<TEXT>
Klaus Schatz Dějiny papežského primátu (Centrum pro studium demokracie a kultury) Kniha frankfurtského církevního historika si zaslouží co největší pozornost. Přehlednou, a přitom v mnoha případech do hloubky jdoucí formou pojednává o problematice, jež dodnes zneklidňuje mnoho věřících nejrůznějších vyznání. Na katolické straně si především laici, vedle nich však i zdravě pochybující kněží opakovaně kladou otázku po smyslu papežského primátu. V podobě papežského primátu a s ním spojeného učení o papežské neomylnosti, jejíž prohlášení na prvním vatikánském koncilu vedlo k dodnes živému církevnímu rozkolu, se zrcadlí vztah prvotní církve k církvi středověké, potridentské a moderní. Schatz se s přesností sobě vlastní - obdobným způsobem systematicky pojednal i dějiny koncilů od pozdní antiky do 20. století - pokouší o striktně historický výklad této problematiky, oproštěný od veškeré apologie a ahistorického promítání situace potridentské do období starších. Největší pozornost samozřejmě věnuje otázce prosazení se primátu římského biskupa v prvních staletích a její provázanosti se soudobým vztahem státu a církve či přijetí modelu monarchického papežství. Druhou vývojovou etapu dějin primátu vidí v rovině pokusů o prosazení nadřazenosti papeže nad světskými vládci a v rovině pozdně středověkého zpochybňování papežské pravomoci konciliaristickým hnutím. Právě porážka tohoto hnutí pak vlastně dotvořila teologický rámec papežského primátu, upevněný i zásadním střetem s reformací či v pozdějším období s francouzským volnomyšlenkářstvím a sekularizovaným nazíráním světa. Zamyšlení hodný je pak i autorův závěr, jenž vychází z reality praktického neuplatňování papežské neomylnosti po roce 1870 a jenž zdůrazňuje teze biskupské kolegiality propagované na druhém vatikánském koncilu, jež však v praxi bohužel zůstaly stát pouze na půli cesty.
psychologie
</TEXT>
<HEADING>
Marc Ian Barasch Léčivé sny (Nakladatelství Lidové noviny)
</HEADING>
<TEXT>
Snový materiál již od pradávna lákal svou záhadností a symbolicko-poetickým jazykem, a vkládal tak do úst vykladačů velkou moc ovlivnit běh života mnohých lidí. Američan Marc Ian Barasch se ve své knize s podtitulem Zkoumání snů, jež mohou změnit náš život obrací pouze k určitému segmentu snů - ke snům léčivým, které svou silou a imaginativní symbolikou dokáží vtisknout do lidského nitra nezapomenutelný prožitek povzbuzující léčebnou energii a přetrvávající často po dlouhá léta. V úvodu knihy se autor vrací ke svému vlastnímu "životnímu léčivému snu", který ho takřka vytáhl ze chřtánu smrtelné rakovinové propasti, a snaží se ho nazírat jako odezvu určité, dávno zapomenuté duchovní dimenze promlouvající skrze sny jemně a nenásilně. Zpráva ze snu, která ho provázela po několik let, ho nakonec přivedla k obdobně živoucím snům jiných lidí. Ve své práci se nesnaží o vědecký výklad založený na přísně analytickém náhledu některých psychologických směrů. Z jeho knihy spíše promlouvá naléhavost a pocitová rovina snové krajiny, kterou snící prochází a která obvykle zanechává stopy v reálném životě v podobě duchovního prozření, nebo naopak pocitu, že "sen nebyl vyslyšen". Léčivé sny jsou podle Barasche určitou neobvyklou formou duchovního vzkazu, který naznačuje zásadní směr či rozhodnutí v oblasti mezilidských vztahů, zdraví, práce či spirituálního života. Nepřeberné množství snů spolu s autentickými životními osudy lidí z různých koutů světa, jež autor v knize uvádí, dotváří celkovou atmosféru tohoto esejistického zamyšlení.
filozofie
</TEXT>
<HEADING>
Anna Hogenová Kvalita života a tělesnost (Karolinum)
</HEADING>
<TEXT>
Kniha Anny Hogenové chce být "propedeutikou k vyjasnění postmoderní mlhy", v níž se ztrácí protiklady a mizí základ evidence. Onou jistotou, o níž se lze při hledání ztracené orientace ve světě (Hogenová má na mysli zbloudilé lidstvo jako celek) vždy znovu opřít, je pro autorku tělo. Čtenář, který by po úvodním lákavém vymezení očekával strhující filozofické zkoumání "renesance těla", bude už po prvních stránkách útrpného čtení totálně zklamán. Hogenová nahodile vrší útržkovité teze, které zaznamenala při své četbě - slovo studium při nejlepší vůli nelze použít. Výsledkem je shluk heideggerovsko-patočkovských asociací, zabalený do odporného, rádoby filozofického jazyka, jímž se autorka snaží vyvolat dojem učenosti a zakrýt prázdnotu vlastního přemýšlení ("Časovost se tak stala ontizujícím zdrojem, umožňuje tak onticitu jáství - ontifikaci"). Skutečným vrcholem tohoto povedeného "díla" jsou úvahy o stavu dnešního světa. "Fysis kultury na jedné straně znamená vzmach, na druhé straně současně vznikající úpadek, jenž hrozí zvláště dnes velkým krachem. Velký vzmach přináší i velký krach. To je globalizace." Podobně pronikavých míst jsou v textu celé tucty. Knihu, které k vydání pomohla (!!!) profesorka Jaroslava Pešková, lze doporučit snad jen sběratelům akademických kuriozit. Ačkoliv ocenit ji mohou i studenti filozofie. Jim se bude hodit především jako doživotní memento - tudy cesta k poznání opravdu nevede.
Kniha Anny Hogenové chce být "propedeutikou k vyjasnění postmoderní mlhy", v níž se ztrácí protiklady a mizí základ evidence. Onou jistotou, o níž se lze při hledání ztracené orientace ve světě (Hogenová má na mysli zbloudilé lidstvo jako celek) vždy znovu opřít, je pro autorku tělo. Čtenář, který by po úvodním lákavém vymezení očekával strhující filozofické zkoumání "renesance těla", bude už po prvních stránkách útrpného čtení totálně zklamán. Hogenová nahodile vrší útržkovité teze, které zaznamenala při své četbě - slovo studium při nejlepší vůli nelze použít. Výsledkem je shluk heideggerovsko-patočkovských asociací, zabalený do odporného, rádoby filozofického jazyka, jímž se autorka snaží vyvolat dojem učenosti a zakrýt prázdnotu vlastního přemýšlení ("Časovost se tak stala ontizujícím zdrojem, umožňuje tak onticitu jáství - ontifikaci"). Skutečným vrcholem tohoto povedeného "díla" jsou úvahy o stavu dnešního světa. "Fysis kultury na jedné straně znamená vzmach, na druhé straně současně vznikající úpadek, jenž hrozí zvláště dnes velkým krachem. Velký vzmach přináší i velký krach. To je globalizace." Podobně pronikavých míst jsou v textu celé tucty. Knihu, které k vydání pomohla (!!!) profesorka Jaroslava Pešková, lze doporučit snad jen sběratelům akademických kuriozit. Ačkoliv ocenit ji mohou i studenti filozofie. Jim se bude hodit především jako doživotní memento - tudy cesta k poznání opravdu nevede.
</TEXT>
</DOC>
<DOC>
<DOCID>LN-20020803074</DOCID>
<DOCNO>LN-20020803074</DOCNO>
<DATE>08/03/02</DATE>
<TITLE>
Podle Henryho Kissingera nemají dnes Spojené státy dlouhodobou a koncepční zahraniční politiku
</TITLE>
<TEXT>
Na úsvitu nového tisíciletí je vestfálský řád v systémové krizi. A zatím neexistuje žádná přijatelná alternativa. Jak by měla vypadat zahraniční politika osamocené supervelmoci Spojených států? Jak by měla přistupovat k hrozbám, kterým čelí nejenom ona, ale i další země světa?
Na tyto otázky hledá a nalézá odpovědi jeden z nejvýznačnějších mozků minulého i současného století Henry Kissinger. Poradce pro národní bezpečnost a ministr zahraničí v administrativách prezidentů Nixona a Forda dochází k - pro Washington - nelichotivým závěrům. Spojené státy nemají dlouhodobou a koncepční zahraniční politiku. Kniha Potřebuje Amerika zahraniční politiku? Cesta k diplomacii pro 21. století vyšla v roce 2001, před teroristickými útoky 11. září na New York a Washington. Ani "poté" však neztrácí na své aktuálnosti, a byť autor nemohl tuto tragédii předpokládat, jeho postřehy, návrhy a návody, jak vést zahraniční politiku, jsou aktuální. Kissinger dokazuje, že patří k nemnoha nejvyšším americkým představitelům, kteří mají i dlouho po odchodu ze své funkce co říct nejenom k politice USA, ale i k dalším problémům současného a budoucího světa. Škoda jenom, že dobrý překlad značně poškozují chyby při přepisu jmen a názvů míst do češtiny. Autor rozvrhl knihu do čtyř tematických oddílů: západní Evropa, západní polokoule, Asie, Střední a Blízký východ a Afrika. Hledá recepty pro vedení americké zahraniční politiky v těchto oblastech a zároveň popisuje jejich specifické problémy, na které američtí politici narážejí a budou narážet během formování a rozvíjení vzájemných vztahů. Závěrečné dvě kapitoly se týkají politiky globalizace a hledání míru a spravedlnosti.
</TEXT>
<HEADING>
Evropa a západní polokoule
</HEADING>
<TEXT>
Jak předejít tenzím v evropskoamerických vztazích, které se objevují se železnou pravděpodobností? Kissinger navrhuje posílit vzájemné vztahy nad bezpečnostní oblast. Jedním řešením by bylo vytvoření Transatlantické zóny volného obchodu. Dalším orgánem, který by pomohl zvládat budoucnost oblasti, by mohla být Atlantická řídící skupina. "Je v americkém zájmu, aby se Evropa stala aktivnějším účastníkem světového dění. Ale není v americkém zájmu, aby se tato identita definovala v opozici proti Spojeným státům. Měla by být vytvořena Atlantická řídící skupina ... složená ze Spojených států, integrované Evropské unie, evropských států, které nejsou součástí politicky integrované Evropy, generálního tajemníka NATO a vysokého představitele Evropské unie pro společnou zahraniční a bezpečnostní politiku," navrhuje Kissinger. Podle něj musí NATO zůstat i nadále jako důležitý garant bezpečnosti a "pojistka proti imperiální ambici Ruska". Bezpečnostní síly Evropské unie by ale měly být s aliancí integrované a v žádném případě by neměly stát mimo. Naopak členem aliance by se nikdy nemělo stát Rusko, protože by se NATO potom "změnilo v bezpečnostní nástroj typu malých Spojených národů". Podobně detailně se autor zabývá důležitostí vztahů USA se zeměmi Jižní Ameriky a problémy, kterými procházejí. Opět je jedním z hlavních receptů na zmenšování napětí vytvoření celoamerické zóny volného obchodu spojením organizací NAFTA a Mercosur. K tomuto sdružení by se měla připojit i Evropská unie.
</TEXT>
<HEADING>
Důležitá Asie
</HEADING>
<TEXT>
Neméně důležitá je i Asie. Zejména vztahy s Čínou a Japonskem. Klíčové je zejména odstranění hrozby Severní Koreje a její postupné a řízené sjednocení s Jižní Koreou. Veškerá jednání se ovšem musejí odehrávat v jihokorejské přítomnosti, aby severokorejský režim věděl, že "cesta do Washingtonu vede přes Soul a nejde ji obejít". Opačný případ by vedl k marginalizaci Jižní Koreje. Nejkomplikovanější je řešení situace na Blízkém východě. Kissinger přichází s devíti principy, kterými by se měl řídit jakýkoli úspěšný pokus o zprostředkování míru. Základním předpokladem je přitom vědomí toho, že ani jedna ze stran ještě není připravena na definitivní řešení. Asi nejcitlivějším tématem pro USA v oblasti Perského zálivu je budoucnost vztahů s Irákem a Íránem. Americký přístup k oběma zemím musí být jiný než v devadesátých letech, kdy byl mnohdy ode zdi ke zdi. Politika ústupků vedla k posílení diktátora Saddáma Husajna a ke ztrátě kontroly nad ním. Jeho odstranění je nevyhnutelné, ale stejně důležité je už nyní mít plán na to, co bude po Saddámovi. Slabý Irák by USA (a potažmo ani Evropě) neprospěl, stejně jako oslabený Írán. Kissingerův přístup je cenný v tom, že se snaží zahraniční politiku plně chápat v historickém kontextu, a navíc jeho analýza vychází z pohledu pozorovatele "vznášejícího" se nad spory mezi "jacksonovci" a "wilsonovci". Tedy mezi izolacionisty, kteří jsou přesvědčení, že Amerika by měla zasahovat až ve chvíli přímého ohrožení, a příznivci univerzálních hodnot, kteří jsou naopak zastáncem toho, aby americké hodnoty byly globálním vzorem a jako takové byly prosazovány. Kissinger nestraní ani jedné skupině. To je ostatně jediný způsob, jak se dá provádět realistická politika. Nasazování růžových brýlí a víra v dosažení univerzální spravedlnosti pro všechny prostřednictvím sboru právníků, či naopak strkání hlavy do písku a schovávání se za bariéru národních států nepomůže vytváření fungujícího světového řádu v 21. století. Byť "jacksonovci" i "wilsonovci" během druhé světové a studené války spolu spolupracovali, konsenzus skončil s pádem Berlínské zdi. Střety mezi nimi nabývaly na síle po celá devadesátá léta a až loni je ukončilo napadení USA teroristy. Obě skupiny se nyní shodují na razantní odpovědi a podřízení americké zahraniční politiky cíli, kterým je snížení hrozby terorismu na minimum. Nicméně i přes boj proti terorismu a možná kvůli jeho charakteru (není intenzivní válkou v tradičním smyslu), se začínají opět objevovat rozdíly mezi oběma skupinami. Týká se to například přístupu k Mezinárodnímu trestnímu soudu, který vznikl na začátku července, ale i k samotnému vedení války proti terorismu.
</TEXT>
<HEADING>
Chyby v překladu
</HEADING>
<TEXT>
Českému vydání prospěl zdařilý překlad Michaela Žantovského. Podařilo se mu srozumitelně převést do češtiny i ty nejsložitější Kissingerovy konstrukce a úvahy. Navíc si dal práci s doplněním autorových poznámek o vlastní, které se vážou k aktuálnímu vývoji, a podobně. Bohužel Kissingerovu i Žantovského práci kazí řada chybných přepisů jmen a názvů míst do češtiny. Nakladatelství BB art se pokusilo udělat maximum, a tak se textem a jazykem zabývali hned dva lidé: redakcí Jaroslava Janačíková a korekturou Ludmila Böhmová. Která z nich je zodpovědná za žalostný výsledek, nechť rozřeší nakladatel. Na straně 120 se hovoří o "strategických nosičích s více hlavicemi schopnými vysoké přesnosti". Rozklíčovat tento popis není snadné. Autor měl s největší pravděpodobností na mysli vícenásobné samonaváděcí rakety s jadernými hlavicemi (Multiple independent reentry vehicle, MIRV). Označit sunnitskou a šíitskou větev islámu za sektu je více než nepřesnost (str. 135). Podle této logiky bychom mohli nazvat sektáři katolíky, pravoslavné či protestanty. Také jde o věřící různých větví jednoho náboženství. Je lepší používat pro Organizaci pro osvobození Palestiny vžitou zkratku OOP, a nikoli anglickou verzi PLO. Egyptské letovisko se nepíše v češtině Šarm el-Šajk, ale Šarm aš-Šajch (str. 144, navíc u samohlásky š, stejně jako d, n, r, s, t a z dochází v arabštině k asimilaci členu). Bývalý izraelský premiér Benjamin Netanjahu se nepíše Netanyahu (str. 144), Salman Rushdie se nepíše Salmán, protože pak by muselo být do češtiny převedeno i příjmení a Hizballáh se nepíše Hizbolláh (obojí str. 161). Jihokorejským prezidentem rozhodně není Kim Dae-jung, ale Kim Te-džung (pro transliteraci se používá také Kim Tä-džung) a severokorejský vládce se v češtině píše Kim Čong-il, a nikoli Kim Čchong-il. Skutečně "mistrovským dílem" je jméno Anatolije Čubajse s "ch" namísto "č". Přitom s "č" se píše i v ruštině (str. 185). U takovéto knihy jsou chyby podobného typu naprosto neodpustitelné. Kazí totiž dojem z jinak skvělého textu a jistě důležitého nakladatelského počinu.
Henry Kissinger: Potřebuje Amerika zahraniční politiku? Cesta k diplomacii pro 21. století. Vydalo nakladatelství BB art, Praha 2002. 252 strany, cena 199 Kč, náklad neuveden.
</TEXT>
</DOC>
<DOC>
<DOCID>LN-20020803075</DOCID>
<DOCNO>LN-20020803075</DOCNO>
<DATE>08/03/02</DATE>
<TITLE>
Nový výbor próz představuje u nás málo známou autorku Zinaidu Gippiusovou
</TITLE>
<TEXT>
Před osmi lety, na večeru současné ruské poezie v pražské kavárně Viola, pronesla Juna Moricová se záviděníhodnou jistotou, že hned na počátku své literární dráhy se musí každá z ruských básnířek vymezit mezi Skyllou a Charybdou básnické tradice ženské poezie dvacátého století mezi Annou Achmatovovou a Marinou Cvetajevovou. Toto nekompromisní tvrzení se mi nedávno vybavilo nad právě vydanou knížkou Zinaidy Gippiusové Svatý hřích. Miluše Zadražilová
Zinaida Gippiusová (1869 - 1945) byla první z velkých žen ruské poezie, která se odmítla zařadit do sledu básnířek, jimž jejich mužští kolegové přisoudili (zprvu bez lesbických podtextů) shovívavě pochvalné přízvisko "ruská Sapfo". Proto už před Achmatovovou a Cvetajevovou odmítla i označení "básnířka" (přechýlený tvar poetessa je v ruském kontextu dosud vnímán spíše jako degradující).
</TEXT>
<HEADING>
Žena, či muž
</HEADING>
<TEXT>
Rodovou nejednoznačnost svého dívčího jména (neruské příjmení Gippius neodlišuje ženské a mužské nositele) navíc posílila řadou fint, které znemožňovaly vnímat její způsob psaní jako "typicky ženský" - například subjekt její poezie promlouvá v mužském rodě, břitké, mnohdy útočně ironické kritiky a eseje nejčastěji podepisovala výmluvným mužským pseudonymem Anton Krajnij. Současníci jí opláceli tyto vzdorostylizace i jedy skepse pochybnostmi o "ženskosti" jejího myšlení, cítění a dokonce i psaní. Pouze v rané prozaické tvorbě, většinou dodnes podceňované, shledávali (a znovu jako handicap) právě ty "ženské rysy", jež automaticky považovali za neměnné konstanty svého maskulinního modelu světa. Zda měli či neměli pravdu, to ať posoudí sami čtenáři devíti próz, které do knížky Svatý hřích vybral, přeložil, seřadil a doslovem opatřil Miroslav Staněk. Upřímně bych si přála, aby jich bylo co nejvíce. Totéž si jistě přál i on - snad až přespříliš.
</TEXT>
<HEADING>
Podbíziví Vlkodlaci
</HEADING>
<TEXT>
Bylo v tom nemalé riziko nabídnout našemu přesycenému knižnímu trhu téměř neznámé jméno. Předrevoluční básnická tvorba Zinaidy Gippiusové byla sice zastoupena už v antologii ruské symbolistické poezie Zlato v azuru (1980, př. Hana Vrbová) a její díla z emigrace ve výboru z ruské pařížské poezie U řek babylonských (1996, př. Petr Borkovec). Obě knihy však byly určeny přece jen pro užší čtenářský okruh. Na druhé straně čtveřice Gippiusové menších próz s trochu podbízivým trojtitulem Vlkodlaci. Stříbrné povídky. Tajemné povídky autorů stříbrného věku (1999, př. D. Jaklová) byla adresována širší čtenářské obci. A v této strategii se zřejmě rozhodl pokračovat i editor Svatého hříchu. Jako překladatel Staněk plně obstál: postihl klíč k impresionistické krajinomalbě s jejími kosmickými rytmy, k stříbrosvitným výjevům na rozmezí noci a dne i k oné zvláštní nedozhmotněnosti ideálu v panenských dívčích obrazech, připravujících konfrontace odvrhovaného komplexu "ženskosti" (v autorčině vnímání spjatého s přežitou představou o ženské roli v konvenčním manželství), a reminiscencí Solovjovova obrazu Věčného ženství. Jako editor však bohužel rezignoval - zřejmě řízen krátkozrakou zásadou neodrazovat čtenáře nadbytečnými informacemi - na možnost představit u nás v podstatě neznámou autorku v širších umělecko-kritických souvislostech a z nepochopitelných důvodů navíc porušil celkovou architekturu, kterou jednotlivé texty a jejich vzájemné vazby vytvářejí.
</TEXT>
<HEADING>
Stupně k nové kráse
</HEADING>
<GEOGRAPHY>Knihu</GEOGRAPHY>
<TEXT>
efektně - otevírá fantaskní próza Bagoun z autorčiny v pořadí až třetí knihy - snad proto, že se v ní připomene vlkodlačí téma v překvapivě hororovém pojetí. Vůbec se nepřihlíží k tomu, co Zinaida Gippiusová ve věnování své prvotiny jednomu z průkopníků nového umění, kritiku Akimu Volynskému, vyznačila slovy o "stupních k nové kráse". Modernistická epocha byla totiž nejen epochou cyklizací textů básnických, povídkových i románových, ale také tvořitelkou souhrnných osobnostních textů (nikoli náhodou se mluví např. o textu "blokovském" či "sologubovském"). Jejich integrální součástí byl i silně teatralizovaný a stylizovaný příběh "života básníka", utvářený podle týchž zákonů symbolistické mýtotvorby jako texty literární. A jednou z průkopnic ústředního mýtu epochy - mýtu života básníka jako nekončící cesty (anebo přesněji - duchovní pouti), značené strmými výstupy i smrtícími pády, nikoli však cesty bezcílné, byla právě Zinaida Gippiusová.
</TEXT>
<HEADING>
Neortodoxní náboženství lásky
</HEADING>
<TEXT>
Reálný sled próz Zinaidy Gippiusové lze vlastně vnímat nejen jako postupné rozvádění vlastních básnických formulí, ale také jako zpětnou analýzu, objektivizovanou reflexi vlastní duše - dekadentně nahlodané, rozpolcené, dvojnické. Svou niternou zkušeností nahlédla Gippiusová do vizí kristovských hrdinů Dostojevského i jeho "člověka z podzemí", v němž ovšem posílila dekadentní a sebedestruktivní rysy. Právě o nich promlouvá časově první z nyní přeložených próz Jabloně kvetou z její první knihy povídek nazvané Noví lidé. Poprvé se tu vyjevila odlišnost lapidární, aforistické lyriky a prózy, kterou autorka sama nazývala objektivní ve smyslu přenesení subjektivních pocitů do "cizích", především mužských postav. V časově následující novele Miss May bylo tragické, sebevražedné završení vystřídáno všednějším, ale také tragickým závěrem - uvíznutím hrdiny v pasti všednosti, která se stává hrobem duše i intimních vztahů. Před další prózu, Suor Maria, přemáhající bezvýchodný závěr této novely, je třeba umístit zlomový moment života manželů Merežkovských - společnou pouť k bájné starověrecké Kitěži, která byla v textech jejich života postupně proměňována v mýtus o duchovním probuzení. Z něho vyvstaly nejen projasněnější kontury novoplatonsky laděné, produchovnělé erotiky, ale i jejich společný výtvor, jejich milované dítě - extrémně neortodoxní náboženství lásky Tří, zakládané na eschatologii království Třetího zákona. Z téže třetí knihy přešly do našeho výboru povídky s náměty blízkými textům Fjodora Sologuba - v Bagounovi spatřené dětskýma očima jako varianta vlkodlačího příběhu proměny člověka v odpudivé zvíře, v Milencích (název by ovšem měl spíše odkazovat k programní stati O zamilovanosti) akcentovala autorka zmrtvující přerod erotiky v sexualitu.
</TEXT>
<HEADING>
Já ho zabil
</HEADING>
<TEXT>
Do dobových kódů zašifrovala Gippiusová rozpoznání vlastní identity jako bytosti neúplné, strádající týmž nesplnitelným androgynním snem jako sourozenecký pár v próze Jedna bytost. Ze sexuálně-mystických rituálů ruských sekt, dionýských vizí mladosymbolistů a Rozanovova posvěcení tělesné lásky povstal Svatý hřích. O hříších nesvatých, o eserském terorismu, vedla autorka polemiku s Merežkovského mýtem o vykupitelské krvi prolité na popravišti i s Andrejevovou Povídkou o sedmi oběšených. Protagonista povídky Já ho zabil je už jen pouhou živou mrtvolou jako zabiják z jejího románu Čertova loutka. Se stejnou věcností demonstrovala v próze Nevrátí se cušimský syndrom jako předzvěst všech dalších válečných syndromů a kataklyzmat 20. století. Touto střízlivější variací expresionisticky provedeného tématu Andrejevova Červeného smíchu už Zinaida Gippiusová modelovala situace, které se stanou doménou především francouzských existencialistů.
</TEXT>
<HEADING>
"Plodné" manželství s Merežkovským
</HEADING>
<TEXT>
Předpokladem i prologem svobodně tvořeného "textu života" Zinaidy Gippiusové bylo partnerství s budoucí vůdčí osobností ruského symbolismu a neortodoxního náboženského myšlení, romanopiscem, esejistou a zprvu také básníkem Dmitrijem Merežkovským. Soužití těchto dvou osobností pochopitelně stálo na jiných základech než běžné rodinné svazky - a jejich manželství, v konvenčním smyslu neplodné, přinášelo pozoruhodné plody. Nezodpověditelnou otázkou ovšem zůstává, kdo z nich dvou byl iniciátorem společně sdílených idejí a kdo je dál rozvíjel a přizpůsoboval svému obrazu. Leccos však napovídají sotva zpochybnitelná slova Balmontova: "To ona přichází se základními formulemi nálad, které pak my všichni dál rozvíjíme"
Kniha týdne
Zinaida Gippiusová SVATÝ HŘÍCH
Přeložil a doslov napsal Miroslav Staněk. Vydalo nakl. Havran, Praha 2002, 209 stran.
</TEXT>
</DOC>
<DOC>
<DOCID>LN-20020803076</DOCID>
<DOCNO>LN-20020803076</DOCNO>
<DATE>08/03/02</DATE>
<TITLE>
humor
</TITLE>
<TEXT>
Dave Barry
</TEXT>
<HEADING>
Velký průšvih (Talpress)
</HEADING>
<TEXT>
Jak to dopadne, když nesourodá dvojice ne zcela šikovných zabijáků vezme lukrativní zakázku, ukázali ve svém nezapomenutelném festivalu černého humoru bratři Coenovi ve filmu Fargo. Když se takových dvojic profesionálů i naprostých amatérů zločinu shodou náhod střetne na jednom místě víc je z toho - jak jinak - velký průšvih. Právě takovou situaci, která spustí kolotoč neuvěřitelných historek, popisuje ve svém prvním románu americký humorista Dave Barry (do češtiny jej převedla Jana Dušková). Nemotorně hektické počínání jedněch, tupě nehybné přihlížení druhých a rozvernou nechápavost dalších svých hrdinů přitom autor provází kamenně vtipnými poznámkami a komentáři. Americký bestselerista Stephen King se prý při čtení Barryho románu smál tak, až spadnul ze židle. Když se bezpečně usadíte do křesla riskujete jen pořádně rozbolavělou bránici. Ať již je poznámka o účincích Barryho humoru pravdivá či nikoliv, skutečností zůstává, že nesmírně živé vyprávění, které vlastně sestává z rychlého sledu skečů místy upomínajících na nejlepší scény z éry němé grotesky, upoutalo zcela pochopitelně - hollywoodské filmaře. A tak se s neuvěřitelnou story Artura Herka, kterého se jeho zaměstnavatel rozhodne sprovodit ze světa, a se vším, co se kolem toho odehrálo, budeme moct brzy setkat i na filmovém plátně.
próza
</TEXT>
<HEADING>
Catherine Cussetová Román o Jane (Motto)
</HEADING>
<TEXT>
Román o Jane nepatří do červené knihovny, jak by se mohlo zdát z kýčovité obálky a z na ní inzerovaného faktu, že knihu zvolily francouzské čtenářky časopisu Elle nejlepším románem roku 2000. Próza Catherine Cussetové (nar. 1963) přeložená do češtiny Danou Melanovou je ambiciózním pokusem o zachycení citové výchovy 90. let minulého století. Hlavní hrdinka přednášející stejně jako autorka francouzskou literaturu na americké univerzitě dostává jednoho dne balíček se záhadným rukopisem. Posléze zjišťuje, že jde o román, jehož je sama hlavní hrdinkou. Kdo je jeho autorem? Kdo může Jane tak dokonale znát? To je otázka, která čtenáře udržuje v napětí téměř do poslední stránky. Umná zápletka však není zdaleka jedinou devízou knihy. Román velmi dobře zachycuje bezútěšné prostředí amerických univerzit, stresující život profesorů "bez definitivy", a především současnou krizi partnerských vztahů. Jane se rozpadne "dvoukariérové" manželství, není schopna navázat žádný delší vztah a tragicky končí i láska s tajemným autorem rukopisu. Cussetová je hravá i patetická, přímočará i literárně vynalézavá, poučená klasiky, ale nikoli školometská. Její Román o Jane je inspirujícím čtením nejen pro ženy.
</TEXT>
<HEADING>
Lindsey Davisová Ztracené stříbro (BB art)
</HEADING>
<TEXT>
Detektivní romány, které se odehrávají v minulosti, si v poslední době získaly nebývalou oblibu. Jejich autorky a autoři, často vzděláním historici, v nich obvykle čtenářům předkládají příběhy amatérských pátračů. Ti jsou okolnostmi nebo vyšší mocí přinuceni odhalovat pachatele násilných činů a osnovatele politických intrik - ať vyfabulovaných, nebo takových, k nimž v dějinách skutečně došlo. Z podstaty žánru nutně vyplývá, že tito hlavní hrdinové uvažují a postupují na danou dobu velmi moderně a nekonvenčně. Když však do sebe všechny ingredience napínavého příběhu patřičně zapadnou, je takové knihy radost číst. K oněm zdařilým patří i řada románů britské autorky Lindsey Davisové, z nichž první, Ztracené stříbro, právě vyšel česky. Příběh začíná celkem nevinně. Bývalý voják a nyní "soukromý informátor" Didius Falco se jednoho letního dne r. 70 srazí na schodech římského Fora s mladičkou Sosií, která se snaží uniknout svým pronásledovatelům. Falco jí pomůže, a zaplete se tak do nebezpečné politické hry, která souvisí s krádežemi stříbrných ingotů a spiknutím proti císaři Vespasianovi. Vzápětí dojde i k první vraždě... Didius Falco je na první pohled outsider: živí se sledováním záletných paniček, často nemá na nájem a v očích své hlučné, "typicky italské" rodiny stále zůstává ve stínu zemřelého bratra-hrdiny. Ovšem když se jednou zakousne do případu, nezastaví ho žádná hrozba ani zrada. Davisová s falconovskou sérií uspěla natolik, že se jednotlivé díly po krátké době staly bestselery. K potěše čtenářů, ale zjevně i své vlastní, jich dosud napsala třináct.
</TEXT>
<HEADING>
Joanne Harrisová Pět dílků pomeranče (Knižní klub)
</HEADING>
<TEXT>
Joanne Harrisová je autorkou románové předlohy světoznámého filmu Čokoláda. Ač píše anglicky a žije ve Velké Británii, pěstuje si autorka i v další próze svůj francouzský původ. Jak francouzské je barvité, voňavé líčení neidylického dětství, v němž má svůj podstatný význam každý pach, každá barva či hnutí oblaků a říčních vln! Framboise, vypravěčka příběhu, se nikým nepoznána a se změněným jménem vrací po 50 letech do rodné loirské vesnice. Žije na statku, který kdysi dávno patřil její rodině, a luští své jediné dědictví po matce - černý sešit plný vynikajících receptů, osobních poznámek, básní a záznamů v tajném jazyce. Vzpomíná na válku, na dětství u Loiry a snaží se po půlstoletí pochopit svou matku - tajemnou, hrdou a tvrdou ženu. Ta pevně vládla hospodářství, přísně vychovávala své tři děti, ale její vlastní život se jí uřídit nepodařilo. Vážná nemoc, morfiová závislost a důsledky naivní kolaborace jejích dětí s Němci ji nakonec vženou do fatální situace, tragické pro celou vesnici. S naznačováním dávného i současného tajemství autorka pracuje zkušeně, román je výrazově bohatý, čtivý a rozhodně ne nenáročný. Po všem tom odkrývání a slupování vrstev může však leckdo zjistit, že cibule opravdu nemá pecku.
pro děti
</TEXT>
<HEADING>
Meg Cabotová Místo pro princeznu! (Knižní klub)
</HEADING>
<TEXT>
"Vlastně jsme nedávno probírali lidi, jako jsem já, v biologii. Říká se tomu hříčka přírody," napsala čtrnáctiletá Mia, kterou známe už z knihy Princezniny deníky. Studentka newyorské střední školy se v další knize pomalu vyrovnává s faktem, že je následnicí trůnu v evropském knížectvíčku Genovii. Do toho však přichází další osudová zpráva: Miina maminka "už zase" čeká nemanželské dítě, tentokrát ne s knížetem, ale s jejím matikářem. Nejenže je princezna stále na pokraji propadnutí z matematiky, ale také jí dělá starosti maminčin nezdravý jídelníček. Do toho Miu bombarduje maily neznámý ctitel s pseudonymem Jo-Crox. Aby toho nebylo málo, knížecí babička zorganizuje s Miou interview, které sledují miliony diváků, a jindy tajnůstkářská Mia v něm prozradí málem i to, co neví. Její nejlepší kamarádka Lilly zas ve svém pořadu Bez příkras ukáže, jak genovská princezna vyhazuje z 16. patra na newyorskou ulici lilek! V tomto díle tedy Mia zakouší, oč větší následky mají její činy a slova, když je celebrita. Proto je název českého překladu méně výstižný než původní Princess in the Spotlight. Ale třetí pokračování se prý bude jmenovat stejně jako v originále: Zamilovaná princezna.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer e-mail: hana.zahradnickova@lidovky.cz
</TEXT>
</DOC>
<DOC>
<DOCID>LN-20020803077</DOCID>
<DOCNO>LN-20020803077</DOCNO>
<DATE>08/03/02</DATE>
<TITLE>
Dřív jsem Rusy nenáviděl
</TITLE>
<HEADING>
rozhovor:
</HEADING>
<TEXT>
Druhý Evropan na světě, který se stal hlavním trenérem NHL. Muž, který se přestěhoval až za Ural do sibiřského Omsku, aby mohl trénovat zdejší hokejový tým Avangard. Ivan Hlinka (52), vášnivý golfista, tenista a malíř, několikanásobný mistr světa a kouč olympijských vítězů, minulý týden přivezl "své" nové mužstvo do Karlových Varů.
LN: Napadlo vás někdy, že se stanete trenérem v Rusku? Rusové vždy byli pro československý, a poté i český hokej soupeřem, kterého každý chtěl porazit...
V minulosti mě to nikdy nenapadlo, ale potom, když se poměry trošku uvolnily a vytvořily se pro to podmínky, se to stalo realitou. Ale myslím si, že to nikdy nenapadlo ani mnoho dalších hráčů, kteří v současné době v ruské lize hrají. A pokud tam hrají čeští hráči, tak tam budou přicházet i někteří trenéři.
LN: V 70. letech jste se proslavil právě v době, když dominoval Sovětský svaz. Měl jste tehdy Rusy rád?
Myslím si, že jsem je určitě hokejově nenáviděl, protože to byl v té době v podstatě náš největší soupeř. Na druhou stranu, když si odmyslíme veškeré problémy režimu, tam byli i kluci, se kterými se dalo pobavit. Měli svoje názory na svět, i když je neříkali nahlas. Ty jsme ale ani my nemohli říkat tak nahlas. Je tam prostě spousta lidí, které člověk má rád a taky ti, se kterými se bavit nechce. Tak je to v každém národu.
</TEXT>
<HEADING>
LN: Měl jste v sovětském "nároďáku" nějaké kamarády?
</HEADING>
<TEXT>
V generaci, se kterou jsme hrávali, byl můj celkem dobrý přítel - a myslím, že jsme jimi zůstali do dneška - Alexandr Jakušev, který byl ještě před dvěma třemi lety trenérem národního týmu Ruska.
LN: Tenkrát měly zápasy velký politický podtext. Hrál jste i přesto rád?
Na tyto otázky odpovídám tisíckrát. Samozřejmě, že měly politický podtext. A když se vyhrálo, tak lidi bláznili a byli rádi, že se porazilo Rusko.
LN: A těšil jste se na ně třeba víc?
Sovětský svaz byl hokejová velmoc a vyhrával mistrovství světa jak na běžícím pásu. My jsme v době 70. let byli v podstatě jediní, kteří jim to občas překazili. Bylo to pro nás něco mimořádného a zvláštního v té době je porazit. A byla to pro nás velká motivace.
LN: Po první návštěvě Omsku jste naznačoval, že si vás tam váží víc než v zámoří. Čím to podle vás je?
Myslím, že to asi přinesla doba, ve které jsem hrál. Špička jsme byli my a Sovětský svaz. Lidé i v Omsku na Sibiři hokej sledují a sledovali. Je tam populární. Moji osobu možná znají trošku víc, protože věděli a viděli víc než někteří hráči NHL. Naopak fandové NHL zase znají víc svoje hráče. To je přirozené.
LN: Teď je kolem toho, že Hlinka trénuje Omsk, velký humbuk...
Trenér Hlinka je jeden z prvních evropských trenérů v Rusku. Myslím si ale, že jich tam bude chodit v budoucnosti víc. Ať už to budou Češi, Švédové, Finové, kdokoli. Tak jako ruští trenéři chodí například do Finska.
LN: Žil jste v Pittsburghu. Jaký je rozdíl mezi životem v Pensylvánii a v Omsku?
Nemůžu dělat nějaké větší hodnocení za těch sedm nebo osm dní pobytu v Omsku, které jsem většinou strávil na stadionu, kdy jsme zahájili přípravu. To hodnocení by bylo zatím příliš povrchní.
LN: Odlišují se nějak praktiky manažerů? Byl nějaký rozdíl při podepisování smlouvy s Pittsburghem a Omskem?
Nechci malovat čerta na zeď, ale praktiky manažerů jsou si všude podobné. Není příliš mnoho rozdílů ve sportu, kde se točí peníze, kde se chce vítězství a kde vždycky záleží na výsledku. Všude, v Americe, v Rusku i u nás, když nejsou výsledky, jsou vztahy mezi trenéry a manažery trošku narušené.
LN: Řekl jste, že nabídka stát se koučem v Omsku je ta nejlepší, kterou jste dostal. Je to tak?
Nevím, jestli jsem to takhle řekl. Hodně věcí, co jsem řekl, jsem nečetl. Ale četl jsem zase naopak hodně věcí, které jsem neřekl... Ta nabídka byla velmi lukrativní. Měl jsem možnost se tam i podívat a už při druhé návštěvě jsme se domluvili.
LN: Vyděláte si v Rusku víc peněz než v NHL?
Vydělám si, myslím, velmi solidně.
</TEXT>
<HEADING>
LN: Jaké máte v Omsku zázemí?
</HEADING>
<TEXT>
Můžu říct, že podmínky, které jsou vytvořené pro hokej a které máme vytvořené pro bydlení, jsou na velmi solidní úrovni. A to je pro mě důležité.
LN: Rusové prý byli překvapeni z toho, že hned po vašem příjezdu jste nahnal hráče do sportovní akademie k náročným testům. Zřejmě jste na to šel hodně tvrdě...
Na tom není nic mimořádného. Spíš se to hodně publikovalo. Když přijde nový trenér do mužstva, tak chce hráče trochu poznat. Jednou z možností rychlejšího poznání mužstva nebo jednotlivých hráčů je udělat běžné fyzické testy, které se dělají už hodně dlouhou dobu. Nakonec nejsou ani pro ně nic nového, protože na to byli celkem zařízení.
LN: Je podle vás Omsk takovým "českým Pittsburghem", když tam teď hraje tolik Čechů?
Pavel Patera i Martin Procházka mají určitě víc zkušeností. Přál jsem si, když jsou tam tihle dva kluci, aby přišel ještě jeden Čech. To se nám splnilo. Myslím, že Tomáš Vlasák podával na mistrovství světa velmi dobré výkony. Je to výborný hráč, který by mohl svým herním projevem do lajny pasovat.
LN: Funguje mezi Rusy žárlivost na Čechy? Musíte si třeba dát pozor na to, abyste se s nimi moc nebavil?
</TEXT>
<HEADING>
Nemůžu říct. Ale zatím nemám takový pocit.
</HEADING>
<TEXT>
LN: Jste známý jako autoritativní osobnost. Jste připraven na to, že v Rusku budete pod neustálým tlakem vedení klubu, stále budete muset něco vysvětlovat?
Jsem připraven. I vzhledem k tomu, že je k tomu dost povídání a zájmu médií. Vím, jaká je kvalita mužstva, co se od něj očekává, co se očekává od trenéra a co s takovým mužstvem udělat. Prostě funkce trenéra na špičkové úrovni bez tlaku nejde. Tlak ale není jenom na mě. Ten bude určitě i na Slávu Lenera jako trenéra českého národního mužstva, i na mnoho trenérů, kteří působí u nás v lize. Kluby si myslí na solidní umístění a já nejsem výjimka.
LN: Třeba Vladimír Vůjtek, trenér Jaroslavle, musel vysvětlovat, proč měli takový trénink, proč dostali při výhře 6:1 gól...
Samozřejmě, že o určitých věcech se s vedením mužstva bavit budu. Ale nechci posuzovat, jak to dělá Vláďa Vůjtek. Co se týče přípravy, tak děláme to, co já chci a nikdo mi do toho nemluví.
LN: Musíte měnit své trenérské zvyky nebo jste se přizpůsobil spíše ruské tradici?
Celou organizaci přípravy děláme tak, jak jsme chtěli, a nikdo nám do toho nemluví.
LN: V Rusku je tradiční přísná disciplína, pro hráče neexistuje dát si po zápase pivo, totéž se očekává i od trenéra. Jste připravený i na tohle?
Každé mužstvo, které chce dosáhnout dobrých výsledků, musí mít kázeň a životosprávu. Když to tak nebude, žádných výsledků se dosáhnout nedá. Samozřejmě nebudu kontrolovat hráče, jestli si dal jedno pivo, když se zápas hraje za tři dny - to nemá s životosprávou co dělat.
LN: Historky kolují i o leteckých přesunech k zápasům. Kluby údajně vlastní starší vrtulová letadla, z nichž jde prý občas až strach.
Pokud vím, tak statistika padání ruských letadel není moc odlišná od statistiky jiných letadel, která ve světě létají. Na létání jsem celkem zvyklý. Pokud chcete dělat hokej, ať už ho hrát zlatá nebo trénovat v nějakých ligách, tak na to musíte být připravený.
LN: Už se vaše žena rozhodla, jestli s vámi na Sibiř pojede a jestli tam zůstane?
To bylo součástí dohody, takže celou dobu tam určitě sám nebudu. Uvidíme, jak to časově všechno vyjde. Pokud bude všechno fungovat normálně, za sezonu párkrát Omsk navštíví.
LN: Víte, co budete dělat ve volném čase? Prý budete mít zřízený satelit, abyste mohl přijímat českou televizi?
To je pravda, snažím se o to. Dokonce si vezu kartu a zařízení, které tohle umožňuje. Jsou dvě skupiny lidí. Jedna říká, že to půjde těžko, a druhá, že to nepůjde. Uvidíme, co z toho bude. Myslím si, že je vždycky příjemné, když si člověk v cizině může pustit televizi, poslechnout si zprávy a podívat se na nějaký dobrý český film. Styk s domovem je pak lepší.
LN: Jste vášnivým golfistou. Už jste si také zjistil, jestli je v Omsku nějaké golfové hřiště?
Golfové hřiště v Omsku zatím bohužel není. Vzhledem k tomu, že golfu tam podnebí příliš nepřeje, tak to k tomu asi ani nespěje...
LN: Sibiř byla symbolem vyhnanství. Vidíte to taky tak?
Sibiř nebyla jen pojmem vyhnanství, ale byla také pojmem toho, že tam měly za války hlavní stan české legie, když jely do Vladivostoku. I tím je známý Omsk. Není to město, kde byla krutá Sibiř, i když mrazy tam budou asi větší...
LN: Myslíte si, že končí zlatá éra českého hokeje?
Proč by měla končit? V obou akcích, které se za tento rok odehrály - ať už olympiáda nebo mistrovství světa, bych řekl, že mužstvo hrálo výborný hokej. Možná lepší, než u akcí, kdy bylo mistrem světa. Bohužel chybělo trošku štěstí. Já bych při prvním neúspěchu hned nebyl pesimista, že všechno končí. Myslím si, že pořád ještě máme množství výborných hráčů a v České republice je o lední hokej zájem. Máme výborné juniory, což je hlavní předpoklad k tomu, aby špička byla dobrá.
LN: Řekl jste, že český hokej je stereotypní a všechno je o penězích. Co by mu podle vás prospělo?
Všechno je to ekonomická otázka. Hráči se budou vracet třeba z NHL, pokud to pro ně bude ekonomicky výhodné a pokud budou ekonomicky zajištěni. Nemyslím si, že by návraty hráčů byly nějak početné.
LN: Čeští trenéři často chodí do zahraničí. Nemyslíte si, že je škoda, že u nás v extralize není žádný cizí kouč a že ji to ochuzuje?
Zatím je to věc jednotlivých klubů. Myslím, že cizí trenéři začnou chodit i k nám do ligy. Přeci jen Evropa je dneska otevřená a bude to nejspíš běžná záležitost. Mám pocit, že jsme na jednu stranu pořád uzavření sami do sebe a máme jakýsi příliš veliký respekt. A na druhou stranu, když to přeženu, je tu příliš nacionalismu. Jsme někde na hranici, kdy tyto věci těžko trávíme.
LN: Nejste smutný, když vidíte, jak luxusní mají hokejisté v Rusku zázemí a jaké je v Česku? Čím si to vysvětlujete?
Naše podmínky pro hokej, a zejména pro mládežnický hokej, bych tak špatně neviděl. Samozřejmě problémy jsou všude.
LN: V Litvínově máte dům. Kdy si myslíte, že byste si tam mohl užívat a odpočívat?
Když jsem doma, tak si užívám a odpočívám pořád. Člověk by měl mít, když má povolání, kdy je nucen často cestovat, nějakou základnu. Já se ji snažím vybudovat v Litvínově. Narodil jsem se tam, líbí se mi tam a mám tam hodně dobrých kamarádů. Základnu tedy asi příliš měnit nebudu.
LN: Počátkem května jste byl uveden do Síně slávy IIHF. Nepřipadáte si na to ještě mladý? To vypadá, že se už od vás nečeká nic nového...
Abych řekl pravdu, tak nevím, jak k tomu lidé, kteří to navrhovali, došli. Samozřejmě je to pro mě pocta, ale na penzi se ještě nechystám.
LN: Je brzy ptát se na to, co potom. Ale přeci - máte nějak naplánovanou blízkou budoucnost? Řekněme v horizontu pěti let...
Víte, trenérský život a trenérská práce se hrozně rychle mění a vždycky se odvíjí od nějakých výsledků. Pokud jsou dobré výsledky, práce vás i v těchto letech víc baví i zajímá. Pokud ty výsledky zas tak dobré nejsou, otravuje vás to a říkáte si, proč to pořád děláte a proč nespíte... A ty konce jsou třeba pak trochu rychlejší.
LN: Neplánujete tedy nic?
Nemůžu teď říct, jak dlouho to budu dělat. Takhle neplánuji.
LN: Tak my se vás zeptáme třeba po první sezoně v Rusku...
Ano, po první sezoně budeme chytřejší.
</TEXT>
</DOC>
<DOC>
<DOCID>LN-20020803078</DOCID>
<DOCNO>LN-20020803078</DOCNO>
<DATE>08/03/02</DATE>
<TITLE>
profil:
</TITLE>
<TEXT>
"Mívám takový tajemný pocit, že nejsem tak úplně ,skutečná', spíš něco jako dobře udělaná kopie. Myslím, že to čas od času cítí každý. V mém případě to jde ale tak daleko, že si někdy připadám jako pouhý umělecký produkt." Marilyn Monroe, 1960
Zemřela nahá, v posteli, s telefonním sluchátkem v ruce. Číslo ale už vytočit nestihla. Možná chtěla jen volat o pomoc, když zjistila, že těch tabletek na spaní spolykala přespříliš. Možná si až těsně před smrtí rozmyslela svůj plánovaný odchod ze světa. Možná to ale vůbec nebyla sebevražda (i když se to zdá vzhledem k jejím dřívějším pokusům o odchod ze světa pravděpodobné). Možná to byl jen fatální omyl ženy, která byla závislá na alkoholu a lécích. Možná, a to si myslí spousta jejích fanoušků, byla dokonce "odstraněna" někým zvenku, protože jako milenka prezidenta a jeho bratra věděla až příliš mnoho o mocném klanu Kennedyů. Nikdo neví, jaká byla skutečnost. Jedno je ale jisté už 40 let - v neděli 5. srpna 1962 zemřela Marilyn Monroe ve tři hodiny ráno ve svém bytě v Brentwoodu v Los Angeles. "Nalezeno bylo tělo 36leté dobře stavěné ženy bílé pleti, váha 48 kilogramů, výška 1,66 metru. Světle blond až bílé vlasy, oči jasně modré," zapsal do protokolu soudní lékař Thomas Noguchi. Nejfotografovanější žena světa, nejblonďatější z blondýn, žena, v jejíž přítomnosti se muži proměňovali ve "řvoucí paviány" (tak to popsal jeden z jejích životopisců). Šarm, kterým ještě před pár měsíci oslňovala při předávání Zlatých glóbů, byl najednou minulostí. Jistě, byla slavná už za svého života. Po smrti se ale pohled veřejnosti na její život proměnil. Strmý vzestup a rychlý pád malé velké ženy podtrhl její konec. A hlavně poslední tajemství: Proč? Hledání odpovědi na tuto otázku zaručilo Marilyn nekonečnou existenci. Její cesta ke slávě ale vůbec nebyla jednoduchá.
</TEXT>
<HEADING>
Dětství mezi sirotčinci a poručníky
</HEADING>
<TEXT>
Na svět přišla 1. června 1926 v Los Angeles. Jako Norma Jeane Mortensonová. Jestli ovšem byl Martin Edward Mortenson skutečně jejím otcem, není dodnes jasné - proto dostala nakonec příjmení Bakerová. Její matka Gladys Pearl Bakerová se držela při životě jen díky příležitostné práci, pokud ovšem zrovna nebyla ve stavu nervového zhroucení. O své třetí dítě se nemohla a ani nechtěla starat - Norma Jeane vyrůstala u matčiny přítelkyně Grace McKeeové. Když bylo děvčátku devět let, ocitlo se v sirotčinci - tou dobou byla už matka hospitalizována v zařízení pro choromyslné. Diagnóza: schizofrenie. Norma Jeane strávila následující léta střídavě v několika pěstounských rodinách a na návštěvách u "tety Grace". Její poslední náhradní rodiče ji doslova vykopli na ulici s tím, že "to dítě se chová neuvěřitelně provokativně" - ve skutečnosti šlo ale o bizarní vysvětlení faktu, že si 11letá dívenka stěžovala na sexuální obtěžování. Po této historce se vrátila do rodiny ke Grace McKeeové. Bydlela sice pár mil od Hollywoodu, ale tamní život si sotva dokázala představit. O to víc ji přitahoval. Spoustu času trávila v kině, kam ji McKee posílal "trochu se pobavit" (biografie od Barbary Leamingové). V mladé hlavě se tehdy zrodil sen o druhé Jean Harlowové, nové platinové divě. V roce 1942 krátké rodinné štěstí skončilo - McKeeovi se stěhovali do Západní Virginie a Norma Jeane stála v 16 letech před rozhodnutím: buď se vrátit do sirotčince, nebo se provdat. Druhá možnost zvítězila a o pár týdnů později se jejím manželem stal mladíček ze sousedství James Dougherty. "Byla to sladká, velkodušná a pobožná dívka. Ráda se nechávala hýčkat," vzpomínal na ni později. Manželství to bylo prý šťastné, ale netrvalo dlouho. James narukoval v roce 1944 k námořní jednotce v jižním Pacifiku. A Norma nastoupila do služby vlasti na domácí frontě - pomáhala při výrobě padáků. Na jaře 1945 jí osud přihrál setkání s fotografem Davidem Conoverem. Ten dodával fotky dívek do válečného časopisu Yank. Norma Jeane byla objevena v továrně, kde vydělávala 20 dolarů týdně. Byla dost hezká na to, aby se začala živit jako fotomodelka. A rázem měla pět dolarů za hodinu. O pár týdnů později už ji angažovala agentura Blue Book a 19letá vdaná paní se tak poprvé postavila před objektiv profesionála - André de Dienese. "Kouzlo jí nechybí," ohodnotil ji tehdy muž, kterého po Marilyně smrti proslavily její mladinké portréty, "ale - bohužel - příliš naivní, přespříliš jednoduchá". Přesto se rozhodl z ní ženskou přitažlivost dostat ven - a povedlo se. Za 100 dolarů týdně byla ochotná udělat cokoliv.
</TEXT>
<HEADING>
Tři změny na cestě ke slávě
</HEADING>
<TEXT>
Brzy poté už se začal plnit sen o nové sexbombě - agentura poslala Normu Jeane pracovat do Hollywoodu - ať se ukáže, kolik má talentu! Před vstupem do slavného filmového světa ji však čekalo ještě pár změn. První byl rozvod, ke kterému se rozhodla již dávno. Druhou byla image - studio 20th Century Fox si ji vzalo do parády ještě před uzavřením smlouvy.
Nechali jí spravit zuby, učili ji znovu mluvit, dokonce jí prý dali i operovat nos. Nic z toho nestačilo. Šéfovi společnosti Darrylu Zanuckovi přece jen pořád připadala málo hezká a pár štěků v bezvýznamných snímcích ji neproslavilo (1947 The Shocking Miss Pilgrim, 1948 Scudda Hoo! Scudda Hay! a Dangerous Years, 1949 Ladies Of The Chorus). Ještěže prozíravě před pár týdny poznala na večírku manažera společnosti Joe Schnecka! "Strýček Joe" nad ní držel ochrannou ruku a stál i za třetí změnou Normy Jeane na cestě k vrcholu. Potřebovala nové jméno! Jako první padlo "Carole Lind", což jim oběma připadalo příliš obyčejné, časem vymyslel Schneck "Marilyn Miller". Na Monroe se Marilyn přejmenovala už sama - podle matčina dívčího jména. Marilyn Monroe - jméno, jehož vyslovení nutilo rty ke dvěma letmým polibkům (odtud typické špulení rtů do kamery). Kariéra mohla začít. Průlom přinesl rok 1950 a role ve filmu Asfaltová džungle v režii uznávaného Johna Hustona. Další snímek natočený téhož roku, Vše o Evě, přinesl Marilyn Monroe první charakterní roli. A producent Zanuck změnil názor - Marilyn se stala i pro něho talentovanou krásnou herečkou. Výsledkem byla sedmiletá smlouva se společností a jistý plat: 750 dolarů týdně. Všechno se začalo měnit. Začátkem 50. let vzplanuly v americké společnosti diskuse o pochopení sexuality jako součásti člověka a lidské společnosti, populární se staly teorie Sigmunda Freuda. Marilyn Monroe přišla v pravý čas - a stala se ztělesněním osvobozující doby. Posledním krokem bylo její vlastní rozhodnutí stát se čistou blondýnou (její vlastní vlasy byli hodně světle hnědé). "S tmavšími vlasy by Marilyn zůstala jen hvězdičkou," tvrdí proslulý britský "hledač hvězd" Richard Dyer, "ale nikdy by se nestala sexuálním symbolem. Jen jako platinová blondýna se mohla stát bohyní smyslnosti a obrazem čistoty zároveň."
</TEXT>
<HEADING>
Střet a láska dvou legend
</HEADING>
<TEXT>
Jiný směr ovšem nabral i její soukromý život. Joe DiMaggio byl sportovní hvězdou týmu New York Yankees a s Marilyn se potkal v roce 1952, už po skončení kariéry. Tehdy herečka přesunula své těžiště do New Yorku, kde fungovalo věhlasné Actor's Studio. Chtěla tu získat hereckou průpravu, našla něco jiného. V lednu 1954 si vzala DiMaggia za muže a vzápětí odlétli na svatební cestu do Tokia. Během líbánek v Asii si Marilyn odskočila do Koreje, kde rozpoutala svým hudebním vystoupením šílenství mezi jednotkami americké armády. Po návratu o svém zážitku referovala: "Joe, Joe, bylo to tak krásné, jednotky mě milovaly. Nikdy jsi nemohl slyšet podobný aplaus!" Rozladěný Joe odpovídal: "Ale ano, miláčku, mohl." Mezitím stihla MM v roce 1953 natočit filmy Niagara a Jak si vzít milionáře? - ten druhý vydělal společnosti 25 milionů dolarů za rok (lístek do kina stál tehdy 50 centů). Z Marilyn Monroe se stal kasovní trhák. V listopadu 1953 se poprvé v životě objevila na obálce časopisu Playboy, na prostřední dvoustraně vyšel v témže čísle její akt. Její jméno začal skloňovat celý svět, muži šíleli po její kráse. Popularita stále žádanější herečky však zapříčinila její druhý rozvod, oficiálně maskovaný prohlášením o "střetu kariér". Přesto ji poutalo s Joem až do smrti blízké přátelství a DiMaggio byl údajně hodně blízko tomu, požádat ji znovu o ruku.
</TEXT>
<HEADING>
Už nechci být komická!
</HEADING>
<TEXT>
A změna nastala opět i v kariéře - při smlouvání o nové smlouvě s 20th Century Fox vypověděla spolupráci a založila s fotografem Miltonem Greenem produkční společnost Marilyn Monroe Productions. Ta je podepsána pod snímky Zastávka v Kansasu (1956) a Princ a tanečnice (1956). V Americe kasovní trháky, v Evropě propadáky. Marilyn, v té době na samém vrcholu kariéry, začala mít problémy sama se sebou a vlastním obrazem, který znal divák z kin - nechtěla být hloupou a frivolní blondýnou. Nechtěla být jen krásným tělem a obrazem. Právě proto původně odmítala i další nabízenou roli - od Billyho Wildera v komedii Někdo to rád horké. "Nechci být už komická," durdila se. Zpěvačku Suger Kane hrála v roce 1959 hodně nerada, ale hodně dobře. A získala za ni Zlatý glóbus za nejlepší ženský komediální výkon. Vzestup na straně jedné tentokrát provázela životní krize na straně druhé. V roce 1956 si bere třetího muže svého života, slavného dramatika Arthura Millera. V dokonalé love story podporované všudypřítomnými fotografy se ale brzy objevují trhliny. Své si přisazuje bulvární tisk, který označuje sňatek za spojení velkého amerického mozku s krásným tělem. Poslední manželství přineslo Marilyn asi nejvíce bolesti, Millera milovala, ale nikdy k němu nedokázala najít cestu. Potracené dítě jen dokonalo dílo zkázy. Nevydařené manželství mělo ovšem ještě senzační tečku. V roce 1957 se Marilyn setkává na jisté party v Santa Monice s Johnem Kennedym, budoucím prezidentem USA. Upjatá společenská konverzace se pomalu mění v cosi hlubšího... a během následujících dvou let se vztah prohlubuje, až končí intimními schůzkami za tichého přihlížení obou podváděných partnerů - Millera i Jackie Kennedyové. Marilyn byla skutečně zamilovaná, o čemž svědčí telefonáty do Oválné pracovny Bílého domu a zasílání milostných veršů na prezidentovu adresu. Neudržitelnost lásky byla ovšem zřejmá. John Kennedy ze vztahu elegantně vycouval, aby se Marilyn mohla vzápětí sblížit s jeho bratrem Robertem. Ani poslední romance okouzlujícího idolu však neměla dlouhého trvání.
</TEXT>
<HEADING>
Pád střemhlav
</HEADING>
<TEXT>
Po těchto skandálech nebylo divu, že i Marilynino třetí manželství po pěti letech zkrachovalo. Přesto se Miller podílel na scénáři jejího posledního filmu The Misfits (1961). S Georgem Cukorem začala natáčet film Something's Got to Give, což měl být famózní návrat k její nejsilnější stránce - komedii. (Sekvence tohoto filmu jsou cennou relikvií, nedávno byly odvysílány v rámci nabídky televizní stanice American Movie Classic Channel.) Marilyn už ale nebyla tím, kým bývala. Při natáčení popíjela whisky. Aby usnula, polykala neuvěřitelné dávky léků. Její návštěvy u psychiatra se stupňovaly. Poslední měsíce byly obdobím opakovaných pokusů o sebevraždu. Do toho přichází žaloba ze strany filmového studia o půl milionu dolarů za neplnění podmínek smlouvy. Poslední film už dotočit nestihla... Když mluvíte o americkém způsobu života, tak každému vytane na mysli žvýkačka, coca-cola a Marilyn Monroe," napsal kdysi jeden ruský magazín, a trefně tak popsal vše, co následovalo po nenadálé smrti poválečného idolu. Ještě dodnes se vynořují všemožné biografie a fotografie z jejího života, ještě stále je námětem a ikonou mnoha umělců, idolem mužů i žen. Našli jsme příběh, který můžeme vyprávět v minulém i přítomném čase. Vypadá to, že na kult Marilyn Monroe se nedá zapomenout - vždyť člověk v jejím osudu objeví pokaždé něco nového," napsala ve své knize Američanka S. Paighe Batyová. Její tvrzení platí i 40 let po Marilynině smrti.
I 40 let po smrti slavné herečky se můžete na její oficiální internetové stránce dozvědět, co všechno milovala
Barvy: béžová, červená, bílá a černá
Herci: Clark Gable, Charlie Chaplin
Herečky: Greta Garbo, Jean Harlowová, Ginger Rogersová
Malíři: Goya, Picasso, El Greco
Pití: Don Perignon 1953
Zpěvačka: Ella Fitzgeraldová
Zpěvák: Frank Sinatra
Skladatelé: Louis Armstrong, Earl Bostick, Beethoven a Mozart
Divadelní hry: Tramvaj do stanice touha a Smrt obchodního cestujícího
Dramatici: Arthur Miller a Tennessee Williams
Básníci: John Keats, Walt Whitman
Restaurace: Romanoff's v Hollywoodu
Obchod: Bloomingdale's
Spisovatelé: F. M. Dostojevskij, J. D. Salinger, G. B. Shaw
Vůně: Chanel No. 5
</TEXT>
</DOC>
<DOC>
<DOCID>LN-20020803079</DOCID>
<DOCNO>LN-20020803079</DOCNO>
<DATE>08/03/02</DATE>
<TITLE>
Mé jmenování není zpochybněno... Tedy, já nevím.
</TITLE>
<TEXT>
Bezradný Jiří Balvín poté, co se dozvěděl, že podle soudu není tím, čím si myslí, že je - generálním ředitelem České televize.
Možná dovolíte, abych k tomu také něco řekla. Stát má totiž v projektu tu zvláštní roli, že ho celý platí.
Ministryně školství Petra Buzková nechtěla přihlížet, když chtěl dodavatel internetu do škol při předávání jubilejní učebny sám slíznout smetanu.
První poklausovský předseda by měl být člověk, který ... s Václavem Klausem umí spolupracovat, a to po všech stránkách především pokud jde o osobní chemii.
</TEXT>
<HEADING>
Představa Jana Zahradila o vlastnostech nového šéfa ODS.
</HEADING>
<TEXT>
Bylo jich prostě mnoho. Jestli jste četli Lovce mamutů, tak tam bylo věcí víc než tři, při vzdělání v současné době mám dojem, že mnoho je víc než dvanáct, čili počet se pohyboval mezi dvanácti až šedesáti. Krkolomný pokus Vladimíra Špidly o premiérský bonmot. Výsledek prapodivné matematické úvahy měl být odpovědí na jednoduchý dotaz, kolik bylo výhrad k programovému prohlášení vlády.
Když Srba přijel do Moskvy, kladl ředitel všem na srdce, jak musí vše dokonale fungovat. Čerstvým ovocem na pokoji počínaje a připravenou dvanáctiletou whisky konče.
Skladník Českého domu v Moskvě Radim Prorok vzpomíná na dojemnou péči o státního úředníka Karla Srbu.
</TEXT>
</DOC>
<DOC>
<DOCID>LN-20020803080</DOCID>
<DOCNO>LN-20020803080</DOCNO>
<DATE>08/03/02</DATE>
<TITLE>
Firma údajně vyvíjí antigravitační stroj, který má pohánět letadla a ničit útočící rakety
</TITLE>
<TEXT>
Zvítězit nad zemskou přitažlivostí touží snílci od nepaměti. Překvapující je, že odstínit gravitaci se pokoušejí i experti NASA či firem British Aerospace a Boeing.
Vlaboratořích společnosti Boeing v Seattlu vědci údajně konstruují přístroj, který by měl vysílat antigravitační impulsy. Minulý týden o tom informoval vojenský odborný časopis Jane's Defence Weekly. Podobný, i když o něco méně fantastický výzkum už sedm let provádí NASA. Všechny tyto experimenty mají společného jmenovatele. Je jím Jevgenij Podkletnov, ruský vědec žijící ve Finsku. Počátkem 90. let Podkletnov přišel s tvrzením, že se mu podařilo částečně odstínit gravitaci. Předměty podle něj váží méně, pokud je umístíme nad supravodivý rotující disk, který se vznáší v silném magnetickém poli. Ačkoliv některé teoretické práce takový efekt připouštějí, s výjimkou Podkletnova se jej zatím nikomu nepodařilo detekovat. Firma Boeing informace Jane's Defence Weekly popírá. Připouští však, že se o výzkumy ruského fyzika zajímá. Celý příběh se začal odvíjet v roce 1992, kdy Podkletnov publikoval ve vědeckém časopise Physica C odborný článek o zvláštním jevu, na nějž narazil při výzkumu supravodičů. Pokusy tehdy prováděl na technologické univerzitě v Tampere.
</TEXT>
<HEADING>
Zázrak nad parami helia
</HEADING>
<TEXT>
Podkletnov sestrojil keramický disk ze slitiny tvořené několika prvky. Poté, co jej ochladil pod minus 203 stupňů Celsia, se disk začal chovat jako supravodič a v silném magnetickém poli elektromagnetu se vznesl asi 15 milimetrů nad podložku. Na tom by ještě nebylo nic zvláštního. Supravodivá látka ze sebe "vytlačuje" siločáry magnetického pole a díky tomu může levitovat. Nad parami kapalného helia chladícího supravodič se ale vzápětí začaly odehrávat zázraky. Ruský vědec pomocí jiných elektromagnetů "létající" disk roztočil a měřil, kolik váží předměty umístěné nad ním. Podle svých tvrzení zjistil, že při 5000 otáčkách za minutu předměty ztrácejí asi půl procenta váhy, při 3500 otáčkách byl efekt ještě výraznější - pokusné objekty prý vážily až o 2,1 procenta méně.
</TEXT>
<HEADING>
Úřady nejsou nakloněny antigravitaci
</HEADING>
<TEXT>
Podkletnov zopakoval pokus ještě o několik let později. V roce 1996 nabídl výsledky ke zveřejnění časopisu Physica D, a ten je přijal. Avšak informace o chystaném článku pronikly do novin a vlna senzačních zpráv rozezlila vědeckou komunitu. Převažující stanovisko bylo jednoznačné: jev, který ruský vědec údajně pozoroval, odporuje přírodním zákonům. Ve vzniklých bouřích Podkletnov přišel o místo, článek stáhl a na čas zmizel ze scény. Jeho experiment ovšem stejný osud nepotkal. Což kdyby to přece jen fungovalo? Snížit váhu startující rakety či letadla nebo dokonce úplně odstínit tíži je fantasticky lákavé. V roce 1995 kontaktova l a odborníky NASA badatelka Ning Li z Alabamské univerzity. O Podkletnovových experimentech nikdy neslyšela (jeho článek z roku 1992 zůstal v podstatě nepovšimnut). Přesto Li přišla s teorií, podle níž může rotující supravodivý disk ovlivnit gravitační pole. Od té doby se vědci z Marshallova střediska kosmických letů NASA snaží přijít celé věci na kloub. Zopakovali Podkletnovův experiment a v roce 1997 zveřejnili první kolo výsledků: pokusné objekty vážily o pouhé dvě miliontiny procenta méně, což nepřesahuje chybu měření. Ruský vědec záhy nabídl vysvětlení neúspěchu: pokus neprobíhal přesně tak, jak jej uskutečnil on, disk byl příliš malý, slitina nebyla úplně stejná jako ta jeho. Tým NASA pod vedením Rona Koczora pokračoval ve výzkumu, nakonec ale v zoufalství kapituloval, najal Podkletnova jako konzultanta a zaplatil soukromé firmě 600 000 dolarů za výrobu dvojčete jeho přístroje. Aparatura s největším supravodivým diskem, jaký byl kdy v USA zkonstruován, měla být dokončena předloni, podle Jane's Defence Weekly však dosud není hotova. O projekty Marshallova kosmického střediska se ovšem mezitím začal zajímat mocný washingtonský Úřad pro řízení a rozpočet, dohlížející na rozdělování financí, a ten není "hledání antigravitace" příliš nakloněn. Budoucnost dalšího výzkumu je tedy nejistá.
</TEXT>
<HEADING>
Výroba gravitačního děla
</HEADING>
<TEXT>
Podkletnovův "gravitační štít" přitahuje také soukromý sektor. Konsorcium BAe Systems, dříve British Aerospace, se netají tím, že se dotyčný přístroj pokouší sestrojit v rámci projektu Greenglow. Minulý týden časopis Jane's Defence Weekly přisoudil podobnou snahu i firmě Boeing. Ta se prý dokonce snaží zkonstruovat další z údajných vynálezů ruského vědce - přístroj zvaný impulsní gravitační generátor. Časopis cituje blíže nespecifikované zdroje, které tvrdí, že firma už "zahájila předběžné práce na elektrické části ,gravitačního děla', stále má však problémy se supravodivým vysílačem". Přístroj by prý mohl sloužit k pohonu letadel či vychylovat z dráhy útočící balistické střely.
Boeing popírá, že by nyní na něčem podobném pracoval. Jane's Defence Weekly podle firmy zkreslil informace a zaměnil název pouhé studie za jméno tajného projektu. Není pochyb o tom, že tvrzení ruského vědce vyvolala zájem mnoha seriózních institucí. Fyzikové nicméně většinou zůstávají skeptičtí. "Člověk musí dospět k názoru, že na vedoucích místech těchto organizací sedí lidé, kteří nemají příliš dobré znalosti z fyziky základních přírodních sil," řekl společnosti BBC Bob Park z Americké fyzikální společnosti. Důvody, proč "gravitační štít" nemůže fungovat, vyplývají podle vědců z obecné teorie relativity a ze skutečnosti, že gravitace není síla, ale vlastnost čtyřrozměrného světa, v němž žijeme. Na druhou stranu vztah mezi gravitací a ostatními tzv. základními interakcemi (silnou, slabou a elektromagnetickou) zatím obestírá temnota. Elektromagnetické pole podle současných teorií skutečně může gravitaci ovlivňovat, avšak mnohem méně, než tvrdí Podkletnov. Zbývá tedy otázka, co vlastně ruský fyzik na svém přístroji zaznamenal. Vědci upozorňují, že měřit cokoliv v blízkosti silných magnetických a elektrických polí je ošidné. Ačkoliv Podkletnov tvrdí, že všechny nežádoucí vlivy vyloučil, je možné, že zachytil jev, který lze docela dobře vysvětlit pomocí běžné fyziky. Kdo má pravdu, ukáže až budoucnost. Možná se dočkáme raket a letadel s antigravitačním pohonem, možná se galerie slepých uliček vědy jen rozšíří o další ukázkový případ.
</TEXT>
<HEADING>
O čem dnes hovoří fyzik Podkletnov
</HEADING>
<TEXT>
Britský novinář David Cohen se nedávno setkal s fyzikem Jevgenijem Podkletnovem v Tampere ve Finsku. Napsal o tom článek do časopisu New Scientist, který vyšel letos 12. ledna. Článek zaujme například těmito postřehy a informacemi:
* Podkletnov tvrdí, že jiní vědci jeho pokus úspěšně zopakovali, avšak výsledky nezveřejnili. Přední světoví fyzici mu prý soukromě vyjadřují podporu, bojí se však o svoji odbornou pověst. * Během rozhovoru se nálada ruského fyzika prudce měnila chvíli byl podezíravý, chvíli jevil známky velkého vzrušení.
* Podkletnov prý v Moskvě postavil impulsní gravitační generátor. Přístroj údajně vysílá impulsy, které odpuzují hmotu. Dokáže odmrštit například knihu až kilometr daleko. Čím větší hmotnost, na kterou impuls působí, tím větší odpudivá síla. * Laboratoř, kde přístroj stojí, nesmí nikdo navštívit. Prý tam jednou zavítali návštěvníci z Japonska a pokoušeli se tajemství přístroje ukrást.
* Podkletnov není ochoten ukázat přístroj jiným vědcům, ačkoliv by ho Nobelova cena jistě neminula. Nemá ani nikoho, kdo by jeho úspěch potvrdil.
Pramen: New Scientist
</TEXT>
<HEADING>
Pátrání po netradičním pohonu
</HEADING>
<TEXT>
Vědci ze soukromých firem i výzkumných institucí se snaží nalézt nový revoluční způsob pohonu kosmických lodí a letadel. Program BPP - výzkumný projekt NASA klade např. tyto otázky: * lze ovlivnit gravitační pole, získat energii z fyzikálního vakua či manipulovat některou ze základních přírodních sil k pohonu kosmických lodí? * jak dosáhnout rychlostí blízkých rychlosti světla? Lze modifikovat časoprostor, a tím "zkrátit" kosmické vzdálenosti? Financování programu je nyní ohroženo. Projekt Greenglow společnosti BAe Systems - podobné cíle jako u BPP Projekt GRASP firmy Boeing - firma se údajně snaží sestrojit "impulsní gravitační generátor", přístroj, který prý dokáže vyslat antigravitační impuls. Boeing to popírá, GRASP je podle firmy pouze název dokumentu, v němž jeden ze zaměstanců firmy vysvětluje Podkletnovovu teorii. Podle časopisu Jane's Defence Weekly hledá Boeing také způsob, jak přelstít zákon akce a reakce a snížit setrvačnou hmotnost. mu
Vědci ze soukromých firem i výzkumných institucí se snaží nalézt nový revoluční způsob pohonu kosmických lodí a letadel. Program BPP - výzkumný projekt NASA klade např. tyto otázky: * lze ovlivnit gravitační pole, získat energii z fyzikálního vakua či manipulovat některou ze základních přírodních sil k pohonu kosmických lodí? * jak dosáhnout rychlostí blízkých rychlosti světla? Lze modifikovat časoprostor, a tím "zkrátit" kosmické vzdálenosti? Financování programu je nyní ohroženo. Projekt Greenglow společnosti BAe Systems - podobné cíle jako u BPP Projekt GRASP firmy Boeing - firma se údajně snaží sestrojit "impulsní gravitační generátor", přístroj, který prý dokáže vyslat antigravitační impuls. Boeing to popírá, GRASP je podle firmy pouze název dokumentu, v němž jeden ze zaměstanců firmy vysvětluje Podkletnovovu teorii. Podle časopisu Jane's Defence Weekly hledá Boeing také způsob, jak přelstít zákon akce a reakce a snížit setrvačnou hmotnost. mu
</TEXT>
</DOC>
<DOC>
<DOCID>LN-20020803081</DOCID>
<DOCNO>LN-20020803081</DOCNO>
<DATE>08/03/02</DATE>
<TITLE>
Vědcům se dodnes nepodařilo určit předky ani potomky záhadného pravěkého živočicha s kruhovou čelistí
</TITLE>
<TEXT>
Měl protáhlou hlavu, velké oči a tělo dosahující délky až 70 centimetrů. Kořist, jež uvízla v ozubených kruhových ústech dravce žijícího před více než 500 miliony let, už nemohla uniknout.
Mnozí tvorové připadají paleontologům i v současnosti záhadní. Patří mezi ně skupina živočichů, kteří žili na Zemi koncem starohor, tedy asi před 560 nebo 580 miliony let, nazývaná ediakarská fauna. V dnešním rozhlasovém pořadu Meteor o ní hovoří profesor Ivo Chlupáč z Přírodovědecké fakulty UK. Většina badatelů považuje příslušníky ediakarské fauny za předchůdce dnešních živočišných kmenů, jiní však soudí, že je nelze do současného systému vůbec zařadit. Později v nejstarším útvaru prvohor kambriu žilo mnoho tajemných tvorů. Severní Ameriku, zejména takzvané burgezské břidlice Britské Kolumbie (oblast Skalnatých hor) obývala v období středního kambria řada podivných živočichů, mnohé z nich vědci dodnes nedovedou nikam zařadit.
</TEXT>
<HEADING>
"Následovník" se stále hledá
</HEADING>
<TEXT>
Někteří se podobali krabům, langustám a jiným členovcům, to je případ rodu Anomalocaris. Vědcům se dodnes nepodařilo určit jeho potomky ani předky. Zmíněného živočicha původně považovali odborníci za několik samostatných rodů. Nacházeli totiž oddělené zkamenělé končetiny, části ústního aparátu a štítu v různých oblastech. Teprve nálezy z posledních třiceti let dokázaly, že šlo o jediného živočicha. Tvor měl protáhlou hlavu, velké oči a listovitě řasnaté tělo dosahující délky 60 až 70 centimetrů. Paleontology překvapil svým ústním otvorem. Místo kusadel, obvyklých u členovců, nebo čelistí u praobratlovců, měl věnec ostrých destiček. Ten ze všech stran lemovaly ostnité zuby. Anomalocaris byl velice nebezpečný dravec. Potrava, která uvízla v kruhovém otvoru, neměla šanci uniknout. Zbytky ústního aparátu tohoto živočicha se patrně našly i v České republice u Týřovic na Křivoklátsku. Mezi záhadné tvory žijící v Americe patří také příslušníci rodu Hallucigenia. Někteří badatelé pro ně vymysleli samostatný podkmen, jiní dokonce kmen. Většina odborníků však neví, kam tohoto živočicha zařadit. Z mladších tvorů je velice tajuplné Tulimonstrum. Svrchnokarbonský živočich nalezený v Severní Americe žil před 300 miliony let. Měl válcovité tělo, ploutvičkovité útvary místo končetin, dlouhý krk a maličkou hlavu, zakončenou ozubenými čelistmi. Tulimonstrum sice vypadal podobně jako zmenšenina druhohorního plesiosaura, vědci se však domnívají, že nemá s obratlovci nic společného. Zatím se jim nepodařilo tohoto živočicha jednoznačně zařadit. Jeho zkameněliny nejsou žádnou vzácností, v americkém státě Illinois je nalezli paleontologové mnohokrát. S pozůstatky velice zajímavých a záhadných tvorů se ale můžeme setkat i v České republice. Před 450 nebo 460 miliony let žil v okolí Berouna nejméně metrový živočich, patrně členovec. Zatím se však podařilo najít pouze několik úlomků z jeho krunýře. Dokud nebudeme mít k dispozici například hlavový štít, nemůžeme živočicha přesně popsat ani zařadit. ved
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 6. srpna krátce po půlnoci. Text upravila a zkrátila redakce LN.
Meteor populárně-vědecký magazín, bude 10. srpna mimo jiné vysílat: * Hlas pro tento den: střízlík obecný * Hledají se a nacházejí planety jiných sluncí * Jak porozumět zvířatům, koho si namlouvají
</TEXT>
</DOC>
<DOC>
<DOCID>LN-20020803082</DOCID>
<DOCNO>LN-20020803082</DOCNO>
<DATE>08/03/02</DATE>
<TITLE>
novinka
</TITLE>
<TEXT>
Čtyřistapadesát koní se ukrývá pod kapotou novinky německé automobilky Audi. Špičkový osmiválec katapultuje dvě tuny těžké kombi na rychlost 100 km/h za 4,9 s, maximální rychlost je elektronicky omezena na 250 km/h.
Zařazení značky Audi do sportovní divize Volkswagenu pojalo vývojové středisko v Neckarsulmu svérázným způsobem. Sportovní oddělení si tentokrát vzalo "do parády" řadu A6 a provedenými úpravami se rozhodlo zaútočit přímo na třídu supersportovních vozů. Při rozhodování o pohonné jednotce padla volba na již známý vidlicový osmiválec o objemu 4,2 litru. Vývojoví technici však agregát zcela zásadně přepracovali a vybavili ho dvojicí turbodmychadel a dvěma mezichladiči stlačeného vzduchu. Vůbec první přeplňovaný osmiválec v historii Audi tak svými parametry doslova vyráží dech. Výkon 331 kW (450 k) dělá z Audi RS6 nejvýkonnější kombi planety. O jakou sílu tu doopravdy jde, napovídá křivka průběhu točivého momentu. Maximální hodnoty 560 N.m dosahuje agregát prakticky již od volnoběžných otáček (1950 - 5600 1/min), což v praxi znamená, že i proslulým sporťákům bude RS6 ukazovat pouze záda. Po raketovém startu atakuje ručička tachometru hodnotu 100 km/h již za 4,9 s a za dalších 13 vteřin si to audi už upaluje rychlostí 200 km/h. Elektronický omezovač vůz z bezpečnostních důvodů nepustí přes 250 km/h, pokořit magickou třístovku by ale pro něj nepředstavovalo problém.
</TEXT>
<HEADING>
Technika za necelé tři miliony
</HEADING>
<TEXT>
Se špičkovými výkony musí samozřejmě korespondovat také podvozek a převodové ústrojí. Obří točivý moment motoru přenáší na vozovku samočinná pětistupňová převodovka Tiptronic, která vychází z ústrojí použitého v Audi A8 s šestilitrovým dvanáctiválcem. Úpravy se týkaly především posílení jejích sportovních vlastností. Zkrátila se prodleva při řazení a převodovka je dokonce schopná se přizpůsobit momentálnímu stylu jízdy řidiče. Dokáže rozpoznat, zda auto právě jede rovně či v zatáčce a okamžik přeřazení nastaví tak, aby ani při ostrém průjezdu zatáčkou nebyla nežádoucím přeřazením narušena dynamika. Sekvenčně řadit je možné i ručně, řidiči se závodními sklony mají k dispozici i řazení v podobě páček pod volantem. Perfektně vyladěný podvozek a stálý pohon všech kol quattro zaručují vozu výborné jízdní vlastnosti, ale i přiměřený komfort. Poprvé řídí chování audi systém DRC (Dynamic Ride Control). Toto zařízení omezuje pokles přídě při brzdění a zároveň snižuje boční náklon karoserie v zatáčkách. Tlumiče jsou diagonálně propojeny s tlumiči na opačné straně vozu pomocí dvou oddělených potrubí, vybavených centrálním ventilem. Pokud je například tlumič vepředu na levé straně stlačen, tento systém nedovolí, aby se automaticky odlehčilo pravé zadní kolo a upraví tlak v příslušném tlumiči. To zaručuje dobrou reakci vozu na pohyby volantem a neutrální chování v ostře projížděných zatáčkách. Výborné vlastnosti podvozku umocňuje i upravený stabilizační systém ESP. Je nastaven tak, aby neomezoval ani ryze sportovně založené řidiče. Zasahuje až na samé hranici možností vozu a i tehdy je jeho zásah velice krátký. Brzdová soustava, při jejímž vývoji byly využity zkušenosti závodního střediska Audi, snese rovněž ta nejpřísnější měřítka. Že se jedná o exkluzivní automobil, potvrzuje Audi RS6 i v interiéru. Sportovní kožená sedadla Recaro se postarají o dokonalé držení těla a zároveň jsou dostatečně pohodlná. Do standardní výbavy vozů Audi RS6 patří šest airbagů, xenony, automatická klimatizace či kvalitní audiosystém BOSE o výkonu 250 W. Zájem o výjimečný automobil je obrovský. Celá letošní produkce je již rozebrána a zájemce neodradí ani vysoká cena. Ta v ČR za kombi RS6 činí 2 885 300 Kč, pořídit je však možné i stejně upravený sedan za 2 800 000 Kč.
Audi RS6 Avant pětidveřové sportovní kombi se stálým pohonem všech kol
Rozměry/rozvor: 4852 x 1850 x 1452/2759 mm
Hmotnost (pohotovostní/celková): 1880/2420 kg
Motor: zážehový přeplňovaný osmiválec o objemu 4172 cm3
Max. výkon: 331 kW (450 k) při 5700-6400 1/min
Max. točivý moment: 560 N.m při 1950 - 5600 1/min
Nejvyšší rychlost: 250 km/h Zrychlení (0 - 100 km/h): 4,9 s
Spotřeba paliva (město/mimo/kombinace): 21,8/ 10,4/ 14,6 l/100 km
Objem zavazadlového prostoru: 455/1590 l
Objem palivové nádrže: 82 l
Cena základního provedení: 2 885 300 Kč
</TEXT>
</DOC>
<DOC>
<DOCID>LN-20020803083</DOCID>
<DOCNO>LN-20020803083</DOCNO>
<DATE>08/03/02</DATE>
<TITLE>
Svět bude potřebovat na zavlažování zemědělské půdy deset řek velikosti Nilu
</TITLE>
<TEXT>
Zemský povrch pokrývá ze tří čtvrtin voda, přesto trpí nedostatkem životodárné tekutiny jedna miliarda obyvatel Země.
Mohl bych dostat sklenku vody? Na tento banální dotaz jsme zvyklí dostávat jen kladnou odpověď a málokdy se zamyslíme nad tím, odkud voda v naší sklenici pochází.
</TEXT>
<HEADING>
Kypr - voda, která cestuje
</HEADING>
<TEXT>
Voda, kterou se osvěží turista uprostřed horkého dne na severním pobřeží Kypru, má za sebou bezmála stokilometrovou cestu po moři. Letnímu přívalu rekreantů nestačí k uhašení žízně voda z místních velmi omezených zdrojů. Proto pendlují mezi severokyperskými a tureckými břehy remorkéry. Na sever do Turecka plují s prázdnou. Když se vracejí na Kypr, vlečou za sebou vodu v obřích plastových vacích o objemu 30 000 kubických metrů. Čas od času některý vak nevydrží útrapy cesty, praskne a cenný náklad vyteče do moře. Přesto se dovoz vody na Kypr vyplácí. Tažné čluny dovážejí vodu v plastových vacích také na některé suchem sužované řecké ostrovy. Dříve zásobovaly rekreační střediska kvalitní pitnou vodou upravené tankery. Budoucnost ale patří obřím plastovým "vlečňákům". Jejich provoz je o poznání levnější, a to navzdory faktu, že se výrobní cena jednoho plastového vaku vyšplhá až na 300 tisíc dolarů.
</TEXT>
<HEADING>
Curacao mořský destilát
</HEADING>
<TEXT>
Je celkem jedno, jestli si návštěvník karibského ostrova Curacao poručí v restauraci místní vyhlášený pomerančový likér nebo sklenku vody. V obou případech dostane destilát. Už od roku 1928 plní potrubí vodovodu v metropoli Willemstadu tekutina získaná destilací vody čerpané z Karibského moře. Je to náročný a drahý postup. Mořská voda se zahřeje na bod varu a pára prostá soli se odvádí pryč, aby se po ochlazení převedla opět do kapalného skupenství. Značná spotřeba energie otevírá cestu k destilaci mořské vody většinou jen zemím, které patří mezi ropné velmoci. Se zařízeními na odsolování mořské vody se proto setkáme především na Středním východě v Kuvajtu či Saúdské Arábii. Energeticky náročnou destilaci by mohlo nahradit "filtrování" slané vody založené na principu reverzní osmózy. Při něm slaná voda pod vysokým tlakem prochází polopropustnou membránou a nechává za sebou soli i veškeré nečistoty. S trochou nadsázky můžeme říci, že reverzní osmóza "ždímá" sladkou vodu z vody slané. Celý postup komplikují nároky na důkladnou úpravu vody před průchodem membránou. Zbavuje se mechanických nečistot, které by mohly membrány poškodit, a pryč musejí i bakterie, které by se na membránách množily a ucpávaly by je. Dnes získává lidstvo odsolením mořské vody nejvýše jedno procento veškeré pitné vody, ale to by se mělo během příštích deseti let výrazně změnit. Ve Spojených státech má například koncem roku začít fungovat odsolovací stanice s denním výkonem 100 milionů litrů, která bude zásobovat pitnou vodou floridskou Tampu. Také texaský Houston se poohlíží po nových zdrojích pitné vody a zvažuje, že naplní potrubí městského vodovodu odsolenou mořskou vodou z Mexického zálivu.
</TEXT>
<HEADING>
Namibie dvakrát vypitá sklenice
</HEADING>
<TEXT>
Nad sklenkou vody natočenou z vodovodu v namibijském hlavním městě Windhoeku ohrne leckterý místní obyvatel opovržlivě nos. Jen těžko se totiž vyrovnává s představou, že tuhle vodu už možná jednou vypil. Namibie patří k nejsušším zemím na jih od Sahary. Většina řek tu teče jen v období dešťů a po zbytek roku jsou jejich koryta suchá. Už koncem šedesátých let byly vodní zdroje v okolí Windhoeku vyčerpány a šedesátitisícové město nutně potřebovalo další vodu. V následujících letech se situace nezlepšila. Spíše naopak. Počet obyvatel stoupl na čtyřnásobek, vody v suchých letech ubylo. Namibijští vodohospodáři nejprve koketovali s myšlenkou přivést do Windhoeku vodu z více než 600 kilometrů vzdáleného toku řeky Okavango, jež vytváří hranici Namibie s Angolou. Ignorovali protesty sousedních zemí, smetli se stolu námitky, že odběr vody ohrozí jedinečný ekosystém řeky, která teče do vnitrozemí a na území severní Botswany se rozlévá do rozsáhlých bažin skýtajících domov nespočetným stádům divoké zvěře. Unikátní přírodu vnitrozemské delty Okavanga zachránil jen nedostatek peněz v namibijské státní pokladně. Vodohospodáři z Windhoeku museli vystačit s tím, co město má. Postavili výkonné čističky a začali jimi prohánět odpadní vody města. Přečištěné splašky se vracejí do vodovodního potrubí jako pitná voda. Dnes pochází z vyčištěných odpadů každý čtvrtý litr vody, který ve Windhoeku vyteče z kohoutků, a městští radní doufají, že brzy zvednou výkon čističek na dvojnásobek. Díky perfektní práci čističek a důkladné hygienické kontrole předčí voda z čističek svou kvalitou vodu z tradičních zdrojů. Obyvatelé Windhoeku ji ale pijí jen neradi a obvykle ji používají na zalévání zahrad a parků. Stále hrozivější sucha ale jejich odpor pomalu lámou. Pomáhá i osvětová kampaň, která má Namibijce zbavit zbytečných předsudků vůči recyklované vodě. Jejím nejúčinnějším trikem se údajně stala uměle šířená "šuškanda", že nejlepší místní pivo vděčí za své kvality právě vodě z městských čističek.
</TEXT>
<HEADING>
Vodní planetu trápí sucho
</HEADING>
<TEXT>
Při pohledu z paluby raketoplánu dominuje naší planetě modř rozsáhlých vodních ploch a běloba sněhu a ledu. Přesto nemá dnešních více než šest miliard obyvatel Země dost vody. Asi 97 procent vodních mas tvoří slaná voda moří a oceánů. Ze zbývajících tří procent sladké vody nemůžeme zdaleka čerpat vše. Plné dvě třetiny sladké vody jsou nedobytně uzamčeny v polárních či velehorských ledovcích. Další zásoby sladké vody se nacházejí příliš hluboko pod povrchem země. Z obrovského vodního bohatství planety se lidstvu nabízí jako zdroj pitné vody necelá tisícina. Hledání nových zdrojů pitné vody je složité. V řadě zemí ale pomůže naplnění zásady "Neplýtvat!". To si uvědomili zodpovědní činitelé New Yorku, když počátkem devadesátých let potřebovali dostat do městských vodovodů denně navíc 340 000 kubíků pitné vody. Nová vodárna odebírající vodu z řeky Hudson by stála miliardu dolarů, a tak radní pátrali po levnějším řešení. A našli je. V následujících letech utratilo město New York 295 milionů dolarů za dotace na výměnu zastaralých splachovacích toalet za nové. V letech 1993 až 1997 zmizelo ze 110 000 newyorských budov 1,33 milionu toalet, které při každém spláchnutí spotřebovaly bezmála 20 litrů vody, a nahradily je úsporné toalety se spotřebou pouhých šest litrů. V těchto budovách klesla spotřeba téměř o třetinu a v městských vodárnách díky tomu ušetřili požadované statisíce kubíků vody denně.
</TEXT>
<HEADING>
Závlahy hlavní hltoun vody
</HEADING>
<TEXT>
Dvě třetiny využívané sladké vody skončí na polích. Výhledy do budoucna nahánějí strach. Do roku 2025 vzroste spotřeba vody pro zavlažování zemědělských plodin natolik, že lidé by potřebovali deset řek velikosti Nilu, aby tuto poptávku uspokojili. Při bližším pohledu zjistíme, že by naše potíže nezmizely ani v případě, že by ona pomyslná "desítka Nilů" na pole skutečně vytekla. Více než 80 procent zavlažované půdy dostává vodu podobným způsobem, jakým zavlažovali úrodu před tisíciletími první mezopotamští zemědělci. I dnes nechávají lidé téct vodu přes pole a čekají, kolik si z ní polní plodiny vezmou. Těm toho "za kořínky" uvízne jen velmi málo. Zbytek vody ze závlah pak napáchá více škody než užitku. Voda, která odteče, s sebou odnáší z polí úrodnou půdu. Odpařená voda po sobě zanechá zbytky rozpuštěných solí a mění půdu v mrtvou hmotu, kde už nic neroste. Nejznámějším příkladem ze současnosti jsou zasolené uzbecké plantáže, na něž se v letech sovětského kolchozničení hrnula voda z řek Amudarja a Syrdarja. Budoucnost patří moderním závlahovým systémům rozvádějícím vodu po polích a plantážích perforovanými plastikovými hadicemi, z kterých životadárná tekutina pomalu vytéká přímo ke kořenům rostlin. Ve srovnání se "záplavovými" závlahami se tak ušetří až 70 procent vody. Sklizeň přitom může být bezmála dvojnásobná. Potíž je v tom, že pro suchem sužované zemědělce jsou podobné systémy závlahy příliš drahé. Mnozí z nich nemají dost peněz ani na starý a špatný systém závlah.
</TEXT>
<HEADING>
Vodní války
</HEADING>
<TEXT>
Války o vodu hrozí především v místech, kde se o vodní zdroj dělí více zemí. Na černém kontinentu představuje ohnisko napětí bezesporu řeka Nil. Ta má odnepaměti klíčový význam pro egyptské hospodářství. O přítoku vody na území Egypta ale rozhoduje podstatně chudší Súdán a Etiopie. Už dnes nekončí většina vody z druhé nejdelší řeky světa ve Středozemním moři, ale na polích, která živí 150 milionů obyvatel všech tří "nilských zemí". Do roku 2050 ale vzroste počet obyvatel Egypta, Etiopie a Súdánu na 340 milionů a tlak na využití vody úměrně tomu stoupne. Vyhrocení sporů, jejichž počátky sahají do roku 1978, kdy Etiopie ohlásila záměr vybudovat na Modrém Nilu kaskádu přehrad, je tedy na spadnutí. "Jediná věc, která může Egypt znovu zatáhnout do války, je voda," prohlásil v roce 1979 egyptský prezident Anwar Sadat. Jeho nástupci nemají důvod z tohoto stanoviska slevovat. Za oficiální hranici nedostatku vody je považován pokles pod 1500 kubických metrů na hlavu a rok. Dnes toto kritérium splňuje 13 afrických zemí a do roku 2025 jich přibude dalších 12. To ke zklidnění na africkém kontinentu určitě nepřispěje. Další ohnisko napětí představuje nepokoji už beztak zmítaná oblast Izraele, Jordánska, Sýrie, Iráku a Turecka. V Jižní Americe měli politici z Brazílie, Argentiny a Paraguaye nejednou plné ruce práce, aby se dohodli na využití vod řeky Paraná. Mezi indickými státy Karnataka a Tamil Nadu panují neshody o využití řeky Cauvery k závlahám. Když vzkypí vášně, dochází i k násilí. Výčet míst, kde voda představuje ten "nejžhavější problém", tím bohužel zdaleka není vyčerpán.
Nedostatek vody v číslech
1 miliarda lidí nemá dost pitné vody
2,5 miliardy lidí nemá dost vody na základní hygienu
20 000 dětí denně umírá na nákazy z kontaminované vody
20 procent sladkovodních druhů ryb je ohroženo vyhubením
40 procent potravin se vyrábí na zavlažovaných pozemcích, které ale tvoří jen 18 procent celkové plochy zemědělské půdy
8 procent potravin se vyrábí za cenu čerpání vody takovým tempem, že se zdroj nestačí obnovovat jap
</TEXT>
<HEADING>
Plovoucí větrné turbíny spustí déšť?
</HEADING>
<TEXT>
Strojní inženýr Stephen Salter z Edinburské univerzity představil v květnu 2002 na konferenci věnované využití moře fantastickou myšlenku na výrobu mraků a deště pomocí větrných turbín plovoucích ve vodách tropických oceánů. Základ Salterovy "továrny na déšť" tvoří větrné turbíny, které se otáčejí kolem svislé osy. Jejich spodní konec se noří do moře a horní konec se tyčí desítky metrů nad mořskou hladinou. Turbína nasává vodu do potrubí, vytlačí ji až ke svému vrcholku a tam ji s pomocí trysek rozprašuje do jemného aerosolu. Při rychlosti větru osm metrů za sekundu by jedna turbína dokázala každou sekundu dopravit půl kubíku vody do výšky deset metrů. Tisíce turbín by podle Saltera dostatečně zvýšily odpar vody z moří a zajistily by vyšší srážky nad pevninou. "Předešli bychom konfliktům o vodní zdroje, zastavili bychom postup pouští, zlepšili bychom kvalitu půdy, zvedli bychom hladinu podzemních vod, ochránili bychom deštné pralesy a kompenzovali bychom vzestup hladin oceánů vyvolaný globálním oteplením," slibuje Salter. Sám skotský inženýr připouští, že ještě nedořešil všechny technické problémy, například ucpávání trysek solí a nečistotami. Meteorologové ale považují technické obtíže za zanedbatelné ve srovnání s problémy, na které by "továrna na déšť" narazila při plnění vynálezcových záměrů. "Není jisté, jestli by se vodní páry vzniklé jen pár metrů nad mořskou hladinou vůbec dostaly tak vysoko, aby se mohly podílet na vzniku mraků," prohlásil meterolog Ian Brooks z Leedské univerzity. "Také si nemůžete vybrat, kde srážky nakonec spadnou. Je to holub na střeše, prostě strojařské řešení problému, které by odborníkům na děje v atmosféře nepřišlo na mysl. Ale zkusit by se to mohlo," připustil nakonec Brooks v rozhovoru pro časopis New Scientist. jap
</TEXT>
<HEADING>
Z historie "vodních válek"
</HEADING>
<GEOGRAPHY>1503</GEOGRAPHY>
<TEXT>
za války mezi Florencií a Pisou vypracoval Leonardo da Vinci projekt na odvrácení toku řeky Arno od Pisy, aby Pisánské donutil ke kapitulaci 1642 - čínský generál Gao Minheng "utopil" rolnické povstání protržením protizáplavových hrází na Žluté řece
1898 - Anglie se ocitla na pokraji války s Francií, když se Francouzi pokusili ovládnout horní tok Bílého Nilu a ohrozili tak zásobování vodou britských držav v Egyptě
1924 - opakovaný teroristický bombový útok na vodovod pro Los Angeles 2. světová válka - bombardování přehrad, zaplavení území při obranných operacích
1963 - 64 - Egypt a Somálsko bojují o zdroje vody a ropy v Ogadenu
1967 - Izrael zničil základy syrských staveb, které měly odklonit horní tok řeky Jordán, a zároveň okupoval Golanské výšiny s významnými zdroji vody
1975 - jihoafrické vojenské jednotky pronikly na území Angoly, aby získaly kontrolu nad přehradami na řece Kunene, jejíž dolní tok je významným vodním zdrojem pro sever Namibie
1982 - Izrael přerušil při obléhání města dodávky vody do Bejrútu
1992 - srbské jednotky přerušily zásobování Sarajeva vodou 1995 - ekvádorsko-peruánský vojenský konflikt o kontrolu nad horním tokem řeky Cenepa jap
</TEXT>
</DOC>
<DOC>
<DOCID>LN-20020803084</DOCID>
<DOCNO>LN-20020803084</DOCNO>
<DATE>08/03/02</DATE>
<TITLE>
? ZÁHADY VŠEDNÍHO DNE
</TITLE>
<TEXT>
Zajímalo by mne, proč komár bzučí. Bzukot jej přece prozrazuje, takže když nás chce komár bodnout, slyšíme jeho přílet a můžeme ho zlikvidovat. Otázku poslal čtenář S. D. z Prahy.
Komáří bzučení není nic jiného než zvuk způsobený rychle kmitajícími křídly. Komáři, zejména samice, jimi dokáží kmitat až několiksetkrát za vteřinu, a vydávají tak zvuk o vysoké frekvenci. Bzukot má ve společenství komárů komunikativní funkci. Podle odborníků z Entomologického oddělení Národního muzea v Praze samička zvukem o vysoké frekvenci dává samečkům signál o své přítomnosti a láká je k páření. Samečci vydávají mnohem nižší zvuk než jejich potenciální partnerky, takže se zpravidla nespletou. S jedinou výjimkou. Mladí samečci občas zabzučí podobně jako samice, neboť zpočátku nedokážou ovládat kmitání křídel tak bravurně jako zkušení jedinci. Do svízelné situace se tak dostávají v okamžiku, kdy jsou ve vzduchu, ostatní samci je totiž považují za samičky a nalétávají na ně. Krev ze zvířat a člověka sají pouze samičky, protože potřebují bílkoviny pro tvorbu vajíček. Fakt, že samička bzučením prozradí svou přítomnost a může být zlikvidována, je pro komáří společenství bezvýznamné. Masivní výskyt samiček dává určitou pravděpodobnost, že i při značných ztrátách stačí část jedinců krev nasát.
Vážení čtenáři, dotazy do této rubriky posílejte na adresu Lidové noviny, Pobřežní 20, Praha 8, 186 21. Obálku označte Věda - záhady.
</TEXT>
</DOC>
<DOC>
<DOCID>LN-20020803085</DOCID>
<DOCNO>LN-20020803085</DOCNO>
<DATE>08/03/02</DATE>
<TEXT>
KAFFIR GOD - Kaffir God, buddhistické město pocházející z 2. století n. l., objevili vědci pod vrstvou písku v jižním Afghánistánu. O archeologickém nálezu informoval zpravodajský server Bild der Wissenschaft. Badatelé doufají, že se jim v ruinách města podaří objevit kamenné sochy Buddhy. Hnutí Taliban totiž většinu jeho soch nacházejících se na území Afghánistánu v březnu 2001 zničilo. "Objev starého města může mít významný vliv také na budoucí kulturní život v Afghánistánu," říká Robert Knox, ředitel Orientálního ústavu Britského muzea. Vědci se totiž dosud domnívali, že buddhistická kultura, která dosáhla svého největšího rozkvětu kolem roku 50 n. l., byla rozšířena pouze na severu Afghánistánu a v Pákistánu. Město patrně zničil rozsáhlý požár. Svědčí o tom zbytky ohořelého domu. Obyvatelé, kteří katastrofu přežili, Kaffir God pravděpodobně opustili. Části města, které archeologové již odkryli, nejsou chráněné proti vandalům a zlodějům. UNESCO se obává, že některé předměty nalezené v této lokalitě mohou skončit na černém trhu. Požaduje proto, aby místní úřady zajistily ostrahu archeologického naleziště.
</TEXT>
</DOC>
<DOC>
<DOCID>LN-20020803086</DOCID>
<DOCNO>LN-20020803086</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Reklama svádí ke kouření především přísně vychované děti, tvrdí američtí vědci. Výsledky jejich pokusu zveřejnil odborný magazín American Journal of Preventive Medicine. Experimentu se zúčastnilo 1600 dětí ve věku 12 až 14 let. Část vychovávali rodiče velice liberálně, zbytek dětí měl doma poměrně přísný režim. Všichni školáci strávili při sledování reklam na cigarety zhruba stejné množství času. Po dvou letech vědci zjistili, že ve skupině dětí s "přísným domácím režimem" je dvakrát více kuřáků. Vliv reklam na cigarety je podle Johna Pierce z univerzity v San Diegu nepochybný. "Nezávislost, zábava, svoboda" - obvyklá slova reklamních sloganů lákají především přísně vychované děti. Zakázané ovoce totiž chutná nejvíc.
</TEXT>
</DOC>
<DOC>
<DOCID>LN-20020803087</DOCID>
<DOCNO>LN-20020803087</DOCNO>
<DATE>08/03/02</DATE>
<TITLE>
Česká badatelka spoluautorkou objevu: altruistické spermie se zbavují své schopnosti oplodnit vajíčko
</TITLE>
<TEXT>
Závod na život a na smrt svádějí spermie při cestě k cíli. Přežije jenom vítěz, který oplodní vajíčko, ostatní spermie zaniknou. Nyní mezinárodní tým vědců objevil, že někdy má závod zcela jiná pravidla.
Schopnost pomáhat, nebo se dokonce obětovat kvůli druhým připisují odborníci většinou jenom tvorům s vyšší nervovou soustavou. Výzkum, jehož objektem se stala lesní myš (Apodemus sylvaticus), odhalil, že altruisticky se dokáží chovat i tak jednoduché struktury, jako jsou buňky. V tomto případě spermie. "U suchozemských savců je to první důkaz altruismu na buněčné úrovni," říká pro Lidové noviny RNDr. Kateřina Dvořáková, Ph.D., spoluautorka článku, uveřejněného v červencovém čísle prestižního vědeckého časopisu Nature.
</TEXT>
<HEADING>
Vlaky lásky jsou rychlejší
</HEADING>
<TEXT>
Lesní myš je velmi promiskuitní tvor. Žije v koloniích a samičky se stýkají se samečky dost často. Tento způsob sexuálního života ovlivnil i strategické chování samčích pohlavních buněk při cestě k vajíčku. "Desítky až stovky spermií od jednoho samce se pomocí háčku zavěsilo na hlavičku nebo bičík nejbližšího souseda a směřovaly k cíli," popisuje doktorka Dvořáková poznatky z výzkumu, který s její spoluúčastí probíhal na britské univerzitě v Sheffieldu. Vedoucí vědeckého týmu Harry Moor toto hemžení spermií přirovnal ke spojování vagonů. Proto taky nazval tyto útvary velmi poeticky "vlaky lásky". Biologové znali doposud jenom savce, v jejichž útrobách soutěží o prvenství jednotlivé spermie. Výzkum lesní myši odhalil zcela novou skutečnost. Závodit mezi sebou můžou i přímo myší samci prostřednictvím svých spermií. Kdo z myšáků se stane otcem, závisí na spolupráci jeho pohlavních buněk. Vlaky lásky představují výhodnou strategii. Jsou totiž mnohem úspěšnější než spermie putující k cíli na vlastní pěst. K vajíčku pádí vlak až o polovinu rychleji než buněční individualisti.
</TEXT>
<HEADING>
Proč odhodili čepičky? Obětovali se
</HEADING>
<TEXT>
Mezinárodní tým vědců ovšem výzkumem lesní myši objevil ještě další, mnohem překvapivější skutečnost. Část spermií se obětuje ve prospěch ostatních pasažérů ve vlaku lásky. Spolupráce samčích pohlavních buněk během závodu na život a na smrt není ve světě savců ničím neobvyklým. Lidské spermie v čele peletonu se například chovají jako skupina průzkumníků odstraňující miny. Při cestě kolem děložního čípku uvolňují do prostoru chemické látky a zvláčňují příliš vazké prostředí. Usnadňují tak postup dalším účastníkům závodu. Jinou formu kooperace volí spermie guinejských prasat. Pohlavní buňky se shlukují do jakýchsi kuliček, aby lépe pronikly do reprodukčních orgánů samice. Žádná ze spermií savců ale nejde tak daleko, aby obětovala svoji schopnost oplodňování, a pomohla tak rychleji k cíli jiným pohlavním buňkám. Podle poznatků mezinárodního týmu vědců se právě takto chovají spermie lesní myši. "Při pokusech jsme pozorovali zvláštní věc. Spermie tvořící přední část ,vlaku' odhodily čepičky vyplněné enzymy, kterým se říká akrozom," uvádí doktorka Dvořáková. Právě tyto enzymy přitom, zjednodušeně řečeno, slouží spermii k narušení vaječného obalu. Teprve když projde touto "bránou života" může spermie proniknout do nitra vajíčka a oplodnit jej. Když ale spermie odloží čepičku, stane se pro ni vajíčko nedostupné. Pohlavní buňka se tedy vlastně obětuje ve prospěch ostatních pasažérů ve vlaku lásky. Dalším zkoumáním pak vědci objevili důvod tohoto sebeobětování pohlavní buňky. Spermie bez čepičky není tak lepkavá a snadněji prochází vazkým prostředím reprodukčního ústrojí samice, formace buněk bez pokrývky hlavičky tak jakoby razí cestu ostatním spermiím v závěsu. V útrobách promiskuitní samičky lesní myši tak soutěží o prvenství nikoliv samotné spermie, ale přímo samci prostřednictvím svých vlaků lásky. "Zkoumám spermie už více než 30 let, ale podobné altruistické chování jsem ještě neviděl," uvádí v časopisu Nature vedoucí vědeckého týmu britský biolog Harry Moor. Nové poznatky dávají badatelům možnost zkoumat spermie ze zcela jiného úhlu. "V dalších letech bychom se chtěli pokusit najít například odpověď na otázku, jaký mechanismus spouští u lidských spermií onen chemický proces, kterým si uvolňují cestu při průniku vazkým prostředím děložního čípku," říká pro LN doktorka Dvořáková. Poznání tohoto jevu by mohlo pomoci například lékařům při léčbě doposud neplodných dvojic. Ale to už je opravdu vzdálená budoucnost.
Mezinárodní tým vědců ovšem výzkumem lesní myši objevil ještě další, mnohem překvapivější skutečnost. Část spermií se obětuje ve prospěch ostatních pasažérů ve vlaku lásky. Spolupráce samčích pohlavních buněk během závodu na život a na smrt není ve světě savců ničím neobvyklým. Lidské spermie v čele peletonu se například chovají jako skupina průzkumníků odstraňující miny. Při cestě kolem děložního čípku uvolňují do prostoru chemické látky a zvláčňují příliš vazké prostředí. Usnadňují tak postup dalším účastníkům závodu. Jinou formu kooperace volí spermie guinejských prasat. Pohlavní buňky se shlukují do jakýchsi kuliček, aby lépe pronikly do reprodukčních orgánů samice. Žádná ze spermií savců ale nejde tak daleko, aby obětovala svoji schopnost oplodňování, a pomohla tak rychleji k cíli jiným pohlavním buňkám. Podle poznatků mezinárodního týmu vědců se právě takto chovají spermie lesní myši. "Při pokusech jsme pozorovali zvláštní věc. Spermie tvořící přední část ,vlaku' odhodily čepičky vyplněné enzymy, kterým se říká akrozom," uvádí doktorka Dvořáková. Právě tyto enzymy přitom, zjednodušeně řečeno, slouží spermii k narušení vaječného obalu. Teprve když projde touto "bránou života" může spermie proniknout do nitra vajíčka a oplodnit jej. Když ale spermie odloží čepičku, stane se pro ni vajíčko nedostupné. Pohlavní buňka se tedy vlastně obětuje ve prospěch ostatních pasažérů ve vlaku lásky. Dalším zkoumáním pak vědci objevili důvod tohoto sebeobětování pohlavní buňky. Spermie bez čepičky není tak lepkavá a snadněji prochází vazkým prostředím reprodukčního ústrojí samice, formace buněk bez pokrývky hlavičky tak jakoby razí cestu ostatním spermiím v závěsu. V útrobách promiskuitní samičky lesní myši tak soutěží o prvenství nikoliv samotné spermie, ale přímo samci prostřednictvím svých vlaků lásky. "Zkoumám spermie už více než 30 let, ale podobné altruistické chování jsem ještě neviděl," uvádí v časopisu Nature vedoucí vědeckého týmu britský biolog Harry Moor. Nové poznatky dávají badatelům možnost zkoumat spermie ze zcela jiného úhlu. "V dalších letech bychom se chtěli pokusit najít například odpověď na otázku, jaký mechanismus spouští u lidských spermií onen chemický proces, kterým si uvolňují cestu při průniku vazkým prostředím děložního čípku," říká pro LN doktorka Dvořáková. Poznání tohoto jevu by mohlo pomoci například lékařům při léčbě doposud neplodných dvojic. Ale to už je opravdu vzdálená budoucnost.
</TEXT>
</DOC>
<DOC>
<DOCID>LN-20020803088</DOCID>
<DOCNO>LN-20020803088</DOCNO>
<DATE>08/03/02</DATE>
<TITLE>
První výzkumný materiál nám přinesl kocour šéfa týmu, říká v rozhovoru LN česká badatelka RNDr. Kateřina Dvořáková, Ph.D., spoluautorka nového objevu o myších spermiích.
</TITLE>
<TEXT>
LN: Jak vlastně začal výzkum, který vedl k objevu altruistického chování spermií?
Zkoumala jsem, jak spermie na cestě k vajíčku mění svoje stavební proteiny. Tento projekt jsem si přivezla do Británie z Přírodovědecké fakulty UK, z oddělení vývojové biologie, kde probíhal výzkum kančích spermií. Na univerzitě v Sheffieldu jsem pak společně se zahraničními kolegy hledala nějakou mezidruhovou podobnost u spermií křečka, krysy, veverky a člověka.
LN: A jak se do této společnosti dostala lesní myš?
Vedoucí našeho týmu profesor Moor má doma kocoura, který jednou přinesl zabitou lesní myš. Pan profesor si všiml mimořádně vyvinutých varlat u kocouří kořisti a napadlo ho, že by se na spermiích z ,takového zdroje' mohlo objevit něco zajímavého.
LN: Jak dlouho výzkum trval?
Přibližně rok. Potom jsme odeslali do časopisu Nature článek, který poté vyšel asi za tři měsíce.
</TEXT>
<HEADING>
LN: Bude výzkum pokračovat?
</HEADING>
<TEXT>
Na podzim se vracím do Prahy, kde bych ráda v projektu pokračovala. Zejména mě zajímá souvislost mezi chováním spermií a promiskuitním nebo monogamním způsobem života jedinců. Prozkoumáme z tohoto hlediska také lidské spermie.
Na podzim se vracím do Prahy, kde bych ráda v projektu pokračovala. Zejména mě zajímá souvislost mezi chováním spermií a promiskuitním nebo monogamním způsobem života jedinců. Prozkoumáme z tohoto hlediska také lidské spermie.
</TEXT>
</DOC>
<DOC>
<DOCID>LN-20020803089</DOCID>
<DOCNO>LN-20020803089</DOCNO>
<DATE>08/03/02</DATE>
<TITLE>
Čínští vědci objevili další spojovací článek mezi dinosaury a opeřenci
</TITLE>
<TEXT>
Měl zobák, peří a perutě podobně jako dnešní ptáci. Jeho příbuzenský vztah k dinosaurům dokazoval dlouhý ocas a drápky na koncích křídel.
Předka dnešních ptáků objevili na severovýchodě Číny paleontologové Čung-che Čou a Fu-cheng Čang. O jejich nálezu informoval minulý týden vědecký časopis Nature. Pozůstatky zkamenělého létajícího potomka dinosaurů, jež dostal jméno Jeholornis prima, pocházejí z období spodní křídy. Vědci odhadují, že žil přibližně před 120 až 125 miliony let.
</TEXT>
<HEADING>
Žral patrně jen semena
</HEADING>
<TEXT>
Paleontologové se dosud domnívali, že předchůdci dnešních opeřenců byli hmyzožraví. V potravě nalezeného živočicha však nejspíše hmyz nepřevládal. V jeho žaludku totiž odborníci našli více než 50 semen různých rostlin. Množství nahromaděné potravy svědčí o tom, že měl předchůdce dnešních opeřenců stejně jako současní ptáci vole. Semena či plody, z nichž některá dosahovala v průměru až jeden centimetr, se zachovala ve velice dobrém stavu. Vědci proto usuzují, že je polykal celá. Potravu rozmělňovalo až žaludeční svalstvo. Původ většiny rostlin, ze kterých semena pocházejí, zatím badatelé neodhalili. Pouze se domnívají, že součástí jídelníčku byly i kulaté plody jinanu dvoulaločného (Ginkgo biloba). Tento strom dospěl k vrcholu svého vývoje v druhohorách a dodnes roste v parcích a zahradách. Jeho plody jsou veliké asi jako třešeň. Vědci nedovedou určit, zda pták svou potravu sbíral na zemi, nebo jestli vyzobával chutná sousta přímo z korun stromů či keřů. Dobře vyvinuté nohy a prsty s drápy opeřenci umožňovaly také pohyb po zemi. Předchůdce dnešních ptáků žil patrně v hejnech. "Mláďata se líhla pravděpodobně z vajec snášených do hnízda," říká profesor Oldřich Fejfar z Ústavu geologie a paleontologie Přírodovědecké fakulty UK. A jak vlastně prapták vypadal? Byl opeřený, velký přibližně jako menší krocan. Měl 40 cm dlouhý ocas vyztužený 22 nesrostlými obratli a trojici prstů se srpovitými drápy na křídlech. Podobal se tedy archeopteryxovi, dosud nejstaršímu nalezenému předchůdci dnešních ptáků. Podle odborníků je Jeholornis prima jeho "vzdáleným příbuzným". První zkamenělina archeopteryxe byla objevena už v roce 1861 ve vápencových lomech v okolí bavorského Solnhofenu. Prapták žil v období svrchní jury, tedy asi před 150 miliony let. Od zobáku k ocasu měřil asi 20 až 40 cm. "Archeopteryx pojídal patrně převážně hmyz. Potravu lovil jemně ozubenými čelisti, které vývojově předcházely zobáku," vysvětluje profesor Fejfar. Ostré drápy na jeho křídlech mohly sloužit při lovu k přidržování kořisti, patrně svému majiteli pomáhaly i při šplhání po stromech.
</TEXT>
<HEADING>
Místo plachtění mával křídly
</HEADING>
<TEXT>
Stavba kostry nově objeveného živočicha však dokazuje, že byl lepším letcem než archeopteryx. Ten patrně díky silným drápům na nohách i na křídlech mohl vyšplhat do koruny stromu. Dříve se soudilo, že se nazpět k zemi přemísťoval spíše pasivním plachtěním. Dalším zkoumáním fosilií však vědci objevili u archeopteryxe také srostlé klíční kosti lopatkového pletence v takzvanou vidličnou kost (furcula). Ta ovlivňuje fungování létacího svalstva. Je tedy možné, že také archeopteryx již létal "aktivně" tedy mával křídly. Jeholornis prima neuměl patrně tak dobře šplhat po stromech, jeho křídla byla ale větší a mohutnější. Místo plachtění mohl vzlétnout přímo ze země. Tato taktika ale mohla být úspěšná, pouze pokud dovedl mávat křídly. Jeho "letová technika" se pravděpodobně podobala více těm, které používá většina dnešních ptáků. Paleontologové se již déle domnívají, že se ptáci vyvinuli z malých dvounohých masožravých dinosaurům, tzv. theropodů. Tuto teorii dosud dokazovala pouze existence archeopteryxe. Podle profesora Ťi Čchianga z Geologického ústavu Čínské akademie věd představuje nový nález možnou paralelní spojnici mezi dinosaury a dnešními opeřenci. "Živočicha nazvaného Jeholornis prima považovali odborníci nejprve za další exemplář archeopteryxe. Později se ukázalo, že se od něj liší. Má už například zobák podobný jako dnešní opeřenci," vysvětluje profesor Fejfar. Prapták je tedy pravděpodobně o několik milionů let mladší vzdálený příbuzný archeopteryxe.
Stavba kostry nově objeveného živočicha však dokazuje, že byl lepším letcem než archeopteryx. Ten patrně díky silným drápům na nohách i na křídlech mohl vyšplhat do koruny stromu. Dříve se soudilo, že se nazpět k zemi přemísťoval spíše pasivním plachtěním. Dalším zkoumáním fosilií však vědci objevili u archeopteryxe také srostlé klíční kosti lopatkového pletence v takzvanou vidličnou kost (furcula). Ta ovlivňuje fungování létacího svalstva. Je tedy možné, že také archeopteryx již létal "aktivně" tedy mával křídly. Jeholornis prima neuměl patrně tak dobře šplhat po stromech, jeho křídla byla ale větší a mohutnější. Místo plachtění mohl vzlétnout přímo ze země. Tato taktika ale mohla být úspěšná, pouze pokud dovedl mávat křídly. Jeho "letová technika" se pravděpodobně podobala více těm, které používá většina dnešních ptáků. Paleontologové se již déle domnívají, že se ptáci vyvinuli z malých dvounohých masožravých dinosaurům, tzv. theropodů. Tuto teorii dosud dokazovala pouze existence archeopteryxe. Podle profesora Ťi Čchianga z Geologického ústavu Čínské akademie věd představuje nový nález možnou paralelní spojnici mezi dinosaury a dnešními opeřenci. "Živočicha nazvaného Jeholornis prima považovali odborníci nejprve za další exemplář archeopteryxe. Později se ukázalo, že se od něj liší. Má už například zobák podobný jako dnešní opeřenci," vysvětluje profesor Fejfar. Prapták je tedy pravděpodobně o několik milionů let mladší vzdálený příbuzný archeopteryxe.
</TEXT>
</DOC>
<DOC>
<DOCID>LN-20020803090</DOCID>
<DOCNO>LN-20020803090</DOCNO>
<DATE>08/03/02</DATE>
<TITLE>
reportáž:
</TITLE>
<TEXT>
Lidové noviny byly jako jediné přítomné natáčení nového reality pořadu České televize Taxi, prosím.
Nachytané celebrity se třískají smíchy, jak je štáb ČT napálil. Polapení pasažéři nechtějí věřit, že ten podivný řidič je ve skutečnosti herec Jan Kraus. A Vladimír Železný dokonce výhružně varuje ve své sobotní reality show, že ČT chystaným pořadem zřejmě porušuje zákon. O takové reklamě se tvůrcům nového pořadu ani nesnilo. Už za pár týdnů budou diváci osudy nachytaných cestujících sledovat každý pátek.
Čeští diváci dosud nic takového nezažili. Poprvé v historii zdejšího televizního trhu přichází na tuzemské obrazovky opravdová reality show - typ pořadu, při kterém mohou lidé v "přímém přenosu" sledovat autentické osudy a chování jiných lidí. A na rozdíl od seriálu Survivor, který loni vysílala Nova, vyrobila ČT pořad, jehož hlavními účinkujícími jsou lidé žijící v ČR a mluvící česky. Úchylně vyhlížející taxikář, který tvrdí, že každou chvíli zkolabuje, vystrašení cestující žádající o zastavení vozu. Tak vypadá jen jedna z mnoha situací, do kterých štáb České televize dostal nic netušící zákazníky jedné z velkých taxikářských firem. Nápad to nebyl složitý, zvlášť vezmeme-li v úvahu inspiraci podobným televizním pořadem v Holandsku. Tým ČT pod vedením producenta Jana Šterna se domluvil s jednou pražskou taxislužbou, že bude zákazníky vozit sám. Ve speciálně vybaveném voze s nastavenými skrytými kamerami a mikrofony pak pro nic netušícího klienta přijel buď herec a moderátor Jan Kraus, nebo Jaroslav Dušek. Přestrojeni do podoby, ve které je nepoznali ani jejich příbuzní či známí. Cílem řidiče bylo dostat cestující do absurdních situací a zaznamenávat jejich spontánní reakce. "Lidé vnímají taxikáře jako něco podřadného, proto se stává, že jim při rozhovorech během jízdy na sebe prozradí věci, o nichž nevědí ani jejich příbuzní či přátelé. Měli jsme několik případů, kdy lidé prostě nedali k odvysílání souhlas, protože by z toho mohli mít ve svém osobním či pracovním životě problémy," poznamenává hlava pořadu Jan Štern.
</TEXT>
<HEADING>
Zamilovaly se do Quasimoda
</HEADING>
<TEXT>
Po celou dobu jede za speciálně upraveným taxíkem nenápadně další vůz, v němž sedí televizní štáb a díky hlasitému odposlechu mobilního telefonu řidiče může bez přestání sledovat, co se v prvním voze děje. Když řidič doveze klienta do cíle jeho cesty, nabídne mu, že za svezení nemusí zaplatit. To vytváří spoustu komických situací, kdy zákazníci začnou Krause či Duška přesvědčovat, aby si peníze přece jen vzal. Jiní zase rychle zaklapnou peněženku, aby si to řidič náhodou nerozmyslel, a rozloučí se. Nikoliv řídké byly případy žen a dívek, které řidičova laskavost natolik dojala, že setrvaly v autě ještě dlouhou dobu poté a chtěly si s taxikářem povídat, aby mu to nějak vynahradily. V těchto okamžicích přichází pro taxikáře jedna z nejtěžších chvil - přiznat, že to všechno byla jen hra. Od napálených klientů je totiž podle zákona potřeba získat písemně stvrzené svolení k využití jejich záběrů na televizní obrazovce. U těch, které se věrohodnému Krausovi podařilo vystrašit, se dostavuje místy až hysterická úleva. "Víte, našli mně streptokoka, prej je to přenosný i na lidi, tak musim tenhle tejden vydezinfikovat auto, ale ještě sem to nestih!" haleká Kraus hlasem mentálně postiženého člověka s nepřeslechnutelnou obtíží artikulace na vyjevené zákazníky, kteří se mimovolně začínají drbat. Ale u dívek a žen, které během povídání s nehezkým řidičem zcela nepochopitelně podlehly nechtěnému, quasimodovskému kouzlu, je mnohdy patrné rozčarování až zklamání. Cítí se podvedeny a zrazeny ve svém soucitu a empatii, které ze všech sil aktivovaly, aby mohly překonat estetický šok při pohledu na taxikářovu vizáž. Některé z nich pak vůbec souhlas k odvysílání nedají. LN sledovaly vývoj a přípravu pořadu od úplného začátku. Kvůli výrazně viditelným prvkům falešného taxi vozu však nebylo možné prozradit čtenářům o chystané show sebemenší detail. Speciálně upravený taxík byl značně nápadný už jen tím, že se v něm po celou dobu jízdy muselo svítit, aby kamery dění ve voze mohly zachytit. Pouhá zmínka o takovém taxíku by mohla ubrat na autentičnosti pořadu. Nyní jsou však už všechny díly vyrobeny na několik měsíců dopředu, a tak je dovoleno popsat podrobnosti z natáčení.
</TEXT>
<HEADING>
Co na to české celebrity?
</HEADING>
<TEXT>
Ačkoliv se mezi nejlepší sociologické sondy do duše českého člověka řadí díly s neznámými, anonymními zákazníky, tvůrci pořadu se chystají nachytat i celebrity. Vzhledem k tomu, že známé osobnosti se díky různým relacím se skrytými kamerami vyznačují značnou dávkou obezřetnosti, je nutné pro ně vymyslet rafinovanou záminku, pod kterou je převlečený taxikář někam poveze. Desetileté výročí samostatnosti ČT se ukáže jako dostatečný důvod pro to, aby české hvězdy přijely taxíkem na účet televize na Kavčí hory a do kamery s pozadím budovy ČT za sebou popřály veřejnoprávní televizi to nejlepší do další dekády. "A nevadí, že s sebou vezmu Garpa?," ptá se spisovatelka Barbora Nesvadbová do telefonu. "Nemám hlídání," vysvětluje. Protože labrador Garp by nemusel čtyřicet minut bez hlídání psychicky ustát, štáb svoluje. Když o několik hodin později zastavuje taxikář Kraus, natěšený na šťavnatosti ze života české sexbomby, před jejím bytem, Nesvadbová nasedá a telefonuje. Mobilní telefon od ucha neodtrhne po celou dobu jízdy, během které se stihne s kamarádkou poradit, co má těm lidem z televize popřát, protože "jeden nikdy neví, kdy je může potřebovat". Kraus tak vyjma několika okamžiků, kdy kontroverzní spisovatelka vytáčí další čísla, nestihne navázat relevantní konverzaci. Štáb se v dalším autě, jedoucím za falešným taxíkem, netají zklamáním: "Vona ten mobil snad nevypne, nebo co!", ale navzdory poznámkám na její adresu se k Nesvadbové po skončení jízdy vrhá pánská část osazenstva obou vozů se stoprocentní účastí. Všichni se společně dovádivě řehotají, jaká to byla legrace: "Vůbec jsem vás nepoznala!" chichotá se zvonivě exministrova manželka a pánové se radostně přidávají s nastavovanými salvami hurónského smíchu. Krause nepoznal nikdo. Žádný z pasažérů, dokonce ani šéf projektu Jan Štern, který je s hercem považovaný za nerozlučnou dvojici, ale ani jeho syn David. Kraus má paruku, mohutný knír (který se mu občas odlepuje, což vzbuzuje v cestujících ještě větší hrůzu), baseballovou čepici, náušnici v uchu a otřesné oblečení z konce 80. let. Podle nálady a typu zákazníka mění hlas i intonaci, a v naprosté většině případů tak vyvolává dojem pologramotného, psychicky vyšinutého člověka s inteligencí na spodní hranici idiocie. Takto přestrojen nabírá svého syna Davida, mladého zpěváka, který nedávno proslul hitem Zuzana. "Já nevim, kudy to tady mam vzít, že bych to tady střihnul tim parčikem, je tam taková šikovná ulička," radí se skřehotavým hlasem se svým nic netušícím nejstarším potomkem. Zaskočený mírou taxikářova postižení, David Kraus se navzdory mediálně prezentovanému pozérství ukazuje jako velmi citlivý, soucitný a velkorysý člověk. "Nebojte, jedete moc hezky. Fakt řídíte moc dobře, všechno je v pořádku," uklidňuje konejšivě podivně kroutícího se řidiče jindy bouřlivý mladík.
</TEXT>
<HEADING>
Nepoznal mě ani syn!
</HEADING>
<TEXT>
"Šel mi z toho mráz po zádech," popisuje později Jan Kraus. "Cítil jsem, že jsem zašel příliš daleko, že některé věci otec prostě nemá vědět, i když mě samozřejmě strašně potěšilo, že se ke mně choval tak hezky a pozorně," dodává. Krause juniora vozil Kraus senior ve falešném taxíku takřka tři čtvrtě hodiny. Ten svého otce nakonec poznává až těsně před domem - podle krku. "Vždyť ten pán má krk jako můj táta," říká si v duchu a najednou mu dochází: "Mám pocit, že jsme tady někomu pěkně naletěli," poznamená ke svému manažerovi, který jel celou dobu s ním. Historku se svým synem pak přidává Kraus k dobru pokaždé, když prozrazuje svou identitu napálené celebritě. Sestřih nejšťavnatějších scének nachytaných osobností uvidí diváci až poslední den tohoto roku v silvestrovské show České televize. Tým zatím natočil materiál pro šestnáct dvacetiminutových dílů, které poběží každý pátek proti "nesestřelitelnému" Milionáři. Vzhledem k intenzitě, s jakou projevoval Vladimír Železný ve své minulé sobotní show dojemnou starost o právní bezúhonnost taxikářského pořadu, lze očekávat, že sledovanost bezkonkurenčně nejoblíbenější soutěžní relace je ve vážném ohrožení.
"Šel mi z toho mráz po zádech," popisuje později Jan Kraus. "Cítil jsem, že jsem zašel příliš daleko, že některé věci otec prostě nemá vědět, i když mě samozřejmě strašně potěšilo, že se ke mně choval tak hezky a pozorně," dodává. Krause juniora vozil Kraus senior ve falešném taxíku takřka tři čtvrtě hodiny. Ten svého otce nakonec poznává až těsně před domem - podle krku. "Vždyť ten pán má krk jako můj táta," říká si v duchu a najednou mu dochází: "Mám pocit, že jsme tady někomu pěkně naletěli," poznamená ke svému manažerovi, který jel celou dobu s ním. Historku se svým synem pak přidává Kraus k dobru pokaždé, když prozrazuje svou identitu napálené celebritě. Sestřih nejšťavnatějších scének nachytaných osobností uvidí diváci až poslední den tohoto roku v silvestrovské show České televize. Tým zatím natočil materiál pro šestnáct dvacetiminutových dílů, které poběží každý pátek proti "nesestřelitelnému" Milionáři. Vzhledem k intenzitě, s jakou projevoval Vladimír Železný ve své minulé sobotní show dojemnou starost o právní bezúhonnost taxikářského pořadu, lze očekávat, že sledovanost bezkonkurenčně nejoblíbenější soutěžní relace je ve vážném ohrožení.
</TEXT>
</DOC>
<DOC>
<DOCID>LN-20020803091</DOCID>
<DOCNO>LN-20020803091</DOCNO>
<DATE>08/03/02</DATE>
<TITLE>
příběh:
</TITLE>
<TEXT>
S filmem Náraz prošel Michael Sedláček až do celostátního amerického finále Studentské akademické ceny, zvané "studentský Oscar". Zlatou sošku si sice neodvezl, ale i tak je to dobrá zpráva - film natáčel v Česku. Marie Homolová
Tři vojáci ve vlakovém kupé potkají romskou dvojici, a jak čas postupuje, nálada houstne a chlapci v zeleném zaútočí. Tenhle, ani ne půlhodinový snímek autor nazval "filmem o odvaze, úctě, kamarádství, barvě pleti a zbabělosti". Kromě nominace na studentského Oscara za něj získal na festivalu Columbia University 2001 cenu za nejlepší režii. Poctivě řečeno, v pětatřiceti už by měl být mimo tradiční studentský věk, ale jeho cesta za filmovým vzděláváním měla svoje peripetie. V polovině 80. let začal žurnalistikou. "Ne že by mě novinařina táhla," přiznává dnes, "ale vždycky jsem chtěl psát a tenkrát se mi zdálo, že ta škola je dost tvořivá." Už po roce si přidal externě scenáristiku na FAMU a na podzim 1989 plánoval, že se na ni přihlásí regulérně. Jenže to už se děj na politické scéně přiostřoval a rebelant Sedláček místo přihlášky jezdil po vzpurných akcích. Jako zástupce studentů pak kandidoval za OF do parlamentu a nakonec v roli poslance strávil dva roky. Jak je zpětně hodnotí? "Zajímavá životní zkušenost, která se jen tak nevrátí," tvrdí. "Navíc taková byla doba a myslím, že jsme udělali spoustu věcí. Teď už bych si řekl, ať se člověk do třiceti vybojuje a vyblbne jinde. Což byl taky jeden z důvodů, proč jsem po dvou letech o další parlamentní kariéru už nestál." Ještě jako poslanec strávil dva měsíce na stáži v kanceláři amerického kongresmana. Pět měsíců byl na stáži v Bundestagu, prošel konkursem na ministerstvo zahraničí, Jozef Zieleniec si ho vybral jako tajemníka a v ministrových službách pobyl zhruba rok. A znovu prošel konkursem tentokrát na českou ambasádu ve Washingtonu, na místo politického rady. Mimo jiné byl u toho, když se v americkém kongresu připravovala půda pro náš vstup do NATO.
</TEXT>
<HEADING>
Moje příběhy jsou české
</HEADING>
<TEXT>
Ale filmařské sny se znovu ozvaly. Přihlásil se na večerní kursy scenáristiky a režie na washingtonské Georgetown University a roku 1998 na studium režie na newyorské Columbia University. Právě tenhle obor začátkem 80. let spoluzakládal Miloš Forman, několik let zde přednášel a založil fond nesoucí jeho jméno. Ten každoročně přiděluje pěti studentům grant na dokončení filmu. "Já ho dostal, ale o jeho udělení rozhoduje profesorský sbor, ne Forman. To, že jsme oba Češi, nehrálo roli," tvrdí Sedláček. Nominace na studentského Oscara zní to jako vstupenka do Hollywoodu, ale Michael Sedláček je realista a navíc kritik: "Americký pohled na film se od evropského strašně liší. Nikdo ho nevnímá jako umění, ale jako průmysl. Filmbyznys. Cílem je hlavně, aby se vrátily investované peníze. Tlačí se na příběhy a méně na nějaké novinky ve zpracování. Hollywood, to je svět šablon. Ale tam se opravdu chodí do kina jen se pobavit, uvolnit a vychutnat si ten spektákl barev a efektů. V hledišti nejvíc najdete mládež do osmnácti, pro ni se to tedy dělá, a všichni ostatní jsou nezajímavá složka populace." Sečteno - plánuje, že se příští rok, po ukončení školy vrátí domů do Čech. "Moje příběhy jsou české," říká. "Neumím psát o něčem, co jsem neprožil, a americká kultura je opravdu odlišná. I když si myslím, že jsem se angličtinu naučil dobře, moje dialogy nejsou stoprocentní. Navíc nejsem občanem té země, její problémy nejsou moje problémy a já necítím potřebu řešit je."
</TEXT>
<HEADING>
Spor o Hollywood
</HEADING>
<TEXT>
Téma střetnutí skinheadsky laděných vojáků a romské dvojice cestující ve stejném kupé ho napadlo, když jako pracovník ambasády setkával se zprávami o rasistických útocích a reakcích veřejnosti. "Nebraly mě ani tak názory skinheadů, ale spíš myšlení populace. Někdo tu zmaří romský život, a není to problém. Nikdo si nepřipouští, že to jeho problém je, že se může sám kdykoliv do postavení menšiny dostat. Ať už jako homosexuál, nemocný AIDS, Žid... To si Amerika uvědomuje. Neříkám, že má rasovou otázku vyřešenou, ale většina Američanů souhlasí s tím, že je třeba postavit se k ní čelem. Někdy před dvěma lety dva mladý týpci uvláčeli za autem starého černocha. Jeden dostal trest smrti, druhý doživotí. Tady skin zabije Roma, a i když je recidivista, hrozí mu deset, maximálně patnáct let za zabití. " Na otázku, jestli s tak dobrým startem kandidáta na studentského Oscara maličko nepohrdá případnou hollywoodskou budoucností, připouští: "Asi ano, i když to není to správné slovo. Spíš bych řekl, že Hollywood nedělá filmy, které mě zajímají. Pro ně jsem na režii nešel. Ale samozřejmě, kdyby mi tam někdo nabídnul práci, asi bych si nedovolil říct ne." Když žádal u Fondu na podporu kinematografie o grant na natočení nového scénáře, nedostal ho. Důvod? Paradoxní - údajně byl slabý a moc hollywoodský. Což se ho dotklo, protože ho psal tady. "Úředníci..." ulevuje si. "Budiž, možná jsem podvědomě Amerikou poznamenaný. Ale ani tam bych na Hollywood nemyslel. Tak to přece nemůže fungovat." Americká škola ho ale učí, že o filmu rozhodují lidé, kteří mají peníze. Jak se hledají? "V prvním ročníku nám náš profesor radil, že pro krátké filmy je nejlepší oslovit zubaře," vypráví bez ironie. "Mají dost peněz, ale jejich život je nudný a pohled do světa filmu považují za zážitek. Oslovíte jednoho, dva, deset, dáte dohromady půl milionu a za ně už slušný film natočíte. Pokud ovšem nechcete Sylvestera Stallonea." Je připravený na to, že v Česku se zatím štědrých zubařů nedostává? "Jsem životní optimista," vtipkuje. "Věřím, že dobrý scénář svého producenta najde. Když Robert Zemeckis točil Forrest Gumpa, čekal na něj dvanáct let. Takže co? Možná ten můj nepřijde za rok, za dva, ale možná za tři roky ano."
Téma střetnutí skinheadsky laděných vojáků a romské dvojice cestující ve stejném kupé ho napadlo, když jako pracovník ambasády setkával se zprávami o rasistických útocích a reakcích veřejnosti. "Nebraly mě ani tak názory skinheadů, ale spíš myšlení populace. Někdo tu zmaří romský život, a není to problém. Nikdo si nepřipouští, že to jeho problém je, že se může sám kdykoliv do postavení menšiny dostat. Ať už jako homosexuál, nemocný AIDS, Žid... To si Amerika uvědomuje. Neříkám, že má rasovou otázku vyřešenou, ale většina Američanů souhlasí s tím, že je třeba postavit se k ní čelem. Někdy před dvěma lety dva mladý týpci uvláčeli za autem starého černocha. Jeden dostal trest smrti, druhý doživotí. Tady skin zabije Roma, a i když je recidivista, hrozí mu deset, maximálně patnáct let za zabití. " Na otázku, jestli s tak dobrým startem kandidáta na studentského Oscara maličko nepohrdá případnou hollywoodskou budoucností, připouští: "Asi ano, i když to není to správné slovo. Spíš bych řekl, že Hollywood nedělá filmy, které mě zajímají. Pro ně jsem na režii nešel. Ale samozřejmě, kdyby mi tam někdo nabídnul práci, asi bych si nedovolil říct ne." Když žádal u Fondu na podporu kinematografie o grant na natočení nového scénáře, nedostal ho. Důvod? Paradoxní - údajně byl slabý a moc hollywoodský. Což se ho dotklo, protože ho psal tady. "Úředníci..." ulevuje si. "Budiž, možná jsem podvědomě Amerikou poznamenaný. Ale ani tam bych na Hollywood nemyslel. Tak to přece nemůže fungovat." Americká škola ho ale učí, že o filmu rozhodují lidé, kteří mají peníze. Jak se hledají? "V prvním ročníku nám náš profesor radil, že pro krátké filmy je nejlepší oslovit zubaře," vypráví bez ironie. "Mají dost peněz, ale jejich život je nudný a pohled do světa filmu považují za zážitek. Oslovíte jednoho, dva, deset, dáte dohromady půl milionu a za ně už slušný film natočíte. Pokud ovšem nechcete Sylvestera Stallonea." Je připravený na to, že v Česku se zatím štědrých zubařů nedostává? "Jsem životní optimista," vtipkuje. "Věřím, že dobrý scénář svého producenta najde. Když Robert Zemeckis točil Forrest Gumpa, čekal na něj dvanáct let. Takže co? Možná ten můj nepřijde za rok, za dva, ale možná za tři roky ano."
</TEXT>
</DOC>
<DOC>
<DOCID>LN-20020803092</DOCID>
<DOCNO>LN-20020803092</DOCNO>
<DATE>08/03/02</DATE>
<TITLE>
aneb Putování jugoslávským lidovým vozítkem po Černé Hoře
</TITLE>
<TEXT>
Černohorci se začali otrkávat a poznali, že turisté je uživí mnohem lépe než stádo ovcí nebo rybářské sítě. Teprve předloni se sem kvůli válce v Kosovu odvážili první dobrodruhové - především Češi, a ještě před rokem tu panoval cenový ráj. Letos se pláže zaplnily, Černohorci přešli na euro a ceny stouply. Do hornatého vnitrozemí se ale zatím naštěstí nikdo nehrne, a proto tam vyrážíme my.
"Yugo iz e gud kár. Dobry motor, novy, uan jár," předvádí nám v středověkém přístavu Kotor majitel autopůjčovny nejlacinější model své nabídky - jugoslávské yugo, velké asi jako stará škodovka. Pětadvacet euro na den není pro čtyři Čechy neúnosná suma. Bereme. O cíli cesty raději mlčíme. Před námi jsou horské kláštery, dvoutisícová pohoří a sjezd do stejně hlubokého kaňonu. Uvidíme, jak to tahle "nákupní taška na kolečkách" zvládne. Za jeden týden by yugo mělo projet celou svoji zemi.
</TEXT>
<HEADING>
Noc se svatým Vasilijem
</HEADING>
<TEXT>
Za necelou hodinu už heká do serpentin a zdržuje desítky nervózních jugoslávských řidičů. K místu prvního noclehu dorážíme za tmy. Ve skalách prosvítá jedno z nejvýznamnějších poutních míst pravoslavných Srbů - klášter Ostrog. Chceme být jako správní poutníci, a tak poslední kilometry urazíme pěšky. "Pojďte dál, lehněte si, kam chcete. Dáte si kávu?" vítá nás v klášteře Srb Miro. Je to jediný Černohorec na celé naší cestě, se kterým se dobře domluvíme, hovoří perfektně rusky a německy. Snažíme se rychle usnout na verandě kláštera, abychom v šest hodin byli čerství na ranní bohoslužbu. Marně. Spát nemůžeme a nejsme jediní. Kolem neustále chodí, kouří a pijí kafe kosovští utečenci. Hledají v klášteře dočasné útočiště. Války, které v 90. letech postihly všechny republiky bývalé Jugoslávie, se Černé Hoře téměř vyhnuly. Země se ale stala dočasným domovem statisíců kosovských a bosenských běženců. Během válek vzrostl počet obyvatel jen v hlavním městě Podgorici o dvě stě tisíc. Ač nevyspalí, ráno vyrážíme na bohoslužbu. Jsou tu už stovky věřících, kteří přicházejí prosit svatého Vasilije o zdraví a štěstí. V rukou žmoulají papírky se jmény blízkých, které má světec uzdravit a do plastových lahví čepují do zásoby "svetú vodu". "V pátek tu bývá až tisíc lidí," chlubí se náš průvodce Miro. I my se máme Vasiliji poklonit. Čekáme asi půl hodiny ve frontě a dozvídáme se, že světec žil asi před čtyřmi sty roky a konal tady zázraky. Už jsme blízko. Miro líbá futra dveří a my za ním vcházíme do kobky hlídané jedním pravoslavným popem. V rakvi za ním leží svaté ostatky. "Žádnou mumii líbat nebudu," utíká s křikem "nejslabší" členka naší výpravy. Pop přesto oddrmolí modlitbičku, ale nezapomene nás pokárat, že se špatně křižujeme. "Oni jsou z Čech, katolíci," omlouvá naši nevědomost Miro.
</TEXT>
<HEADING>
Ekologický stát
</HEADING>
<TEXT>
Do kopce k Ostrogu yugo lapalo dech. Jsme zvědaví, jak si poradí s cestou na dvoutisícovky. Největší černohorské pohoří Durmitor, které UNESCO vyhlásilo přírodní památkou, je stejně jako ostatní národní parky v zemi téměř liduprázdné. V horském středisku Žabljak je celý rok živo, Jugoslávci jsou sice nejvýše tam, kam se dá dojet autem, dál už potkáte jen pastevce a v posledních dvou letech baťůžkáře z Čech. V roce 1991 získala Černá Hora od UNESCO titul "ekologický stát". Tento nápis v angličtině pyšně visí nad každým turistickým centrem. Najdete ho na černohorských výrobcích - třeba na balených vodách. Projedete-li celou zemi, zjistíte, že slogan v mnohém odpovídá skutečnosti. Pokud se do Černé Hory vydáte jen k moři a dovolenou strávíte na jediném místě, můžete lehce získat pocit, že "ekologický stát" je jen reklamní trik. Přímořská letoviska jsou v sezoně přeplněná a velké pláže nebývají zrovna čisté. Potkat na ulici krávu, jak si pochutnává na hromadě odpadků u přeplněných popelnic, není nic neobvyklého. Durmitorští velikáni nás k sobě nepustili. Sotva jsme se pokusili o výstup, začalo pršet. Opouštíme útulnou horolezeckou salaš umístěnou v údolí pod nejvyšší horou (Bobotov kuk, 2532 m). Prý je tu krásně až v srpnu. Den poté, co jsme odjeli, přinesla ČTK zprávu, že se v Durmitoru zřítila do rokliny česká turistka... Sjíždíme do údolí, do největšího evropského kaňonu, kterým protéká řeka Tara. Po americkém Grand Canyonu je největší na světě a místy dosahuje hloubky až 1300 metrů. Řeka je těžko přístupná. Dobře je vidět z jediného mostu, který ji přetíná, anebo ze silnice, která několik kilometrů kopíruje její tok. Nejlepší je prohlédnout si kaňon z koryta řeky. Není to ale levné, několikahodinový rafting stojí 60 euro, třídenní asi 100. Na cestu si prý nemusíte brát žádné pití, voda z Tary je pitná! Vodu si odnášíme, ale na rafting nemáme. Jedeme dál. Yugo si už tolik nezoufá a šlape celkem dobře. To nejhorší má za sebou. Směřujeme do dalšího národního parku - Biogradské gory. Kopce tu dosahují asi 2000 metrů, jsou však ve srovnáním s rozeklaným Durmitorem zelené a oblé. I když tento národní park nespadá do rodiny UNESCO, má také své nej: je tu jeden z posledních evropských pralesů. Park lze za pěkného počasí bez problémů přejít za několik dní - sotva vyšplháte nad hranici lesa, jdete po zelených planinách. Cestou opět potkáte nejvýše krávy a pasáky. Kruh se uzavírá. Jsme zpátky na pobřeží. Yugo stále jede, přestože mu už přestala fungovat skoro všechna světla a ulámaly se ty "nejfórovější" plastové součástky. Zato náš řidič si musí dávat daleko větší pozor než v horských serpentinách. Černohorci se svými bouráky z osmdesátých let mění na širších silnicích v piráty. Milují předjíždění, zejména do zatáček. Naštěstí nikdy nevědí, za kterou serpentinou stojí "policija". A že je jí všude plno; na padesátikilometrovém úseku jsme potkali tři hlídky. Zatímco o českých strážcích zákona se vtipkuje, že musí být ve dvojici, ti jugoslávští byli vždy nejméně tři. Vztah Jugoslávců k práci je podivný. Jako by tu platilo nepsané pravidlo "Jsi-li v práci, buď co nejprotivnější". Obchody ve vnitrozemí podle toho vypadají. Soukromníci na pobřeží jsou o něco zdatnější. Zcela samostatnou kapitolu tvoří podnikatelé, kteří celé dny sedí před svými domy, usmívají se na turisty a prodávají SOBE - APARTMANI - ZIMMER - ROOM a někde i POKOJE. Ti jsou asi nejspokojenější - v lednu jejich země musela přejít z marky na euro a všechny ceny se překlopily skoro 1:1. A tak se usmívají. Naopak mimo pracovní dobu pro vás Jugoslávec udělá první poslední: pár minut před půlnocí je schopen opravovat rozbité auto, kdykoliv poradit s cestou, nabídnout vlastní dům (i zadarmo) nebo si prostě jen dlouho povídat (je mu jedno, že mu nerozumíte).
</TEXT>
<HEADING>
"Dobry motor, dobry"
</HEADING>
<TEXT>
I když jsme už zpátky na Jadranské magistrále, máme před sebou ještě dvě pozoruhodná města - Ulcinj a Kotor. Ulcinj je metropolí černohorských Albánců. Většina turistů sem spíše než za mešitami jezdí k moři. Nedaleko za městem začíná největší jugoslávská pláž "velika plaža" s třinácti kilometry rozpáleného písku, nekonečným mořem a vlnami jako v Bulharsku. Město sice není žádný historický skvost ani luxusní letovisko, ale má pro Středoevropana až orientální atmosféru. Albánci všude něco prodávají, ulice jsou jeden velký bazar, posedávají po kavárnách a hlasitě si o něčem vykládají a překřikují motory všudypřítomných aut.
Kotor je něco jiného. Historie na každém rohu. Římané, Byzantská říše, Benátčané, Turci, Habsburkové, Italové, Němci, Tito. Pobřeží Černé Hory bylo lákavým soustem v každé epoše. Nezávislosti si užili zdejší lidé jen krátce mezi světovými válkami. Také dnes o ní mnozí sní. Velká část obyvatel chce samostatnost, 60 procent je ale proti. "Stále převládají racionální úvahy," posteskl si Pavel Radunovi[263], policejní velitel z Kotoru. "Jsme malý národ, je nás jen šest set tisíc, a lidé se obávají, že sami bychom nebyli soběstační. Je fakt, že vydržovat si vlastní policii nebo armádu by stálo spoustu peněz," popisuje situaci muž, který si přivydělává tím, že ve svém bytě pronajímá pokoje turistům. Prodavač suvenýrů z horského střediska Žabljak, původem Srb z Bělehradu, k tomu nad skleničkou rakije poznamenává: "To, že polovina lidí chce samostatnost a polovina ne, je hodně alarmující stav. Jestli místní nebudou mít rozum, tak to tady za pár let může vypadat jako v Kosovu." Po osmi dnech končíme tam, odkud jsme přijeli. Na parkovišti už nás čeká majitel našeho yuga. "Dobry motor, dobry," pochvaluje si stále dokola a ani nekontroluje, zda jsme mu ho nezničili.
Co byste měli vědět o Černé Hoře
</TEXT>
<HEADING>
Jak se tam dostat:
</HEADING>
<TEXT>
Letadlem: ČSA Praha/Podgorica 10 990 Kč. Fischer (charter) Praha/Tivat od 6990 Kč Autobus: Praha/Dubrovnik 3040 Kč dále Dubrovnik/Kotor cca 300 Kč Auto: Praha/Podgorica - 1420 km, Cena benzinu: 22,50 Kč, dálniční poplatky: 540 Kč Pramen: ÚAMK
</TEXT>
<HEADING>
Praktické rady:
</HEADING>
<TEXT>
Nikdy se nepouštějte s domorodci do politických debat, hrozí totiž, že na vás bude alespoň hodinu nepřetržitě mluvit. Nezapomeňte na sluneční brýle, čepici a krém s vysokým UV faktorem; u moře skoro nikdy neprší a pořád pálí slunce.
Aktuální kurs: 1 euro je asi 31 Kč
</TEXT>
</DOC>
<DOC>
<DOCID>LN-20020803093</DOCID>
<DOCNO>LN-20020803093</DOCNO>
<DATE>08/03/02</DATE>
<TITLE>
za kulturou: s Feng Jün Song
</TITLE>
<TEXT>
"Mám stovky CD. Většinou mi je nosí kamarádi, abych si je poslechla," probírá se zpěvačka Feng Jün Song svou obsáhlou sbírkou nahrávek v prosluněném bytě na bohnickém sídlišti. Pro společný poslech vybrala poslední novinku vydavatelství Indies, která se jmenuje Muziga o lásce. Dita Hradecká
"Muziga je skupina manželů Heleny a Jiřího Vedralových, kteří spolupracují s kontrabasistou Janem Dvořákem a od roku 2000 perkusionistkou Cécile Boiffinovou," říká Song a nad voňavou konvicí čínského čaje vzpomíná, jak ji před dvěma lety oslovila už první nahrávka těchto hudebníků s netradičním přístupem k valašskému folkloru. Ale Muziga je také "valašský termín pro kapelu jakéhokoli seskupení...", dočítám se v příjemně působícím bookletu, jehož výtvarnou podobu navrhl Jiří Vedral. "Valašsko je rodný kraj Heleny Vedralové. Svůj repertoár čerpá z prastarých nápěvů, které si předávaly celé generace," vysvětluje Song. Folklor všech možných národů je něco, co ji po celý život fascinuje sama má na repertoáru kromě pekingské opery tradiční písně tibetské, korejské, čínské a mnoho jiných a v její diskotéce snad nechybí píseň z žádného zapadlého koutu světa. "Sbírám různé světové antologie," ukazuje mi Song CD s nerozluštitelnými nápisy v čínštině. "Ale také poslouchám klasickou operu i Boba Dylana."
</TEXT>
<HEADING>
Ta lehkost má blízko k orientální hudbě
</HEADING>
<TEXT>
"Moravská lidová hudba na mě zapůsobila velice příjemně," tvrdí zpěvačka, jež žije s manželem sinologem a dvěma dětmi trvale v Praze. "Dají se zde dokonce najít styčné body s čínskou lidovou hudbou," upozorňuje na průzračné tóny písně Ej hora, hora. "Je to určitá lehkost a čistota projevu. A tady Helena předvedla strhující výkon," chválí svou kolegyni Song. "Pro mě je při poslechu prvotní hudba; mám slabost pro živelný temperament pěvce, který ve mně musí vyvolat rezonanci. Teprve pak hledám text," pokračuje svou bezchybnou češtinou. Námětem všech třinácti písní alba je ve shodě s názvem láska: vášnivá, tragická, otcovská, naplněná i nenaplněná.
</TEXT>
<HEADING>
Od Valašska k latině
</HEADING>
<TEXT>
Mezi své favority počítá Feng Jün Song Vlastu Redla ("Jeho poslední CD mě dojalo k pláči"), zajímá ji i tvorba Čechomoru či Hradišťanu. "Jiří Pavlica má také zajímavé projekty s etnickou hudbou, ale v zásadě volí jinou cestu. Vedralovi totiž dokážou různé prvky velice nenásilně integrovat do původní moravské písně." A to už fascinovaně nasloucháme skladbě Dar, kterou si Song zvlášť oblíbila. Začíná houslovým "cifrováním", ale jakmile se přidají bicí, ocitáme se v Africe. "A tady už je to Balkán a dál zase 'latina'," směje se Song. To díky geniálně intuitivní perkusionistce, v Čechách domestikované Pařížance Cécile Boiffinové. Zásluhou původních aranží se tvorba Muzigy nedá jednoznačně klasifikovat: pozorný posluchač si všimne vlivů klezmerské či cikánské hudby (v písni Za našima humnama hostují Jan Dzurko a Roman Horváth); v mezihrách se občas nenásilně připojí jemně "najazzlá" trubka Jana Doležala, některé tradiční texty se z lidovky proměnily v šanson (Šlo děvčátko na trávu). "Oceňuji také práci zvukaře Josefa Zámečníka," říká Song. "Sama jsem s ním spolupracovala na vlastní nahrávce, jejíž technická kvalita ohromila posluchače v Německu i v Číně."
</TEXT>
<HEADING>
Intelekt a intuice
</HEADING>
<TEXT>
V obsazení se kromě houslí, kytary a kontrabasu vyskytují třeba niněra, arabská kobala, valcha, mandolíny a mnoho jiných zástupců lidového či etnického instrumentáře. Bicí arzenál tvoří xylomarimba, indický buben, bonga, congo, ale i činely, vajíčko či pochodový bubínek. "Mají to nejen v rukou, ale i v hlavě," shrnuje Song své kladné pocity z nové desky. "Vedralovi zvládají každý několik nástrojů a jsou velmi invenční. Ale hlavně je z toho slyšet, že to nedělají pro komerci: každá skladba je totiž vyzrálá a promyšlená."
V obsazení se kromě houslí, kytary a kontrabasu vyskytují třeba niněra, arabská kobala, valcha, mandolíny a mnoho jiných zástupců lidového či etnického instrumentáře. Bicí arzenál tvoří xylomarimba, indický buben, bonga, congo, ale i činely, vajíčko či pochodový bubínek. "Mají to nejen v rukou, ale i v hlavě," shrnuje Song své kladné pocity z nové desky. "Vedralovi zvládají každý několik nástrojů a jsou velmi invenční. Ale hlavně je z toho slyšet, že to nedělají pro komerci: každá skladba je totiž vyzrálá a promyšlená."
</TEXT>
</DOC>
<DOC>
<DOCID>LN-20020803094</DOCID>
<DOCNO>LN-20020803094</DOCNO>
<DATE>08/03/02</DATE>
<TITLE>
Rumpálování na strakonickém hradě.
</TITLE>
<TEXT>
Dnes v 9 hodin otevře hrad ve Strakonicích své brány, aby uvítal první návštěvníky tradičního "rumpálování". Po zahájení trhu přivítá hosty sám velkopřevor maltézského řádu. Dopoledne hrad ožije tanečnicemi, šermíři a kejklíři a v poledne budou návštěvníci svědky středověké svatby. Ve večerním programu slibují pořadatelé řadu překvapení a ohňostroj. V neděli budou trh i zábavné akce "pro obveselení lidu jak urozeného, tak obecného" pokračovat. Spiny historického šermu doplní ukázky řemesel spojené s prodejem vizovického pečiva, slaměných výrobků, malby na hedvábí, řezby do dřeva a dalších.
</TEXT>
<HEADING>
Velkokarlovický Fučák.
</HEADING>
<TEXT>
Skateboardová exhibice bude dnes dopoledne předcházet zahájení hudebního festivalu Fučák ve Velkých Karlovicích (okres Vsetín). Od 15 hodin se na pódiu místního kinosálu vystřídají kapely HUP, Psychonaut, Už jsme doma, Rauš či Downbelow v žánrovém rozpětí od jazz rocku po underground. Pořadatelé slibují také valašské kulinářské speciality.
</TEXT>
<HEADING>
Loketské slavnosti.
</HEADING>
<TEXT>
Nejen ve středověku, ale i v jiných obdobích historie se ocitnou návštěvníci tradičních Loketských slavností, jejichž 8. ročník se uskuteční o víkendu v gotickém hradu Loket i v městečku v podhradí na Sokolovsku. Návštěvníci se mohou těšit na vystoupení šermířů, tanečnic, herců a kejklířů, nakoupí na středověkém tržišti a navštíví vesnici řemeslníků. Hlavním průvodcem slavností nebude jako dosud purkrabí Půta, ale baron Prášil.
</TEXT>
<HEADING>
Nově zpřístupněná kaple.
</HEADING>
<TEXT>
Památkáři v zámku Rájec na Blanensku zpřístupnili kapli, která byla pro turisty více než 50 let uzavřena. Blanenští duchovní zapůjčili kněžská roucha z 18. a 19. století. Kromě nich jsou v kapli k vidění i zajímavé renesanční náhrobky pánů Drnovských z Drnovic zobrazující členy tohoto rodu.
</TEXT>
<HEADING>
Gotické variace ve Starých Hradech.
</HEADING>
<TEXT>
Zámek Staré Hrady v Libáni u Nového Jičína hostí v těchto dnech hudebně-výtvarně-literární festival. Dnes od 19 hodin na něm vystoupí Jitka Molavcová a Alfred Strejček v programu Gotické variace. Na zítřejší dopoledne je naplánován recitál Jana Matěje Raka a od 19 hodin uslyší návštěvníci jazzovou suitu Petra Kořínka Cronica domum Sarensis. Skladatel se inspiroval texty jedné z nejstarších českých kronik, kroniky žďárského kláštera. Po oba dny lze od 21 hodin navštívit noční prohlídky zámku.
Zámek Staré Hrady v Libáni u Nového Jičína hostí v těchto dnech hudebně-výtvarně-literární festival. Dnes od 19 hodin na něm vystoupí Jitka Molavcová a Alfred Strejček v programu Gotické variace. Na zítřejší dopoledne je naplánován recitál Jana Matěje Raka a od 19 hodin uslyší návštěvníci jazzovou suitu Petra Kořínka Cronica domum Sarensis. Skladatel se inspiroval texty jedné z nejstarších českých kronik, kroniky žďárského kláštera. Po oba dny lze od 21 hodin navštívit noční prohlídky zámku.
</TEXT>
</DOC>
<DOC>
<DOCID>LN-20020803095</DOCID>
<DOCNO>LN-20020803095</DOCNO>
<DATE>08/03/02</DATE>
<TITLE>
Žhnoucí oči šelem číhají na svou kořist, čekají, až se uvolní místo ve smečce, až dostanou příležitost ovládnout ostatní.
</TITLE>
<TEXT>
Nová Žáčkova expozice přináší přesvědčivé obrazy, v nichž se vztahy mezi lidmi ztvárňují příměrem ze světa zvířat. Před časem v Behémótu instaloval také cyklus sugestivních imaginárních portrétů členů anarchisticko-teroristické skupiny. Fotografie mezinárodně hledaných členů ho během švýcarského studijního pobytu inspirovaly k zamyšlení, kdo vlastně určuje směr současného politického, hospodářského a společenského vývoje, kdo se stává pro lidstvo nebezpečím a kdo může být přínosem v nalezení východiska z dnešní situace.
</TEXT>
<HEADING>
Maluje jen tehdy, když má co říct
</HEADING>
<TEXT>
Také zde představil cyklus Vesmír, v němž pravidelně uspořádané body tvořily rytmickou strukturu světelných ohnisek. Určovaly prostorové vztahy, v nichž se neustále musí vyrovnávat nejrůznější síly. Oči Žáčkových šelem jsou tvrdé, ostré, chladné, vypočítavé a chtivé, nebo naopak nejisté, bezradné, vyděšené či plné naděje a touhy. Někdy jsou dokonce i prázdné a pohaslé, jako by pro ně už neexistovala minulost ani budoucnost. Do malířových obrazů se promítá světlo prozařující tmou, energie lidských bytostí zasahující okolí. Žáček se vyjadřuje prostřednictvím znaků, do nichž plně soustřeďuje výraz. Střídá figurální způsob ztvárnění s abstraktním, čímž se neustále oživuje jeho projev, který v rozdílných pohledech na svět nemůže ustrnout ve stereotypu. Cyklus Oči velkoměsta má tedy, stejně jako kdysi portréty teroristů, výrazný kritický podtext. Vystihují agresivitu, neúprosnost a někdy i záludnost panující ve vztazích mezi lidmi. Malíř neustále balancuje na hraně mezi zdůrazněním výtvarné formy a vyjádřením vyhraněného filozofického názoru, spojeného s vírou a pokorou, která se sklání před přírodou a zároveň respektuje význam tradičních hodnot pomalu rozvíjených v evropském malířství. Přitom dospěl k nezaměnitelnému projevu, v němž se otevírají stále nové možnosti. A ještě jedna Žáčkova vlastnost je sympatická: maluje jen tehdy, když má co říct.
</TEXT>
<HEADING>
Za doprovodu Jirouse
</HEADING>
<TEXT>
Často tvoří v obrazových cyklech, v nichž se vždy rozvíjí určité téma. V jeho projevu se zrcadlí tvář společnosti, proměny lidských vlastností a podmínky, které je ovlivňují. Zájem o civilizaci a její osud souvisí s jinými, daleko obecnějšími tématy. Mezi ně patří vesmír v celé složitosti a neuchopitelnosti. S jeho záhadami, které nikdy nemůžeme úplně rozluštit, i s ubíhajícím časem, jehož počátek ani konec nemůžeme dohlédnout. U příležitosti této výstavy vydala galerie Behémót publikaci o Žáčkově díle devadesátých let. Základní obrazy a cykly doprovázejí básně Ivana M. Jirouse, v nichž se spojuje výrazová síla se střídmostí i lehkou ironií.
Často tvoří v obrazových cyklech, v nichž se vždy rozvíjí určité téma. V jeho projevu se zrcadlí tvář společnosti, proměny lidských vlastností a podmínky, které je ovlivňují. Zájem o civilizaci a její osud souvisí s jinými, daleko obecnějšími tématy. Mezi ně patří vesmír v celé složitosti a neuchopitelnosti. S jeho záhadami, které nikdy nemůžeme úplně rozluštit, i s ubíhajícím časem, jehož počátek ani konec nemůžeme dohlédnout. U příležitosti této výstavy vydala galerie Behémót publikaci o Žáčkově díle devadesátých let. Základní obrazy a cykly doprovázejí básně Ivana M. Jirouse, v nichž se spojuje výrazová síla se střídmostí i lehkou ironií.
</TEXT>
</DOC>
<DOC>
<DOCID>LN-20020803096</DOCID>
<DOCNO>LN-20020803096</DOCNO>
<DATE>08/03/02</DATE>
<TITLE>
Největší česká naděje na evropském šampionátu v plavání skončila podruhé za sebou čtvrtá
</TITLE>
<GEOGRAPHY>BERLÍN</GEOGRAPHY>
<TEXT>
Z pěti předchozích evropských šampionátů vždy přivezli čeští plavci bronzovou medaili, letos tomu tak nebude. Devatenáctiletý znojemský kraulař Květoslav Svoboda, největší česká naděje, doplaval podruhé na ME v Berlíně na nevděčné čtvrté pozici. Po "bramborové" medaili na čtyřstovce včera dosáhl stejného úspěchu v polovičním závodu, a obhájil tak svou pozici z minulého šampionátu v Helsinkách. Svoboda přitom ještě deset metrů před cílem držel bronz, ale v závěru mu došly síly a porazil jej obhájce titulu Massimiliano Rosolino z Itálie. Druhou zlatou medaili na šampionátu vybojoval v evropském rekordu 1: 44,89 Nizozemec Pieter Van den Hoogenband, který svůj vlastní čas z olympijských her v Sydney vylepšil o 36 setin a v polovině závodu dokonce atakoval světový rekord Australana Iana Thorpa. Druhý skončil Brembilla z Itálie, vítěz čtyřstovky. "Určitě nemohu být nespokojen. Přijel jsem si pro osobáky, na čtyřstovce jsem si ho vylepšil o tři sekundy, na dvoustovce o sekundu. To jsou skvělé časy. Samozřejmě, že mě čtvrtá pozice mrzí, ale dneska jsem si sáhl na dno, posledních dvacet metrů jsem úplně vytuhl," hodnotil Svoboda. Za svým českým rekordem ze semifinále zůstal časem 1: 48,36 minuty o setinu. "Věděl jsem, že jsem k medaili blízko, ale už jsem prostě nemohl zrychlit," smířil se.
Výsledky ME
</TEXT>
</DOC>
<DOC>
<DOCID>LN-20020803097</DOCID>
<DOCNO>LN-20020803097</DOCNO>
<DATE>08/03/02</DATE>
<TITLE>
BENÁTKY/PAŘÍŽ - Až šest rozhodčích mohlo být podle informací italské policie zapojeno do skandálu kolem krasobruslařských soutěží v Salt Lake City. Vyplývá to z nahrávek telefonických hovorů zatčeného ruského mafiána Alimžana Tochtachunova (53 let), které mají vyšetřovatelé k dispozici. "Máme nahrávky, které naznačují, že do domlouvání výsledků mohlo být zapojeno až šest rozhodčích. Konkrétní důkazy nám však zatím chybí," řekl policista Giovanni Mainolfi. Vyšetřovatelé proto dosud jména podezřelých rozhodčích nezveřejnili. Tochtachunov je podezřelý z toho, že podplácel krasobruslařské sudí. Italové nahráli jeho telefonické rozhovory, při nichž domlouval výměnný obchod. Zaznělo v něm, že zlato v soutěži tanečních párů získají Francouzi Marina Anissinová a Gwendal Peizerat, v kategorii sportovních dvojic zase vyhrají Rusové Jelena Berežná a Anton Sicharulidze. Snažil se ovlivnit hlavně ruské a francouzské sudí.
</TITLE>
<HEADING>
Tajvančik je známý i mezi tenisty
</HEADING>
<TEXT>
Tochtachunov je v současné době držen ve vazbě italskou policií v Benátkách a jeho právní zástupce se nechal slyšet, že se "cítí naprosto nevinný". Prezident Ruského olympijského výboru Leonid Ťagačov celý případ odmítá. "Přijde mi to jako úplná hloupost," pravil a popřel, že by kdy byl někdo z ruských zástupců během olympiády s mafiánem v kontaktu. Italská policie však tvrdí, že existuje mafiánův spolupracovník, který měl být napojený přímo na Ruskou bruslařskou federaci. Další ruské zdroje uvádějí, že Tochtachunov známý pod přezdívkou Tajvančik je v ruských sportovních kruzích známou postavou. Italská policie má k dispozici dokumenty podepsané tenistou Andrejem Medveděvem, jejichž prostřednictvím dovoluje Medveděv Tochtachunovi užívat svůj mercedes. Tenistova internetová stránka obsahovala i fotku Tochtachunova ve společnosti jeho a dalších ruských tenistů, Kafelnikova se Safinem. Ve čtvrtek však byl snímek ze stránky stažen. Vyšetřovatelé tvrdí, že není důvod předpokládat, že mafián ovlivňoval i výsledky tenisových zápasů. "Tochtachunov má velkou moc a je některými ruskými sportovci brán jako jejich druhý otec," říká mluvčí italské policie. "Je to můj dobrý přítel. Celý případ musí být nějaký omyl," pravil například nejlepší ruský tenista posledních let Jevgenij Kafelnikov. "Nebylo by rozumné se o tom dnes bavit," nechtěl se vyjadřovat další tenista Marat Safin ke spekulacím, zda byl mafián jeho manažerem. Tochtachunov údajně pořádal i večírky, na které zval například slavné ruské hokejisty z NHL.
</TEXT>
<HEADING>
Jsme ti praví vítězové, tvrdí podezřelé páry
</HEADING>
<TEXT>
Krasobruslařský olympijský skandál vyvolal bouřlivé reakce mezi závodníky. Bronzoví tanečníci ze Salt Lake City Barbara Fusarová-Poliová, Maurizio Margalio tvrdí, že si nečistých praktik všimli již v průběhu soutěže. "V Salt Lake City jsme brzy pochopili, že na zlatou olympijskou medaili nemáme šanci. Již tehdy jsme věděli, že se něco děje, ale až teď jsme zjistili co," komentovala zatčení Tochtachunova Fusarová-Poliová. Zlaté medailisty ze soutěže tanečních párů Marinu Anissinovou s Gwendalem Peizeratem nejnovější informace překvapily. "Jsme šokováni zprávami, které naznačují, že mohly být výsledky domluvené. Je to rozhodně znepokojující, ale naše vítězství bylo zcela zasloužené," uvedl Peizerat. Podle dostupných informací o obsahu nahrávek však právě Peizeratova partnerka měla být s Tochtachunovem v kontaktu. Podle vyšetřovatelů měl Tochtachunov nejprve hovořit s matkou tanečnice a po skončení olympijských her mu měla Anissinová volat a sdělit mu, že by zlatou medaili získala i bez jeho pomoci. Její jméno však ve spisech k tomuto případu v této chvíli nefiguruje. Také ruská sportovní dvojice Jelena Běrežná, Anton Sicharulidze trvá na tom, že rozhodování na olympijských hrách bylo korektní, a skandál považuje jen za mediální bublinu. Dokonce chce žalovat americkou televizní stanici za to, že je se skandálem spojila. "Kanaďané by se měli uklidnit a být rádi, že dostali dárkem také zlaté medaile, které si nezasloužili," rozčiloval se Sicharulidze. Zástupci olympijského hnutí jsou celou kauzou šokováni a navrhují tvrdá opatření. Zazněl i návrh, aby bylo krasobruslení nebo alespoň inkriminované disciplíny vyškrtnuty z programu olympiády, pokud se obvinění prokáží.
Krasobruslařský olympijský skandál vyvolal bouřlivé reakce mezi závodníky. Bronzoví tanečníci ze Salt Lake City Barbara Fusarová-Poliová, Maurizio Margalio tvrdí, že si nečistých praktik všimli již v průběhu soutěže. "V Salt Lake City jsme brzy pochopili, že na zlatou olympijskou medaili nemáme šanci. Již tehdy jsme věděli, že se něco děje, ale až teď jsme zjistili co," komentovala zatčení Tochtachunova Fusarová-Poliová. Zlaté medailisty ze soutěže tanečních párů Marinu Anissinovou s Gwendalem Peizeratem nejnovější informace překvapily. "Jsme šokováni zprávami, které naznačují, že mohly být výsledky domluvené. Je to rozhodně znepokojující, ale naše vítězství bylo zcela zasloužené," uvedl Peizerat. Podle dostupných informací o obsahu nahrávek však právě Peizeratova partnerka měla být s Tochtachunovem v kontaktu. Podle vyšetřovatelů měl Tochtachunov nejprve hovořit s matkou tanečnice a po skončení olympijských her mu měla Anissinová volat a sdělit mu, že by zlatou medaili získala i bez jeho pomoci. Její jméno však ve spisech k tomuto případu v této chvíli nefiguruje. Také ruská sportovní dvojice Jelena Běrežná, Anton Sicharulidze trvá na tom, že rozhodování na olympijských hrách bylo korektní, a skandál považuje jen za mediální bublinu. Dokonce chce žalovat americkou televizní stanici za to, že je se skandálem spojila. "Kanaďané by se měli uklidnit a být rádi, že dostali dárkem také zlaté medaile, které si nezasloužili," rozčiloval se Sicharulidze. Zástupci olympijského hnutí jsou celou kauzou šokováni a navrhují tvrdá opatření. Zazněl i návrh, aby bylo krasobruslení nebo alespoň inkriminované disciplíny vyškrtnuty z programu olympiády, pokud se obvinění prokáží.
</TEXT>
</DOC>
<DOC>
<DOCID>LN-20020803098</DOCID>
<DOCNO>LN-20020803098</DOCNO>
<DATE>08/03/02</DATE>
<TITLE>
ALIMŽAN TOCHTACHUNOV: Ruský kriminálník je stíhán americkými úřady za zmanipulování krasobruslařských soutěží na olympiádě v Salt Lake City. Tochtachunov měl zosnovat korupcí rozhodčích vítězství ruského páru v soutěži sportovních dvojic a francouzského páru v tancích. Ve středu ho zatkla italská policie. Vyšetřovatelé mají k dispozici nahrávky rozhovorů v průběhu olympiády, které prý Tochtachunova usvědčují.
</TITLE>
<TEXT>
JELENA BĚREŽNÁ A ANTON SICHARULIDZE: Ruská sportovní dvojice, která vyhrála na olympiádě svou disciplínu, přestože při jízdě upadla a předvedla další zaváhání. Po vyšetřování však obdrželi dodatečně zlato i druzí Kanaďané Saleová s Pelletierem.
MARIE REINE LE GOUG-NEOVÁ: Francouzká rozhodčí byla v průběhu olympiády suspendována poté, co přiznala, že byla Francouzskou bruslařskou federací donucena dát na první místo ruský pár Běrežná - Sicharulidze.
DIDIER GAILHAGUET: Šéf Francouzské krasobruslařské federace přiznal, že Le Gougneová byla manipulována, aby hlasovala pro ruský pár.
MARINA ANISSINOVÁ A GWENDAL PEIZERAT: Francouzský pár vyhrál svou soutěž v tancích týden po sporném verdiktu ve sportovních dvojicích. Policie má nahrávky, že ruský kriminálník mluvil s matkou Anissionové, kde říká, že je připraveno ovlivnění rozhodčích. Annisionová mu údajně po soutěži sama volala a říkala, že by vyhráli i bez jeho pomoci.
</TEXT>
</DOC>
<DOC>
<DOCID>LN-20020803099</DOCID>
<DOCNO>LN-20020803099</DOCNO>
<DATE>08/03/02</DATE>
<TITLE>
popisuje exhibiční soutěž v daleké zemi nejlepší český stolní tenista současnosti Petr Korbel
</TITLE>
<TEXT>
Pocit vítězství i pocit smůly již zažil český stolní tenista Petr Korbel v japonské exhibiční lize.
PRAHA - Zatím pět turnajů z celkových devatenácti má česká jednička za sebou. Ukázal, že mezi 32 hráči, jejichž jména vytvářejí prestiž japonské Super Circuit League, dokáže bojovat o nejvyšší místa. První turnaj se Petru Korbelovi příliš nevydařil. Teprve se rozkoukával. Druhý díl se hrál v Nishinomiji, kde ve druhém kole prohrál s Němcem Franzem. "V zápase s ním jsem podal nejlepší výkon, vítězství mi uniklo mezi prsty," vzpomíná na své druhé vystoupení, ve kterém ještě v pátém setu vedl 9:7. Nakonec v hale, ve které bylo téměř 40 stupňů a devadesátiprocentní vlhkost, skončil devátý.
</TEXT>
<HEADING>
Měl jsem ho v hrsti
</HEADING>
<TEXT>
Vedle vyčerpávajících zápasů se Korbel musel smířit také s náročným cestováním. Každý turnaj se hraje v jiném městě. "Zatím nejtěžší byl v tomto směru třetí turnaj. Hrál se na třech místech, každý druhý den se muselo přejíždět. Začínali jsme v Asihakave a dohrávali v Sapporu." Na tomto turnaji svedl rodák z Havířova s Chorvatem Primoracem jeden z nejnáročnějších bojů. "Ke konci se ke mně přiklonilo štěstí. Prohrál jsem ale se Samsonovem, když mě druhý set trochu vykolejil," popisuje průběh třetího turnaje, kde ho nejvíce nadchla atmosféra vytvořená dvěma tisíci diváků. Čtvrtý turnaj se odehrával na ostrově Hokaido." Od začátku jsem cítil skvělou formu, turnaj jsem nakonec vyhrál. Finále proti Peng-Lungovi bylo celkem v pohodě," nadšeně říká Korbel. "Měl jsem ho v hrsti celý zápas, jen první set jsem málem "prošintoval," používá pingpongovou hantýrku 31letý Korbel. Třetí a čtvrtý set byla pro českého hráče už jen exhibice. Pokud při čtvrtém turnaji stálo při Korbelovi štěstí, na pátý turnaj mu ho příliš nezbylo. "Dvě hodiny před zápasem se mi rozklížilo držátko na raketě. Asi je to tím vlhkem, nějak se dovnitř musel dostat pot nebo voda, nevím," uvažuje nad možnými příčinami defektu. "Nastoupil jsem s rezervní raketou. Proti Franzovi jsem měl celkem čtyři mečboly a z nich jsem dostal tři nechytatelná prasata." Pokud Korbel právě nehraje nebo netrénuje, snaží se cestovat spolu s ostatními hráči, mezi nimiž jsou např. Švéd Persson nebo Chang Peng-Lung z Tchaj-wanu. "Asi nejvíc si rozumím s Němcem Franzem, se kterým jsem už dvakrát zašel na film v anglickém znění." Slovo "exhibiční", kterým je japonská liga označená, může být podle Korbela zavádějící. "Nejde o žádné představení, každý hráč hraje na 500 procent," s humorem nadsazuje. Vedle náročných turnajů je pro všechny hráče unavující neustálé cestování z jednoho města do druhého. Pro Evropany je také obtížné přizpůsobit se tamějšímu podnebí. V Japonsku je obrovská vlhkost a v hale hráče sužují 40stupňová vedra. "Je to opravdu těžké, v halách se hraje na jednom stole, takže můžete čekat na svůj zápas třeba půl dne. Naštěstí jsou zde k dispozici tréninkové haly," popisuje. Cestování, ubytování a stravu si hráči platí sami. "Ztrátový ale rozhodně nejsem," usmívá se Korbel. Hráčům se jejich vklady minimálně vrátí za startovné a bonusy podle umístění. "Za vítězství v turnaji je 7 tisíc eur, vítěz celé série získá milion eur." Prémie hráčům vyplácí majitel firmy na výrobu japonských kimon. Více než 60letý milovník stolního tenisu je přítomen na každém turnaji a je vlastníkem jediného televizního kanálu v Japonsku, který po celých 24 hodin vysílá stolní tenis.
</TEXT>
<HEADING>
Nové pravidlo o podání
</HEADING>
<TEXT>
Na další turnaj odlétá Korbel za tři týdny do Tokia. Předtím stráví několik dnů s rodinou a zúčastní se 3. ročníku Velké ceny Prahy. Ta se koná již o tomto víkendu na pražské Slavii. Vedle Korbela se zde objeví také česká dvojka Martin Klásek, dvojnásobný mistr světa Ma Wenge, trojnásobný vítěz Bundesligy Chen Zhibin a Polák Lucjan Blaszczyk. Velká cena Prahy bude prvním turnajem, na kterém se uplatní pravidlo o podání. Podle něj musí být míček po celou dobu podání pro přijímajícího hráče viditelný. "Jsem zvědav, jak se s tím hráči vyrovnají, já sám jsem se s tímto pravidlem seznámil již v Japonsku," říká Korbel. "Nevidím v tom však svou výhodu. Mnoho hráčů v Japonsku podávalo na hranici regulí, nové pravidlo přinese především hodně zmatků pro rozhodčí."
Na další turnaj odlétá Korbel za tři týdny do Tokia. Předtím stráví několik dnů s rodinou a zúčastní se 3. ročníku Velké ceny Prahy. Ta se koná již o tomto víkendu na pražské Slavii. Vedle Korbela se zde objeví také česká dvojka Martin Klásek, dvojnásobný mistr světa Ma Wenge, trojnásobný vítěz Bundesligy Chen Zhibin a Polák Lucjan Blaszczyk. Velká cena Prahy bude prvním turnajem, na kterém se uplatní pravidlo o podání. Podle něj musí být míček po celou dobu podání pro přijímajícího hráče viditelný. "Jsem zvědav, jak se s tím hráči vyrovnají, já sám jsem se s tímto pravidlem seznámil již v Japonsku," říká Korbel. "Nevidím v tom však svou výhodu. Mnoho hráčů v Japonsku podávalo na hranici regulí, nové pravidlo přinese především hodně zmatků pro rozhodčí."
</TEXT>
</DOC>
<DOC>
<DOCID>LN-20020803100</DOCID>
<DOCNO>LN-20020803100</DOCNO>
<DATE>08/03/02</DATE>
<GEOGRAPHY>DETROIT</GEOGRAPHY>
<TEXT>
Nejstarší hokejista zámořské NHL, ruský útočník Igor Larionov, se dohodl na novém ročním kontraktu s týmem Detroit Red Wings. Finanční podmínky smlouvy jedenačtyřicetiletého hráče nebyly zveřejněny. Larionov získal v uplynulém ročníku s Detroitem Stanleyův pohár již potřetí. V play off k tomu přispěl pěti brankami a šesti asistencemi v 18 zápasech. Ruský centr dal velice důležitou branku ve finálové sérii proti Carolině. V 15. minutě třetího prodloužení překonal bekhendem Arturse Irbeho a zajistil výhrou 3:2 v jednom z nejdelších utkání historie play off Detroitu vedení 2:1 na zápasy. Detroit nemůže v příští sezoně počítat při obhajobě s trenérem Scottym Bowmanem a českým brankářem Dominikem Haškem, ale udržel čtyřicetiletého veterána Chrise Cheliose a ještě o rok staršího Larionova.
</TEXT>
</DOC>
<DOC>
<DOCID>LN-20020803101</DOCID>
<DOCNO>LN-20020803101</DOCNO>
<DATE>08/03/02</DATE>
<GEOGRAPHY>TURÍN</GEOGRAPHY>
<TEXT>
Vyšetřování aféry spojené s ovlivňováním výsledků v uplynulé sezoně italské ligy se dotklo i trenéra Boloni Franceska Guidolina a jeho svěřence Cruze. Oba museli ve čtvrtek vypovídat před turínským soudem, který se údajnými machinacemi při zápasu Boloně s Turínem zabývá. Boloňa je soupeřem Teplic ve třetím kole Poháru Intertoto. Podezření vzbudily zpomalené záběry z tohoto utkání, na nichž byl zachycen rozhovor Fabia Galanteho z Turína se spoluhráči. Odečítání ze rtů naznačilo, že obránce své kolegy požádal, aby soupeři umožnili skórovat. Chvíli poté dal skutečně Cruz gól a vyrovnal na konečných 1:1. Galante ale popírá, že by se snažil výsledek ovlivnit.
</TEXT>
</DOC>
<DOC>
<DOCID>LN-20020803102</DOCID>
<DOCNO>LN-20020803102</DOCNO>
<DATE>08/03/02</DATE>
<TITLE>
Konec příprav, legionářům ze Štrasburku, Rennes i Monaka už začala sezona
</TITLE>
<TEXT>
Jako první z legionářů v respektovaných zahraničních soutěžích vstupují do nové sezony čeští hráči a trenéři ve Francii. Bojovat budou o pohárové příčky i udržení.
PAŘÍŽ/PRAHA - Nevídané zastoupení bude mít český fotbal v novém ročníku francouzské fotbalové ligy. V soutěži, která odstartovala včera předehrávkou Guingampu s obhájcem titulu Lyonem, se ukáže šest Čechů. Dva trenéři a čtyři fotbalisté, z toho tři mistři Evropy do 21 let. Hned kvarteto Čechů se sešlo v týmu nováčka ze Štrasburku. Trenéři Ivan Hašek a Karel Jarolím přišli k mužstvu už před rokem a splnili cíl: návrat mezi elitu. Letos pak přitáhli další dva krajany, obránce Václava Drobného a na hostování záložníka Davida Kobylíka. V domácím souboji s dalším postupujícím, Ajacciem, ale ani jeden z nich nenastoupí - oba jsou na marodce, na které mají pobýt čtyři až pět týdnů. "Je to pro nás velká škoda. Jsou pro naši hru přínosem. Mají v sobě něco jiného než zdejší fotbalisté, a tak to hru vhodně doplňuje," líčí Hašek, kterého trápí i další zranění fotbalistů včetně kapitána. "Asi to na naše zápasy ze začátku velké pokoukání nebude. Musíme bojovat." Štrasburk sází na mladíky. V létě získal na přestup jen tři fotbalisty. "A to ještě dva z nich přišli úplně zadarmo," líčí Hašek. Cestou drahých nákupů ale v létě ve Francii nešel skoro nikdo. Za všechno může horší finanční situace mužstev, běžná i v dalších zemích. "Všichni by chtěli prodávat a nikdo nakupovat. Kluby jsou ochotné se zbavit hráče a třeba mu pak platit ještě polovinu platu," říká Hašek.
</TEXT>
<HEADING>
S Čechem za poháry
</HEADING>
<TEXT>
Dva týmy se ovšem zdají být problémů ušetřeny. Jedním je Lyon, druhým Rennes. Posledně jmenovaný tým nakoupil několik posil v čele s brankářem Petrem Čechem. Jen on přišel na 150 milionů korun. "Petrovi by mělo Rennes vyhovovat, předvede tam dostatečně své kvality," míní Hašek. Čech má pomoci zahnat vzpomínky na poslední mizernou sezonu. "Už loni jsme se měli dostat do pohárů, ale nevyšlo to. Letos je tedy cíl jasný," říká Čech. I Štrasburk má ale v bráně zajímavou postavu. Navzdory spekulacím zůstal paraguajský gólman Jose Luis Chilavert. "Jestli bude chytat, to se uvidí. Normálně trénuje, ale výbornou formu má i náš mladý francouzský gólman," tvrdí Hašek. Na přední příčky kromě Rennes pomýšlí i Monako, které má v kádru mladého obránce Jaroslava Plašila, bývalého hráče Hradce. Zato ambice Štrasburku jsou skromnější. "Na to, abychom hráli o špičku nemáme. Když soutěž zachráníme, budeme také spokojení," říká Hašek. A když se úkol nepodaří splnit? Neodnesou to právě Češi? Hašek se nebojí. "Myslím, že neúspěchy na nás nikdo házet nebude," tvrdí. "A když už, tak to odnesou trenéři. To ale není otázka národnosti, je to všude stejné. Takže se musíme snažit, aby klub k podobným věcem neměl důvod."
Dva týmy se ovšem zdají být problémů ušetřeny. Jedním je Lyon, druhým Rennes. Posledně jmenovaný tým nakoupil několik posil v čele s brankářem Petrem Čechem. Jen on přišel na 150 milionů korun. "Petrovi by mělo Rennes vyhovovat, předvede tam dostatečně své kvality," míní Hašek. Čech má pomoci zahnat vzpomínky na poslední mizernou sezonu. "Už loni jsme se měli dostat do pohárů, ale nevyšlo to. Letos je tedy cíl jasný," říká Čech. I Štrasburk má ale v bráně zajímavou postavu. Navzdory spekulacím zůstal paraguajský gólman Jose Luis Chilavert. "Jestli bude chytat, to se uvidí. Normálně trénuje, ale výbornou formu má i náš mladý francouzský gólman," tvrdí Hašek. Na přední příčky kromě Rennes pomýšlí i Monako, které má v kádru mladého obránce Jaroslava Plašila, bývalého hráče Hradce. Zato ambice Štrasburku jsou skromnější. "Na to, abychom hráli o špičku nemáme. Když soutěž zachráníme, budeme také spokojení," říká Hašek. A když se úkol nepodaří splnit? Neodnesou to právě Češi? Hašek se nebojí. "Myslím, že neúspěchy na nás nikdo házet nebude," tvrdí. "A když už, tak to odnesou trenéři. To ale není otázka národnosti, je to všude stejné. Takže se musíme snažit, aby klub k podobným věcem neměl důvod."
</TEXT>
</DOC>
<DOC>
<DOCID>LN-20020803103</DOCID>
<DOCNO>LN-20020803103</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Sedm soubojů nabízí fanouškům dnes a v neděli druhé kolo první fotbalové ligy. Už dnes se představí Sparta na hřišti nováčka z Českých Budějovic, dalších šest zápasů se hraje v neděli. Sparta i Budějovice v úvodním kole vyhrály, přesto jsou Pražané velkým favoritem. Sparta vyhrála posledních sedm vzájemných soubojů a navíc ve čtyřech posledních zápasech nastřílela českobudějovickému týmu celkem dvacet gólů. "Jsme si vědomí síly Sparty, ale uděláme vše pro to, aby zápas dopadl jinak než předchozí utkání," uvedl kouč Budějovic Pavel Tobiáš. "Nováček bývá napoprvé doma vždy nebezpečný. Navíc Českobudějovičtí hráli dobře už na Bohemians," varuje před podceněním soupeře kouč Sparty Jozef Jarabinský. Druhý nováček ze Zlína se předvede na Žižkově, který už doma 26 zápasů neprohrál. Viktorie má o motivaci postaráno. Bude hrát poprvé na upraveném stadionu a pod novým trenérem - Vítězslavem Lavičkou. "Beru jen výhru," plánuje žižkovský kouč. Zlínu chybí potrestaný Novosad. I proto kouč Mareček plánuje změny v sestavě. V Jablonci se představí Příbram, v jejímž dresu nastoupí Horst Siegl k 350. startu v nejvyšší soutěži.
</TEXT>
</DOC>
<DOC>
<DOCID>LN-20020803104</DOCID>
<DOCNO>LN-20020803104</DOCNO>
<DATE>08/03/02</DATE>
<TITLE>
Připraven třímat prapor fotbalové cizinecké legie ve Francii je připraven brankář Petr Čech, hvězda Rennes. V přípravě si proto nakládal větší zátěž. Premiéra ho čeká dnes v Montpellier.
</TITLE>
<TEXT>
LN: Co s vámi dělá premiéra ve francouzské lize? Jaké pocity převládají?
Těším se. Jako vždycky. Čeká mě první utkání v životě, při kterém nebudu mluvit česky... Ale už jsem si to vyzkoušel v přátelských zápasech a bylo to dobré. Když jde o důležité věci, domluvím se. Den ode dne je to lepší.
</TEXT>
<HEADING>
LN: Jak jste si mimochodem vedl v přípravě?
</HEADING>
<TEXT>
Chytal jsem pět zápasů. V posledních dvou jsem dostal tři góly, s Marseille jsme prohráli 0:2 a s Nantes 0:1. Ale to druhé utkání nepočítám, rozhodčí z něj udělali guláš. Rozdali deset žlutých a jednu červenou kartu a při gólu neodpískali pětimetrový ofsajd.
LN: V jaké jste byl permanenci? Jako na Spartě, kdy šly na bránu třeba dvě tři střely za zápas?
Bylo to normální. Neměl jsem zase tolik práce, ale nebyl jsem úplně bez práce. Záleželo na soupeři.
LN: V minulé sezoně Rennes inkasovalo hodně gólů. Nestraší vás to?
Co vím, tak dostalo druhý nejvyšší počet branek. Gólmany to v Rennes musí bavit, pořádně si zachytají... (Smích) Ale doufám, že to letos bude s góly jiné.
LN: Obrana asi nebyla chloubou týmu. Teď ji má navíc opustit Julien Escudé, proti kterému jste nastoupil ve finále mistrovství Evropy do 21 let.
Zájem má Manchester United. Escudé by šel, ale vedení nechce. Zatím se jedná. V Rennes hrával i obránce Silvestre, který už v Manchesteru je, iWiltord, útočník Arsenalu.
LN: Do Anglie jste původně měl přestoupit i vy. Jak je ale vidět, z Rennes tam není daleko.
Angličané mají francouzskou ligu dobře zmapovanou. Já ale na přestup nemyslím. Až se mi bude dařit, budu přemýšlet, co dál. Zatím jsem nic nepředvedl.
LN: Jak jste zapadl do nového mužstva? Ujal se vás někdo jako průvodce?
Žádný problém. Se čtyřmi hráči jsem teď byl na jídle, jinak jsme byli třeba na motokárách na nedalekém závodním okruhu. V Rennes je i parta Argentinců, na zahradě jsme měli barbecue. Hned první den jsem byl na obědě s Escudem, ukázal mi centrum. O penaltě, kterou jsem mu chytil na mistrovství Evropy, jsme se ale nebavili...
LN: Trenér Bergeroo si pochvaluje, že si po tréninku ještě přidáváte. Je to tak?
To je pravda. Chci udělat všechno pro to, aby se mi splnil cíl, se kterým jsem přišel.
LN: Ve francouzské lize narazíte i na českou kolonii ze Štrasburku. Těšíte se?
Díval jsem se na program, hrajeme spolu ke konci sezony. Doufám, že Venca Drobný i David Kobylík už nebudou zranění a nastoupí. Snad se dají do pořádku.
</TEXT>
<HEADING>
Názor trenéra
</HEADING>
<TEXT>
Philippe Bergeroo, kouč Rennes: Petr je opravdový profesionál, kter ý odvádí per fektní práci. Po tréninku si ještě přidává a posiluje. Navíc dělá enormně mnoho pro to, aby se naučil francouzsky. Má na to, aby se do dvou tří let stal jedním z nejlepších brankářů v Evropě. To už bude hrát v některém z velkoklubů.
Philippe Bergeroo, kouč Rennes: Petr je opravdový profesionál, kter ý odvádí per fektní práci. Po tréninku si ještě přidává a posiluje. Navíc dělá enormně mnoho pro to, aby se naučil francouzsky. Má na to, aby se do dvou tří let stal jedním z nejlepších brankářů v Evropě. To už bude hrát v některém z velkoklubů.
</TEXT>
</DOC>
<DOC>
<DOCID>LN-20020803105</DOCID>
<DOCNO>LN-20020803105</DOCNO>
<DATE>08/03/02</DATE>
<TEXT>
Doktor vyhrál pošesté Světový pohár. Martin Doktor se pošesté za sebou stal celkovým vítězem Světového poháru v rychlostní kanoistice. Český reprezentant nasbíral celkem 170 bodů a o 14 bodů porazil Němce Andrease Dittmera. Doktor startoval na čtyřech regatách SP a vynechal jen závěrečný závod v japonském Komacu.
</TEXT>
</DOC>
<DOC>
<DOCID>LN-20020803106</DOCID>
<DOCNO>LN-20020803106</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Svůj nedělní podvečerní odlet do Mnichova, který bude od úterka do neděle dějištěm 18. mistrovství Evropy v atletice, zvažoval světový rekordman v hodu oštěpem Jan Železný. Příčinou jsou bolesti žeber, ale nakonec se trojnásobný olympijský vítěz a mistr světa rozhodl do dějiště šampionátu odletět. "Od Stockholmu, kde jsem před dvěma týdny skončil čtvrtý, jsem kvůli bolestem držel oštěp pouze jednou, ale z mistrovství Evropy mám pouze bronz z roku 1994 a dalšího šampionátu za čtyři roky už se s největší pravděpodobností nezúčastním," vysvětlil šestařicetiletý atlet, proč se rozhodl pro účast na šampionátu. "Navíc vždycky až do konce věřím, že se forma dostaví, a teď mám do kvalifikace ještě čtyři dny," dodal oštěpař, který se na šampionát chystal v Uherském Hradišti.
</TEXT>
</DOC>
<DOC>
<DOCID>LN-20020803107</DOCID>
<DOCNO>LN-20020803107</DOCNO>
<DATE>08/03/02</DATE>
<GEOGRAPHY>MOSKVA</GEOGRAPHY>
<TEXT>
Po šestiletých sporech mezi dvěma ruskými hokejovými kluby s identickým názvem CSKA Moskva došlo k jejich fúzi a na střídačce účastníka elitní superligy bude působit legendární Viktor Tichonov. Bývalý slavný armádní klub vybojoval celkem 32 mistrovských titulů, žádný z nich však v posledním desetiletí. Dvaasedmdesátiletý kouč, který přivedl sovětskou "sbornou" ke třem olympijským titulům a osmi titulům mistra světa, byl jmenován předsedou a současně hlavním koučem týmu, jehož dres obléká i trojice českých legionářů Dušan Salfický, Miloslav Gureň a Michal Straka. "Ztratili jsme spoustu času, ale já znám lék, jak být na novou sezonu včas připraveni. Je to práce, práce a zase práce," zopakoval renomovaný kouč novinářům svoje motto. K CSKA přišel Tichonov v roce 1977 z Dynama Riga a ve stejném roce se stal trenérem reprezentace, u níž skončil až v roce 1994 po olympijských hrách v Lillehammeru. V létě roku 1996 jej tehdejší šéf sportu Alexander Baranovskij zbavil funkce v CSKA. Moskevský hokejový klub zavítá začátkem srpna i do České republiky, kde změří síly v přípravných zápasech s vybranými extraligovými celky.
</TEXT>
</DOC>
<DOC>
<DOCID>LN-20020803108</DOCID>
<DOCNO>LN-20020803108</DOCNO>
<DATE>08/03/02</DATE>
<GEOGRAPHY>WASHINGTON</GEOGRAPHY>
<TEXT>
"Gazzamanie" se Spojeným státům vyhne. Anglický fotbalista Paul Gascoigne si ve washingtonském klubu D.C. United americkou ligu MLS nezahraje, přestože s týmem týden trénoval. Pětatřicetiletý záložník ale ve čtvrtek ukončil s funkcionáři jednání o svém angažmá a vrátil se domů. "Bylo to zajímavé a cenné dobrodružství, ale všechny strany se shodly na tom, že v této chvíli bude lepší neuzavírat smlouvu," řekl trenér United Ray Hudson. Ten přitom o populárního "Gazzu" velmi stál - už před lety se ho snažil získat pro MLS coby kouč klubu Miami Fusion. Oba muže spojuje i původ: Hudson, stejně jako Gascoigne, vyrůstal v severoanglickém Newcastlu. I Gascoigne o angažmá v D.C. United cílevědomě usiloval, neboť před zkušebním týdnem v mužstvu United strávil čtrnáct dní individuální přípravou na Kypru a na trénincích ve Washingtonu se údajně předvedl v dobré formě. "Pořád má jiskru," řekl Ray Hudson. "Rozhodnutí o tom ho neangažovat pro mě bylo bolestné v mnoha ohledech." Hlavní překážkou dohody byl zřejmě fakt, že do konce MLS zbývá pouhých 8 zápasů a případné Gascoignovo angažování na další sezonu by klub přišlo na čtvrt milionu dolarů, což je podle pravidel soutěže maximální plat. To by D.C. United přinutilo zbavit se některé ze svých hvězd, aby se uvolnily peníze pro kontroverzního Angličana. "Finanční důsledky jeho angažování na další rok by z něj udělaly nákladnou položku," přiznal Hudson. V osmi zbývajících zápasech MLS byl D.C. United Gascoignovi ochoten zaplatit 7,5 tisíce dolarů týdně. Dalším problémem, který zabránil příchodu populárního "Gazzy", se podle Hudsona stalo paradoxně to, proč se Washington o Gascoigna zajímal - góly. D.C. United je v tomto ohledu nejhorší v soutěži: jeho hráči nevstřelili branku už dlouhých 431 minut a celkově jich mají na kontě nejméně v MLS. Ofenzivní záložník, navíc Gascoignova formátu, je měl z této střelecké bídy vytáhnout. "Přicházel by sem s příliš velkým očekáváním a pod příliš velkým tlakem. Bylo by to jako táhnout celou armádu přes Alpy," uvedl trenér Hudson další důvod, proč nakonec hráč ve Washingtonu nezakotví. Podle představitelů D.C. United nestálo za rozhodnutím neuzavřít s Gascoignem smlouvu hráčovo kontroverzní vystupování. Paul Gascoigne platí za rebela a bouřliváka a v nedávné minulosti měl velké problémy s alkoholem, na němž byl jeden čas závislý. Na "Gazzovo" chování během jeho americké mise byli zvědaví jak novináři (na jeho první washingtonský trénink dorazilo 7 televizních štábů a 25 reportérů), tak i zástupci MLS. "Byl úplně bez problémů a jeho chování nehrálo v našem rozhodování žádnou roli," řekl ale technický ředitel D.C. United Dave Kasper. Neúspěch námluv sWashingtonem prý "Gazza" nesl těžce. "Byl extrémně zklamaný, že to nevyšlo," přiznal Hudson. Gascoigne prý měl nabídky z Turecka, Saúdské Arábie, Číny a Nového Zélandu, ale jeho hlavním cílem bylo hrát ve Spojených státech. Známý rebel hrál naposledy v Anglii za druholigové Burnley. V dobách své slávy působil v Newcastlu, Tottenhamu, Laziu, Glasgow Rangers, Middlesbrough a Evertonu. Na vrcholu byl Gascoigne v roce 1990 na mistrovství světa v Itálii, kde Angličané došli do semifinále.
</TEXT>
</DOC>
<DOC>
<DOCID>LN-20020803109</DOCID>
<DOCNO>LN-20020803109</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Členové Rady České televize trvají na tom, že Jiří Balvín byl jmenován generálním ředitelem České televize právoplatně. Jeho jmenování zpochybnil minulý týden Obvodní soud pro Prahu 4, rozhodnutí zatím nenabylo právní moci. Právníci tvrdí, že takový verdikt by znamenal, že neplatí žádný úkon, který Balvín za rok svého ředitelování učinil. Jmenování Balvína zpochybnil jeden z neúspěšných kandidátů na generálního ředitele Evžen Hlinovský. Ten byl z řízení na ředitelský post vyřazen, protože nedodal radě své lustrační osvědčení a další dokumenty. "Jestliže se ten pán cítí poškozen, soud mu může přiřknout náhradu škody. Ale předstírat, že si můžeme odmyslet celý rok, to mi připadá jako nešťastný přístup," řekl radní Erazim Kohák. "Já jsem ani na minutu neopustila výběrové řízení a tenhle gentleman neměl lustrační osvědčení," řekla radní Helena Fibingerová. Domnívá se, že kauza je snahou "jiných skupin" ovládnout Českou televizi. Členka rady Lucie Weissová dodala, že rada ještě nemá k dispozici písemné odůvodnění rozsudku.
</TEXT>
</DOC>
<DOC>
<DOCID>LN-20020803110</DOCID>
<DOCNO>LN-20020803110</DOCNO>
<DATE>08/03/02</DATE>
<GEOGRAPHY>PRAHA</GEOGRAPHY>
<TEXT>
Členové vlády dodali včera vicepremiérovi Pavlu Rychetskému připomínky k definitivní verzi programového prohlášení vlády. Rychetský dokument s některými ministry upraví v neděli, v pondělí ho posoudí předsednictvo a po něm i vláda. V úterý předstoupí kabinet Vladimíra Špidly před sněmovnu a bude ji žádat o vyslovení důvěry. Mluvčí kabinetu Anna Stárková včera řekla, že Rychetského čeká jen závěrečná stylistická a mluvnická redakce textu. "Na programu se vláda již shodla, nyní jde o to, aby prohlášení mělo jednotný styl," uvedla. Dodala, že obsahově ani rozsahem se materiál, který má 49 stránek, zásadně měnit nebude. Upraví se jen formulace, některá slova či věty zmizí, jiné se přidají. Připomínky, formulační změny a další drobné úpravy nedoručili na Úřad vlády ČR všichni ministři. Například ministr obrany Jaroslav Tvrdík má kapitolu o armádě již schválenou.
</TEXT>
</DOC>
<DOC>
<DOCID>LN-20020803111</DOCID>
<DOCNO>LN-20020803111</DOCNO>
<DATE>08/03/02</DATE>
<TITLE>
PRAHA - Předseda Valného shromáždění OSN a bývalý ministr zahraničí Jan Kavan už vyplnil dotazníky a požádal o bezpečnostní prověrku. Novinářům to včera řekl jeho nástupce na ministerstvu Cyril Svoboda. S Kavanem se včera dohodl, že vláda rozhodne o způsobu financování Kavanových cest mezi sídlem OSN v New Yorku a Českem. "Ty cesty jsou trojího typu," řekl Svoboda. První skupinou jsou cesty zaměstnanců ministerstva zahraničí, kdy platí režim ministerstva. Druhým typem cest jsou Kavanovy cesty jako předsedy Valného shromáždění OSN, se kterými nemá ministerstvo nic společného finančně ani organizačně. Třetí typ cest označil Svoboda za "obecně politické", kdy je Kavanova přítomnost v ČR z politických důvodů nutná. O těchto cestách by pak rozhodoval premiér Vladimír Špidla. Kavan prý vážně zvažuje, že by se mohl vzdát své funkce v Konventu EU. Svoboda jej však nežádal, aby to udělal. Žádost o bezpečnostní prověrku je podle Svobody podmínkou vzniku a trvání Kavanova pracovního poměru na ministerstvu zahraničí. "Naše vnitřní předpisy umožňují, že po určitou dobu, a pokud se nemýlím, jsou to dva měsíce, může bezpečnostní ředitel tuto osobu určit, a za tu dobu by mělo dojít k tomu prověření," poznamenal ministr. Kavan by tedy měl být prověřen za dva měsíce, nejméně po tu dobu bude zaměstnancem ministerstva. Kvůli prověrce musí Kavan například v pondělí absolvovat psychotest.
</TITLE>
<HEADING>
Ministerstvo není prolezlé korupcí, tvrdí Svoboda
</HEADING>
<TEXT>
Svoboda včera v rozhovoru s Kavanem podle svých slov konstatoval, že ministerstvo zahraničí "není prolezlé korupcí". Většina pracovníků úřadu jsou podle něj loajální a kvalitní zaměstnanci. "Jde jenom o to, prověřit některá výběrová řízení, a počkejme na výsledek toho, co řekne policie," řekl ministr. Policisté se rozhodli prověřit některé kauzy ministerstva spojené především s osobou někdejšího Kavanova generálního sekretáře a agenta vojenské rozvědky Karla Srby. Ten je ve vazbě pro podezření z přípravy vraždy novinářky Sabiny Slonkové.
Svoboda včera v rozhovoru s Kavanem podle svých slov konstatoval, že ministerstvo zahraničí "není prolezlé korupcí". Většina pracovníků úřadu jsou podle něj loajální a kvalitní zaměstnanci. "Jde jenom o to, prověřit některá výběrová řízení, a počkejme na výsledek toho, co řekne policie," řekl ministr. Policisté se rozhodli prověřit některé kauzy ministerstva spojené především s osobou někdejšího Kavanova generálního sekretáře a agenta vojenské rozvědky Karla Srby. Ten je ve vazbě pro podezření z přípravy vraždy novinářky Sabiny Slonkové.
</TEXT>
</DOC>
<DOC>
<DOCID>LN-20020803112</DOCID>
<DOCNO>LN-20020803112</DOCNO>
<DATE>08/03/02</DATE>
<TITLE>
PRAHA - Jde o bezprecedentní porušení zásad rozumného financování státu. Těmito slovy na včerejší tiskové konferenci hodnotil předseda ODS Václav Klaus připravovaný vládní návrh státního rozpočtu. "Znepokojují nás zprávy, že se fakticky jedná o deficit ve výši 180 miliard korun, což znamená, že vládě nestačí ani navrhovaný růst výdajů o 14 procent při pravděpodobném tříprocentním růstu ekonomiky," tvrdil Klaus. "Vláda si problému deficitního financování evidentně není vědoma a nenamáhá se připravit návrh střednědobého konsolidačního programu veřejných financí, bez něhož nelze rozpočet na rok 2003 vůbec diskutovat, natož schvalovat," řekl Klaus. Místopředseda ODS Vlastimil Tlustý upozornil, že zvýšení státního dluhu s sebou pro příští roky ponese i povinnosti splácet miliardové úroky.
</TITLE>
<HEADING>
Kritika poradců
</HEADING>
<TEXT>
Nesouhlas ODS s navrhovaným rozpočtem se podle Klause odrazí i v hlasování o vyslovení důvěry vládě. "Myšlenka, že bychom této vládě na vteřinu vyslovili důvěru, je úsměvná, nesmyslná a absurdní," prohlašoval Klaus. Ostrého odsouzení se od vedení ODS dočkal nový tým poradců, od kterého si ministr financí Bohuslav Sobotka slibuje pomoc při reformě veřejných financí. Jeho členy jsou bývalý náměstek ministra financí Jan Mládek, analytik společnosti Patria Finance Ondřej Schneider, šéf institutu CERGE Jan Hanousek a ekonom Raiffeisenbank a bývalý ministr financí Pavel Mertlík. "Máme s těmito lidmi zkušenosti, od nich do budoucna asi nic čekat nemůžeme," nechal se slyšet Klaus. Ke kritice se připojil i Tlustý. "Není to nový poradenský tým, je to stará známá skupina lidí, která přibližně před dvěma roky stála u začátku rozdání českých bank do rukou soukromých investorů," uvedl. "Rukopis této skupiny lidí vidím i v tom neuvěřitelném deficitu 180 miliard korun, který by se dal nazvat jen skokem do propasti," tvrdil dále. Podle Tlustého je velký státní deficit výhodný právě pro privatizované banky, neboť mohou mnoho svých volných zdrojů vložit do státních dluhopisů. "Bude to však nevýhodné pro všechny ostatní lidi. Proto se domnívám, že tito takzvaní poradci dál radí ve prospěch několika soukromých bank proti občanům této země," horlil Tlustý. Klaus na adresu poradců připojil další útok. "Tato skupina je největším lobbistou za to, aby deficit státního rozpočtu ČR byl co největší. To je pro ně obrovská výhra a prohra je to pro zbývajících deset milionů této země," doplnil Klaus. Pozastavil se i nad navrhovanými rozpočtovými prioritami vlády. "Říci, že všechno bude pokračovat, jak běží nyní, a stanovit k tomu ještě nějaké další priority, to je dětinské uvažování, nedůstojné další diskuse," uzavřel předseda ODS.
Nesouhlas ODS s navrhovaným rozpočtem se podle Klause odrazí i v hlasování o vyslovení důvěry vládě. "Myšlenka, že bychom této vládě na vteřinu vyslovili důvěru, je úsměvná, nesmyslná a absurdní," prohlašoval Klaus. Ostrého odsouzení se od vedení ODS dočkal nový tým poradců, od kterého si ministr financí Bohuslav Sobotka slibuje pomoc při reformě veřejných financí. Jeho členy jsou bývalý náměstek ministra financí Jan Mládek, analytik společnosti Patria Finance Ondřej Schneider, šéf institutu CERGE Jan Hanousek a ekonom Raiffeisenbank a bývalý ministr financí Pavel Mertlík. "Máme s těmito lidmi zkušenosti, od nich do budoucna asi nic čekat nemůžeme," nechal se slyšet Klaus. Ke kritice se připojil i Tlustý. "Není to nový poradenský tým, je to stará známá skupina lidí, která přibližně před dvěma roky stála u začátku rozdání českých bank do rukou soukromých investorů," uvedl. "Rukopis této skupiny lidí vidím i v tom neuvěřitelném deficitu 180 miliard korun, který by se dal nazvat jen skokem do propasti," tvrdil dále. Podle Tlustého je velký státní deficit výhodný právě pro privatizované banky, neboť mohou mnoho svých volných zdrojů vložit do státních dluhopisů. "Bude to však nevýhodné pro všechny ostatní lidi. Proto se domnívám, že tito takzvaní poradci dál radí ve prospěch několika soukromých bank proti občanům této země," horlil Tlustý. Klaus na adresu poradců připojil další útok. "Tato skupina je největším lobbistou za to, aby deficit státního rozpočtu ČR byl co největší. To je pro ně obrovská výhra a prohra je to pro zbývajících deset milionů této země," doplnil Klaus. Pozastavil se i nad navrhovanými rozpočtovými prioritami vlády. "Říci, že všechno bude pokračovat, jak běží nyní, a stanovit k tomu ještě nějaké další priority, to je dětinské uvažování, nedůstojné další diskuse," uzavřel předseda ODS.
</TEXT>
</DOC>
<DOC>
<DOCID>LN-20020803113</DOCID>
<DOCNO>LN-20020803113</DOCNO>
<DATE>08/03/02</DATE>
<GEOGRAPHY>ALMATY</GEOGRAPHY>
<TEXT>
Vůdce kazašské opozice Galymžan Žakjanov, který tvrdě kritizoval prezidenta Nursultana Nazarbajeva, byl včera odsouzen k sedmi rokům vězení. Žakjanov byl potrestán za údajné zneužití služebního postavení v době, kdy byl šéfem oblastní správy. Žakjanov založil stranu Demokratická volba Kazachstánu, která se stala trnem v oku režimu. Spoluzakladatel strany Muchtar Abljazov byl odsouzen k šesti letům vězení za údajné zneužití pravomocí již v červenci. Oba tvrdí, že obvinění jsou politicky motivovaná a že jejich účelem je umlčet opozici.
</TEXT>
</DOC>
<DOC>
<DOCID>LN-20020803114</DOCID>
<DOCNO>LN-20020803114</DOCNO>
<DATE>08/03/02</DATE>
<GEOGRAPHY>HAMBURK</GEOGRAPHY>
<TEXT>
Extrémní výkyvy počasí, vedra a silné bouřky, jsou podle německé meteorologické služby důsledkem globálního oteplování. Čím teplejší a vlhčí je vzduch, tím prudší jsou následné bouřky, uvedl včera meteorolog Hans-Joachim Heinemann. Ve světě se spálilo příliš mnoho fosilních paliv a do ovzduší se dostalo mnoho oxidu uhličitého a škodlivých látek. "Takových extrémních bouřek se musíme v budoucnu obávat častěji," podotkl meteorolog.
</TEXT>
</DOC>
</CZE>