<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020711001</DOCID>
<DOCNO>LN-20020711001</DOCNO>
<DATE>07/11/02</DATE>
<TITLE>
PRAHA - Zatím poslední pokus jak se prosadit do některé z významných funkcí učinil šéf občanských demokratů Václav Klaus. Poslanecký klub ODS jej totiž včera oficiálně navrhl jako kandidáta na předsedu Poslanecké sněmovny. Václav Klaus se tak dnes o tento post utká v přímém souboji se sociálnědemokratickým kandidátem Lubomírem Zaorálkem. Ačkoli budou poslanci hlasovat tajně, již nyní je jasné, že Klaus příliš nadějí na úspěch nemá. Představitelé vládní koalice ČSSD, KDU-ČSL a US-DEU totiž už dali jasně najevo, že od nich Klaus "nedostane ani jeden hlas". Komunisté sice ještě "nejsou rozhodnuti", místopředsedkyně Zuzka Rujbrová ale míní, že "pro většinu kolegů je Václav Klaus v této roli nepřijatelný". Příští 4 roky ve sněmovně tak šéf ODS s největší pravděpodobností stráví jako "pouhý" řadový poslanec. Přesto však existují i obavy z případného Klausova vítězství. Místopředseda ČSSD Zdeněk Škromach si myslí, že Klaus nemá žádnou šanci. Kdyby však Klaus přeci jen zvítězil, znamenalo by to podle něj takovou změnu politických poměrů, která by mohla vést k předčasným volbám. "Já sám jsem neměl v úmyslu kandidovat. Klub ODS ale docela racionálně řekl, že není důvod, aby hrál roli pouhé pasivní opozice, že chce nabízet alternativu. A toto považuje za jednu z cest, jak tuto alternativu nabídnout," vysvětlil včera svůj nečekaný krok Klaus, jenž předtím několikrát veřejně prohlásil, že se o žádnou z funkcí v parlamentu ucházet nebude. "Chceme také vyzkoušet jistou míru soudržnosti oné proklamované koalice 101. Myslím, že to v tomto smyslu může být docela zajímavé hlasování, docela zajímavý test, bez ohledu na to, jak ten výsledek dopadne," dodal předseda ODS.
</TITLE>
<TEXT>
Občanští demokraté se podle místopředsedy strany Ivana Langera nesnažili pro Klause vyjednat předběžnou podporu od ostatních parlamentních stran. "Doufám, že jeho šance jsou velmi velké, jsme přesvědčeni o tom, že je to lepší kandidát než pan Zaorálek," řekl Langer. Místopředseda ODS Ivan Langer také v narážce na praxi z posledních dvou volebních období prohlásil, že by se měla "ctít tradice". "Byl-li v minulosti předsedou sněmovny šéf nejsilnější opoziční strany, nevidím důvodu, proč by tomu nyní nemělo být také tak," uvedl Langer. Podobně uvažují i dosud nerozhodnutí komunisté. "S ohledem na minulé a předminulé období mi připadá logické, že Václav Klaus svoji kandidaturu oznámil. Spíše mne překvapilo, že to udělal až tak pozdě," poznamenala místopředsedkyně KSČM. Klíčovým pro rozhodnutí poslanců KSČM by mohl být i fakt, že zatímco poslanecký klub ČSSD komunisty požádal o podporu Zaorálka, ODS si hlasy pro Klause dopředu nevyžádala. "Vážím si toho, když spolu kluby jednají, takže jsem blíž k tomu podpořit pana Zaorálka," prohlásil komunistický kandidát na post místopředsedy sněmovny a dosavadní šéf jejich poslaneckého klubu Vojtěch Filip. To zástupci ČSSD a Koalice reagovali po Klausových slovech o "testu koalice 101" jednoznačně odmítavě. "Od vládní koalice nedostane ani jeden hlas," konstatoval pro ČTK místopředseda lidovců Jan Kasal. "Myslím si prostě, že by Václav Klaus neměl být předsedou sněmovny," doplnila poslankyně a bývalá předsedkyně unionistů Hana Marvanová s tím, že budou volit Zaorálka. Podobný názor má i poslanec ČSSD a nastupující ministr sociálních věcí Zdeněk Škromach: "Možná, že někteří sociální demokraté nemají pana Zaorálka příliš v lásce, ale určitě ho mají raději než Václava Klause," podotkl. Vedení sněmovny budou poslanci volit už dnes. Obsazení šesti postů místopředsedů je už prakticky jasné. Za ČSSD by místopředsedkyní měla být Jitka Kupčová. US-DEU navrhla Hanu Marvanovou, lidovci Jana Kasala, komunisté Vojtěcha Filipa. Za ODS by měli být ve vedení sněmovny Ivan Langer a Miroslava Němcová. Občanští demokraté ale chtějí navrhnout, aby byli místopředsedové jen tři. Pro to však najdou ve sněmovně podporu jen stěží.
KLAUSŮV PRVNÍ PROJEV. Šéf ODS Václav Klaus včera představil vlastní analýzu volebního neúspěchu své strany. Stalo se tak na setkání s předsedy oblastních organizací ODS v Praze.
</TEXT>
</DOC>
<DOC>
<DOCID>LN-20020711002</DOCID>
<DOCNO>LN-20020711002</DOCNO>
<DATE>07/11/02</DATE>
<TITLE>
PRAHA - Ve válce o moc v televizi Nova zuří další bitva. Největší tuzemská finanční skupina PPF přišla včera s prohlášením, že ovládla TV Novu a Vladimíra Železného již nepovažuje za jejího ředitele. Zástupci PPF tvrdí, že získali kontrolu nad společností CET 21, která je držitelem licence na vysílání Novy. Kontrolu údajně získali prostřednictvím nákupu firmy Vilja, která má v CET 21 podíl. K ovládnutí firmy využili i právnického triku. Dva jednatelé CET 21 Aleš Rozehnal a Jaroslav Buriánek totiž podle PPF stáhli odvolání proti rozhodnutí, kterým Městský soud v Praze v červnu odmítl zapsat navýšení základního jmění CET 21 z 200 tisíc na 10,2 milionu korun. Po stáhnutí odvolání by společnost Vilja, kterou PPF vlastní, získala nadpoloviční podíl v CET 21. Problém je však v tom, že není jasné, kdo v tuto chvíli CET 21 zastupuje. Buriánka totiž MEF Holding, který se měl na navýšení základního jmění podílet, za jednatele neuznává. "Nikdo, vyjma jednatelů CET 21, není v tuto chvíli oprávněn stáhnout odvolání," tvrdí šéf MEF Holdingu Jiří Šmejc. A těmi jsou podle něj jen Vladimír Železný, Libuše Šmuclerová a Aleš Rozehnal. Za společnost přitom mohou jednat vždy jen dva společně. PPF však oznámila, že do CET 21 dosadila své jednatele, kterými jsou Petr Dvořák, Aleš Minx a Aleš Rozehnal. MEF Holding se však ohrazuje i proti samotnému prodeji společnosti Vilja. Podle MEF totiž společníci Vilji, Josef Alán, Péter Hunčík a Vlastimil Venclík, měli své podíly nejdříve nabídnout právě jí. A to na základě dříve uzavřených smluv. "Zakladatelé firmy Vilja nás informovali, že smlouvy v žádném případě porušeny nebyly," oponuje mediální zástupce PPF Martin Švehla. Jiný názor má mluvčí Novy Chalupský. Podle něj je úsilí PPF o ovládnutí Novy protiprávní a žádné smlouvy vypovězeny nebyly. PPF zároveň oznámila, že chce zvýšit jmění CET 21 o sto milionů. Údajně kvůli finanční stabilizaci této společnosti.
</TITLE>
<TEXT>
Tento krok však zároveň směřuje k posílení vlivu skupiny PPF v CET 21. Nabídku PPF odmítá šéf MEF Holdigu Šmejc. "CET 21 je ekonomicky stabilizovaná a začíná opět řádně splácet své závazky," uvedl. Do situace v Nově ale může zasáhnout i stát. Manažeři státní České konsolidační agentury budou totiž rozhodovat o prodeji úvěru servisní organizace Novy - společnosti Česká produkční 2000 (ČP 2000). Půjčku poskytla na rozjezd "nové" Novy IPB poté, co se ředitel Novy Vladimír Železný v roce 1999 rozešel s americkým investorem, kterým byla společnost CME. Po krachu IPB úvěr převzala Československá obchodní banka, která ho převedla v rámci státních záruk do konsolidační agentury. O dluh ČP 2000 je podle zástupců ČKA zájem. "Známí jsou tři zájemci," uvedl místopředseda dozorčí rady ČKA Josef Hojdar bez bližších podrobností. Jedním z uchazečů je skupina PPF, která svůj zájem potvrdila. Existenci několika zájemců včera potvrdili lidé z představenstva ČKA. Podle šéfa ČKA Pavla Řežábka se o řešení situace bude jednat příští týden. Podle Hojdara se o prodeji rozhodne ve výběrovém řízení, které může být zkrácené. Velký zájem o dluh přitom zvyšuje možný výnos z prodeje, který by podle zástupců ČKA mohl být i nad nominální hodnotou úvěru. "Pro ČKA je nejpodstatnější dostat za úvěr co nejvíce," uvedl Řežábek. "Vypadá to, že se to prodá za sto padesát procent nominální hodnoty," uvedl důvěryhodný zdroj obeznámený s celou záležitostí. Prodej úvěru by mohl zhoršit postavení MEF Holdingu ve hře o Novu. MEF Holding vlastní Českou produkční a chce získat kontrolu i nad držitelem televizní licence - společností CET 21. Majitel úvěru má právo požádat o jeho předčasné splacení. Česká produkční by tak musela najít téměř čtyři sta milionů korun na splacení dluhu. Je ale výrazně zadlužená, když si půjčila dvě stě milionů korun od slovenské skupiny J &amp; T a dalších 270 milionů od slovenské Poštové banky.
</TEXT>
</DOC>
<DOC>
<DOCID>LN-20020711003</DOCID>
<DOCNO>LN-20020711003</DOCNO>
<DATE>07/11/02</DATE>
<TITLE>
Jaké bezprostřední priority stojí před nastupující českou vládou? Bez velkého přemýšlení lze říci, že je to náprava vztahů se sousedy. Nikoliv zahraniční politika jako celek, nikoliv pokrok v přístupu k Evropské unii... To vše jsou věci, kde klady převažují nad zápory. Ale vztahy se sousedy poklesly za uplynulých pár měsíců na nejhorší úroveň od roku 1989 - jde o Německo, Rakousko i Maďarsko (byť s ním společné hranice nemáme) a dnešní český postoj k událostem z doby těsně po druhé světové válce. Je třeba tento postoj nějak reflektovat? Nebo setrvávat na hodnotících pozicích roku 1945, jak to předvádí česká politická scéna: Odsun byl logickým důsledkem druhé světové války, koneckonců kdo seje vítr, sklízí bouři, ale my, coby členové vítězných spojenců, k tomu dnes nemůžeme ani nechceme zaujímat jiné stanovisko než před půlstoletím.
</TITLE>
<TEXT>
Situace je o to vážnější, že za zmíněným lapsem nestojí jeden resort (Černínský palác), ba ani jeho vedení, dokonce ani samotná Zemanova vláda, ale skoro celé spektrum politických stran. Vždyť právě pochroumané vztahy se sousedy vedly nedávno k dosud bezprecedentnímu kroku: ODS spolu s KSČM iniciovala jednohlasnou parlamentní rezoluci o tom, že tzv. Benešovy dekrety si rozvracet nedáme. Tím byli komunisté téměř třináct let po revoluci učiněni salonfähig, přijatelní v salonech, jak výstižně a noblesně říkají Rakušané.
</TEXT>
<HEADING>
Kde hledat příčiny?
</HEADING>
<TEXT>
Je-li však třeba něco napravovat, musíme nejprve zjistit příčinu. Kde hledat diagnózu rozkmotření se sousedy, české neochoty s nimi jednat, nevůle ke smířlivým gestům? V mnoha případech pomůže při hledání diagnózy pohled zvenčí, sice trochu zjednodušující (ostatně který cizí pozorovatel se dobere všech nuancí a tajů zdejší politické drbárny?), ale o to přímější. Jeden takový pohled poskytl v červnu hamburský týdeník Die Zeit z pera svého předního komentátora Christiana Schmidt-Häuera. Podle jeho diagnózy se v Česku už půl roku praktikuje všestranický populismus, přesněji řečeno nacionalismus. Český populismus se v podání Schmidt-Häuera v zásadě řídí sarkastickým doporučením Bertolta Brechta: Ať sami politici volí svůj lid. Německý komentátor má na mysli hlavně dvě nejsilnější strany - ČSSD, ODS a jejich lídry. Copak Miloš Zeman, ten to měl ve zmíněném ohledu jasné. Nemusel své voliče lámat přes koleno, stačilo hrát na jejich strunu. Schmidt-Häuer píše: "Média západních sousedů představují premiéra Zemana jako Herostrata, který rozpoutal nacionalistický požár. Ve skutečnosti tento samolibý tlustokožec již od ledna servíroval ve folkloristické póze přitroublé zbrklosti a nechutnosti, kterými přivodil celé zemi špatnou pověst."
</TEXT>
<HEADING>
Kdo je vlastně europatauglich
</HEADING>
<TEXT>
Brechtův citát platí mnohem více na Václava Klause. Jako snad každý v této zemi i Christian Schmidt-Häuer si všímá rozporu mezi Klausovou euroskeptickou rétorikou a proevropským naladěním řadových voličů ODS. Co z toho v jeho pojetí vyplývá? Vcelku jasné tvrzení. Chtěl-li Klaus sladit pozice svých voličů se svou rétorikou, aby onen rozdíl tak nebil do očí, co mohl dělat? Měl strašit voliče z řad podnikatelů a živnostníků, kteří si sami dokáží udělat obrázek o EU a prospěchu z českého členství v ní, bruselskou byrokracií, zákazem syrečků a kdoví čeho ještě? Samá voda. Má-li těmto racionálně uvažujícím voličům infikovat bacil protievropanství a nacionalismu, nejúčinnější cesta vede přes Benešovy dekrety a jejich možné zpochybnění. Vždyť podnikatele v Chebu neohrozí hypotetický - zákaz syrečků, ale možnost návratu k majetkoprávním poměrům před květen 1945. A máme to. Proto Klaus svým voličům doporučil, aby v euroreferendu řekli NE, nebude-li ve smlouvě klauzule o nedotknutelnosti Benešových dekretů. Toto vše jsou ale možná jen první zákruty spirály, která se začala odvíjet počátkem letošního roku mezi Českem a Rakouskem, nicméně teď nabírá obrátky i v Německu. Čeští populisté mají totiž své protějšky. Se svou troškou do mlýna na adresu českých oficiálních postojů přišel 19. května - jako jeden z řečníků na Sudetoněmeckém sjezdu - i Edmund Stoiber, bavorský premiér a kandidát na spolkového kancléře: "Kdo v Evropě roku 2002, po více než 57 letech, hájí vyhánění a zbavování práv, musí si od všech Evropanů nechat položit otázku, do jaké míry je Evropy způsobilý." Stoiber přitom neřekl europakonform, jak by nejspíše odpovídalo politicky korektní němčině, ale po kádrovácku: europatauglich. Jak hlubokou pravdu měl v Haškově Švejkovi vrchní štábní lékař Bautze, proslulý tím, že jako tauglich (schopen) označoval i invalidy, když říkal: Das ganze tschechische Volk ist eine Simulantenbande. A bohužel nejen oni.
Brechtův citát platí mnohem více na Václava Klause. Jako snad každý v této zemi i Christian Schmidt-Häuer si všímá rozporu mezi Klausovou euroskeptickou rétorikou a proevropským naladěním řadových voličů ODS. Co z toho v jeho pojetí vyplývá? Vcelku jasné tvrzení. Chtěl-li Klaus sladit pozice svých voličů se svou rétorikou, aby onen rozdíl tak nebil do očí, co mohl dělat? Měl strašit voliče z řad podnikatelů a živnostníků, kteří si sami dokáží udělat obrázek o EU a prospěchu z českého členství v ní, bruselskou byrokracií, zákazem syrečků a kdoví čeho ještě? Samá voda. Má-li těmto racionálně uvažujícím voličům infikovat bacil protievropanství a nacionalismu, nejúčinnější cesta vede přes Benešovy dekrety a jejich možné zpochybnění. Vždyť podnikatele v Chebu neohrozí hypotetický - zákaz syrečků, ale možnost návratu k majetkoprávním poměrům před květen 1945. A máme to. Proto Klaus svým voličům doporučil, aby v euroreferendu řekli NE, nebude-li ve smlouvě klauzule o nedotknutelnosti Benešových dekretů. Toto vše jsou ale možná jen první zákruty spirály, která se začala odvíjet počátkem letošního roku mezi Českem a Rakouskem, nicméně teď nabírá obrátky i v Německu. Čeští populisté mají totiž své protějšky. Se svou troškou do mlýna na adresu českých oficiálních postojů přišel 19. května - jako jeden z řečníků na Sudetoněmeckém sjezdu - i Edmund Stoiber, bavorský premiér a kandidát na spolkového kancléře: "Kdo v Evropě roku 2002, po více než 57 letech, hájí vyhánění a zbavování práv, musí si od všech Evropanů nechat položit otázku, do jaké míry je Evropy způsobilý." Stoiber přitom neřekl europakonform, jak by nejspíše odpovídalo politicky korektní němčině, ale po kádrovácku: europatauglich. Jak hlubokou pravdu měl v Haškově Švejkovi vrchní štábní lékař Bautze, proslulý tím, že jako tauglich (schopen) označoval i invalidy, když říkal: Das ganze tschechische Volk ist eine Simulantenbande. A bohužel nejen oni.
</TEXT>
</DOC>
<DOC>
<DOCID>LN-20020711004</DOCID>
<DOCNO>LN-20020711004</DOCNO>
<DATE>07/11/02</DATE>
<TITLE>
PRAHA - Do důchodu nemíří jen Miloš Zeman. Ze státní služby s ním odejdou "na odpočinek" i dvě stříbrné Tatry 700, které Zeman jako předseda vlády čtyři roky používal. "Na auta i s řidičem má nárok ještě tři měsíce, takže po tuto dobu je ještě bude užívat. Pak stejně jako on odejdou do důchodu," nastínil budoucnost vozů mluvčí vlády Libor Rouček. První z dvojice mohutných limuzín slíbil odcházející premiér Karlu Lopraisovi. Šestinásobnému vítězi rallye Paříž - Dakar tak přibude další kousek do sbírky kopřivnických automobilů. "Už mám ve sbírce Tatru 70 z roku 1937, kterou používal prezident Beneš, takže si rozšířím sbírku," těší se Loprais. Dohodu zpečetili premiér a závodník slivovicí.
</TITLE>
<TEXT>
Osud druhé limuzíny je méně jasný. S největší pravděpodobností poputuje do Národního technického muzea, a rozšíří tak unikátní sbírku vozů českých státníků. Zemanova Tatra by se tak zařadila po bok vozů prezidentů T. G. Masaryka a Emila Háchy, opancéřovaných tatrovek Gustáva Husáka nebo premiéra Lubomíra Štrougala či částečně poškozeného Mercedesu - kabrioletu zastupujícího říšského protektora Reinharda Heydricha. Nedávno se muzeu podařilo po dlouhém vyjednávání získat i Mercedes Benz dosavadního prezidenta Václava Havla. Ústav zatím oficiální nabídku nedostal, podle ředitele muzea Ivo Janouška ji však víceméně očekává. "Je zvykem, že nový premiér obmění vozový park. A my bychom takovou nabídku velmi uvítali. Jde totiž o vůz ani ne tak s technickou, jako s historickou hodnotou," uvedl Janoušek.
</TEXT>
<HEADING>
Vozovému parku vévodily automobily Audi
</HEADING>
<TEXT>
Těsně po nástupu sliboval premiér, že tatrovkami budou jezdit všichni ministři. Nakonec ze slibu sešlo a převážná část členů kabinetu používala automobily Audi, v nichž se vozili finančníci při zasedání MMF a SB v Praze. Zeman tedy jako jeden z mála ve své vládě pokračoval v předlistopadové tradici, kdy se komunističtí bosové vozili v "šestsettřináctkách" nebo v "šestsettrojkách". Tatrou 700 cestoval například i ministr průmyslu a obchodu Miroslav Grégr. "Užívání Tatry jsem vždy považoval za zcela logické a zákonité, poněvadž ve Francii, Německu a Velké Británii bývá také běžným zvykem, že prezident, kancléř nebo premiér jezdí ve vozech domácí výroby," vysvětlil Zeman časopisu Auto Tip důvody, proč dal ne právě elegantní tatrovce přednost před BMW nebo Audi. Ve stříbrné limuzíně s kulatými světly přijel Miloš Zeman i na nádvoří zámku v Kolodějích. Vláda ČSSD tam včera naposled zasedala a stihla projednat 35 bodů programu a zapózovat pro poslední společnou fotografii. Ministry nyní čeká demise a několik oslav konce uplynulého volebního období. Na pondělí se například chystá společný večírek s nastupujícím kabinetem Vladimíra Špidly. Z ministrů, kteří ve Strakově akademii končí, většina nostalgii "po funkci" necítila. Dokonce ani Miloš Kužvart, který se netajil zklamáním, že resort životního prostředí nepovede dál. "Byl jsem sice nemile překvapen, ale jedna etapa končí a druhá ve sněmovně začíná," uvedl novopečený poslanec. Do poslaneckých lavic se přesouvá také dosluhující ministr školství Eduard Zeman. "Kdykoliv něco končí, cítíte určitou nostalgii. Dokonce i na vojně, kterou jsme všichni nenáviděli, jsme na konci nostalgii cítili," shrnul svoje pocity Zeman. Ministři pasovali na nejvtipnější členy kabinetu premiéra Zemana a ministra kultury Pavla Dostála. "Když například přišel náměstek Miroslav Štěpán, pan premiér se ho pravidelně ptal: Pane náměstku, s vaším jménem, co tady děláte?" vzpomínal na Zemanovy bonmoty odcházející ministr dopravy Jaromír Schling.
Těsně po nástupu sliboval premiér, že tatrovkami budou jezdit všichni ministři. Nakonec ze slibu sešlo a převážná část členů kabinetu používala automobily Audi, v nichž se vozili finančníci při zasedání MMF a SB v Praze. Zeman tedy jako jeden z mála ve své vládě pokračoval v předlistopadové tradici, kdy se komunističtí bosové vozili v "šestsettřináctkách" nebo v "šestsettrojkách". Tatrou 700 cestoval například i ministr průmyslu a obchodu Miroslav Grégr. "Užívání Tatry jsem vždy považoval za zcela logické a zákonité, poněvadž ve Francii, Německu a Velké Británii bývá také běžným zvykem, že prezident, kancléř nebo premiér jezdí ve vozech domácí výroby," vysvětlil Zeman časopisu Auto Tip důvody, proč dal ne právě elegantní tatrovce přednost před BMW nebo Audi. Ve stříbrné limuzíně s kulatými světly přijel Miloš Zeman i na nádvoří zámku v Kolodějích. Vláda ČSSD tam včera naposled zasedala a stihla projednat 35 bodů programu a zapózovat pro poslední společnou fotografii. Ministry nyní čeká demise a několik oslav konce uplynulého volebního období. Na pondělí se například chystá společný večírek s nastupujícím kabinetem Vladimíra Špidly. Z ministrů, kteří ve Strakově akademii končí, většina nostalgii "po funkci" necítila. Dokonce ani Miloš Kužvart, který se netajil zklamáním, že resort životního prostředí nepovede dál. "Byl jsem sice nemile překvapen, ale jedna etapa končí a druhá ve sněmovně začíná," uvedl novopečený poslanec. Do poslaneckých lavic se přesouvá také dosluhující ministr školství Eduard Zeman. "Kdykoliv něco končí, cítíte určitou nostalgii. Dokonce i na vojně, kterou jsme všichni nenáviděli, jsme na konci nostalgii cítili," shrnul svoje pocity Zeman. Ministři pasovali na nejvtipnější členy kabinetu premiéra Zemana a ministra kultury Pavla Dostála. "Když například přišel náměstek Miroslav Štěpán, pan premiér se ho pravidelně ptal: Pane náměstku, s vaším jménem, co tady děláte?" vzpomínal na Zemanovy bonmoty odcházející ministr dopravy Jaromír Schling.
</TEXT>
</DOC>
<DOC>
<DOCID>LN-20020711005</DOCID>
<DOCNO>LN-20020711005</DOCNO>
<DATE>07/11/02</DATE>
<TEXT>
Místopředseda sociální demokracie a ještě nedesignovaný ministr práce Zdeněk Škromach včera opět vznesl své oblíbení téma: Miloš Zeman prezidentem. Prý se v ČSSD diskuse o funkci prezidenta teprve povede, poznamenal Škromach. Ano, ale hlavní slovo bude mít vládce Lidového domu, který rozhodně nepotřebuje, aby mu Miloš Zeman z Pražského hradu vyráběl ve straně frakce. Mnohem lepší - pro Špidlu i pro jeho vládu "101" - bude, když si předčasný důchodce na Vysočině pořádně odpočine. Ostatně sám Zeman připustil kandidaturu jen v okamžiku krize. Vzhledem k tomu, že ke zvolení prezidenta je třeba 120 hlasů ze sněmovny, je to možná Škromachův pokus o sešikování příznivců. Nakolik byl namířen jen do ČSSD či jinam, ví asi jen on. Koaliční strany mají svého kandidáta a ODS si po volbách takový krok třikrát rozmyslí. Možná, že Škromach myslel na komunisty, ale jen ti by ČSSD nestačili, takže by museli zemanovci lovit i jinde. Nechat si tím rozklížit křehkou vládní koalici, to je to poslední, co by si Vladimír Špidla přál. Při výběru příštího prezidenta, stejně jako při sestavování vlády, bude mít hlavní slovo on. Bez ohledu na Škromachova platonická přání.
</TEXT>
</DOC>
<DOC>
<DOCID>LN-20020711006</DOCID>
<DOCNO>LN-20020711006</DOCNO>
<DATE>07/11/02</DATE>
<GEOGRAPHY>WASHINGTON</GEOGRAPHY>
<TEXT>
Nezávislá kontrolní organizace Judicial Watch včera podala žalobu na amerického viceprezidenta Dicka Cheneyho, který koncem 90. let vedl společnost Halliburton. Ta je podezírána, že uměle nadhodnotila své zisky, a poškodila tak akcionáře. Žaloba byla podána den poté, co prezident George W. Bush oznámil zpřísnění trestů pro pachatele účetních podvodů. Bílý dům žalobu označil za neopodstatněnou. Kritice kvůli pochybným transakcím čelí i prezident.
</TEXT>
</DOC>
<DOC>
<DOCID>LN-20020711007</DOCID>
<DOCNO>LN-20020711007</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Analýza volebního neúspěchu ODS je na světě. Má patnáct stránek a dalších čtyřicet stran tvoří přílohy. Špičky ODS obdržely dokument včera dopoledne, ale zatím ho odmítají zveřejnit. Podle informací LN však analýza obsahuje čtyři hlavní příčiny prohry ODS. Vedle neschopnosti obhájit před voliči opoziční smlouvu s ČSSD je to nepovedený závěr předvolební kampaně, neschopnost jasně deklarovat představy o povolební spolupráci a čtvrtým důvodem má být nejednotnost české pravice. Analýzu má dnes projednat stranické grémium a v pondělí též výkonná rada ODS, která k dokumentu vydá konečné stanovisko. Volební neúspěch ODS hodnotil na včerejším setkání s předsedy oblastních organizací ODS i předseda strany Václav Klaus. Nabídl přitom čtyři alternativní příčiny volební porážky: nepřátelsky naladěné novináře, "obstojné" vládnutí ČSSD, absenci přesvědčivých tváří typu Stanislava Grosse a Petry Buzkové v řadách ODS a malou schopnost přesvědčit nespokojené voliče. Klaus se tak ani v jednom bodě neshodl se závěry stranické analýzy. Odmítl též kritiku závěrečné fáze kampaně, jíž dominovala jeho tvář. "Domnívám se, že se jedná o omyl," uvedl Klaus.
</TEXT>
</DOC>
<DOC>
<DOCID>LN-20020711008</DOCID>
<DOCNO>LN-20020711008</DOCNO>
<DATE>07/11/02</DATE>
<TITLE>
LONDÝN - Mezinárodní tým "lovců fosilií" - paleoantropologů - nalezl ve vyprahlé poušti středoafrického Čadu dosud nejstarší známou lebku zástupce předků člověka. Zpráva o tomto senzačním objevu pronikla na veřejnost až včera přesto, že k němu došlo již před rokem. Vědci ho dosud pečlivě tajili. Stáří lebky, se kterou se zachovaly i části čelisti a několik zubů, je odhadováno na šest až sedm milionů let. Je tak nejspíše o milion let starší než jiné dosud nalezené fosilie předků člověka. Daniel Lieberman z Harvardovy univerzity přirovnal význam nálezu k "malé atomové bombě". O lebce z Čadu mluví v superlativech i Henry Gee - editor časopisu Nature, ve kterém má o objevu dnes vyjít zpráva. "Je to pravděpodobně jeden z nejvýznamnějších nálezů v tomto oboru," prohlásil. Jedinec, jehož neobyčejně zachovalou lebku vědci našli, dostal od badatelů jméno Toumai. To v jednom z místních jazyků znamená "naděje života".
</TITLE>
<TEXT>
Paleoantropologové tvrdí, že Toumai se možná pohyboval vzpřímenou chůzí a byl nejspíše mužského pohlaví. Jeho obličej byl plochý. Byl velký asi jako moderní šimpanz - měl i zhruba stejnou kapacitu lebky, ale tvar jeho zubů je spíše lidský, má například malé špičáky.
</TEXT>
<HEADING>
Nálezy se vejdou do krabice od bot
</HEADING>
<TEXT>
"Obličejová část lebky je mnohem modernější než u slavné Lucy," prohlásil s překvapením Lieberman. Lucy je pojmenování jedince druhu Australopithecus afarensis datovaný do období před 3,6 až 2,9 miliony let, který byl v sedmdesátých letech nalezen v Etiopii. Zjednodušeně lze říct, že v období před deseti miliony lety žilo mnoho druhů lidoopů a teprve z doby o pět milionů let později mají vědci první jasnější nálezy hominidů. O tom, co se v období mezi pěti a deseti miliony let dělo, toho ale paleoantropologové mnoho nevědí. Nálezů, které by mohly objasnit lidskou evoluci v tomto období, je totiž tak málo, že by se vešly do krabice od bot. Skutečnost, že lebka Toumaie je stará šest až sedm milionů let, je proto pro vědce nanejvýš důležitá. Někteří odborníci ovšem nález Toumaie berou přece jen s určitou rezervou. V posledních dvou letech už prý byly v Africe učiněny dva o něco méně staré nálezy a tak pro ně nález z Čadu až tak velkým překvapením není. Podle některých z nich navíc není vůbec jasné, jestli vývojová linie, jejíž součástí Toumai je, vede vůbec k člověku. Většina expertů je ale překvapena místem nálezu - dosud nejvýznamnější objevy nejstarších předchůdců člověka totiž pocházejí z východní Afriky. Asi před osmi miliony let totiž africký kontinent rozdělila takzvaná Velká příkopová propadlina - dlouhá údolí, která se táhnou od severu k jihu na východě a jihovýchodě Afriky.
</TEXT>
<HEADING>
A co východní Afrika?
</HEADING>
<TEXT>
Východně od propadliny postupně zmizely pralesy, což podle paleoantropologů donutilo zde žijící lidoopy, aby opustili větve stromů a vzpřímenou chůzí se adaptovali na nové prostředí. Proto je podle nich kolébkou člověka právě východní Afrika. To, že Toumai chodil možná po dvou nohách, a přitom žil v centru Afriky, tuto tradovanou teorii nepotvrzuje.
Východně od propadliny postupně zmizely pralesy, což podle paleoantropologů donutilo zde žijící lidoopy, aby opustili větve stromů a vzpřímenou chůzí se adaptovali na nové prostředí. Proto je podle nich kolébkou člověka právě východní Afrika. To, že Toumai chodil možná po dvou nohách, a přitom žil v centru Afriky, tuto tradovanou teorii nepotvrzuje.
</TEXT>
</DOC>
<DOC>
<DOCID>LN-20020711009</DOCID>
<DOCNO>LN-20020711009</DOCNO>
<DATE>07/11/02</DATE>
<TITLE>
Analýzu prohry ODS nabídl ve svém včerejším projevu předseda strany Václav Klaus.
</TITLE>
<GEOGRAPHY>PRAHA</GEOGRAPHY>
<TEXT>
Necelá stovka předsedů oblastních organizací ODS čekala včera po poledni v Národním domě na pražských Vinohradech na projev svého šéfa. Václav Klaus hodnotil volební neúspěch ODS. "Je načase hodnotit situaci racionálně, s chladnou hlavou, nepodléhat sebemrskačství, depresi a beznaději," prohlásil Klaus na začátku svého projevu a prohře své strany připsal hlubší význam. "Prohrály všechny strany spojené s polistopadovým demokratickým vývojem... Tím vlastně prohrál celý polistopadový režim, což poněkud paradoxně jako prohru cítíme nejvíce my, protože se s polistopadovou érou identifikujeme nejvíce ze všech," prohlásil Klaus. Pro svou stranu z toho předseda vyvodil jednoznačný závěr. ODS by se podle něj měla odpoutat od role "jediného obhájce" celého polistopadového období. "To pro leckoho z nás nebude lehké a bude to vyžadovat jeho novátorský popis a jeho hlubší charakteristiku," prohlásil Klaus. Přitom ještě krátce po volbách prohlásil předseda ODS v Radiožurnálu: "Jestli je něco potřeba, tak je potřeba se i o ta devadesátá léta jako světlý moment našich dějin rvát". V další části svého projevu Klaus došel k závěru, že ODS ve volbách prohrála, neboť po ní mezi voliči nebyla dost silná poptávka. Za tím vidí předseda ODS čtyři příčiny. ODS podle něj ztratila mimořádné voličské sympatie vyvolané "zradou" části členů ODS v roce 1997, kdy došlo k tzv. sarajevskému atentátu. "Žádný takový bonus jsme v roce 2002 nezískali," prohlásil Klaus a dodal, že jeho strana neuměla zvrátit negativní obraz, který o ní vytvořili novináři. Druhou příčinu vidí Klaus v tom, že "socialisté se svým čtyřletým vládnutím nijak nezdiskreditovali". Třetím důvodem "snížené poptávky po ODS" má být nepřesvědčivost a nevěrohodnost strany. V této pasáži Klaus kritizoval sám sebe, ale hovořil ve třetí osobě. "Nejsem si jist... zda její předseda voličům dostatečně demonstroval svou schopnost a připravenost - v případě vítězství sestavit většinovou vládu," prohlásil Klaus. Za poslední příčinu volební prohry označil Klaus to, že ODS nedokázala najít nové voliče. Přesto nevidí důvod kritizovat kampaň. "Souhrnně se dá říct, že nám kampaň žádné nové voliče asi nepřinesla. Její negativnější hodnocení však nepovažuji za správně," prohlásil předseda ODS.
</TEXT>
<HEADING>
Kdy bude kongres?
</HEADING>
<TEXT>
Regionální šéfové ODS se včera rozdělili do dvou skupin. První prosazovala, aby byl kongres ODS svolán už v září před komunálními a senátními volbami, druhá část trvala na prosincovém termínu. První variantu prosazovali zejména senátor Přemysl Sobotka a poslanec Oldřich Vojíř, ale trochu nečekaně i ke Klausovi jindy velmi loajální starosta Prahy 1 Jan Bürgermeister. Po všech kritických proslovech následoval mohutný potlesk. Tleskalo se však i opačně laděným projevům. Rozpolcená nálada v sále se odrážela i v debatách ve foyer. "Byl jsem ochoten jeho postoj pochopit, ale po tomhle projevu už nevěřím, že něco chápe," konstatoval jeden z delegátů na adresu Klause. "K panice není důvod," namítal druhý.
Regionální šéfové ODS se včera rozdělili do dvou skupin. První prosazovala, aby byl kongres ODS svolán už v září před komunálními a senátními volbami, druhá část trvala na prosincovém termínu. První variantu prosazovali zejména senátor Přemysl Sobotka a poslanec Oldřich Vojíř, ale trochu nečekaně i ke Klausovi jindy velmi loajální starosta Prahy 1 Jan Bürgermeister. Po všech kritických proslovech následoval mohutný potlesk. Tleskalo se však i opačně laděným projevům. Rozpolcená nálada v sále se odrážela i v debatách ve foyer. "Byl jsem ochoten jeho postoj pochopit, ale po tomhle projevu už nevěřím, že něco chápe," konstatoval jeden z delegátů na adresu Klause. "K panice není důvod," namítal druhý.
</TEXT>
</DOC>
<DOC>
<DOCID>LN-20020711010</DOCID>
<DOCNO>LN-20020711010</DOCNO>
<DATE>07/11/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouský parlament včera přijal po více než tříhodinové rozpravě prohlášení k jihočeské jaderné elektrárně Temelín, v němž vyzývá k dalším rozhovorům o odstavení této elektrárny. Poslanci tří sněmovních stran, kteří deklaraci podpořili, nakonec nezavázali státní orgány k vetování českého vstupu do EU, pokud zůstane elektrárna v provozu. Právě to žádalo lednové "protitemelínské" podpisové referendum, které podpořilo 915 tisíc Rakušanů. Sněmovna se včera shodla na potřebě odstavení elektrárny a pokračování rakouského kursu směřujícího k celoevropskému odstoupení od jaderného energetického programu. Sociální demokraté (SPÖ) ale pro prohlášení nehlasovali, protože požadují, aby se představitelé vládních stran zřekli vyhrožování vetem. Deklarace vyzývá k uspořádání mezinárodní konference o odstoupení od projektu jaderné elektrárny Temelín a k vyslání sněmovní delegace do Prahy, aby o těchto otázkách jednala. Rakouská vláda by měla navázat nový dialog s českou vládou, přičemž by s ní měla jednat o dosažení "nulové varianty", tedy právě o odstavení elektrárny. Rakousko v deklaraci poprvé připouští také možnost finanční nabídky Česku za zastavení provozu v Temelíně. Jak před poslanci řekl lidovecký ministr životního prostředí Wilhelm Molterer, "cílem rakouského úsilí je prosazení nulové varianty", která je pro ČR variantou "ekonomicky i ekologicky nejlepší". Komerční provoz elektrárny by byl podle něj pro Česko rozhodnutím nesprávným. Zasedání sněmovny se neslo v duchu rozporů mezi pravicí a SPÖ, která nakonec pro deklaraci nehlasovala. Poslankyně za sociální demokracii Ulli Simaová uvedla, že veto není přiměřeným prostředkem pro dosažení odstávky Temelína. Vládní krajně pravicová strana Svobodných (FPÖ) včera znovu nepřímo pohrozila ČR zablokováním jejího vstupu do unie, když její generální tajemník Karl Schweitzer prohlásil, že "pokud chce Česko být členem unie, musí splnit jisté podmínky", mezi nimiž je i odstavení Temelína a zrušení Benešových dekretů. Jeho stranický kolega Gerhard Fallent řekl, že je třeba využít všech politických prostředků, aby byla elektrárna odstavena. K hrozbám vetováním se ale poslanci žádné jiné strany nepřipojili.
</TEXT>
</DOC>
<DOC>
<DOCID>LN-20020711011</DOCID>
<DOCNO>LN-20020711011</DOCNO>
<DATE>07/11/02</DATE>
<TEXT>
HRADEC KRÁLOVÉ - Řediteli Základní školy v Hradci Králové-Pouchově Jiřímu Noskovi nehrozí za jeho úmysl poslat žáky místo vyučování na předvolební mítink ČSSD žádný postih. Stížnost, kterou na něj v této souvislosti podala jedna učitelka, krajský úřad zamítl jako neodůvodněnou. "Žádné z tvrzení stěžovatelky se neprokázalo," řekla včera Radmila Šulcová z krajského odboru školství. Koncem května chtěl Nosek žáky místo školy poslat na takzvanou megaparty ČSSD, kde vedle politiků vystupovali i někteří umělci. Školský zákon ale politickou agitaci v době vyučování před žáky zakazuje. Když se den před mítinkem o případ začali zajímat novináři, Nosek volno z vyučování zrušil.
</TEXT>
</DOC>
<DOC>
<DOCID>LN-20020711012</DOCID>
<DOCNO>LN-20020711012</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel omilostnil dalších pět lidí. Trest odpustil také muži, který byl odsouzen za přepadení čerpací stanice a výtržnictví na 2,5 roku. Omilostněný muž přepadl benzinovou stanici v roce 1998. V témže roce tropil výtržnosti před americkým velvyslanectvím v Praze. "Poškozenému pracovníkovi čerpací stanice se omluvil a zaslal mu peněžité vyrovnání. Po propuštění z vazby zcela změnil způsob života, všechny své závazky vyrovnal," uvádí se v odůvodnění milosti. Trest prezident prominul také ženě, která byla odsouzena za krádeže. "Je matkou čtyř nezletilých dětí, z nichž jedno je zdravotně postižené. Děti jsou na matku velmi citově vázány," zdůvodnila kancelář Havlovo rozhodnutí. Prezident jí udělil milost i přesto, že to nedoporučil ministr spravedlnosti.
</TEXT>
</DOC>
<DOC>
<DOCID>LN-20020711013</DOCID>
<DOCNO>LN-20020711013</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Redaktor České televize Marek Dobrovolný včera podlehl těžké nemoci, se kterou bojoval několik let. "Je to bohužel pravda," potvrdil to LN bez bližších podrobností mluvčí ČT David Jirušek. Dobrovolný, považovaný za jednoho z nejschopnějších novinářů ČT, zastával donedávna post vedoucího redakce zahraničního zpravodajství a moderoval pořad Události ve světě. V poslední době se však kvůli své nemoci na obrazovce příliš často neobjevoval.
</TEXT>
</DOC>
<DOC>
<DOCID>LN-20020711014</DOCID>
<DOCNO>LN-20020711014</DOCNO>
<DATE>07/11/02</DATE>
<TITLE>
Kabinet Miloše Zemana včera zasedal naposledy
</TITLE>
<TEXT>
Březina v domácnosti, Grégr jako poradce a Fišer zpátky u vědy. Většina ostatních ministrů vlády Miloše Zemana ale v politice zůstává.
PRAHA - V budoucí vládě Vladimíra Špidly zůstane šest ministrů kabinetu Miloše Zemana. Většina ostatních se ale také v politice udržela. Civilní práci si budou muset hledat ministr bez portfeje Březina, ministr průmyslu a obchodu Grégr a šéf resortu zdravotnictví Fišer. Asi nejsledovanější bude osud nejmladšího člena Zemanovy vlády Březiny. V politice skončil. Ještě před volbami se objevovaly informace, že Březina dostane dobře placené místo v dozorčí radě Českého Telecomu, kde má dobré známosti. Podle informací LN z Březinova okolí nakonec skončí kdysi ambiciózní sociální demokrat v domácnosti. Naopak nejstarší člen kabinetu Grégr doma zůstat nechce. V nejbližších měsících chce podle svých slov dokončit svoji profesuru. Chce také cestovat a přednášet na vysoké škole. Nový premiér Špidla mu chce údajně nabídnout místo svého poradce. Zatím to ale nepotvrdil ani jeden z nich. "Já začnu zase pracovat ve fyziologickém ústavu. Jako ministr jsem neměl příliš mnoho času a tak budu muset projít nějakou odbornou literaturu," řekl včera Bohumil Fišer, který se vrátí k lékařské vědě. V politice, alespoň částečně, možná zůstane i jediný nestraník Zemanovy vlády Jaroslav Bureš. Podle MfD nezůstal na ministerstvu spravedlnosti kvůli výhradám prezidenta Václava Havla. Nový ministr spravedlnosti Pavel Rychetský chce Bureše, který je původní profesí soudce, jako svého náměstka. Bureš nabídku podle svých slov přijme, aby dokončil reformu justice.
* Jaroslav Tvrdík ministr obrany zůstane v čele resortu, v červnu byl zvolen do sněmovny
* Eduard Zeman ministr školství zasedne do poslanecké lavice
* Jaromír Schling ministr dopravy zasedne do poslanecké lavice
* Jan Fencl ministr zemědělství do roku 2004 bude zasedat v Senátu
* Jaroslav Bureš ministr spravedlnosti ke své budoucnosti se zatím nevyjádřil, možná zůstane na ministerstvu jako náměstek
* Jiří Rusnok ministr financí přejde do vedení resortu průmyslu a obchodu, současně je i poslancem
* Libor Rouček mluvčí vlády byl zvolen poslancem
* Stanislav Gross ministr vnitra zůstane v čele resortu, byl rovněž zvolen do sněmovny
* Pavel Dostál ministr kultury zůstane v čele resortu, byl zvolen i poslancem
* Petr Lachnit ministr pro místní rozvoj v následujících letech bude poslancem
* Karel Březina ministr bez portfeje nejmladší člen vlády odchází z politiky - nekandidoval ani ve volbách do sněmovny
* Pavel Rychetský vicepremiér současný senátor se postaví do čela ministerstva spravedlnosti
* Bohumil Fišer ministr zdravotnictví chce se vrátit na lékařskou fakultu Masarykovy univerzity v Brně, učit a věnovat se vědecké práci v oblasti výzkumu srdce a krevního oběhu
* Miroslav Grégr vicepremiér a ministr průmyslu a obchodu chce se dále vzdělávat ve strojírenském oboru a přednášet
* Miloš Zeman premiér chce být "obyčejným důchodcem", může se ale stát i prezidentem
* Miloš Kužvart ministr životního prostředí zasedne do poslanecké lavice, chce se i nadále věnovat ekologii
* Vladimír Špidla ministr práce a sociálních věcí ve volbách přivedl ČSSD k vítězství, stane se novým premiérem
* Jan Kavan ministr zahraničních věcí od 10. září bude rok předsedat Valnému shromáždění OSN, je i poslancem
</TEXT>
</DOC>
<DOC>
<DOCID>LN-20020711015</DOCID>
<DOCNO>LN-20020711015</DOCNO>
<DATE>07/11/02</DATE>
<TITLE>
PRAHA - Jak se bude vzpomínat na odstupující vládu? Když v létě 1998 její členové nastupovali do funkcí, premiér Miloš Zeman je překřtil na "vládu sebevrahů". Jak se však v následujících letech ukázalo, nebyl tak silný pesimismus na místě. Kabinet dokázal vládnout celé čtyřleté funkční období, i když jeho personální složení se značně obměnilo - z původních devatenácti členů vlády se dnešních dnů "nedožilo" deset z nich. Když Zemanova vláda nastupovala, odpůrci jí vyčítali, že svým věkovým složením připomínala vlády z období před listopadem 1989. Průměrný věk členů kabinetu byl totiž vyšší než 54 let. Situace se v tomto ohledu zlepšila s personálními změnami, ke kterým postupně docházelo. Kritikům rovněž vadilo, že v Zemanově kabinetu neseděla žádná žena. Tak to zůstalo až dodnes. Obliba vlády se během čtyř let prudce měnila: V době nástupu jí důvěřovalo 44% občanů, ale její popularita postupně klesala. Nejnižší číslo hlásily agentury v průběhu roku 1999, kdy vládu označovalo za důvěryhodnou jen 19% lidí. Od té doby ale kabinet jen získával a podle výzkumu mu důvěru vyslovilo 43% dotázaných.
</TITLE>
<TEXT>
Srovnání Zemanovy a Špidlovy vlády
</TEXT>
<HEADING>
Kabinet Miloše Zemana
</HEADING>
<TEXT>
počet členů: 19 muži: 19 ženy: 0 průměrný věk: 54,2 počet nestraníků: 1 nejstarší člen: Jaromír Císař, 68 let nejmladší člen: Pavel Mertlík, 37 let s VŠ vzděláním: 17 počet bývalých členů KSČ: 10
poznámka: údaje při jmenování vlády v létě 1998
</TEXT>
<HEADING>
Kabinet Vladimíra Špidly
</HEADING>
<TEXT>
počet členů: 17 muži: 15 ženy: 2 průměrný věk: 43 let počet nestraníků: 0 nejstarší člen: Pavel Dostál 59 let nejmladší člen: Pavel Němec a Bohuslav Sobotka, 30 let s VŠ vzděláním: 15 počet bývalých členů KSČ: 4
počet členů: 17 muži: 15 ženy: 2 průměrný věk: 43 let počet nestraníků: 0 nejstarší člen: Pavel Dostál 59 let nejmladší člen: Pavel Němec a Bohuslav Sobotka, 30 let s VŠ vzděláním: 15 počet bývalých členů KSČ: 4
</TEXT>
</DOC>
<DOC>
<DOCID>LN-20020711016</DOCID>
<DOCNO>LN-20020711016</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Na vysoké odchodné se mohou těšit členové Zemanovy vlády. Ovšem jen ti, kteří současně nemají žádnou jinou ústavní funkci a ani do ní v nejbližších třech měsících nenastoupí. LN to včera potvrdil ministr bez portfeje a vedoucí Úřadu vlády ČR Karel Březina. Odcházející politici mají nárok na jeden až pět měsíčních platů podle počtu roků strávených ve vládě. Nejvíce peněz si tak odnese premiér Miloš Zeman, po svém čtyřletém působení v čele vlády má nárok na 673 500 korun. Vicepremiér a ministr průmyslu a obchodu Miroslav Grégr by si měl přilepšit o 534 500 korun. Dalšími členy vlády, kteří obdrží odchodné, jsou ministr bez portfeje Karel Březina, ministr zdravotnictví Bohumil Fišer a ministr spravedlnosti Jaroslav Bureš. Měsíční plat ministra činí 88 300 korun. Všechny tyto ministry čekají i další výhody - tři měsíce po odchodu z vlády jim zůstává služební auto s řidičem a je jim hrazen benzin. Navíc premiér, ministři zahraničí, vnitra a obrany mají čtvrt roku nárok na státem placenou ochranku.
</TEXT>
</DOC>
<DOC>
<DOCID>LN-20020711017</DOCID>
<DOCNO>LN-20020711017</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Ústavní soud se nebude zabývat stížností podnikatele a bývalého tenisty Milana Šrejbra. Nejvyšší soud totiž svým verdiktem z konce června vyhověl všem námitkám, které jsou obsaženy i v ústavní stížnosti - zrušil Šrejbrovy odsuzující rozsudky a propustil jej z vazby. "Řízení jsme přerušili do rozhodnutí Nejvyššího soudu, které jsme zatím neobdrželi," řekl Vojtěch Šimíček z Ústavního soudu. Podle zákona nyní připadají v úvahu dvě varianty řešení: odmítnutí stížnosti nebo zastavení řízení. K tomu by Ústavní soud přistoupil v případě, že by Šrejber vzal stížnost zpět. Pokud tak neučiní, soud ji odmítne pro nepřípustnost. Ústavní stížnost lze totiž podat až poté, co o dané věci rozhodly všechny nižší instance. Případ Šrejbra se po zrušení odsuzujících rozsudků vrátil na počátek trestního řízení, tedy státnímu zastupitelství k došetření.
</TEXT>
</DOC>
<DOC>
<DOCID>LN-20020711018</DOCID>
<DOCNO>LN-20020711018</DOCNO>
<DATE>07/11/02</DATE>
<GEOGRAPHY>MOSKVA</GEOGRAPHY>
<TEXT>
První a zároveň poslední sovětský prezident Michail Gorbačov navštíví 15. července Českou republiku. Sdělili to představitelé Mezinárodního fondu sociálně ekonomických a politických výzkumů (Gorbačovova fondu) v Moskvě. Gorbačov plánuje pobyt v Karlových Varech, při němž se podrobí léčebné kúře. Zároveň se pravděpodobně zúčastní 37. mezinárodního filmového festivalu a setká se údajně i s českými politiky. Program jeho pobytu v ČR zatím není přesně stanoven. Neví se prý ani to, jak dlouho bude v českém lázeňském městě pobývat. Podle zástupců Gorbačovova fondu je možné, že se ruský politik, který je vůdcem Sociálnědemokratické strany Ruska, setká s Milošem Zemanem. Naposledy se sešli v dubnu na českém zastupitelském úřadě v Moskvě.
</TEXT>
</DOC>
<DOC>
<DOCID>LN-20020711019</DOCID>
<DOCNO>LN-20020711019</DOCNO>
<DATE>07/11/02</DATE>
<TITLE>
Rozptýlit obavy některých českých zemědělců z Evropské unie se snažil včera prezident Havel. "Sama unie uvažuje o jakési proměně své zemědělské politiky a způsobu péče o venkov," řekl během své návštěvy Ústeckého kraje.
</TITLE>
<GEOGRAPHY>LIBČEVES</GEOGRAPHY>
<TEXT>
Prezident Václav Havel, který včera navštívil tři obce Ústeckého kraje, se na semináři o českém venkovu snažil rozptýlit obavy některých zemědělců a starostů ze vstupu České republiky do Evropské unie (EU). "Domnívám se, že bychom to neměli přijímat jako nějakou invazi předpisů, nařízení, které nám někdo nahoře dává, ale jako výzvu k vlastní tvořivosti, ... rozvíjení vlastní identity," řekl po semináři Havel novinářům.
</TEXT>
<HEADING>
Zájem o prezidentův autogram
</HEADING>
<TEXT>
Někteří ze zemědělců, kteří se semináře účastnili, si stěžovali na snahu Evropské unie zavádět kvóty na pěstování rostlin a chov skotu. V reakci na to prezident Havel uvedl, že není v této věci znalcem. Podle něj chce ale být unie založena na principu solidarity. "K té možná asi patří i jakási dělba práce ... a dohoda o tom, kdo, kolik čeho bude vyrábět, aby to dohromady dávalo nějaký smysl," dodal prezident. Podle Havla navíc cítí i unie problém civilizačního vývoje. "Sama uvažuje o jakési proměně své zemědělské politiky a způsobu péče o venkov," dodal. Havel kromě Libčevse zavítal i do Peruce na Lounsku a Třebívlic na Litoměřicku, které v letech 2000 a 2001 vyhrály regionální kolo soutěže Vesnice roku. V obcích prezidenta vítaly desítky místních obyvatel. V Třebívlicích prezidentova ochranka odháněla žadatele o Havlův podpis s odkazem na nabitý program hlavy státu. Podle prezidentova mluvčího Ladislava Špačka byla včerejší Havlova cesta součástí řetězce cest, které prezident podniká během posledního léta ve svém úřadu. Příští vláda, kterou povede Vladimír Špidla, bude pravděpodobně méně technokratická než předchozí kabinety. Je o tom přesvědčen prezident Václav Havel. "Myslím, že přinejmenším bude možná způsobilá vnímat širší souvislosti různých věcí. Ono to souvisí s tím, že je to vláda koaliční a to je systematicky dobré, protože to přeci jen zajišťuje jakousi vnitřní pluralitu myšlení a nutí to k hledání konsensu," řekl Havel. Prezident si zároveň váží klidného způsobu, jakým nový kabinet vznikal. "Ocenil bych takový ten věcný, střízlivý a jakýsi otevřený přístup pana Špidly ke koaličním jednáním, ke vznikání té vlády," podotkl Havel. Personální složení budoucí vlády ale Havel odmítl komentovat. "Myslím, že mi dobře nepřísluší ještě dříve, než jsou vůbec ministři jmenováni ministry, jim dávat jakékoliv veřejné posudky," poznamenal.
Někteří ze zemědělců, kteří se semináře účastnili, si stěžovali na snahu Evropské unie zavádět kvóty na pěstování rostlin a chov skotu. V reakci na to prezident Havel uvedl, že není v této věci znalcem. Podle něj chce ale být unie založena na principu solidarity. "K té možná asi patří i jakási dělba práce ... a dohoda o tom, kdo, kolik čeho bude vyrábět, aby to dohromady dávalo nějaký smysl," dodal prezident. Podle Havla navíc cítí i unie problém civilizačního vývoje. "Sama uvažuje o jakési proměně své zemědělské politiky a způsobu péče o venkov," dodal. Havel kromě Libčevse zavítal i do Peruce na Lounsku a Třebívlic na Litoměřicku, které v letech 2000 a 2001 vyhrály regionální kolo soutěže Vesnice roku. V obcích prezidenta vítaly desítky místních obyvatel. V Třebívlicích prezidentova ochranka odháněla žadatele o Havlův podpis s odkazem na nabitý program hlavy státu. Podle prezidentova mluvčího Ladislava Špačka byla včerejší Havlova cesta součástí řetězce cest, které prezident podniká během posledního léta ve svém úřadu. Příští vláda, kterou povede Vladimír Špidla, bude pravděpodobně méně technokratická než předchozí kabinety. Je o tom přesvědčen prezident Václav Havel. "Myslím, že přinejmenším bude možná způsobilá vnímat širší souvislosti různých věcí. Ono to souvisí s tím, že je to vláda koaliční a to je systematicky dobré, protože to přeci jen zajišťuje jakousi vnitřní pluralitu myšlení a nutí to k hledání konsensu," řekl Havel. Prezident si zároveň váží klidného způsobu, jakým nový kabinet vznikal. "Ocenil bych takový ten věcný, střízlivý a jakýsi otevřený přístup pana Špidly ke koaličním jednáním, ke vznikání té vlády," podotkl Havel. Personální složení budoucí vlády ale Havel odmítl komentovat. "Myslím, že mi dobře nepřísluší ještě dříve, než jsou vůbec ministři jmenováni ministry, jim dávat jakékoliv veřejné posudky," poznamenal.
</TEXT>
</DOC>
<DOC>
<DOCID>LN-20020711020</DOCID>
<DOCNO>LN-20020711020</DOCNO>
<DATE>07/11/02</DATE>
<TITLE>
plus benzin na celý rok
</TITLE>
<TEXT>
Potřebujete další informace o čtenářské Hře LN? Volejte na soutěžní linku: 02/25 09 87 54.
Linka je v provozu ve všední dny od 9 do 13 hodin. Nebo e-mailujte na adresu: hraoctavia@lidovky.cz
Nesehnali jste některý výtisk Lidových novin? Nevadí!
Znovu otiskujeme všechna výherní čísla Hry LN o Škodu Octavii Combi. Důkladně si zkontrolujte své hrací karty.
DNES VYHRÁVÁ: Rychlovarnou konvici za 1500 Kč Barbora BAŤKOVÁ z Českého Krumlova
* Zaškrtejte denně výherní čísla na své hrací kartě. A hned víte, zda jste vyhráli! * Anebo můžete sledovat, ke které výhře se přibližujete.
</TEXT>
</DOC>
<DOC>
<DOCID>LN-20020711021</DOCID>
<DOCNO>LN-20020711021</DOCNO>
<DATE>07/11/02</DATE>
<TITLE>
Redakce underground.cz kvůli zákonu o šíření toxikomanie znepřístupnila články o drogách
</TITLE>
<TEXT>
První cenzurní zásahy na internetu vyvolala novela zákona o šíření toxikomanie. Český server underground.cz pro jistotu znepřístupnil všechny své články o drogách.
PRAHA - Namísto textů o drogách najde čtenář na serveru underground.cz stručné upozornění: "V souladu s paragrafem 188a trestního zákona nebude článek zobrazen". Jde o reakci na novelu zákona o šíření toxikomanie, která platí teprve od počátku července. Podle ní se každý, kdo bude "nevhodně" psát a informovat o drogách v médiích nebo na internetu, vystavuje riziku jednoho až pěti let vězení. Ani ministerstvo spravedlnosti, které zákon navrhlo, přitom nedokáže zákon jednotně vyložit. V praxi tedy bude záležet na tom, co si pod šířením toxikomanie představují jednotliví policisté, státní zástupci a soudci. To je také důvod, proč server underground.cz jako první v České republice přistoupil k tomuto bezprecedentnímu kroku k autocenzuře. Redakce smazala i články, které drogy nepropagují. "Právník majitele serveru doporučil prozatím texty stáhnout a počkat, jak začne česká justice s tímto zákonem nakládat," píše redakce ve svém vysvětlení. Už z titulku "Cenzura počesku" u jednoho z nepřístupných článků je jasné, že toto rozhodnutí má i demonstrativní charakter. Absurdní situaci podtrhuje i to, že mezi zcenzurovanými texty jsou bezesporu i takové, které drogy rozhodně nepropagují - naopak. Redakce tak například smazala rozhovor s poslancem Severou, články s titulky Marihuana zabíjí!, Tráva: pro a proti, či Historie drog obecně. I redakce underground.cz se otevřeně připojila k lidem, kteří proti novele protestují s argumentem, že jde o cenzuru a potlačování práva na svobodu slova. "Tento zákon omezuje svobodu slova a mohou podle něj být stíháni třeba i tvůrci uměleckých děl, jejichž tématika souvisí s drogami. Takový zákon nemá ve svobodné zemi co dělat. Nebude-li se smět o drogách psát, znamená to de facto konzervaci současného stavu. Represe nikdy nic nevyřešila, a cenzura už vůbec ne," stojí v prohlášení redakce. K podobnému protestu se 1. července, tedy v den, kdy novela začala platit, odhodlalo i přes dvacet předních českých muzikantů. Uspořádali na pražské Štvanici koncert Uměním proti cenzuře, jehož hlavním tématem byly skladby o drogách. Hned následující den se odešli sami "udat" policii pro porušení zákona o šíření toxikománie. Jejich případ je ještě v šetření, ale z prvních ohlasů lze předpokládat, že policie šetření odloží. Hudebníci prý vystupováním na koncertě zákon neporušili. To by se stalo jen v případě, že by svou produkci šířili prostřednictvím médií nebo na internetu.
</TEXT>
</DOC>
<DOC>
<DOCID>LN-20020711022</DOCID>
<DOCNO>LN-20020711022</DOCNO>
<DATE>07/11/02</DATE>
<GEOGRAPHY>LIBEREC</GEOGRAPHY>
<TEXT>
Třiaosmdesátiletý herec Miroslav Horníček, jenž leží kvůli celkové sešlosti stářím na jednotce intenzivní péče liberecké nemocnice, je při vědomí a v kontaktu s lékaři. "Hovoří s námi a vzal si běžné jídlo," řekl včera odpoledne ošetřující lékař Josef Štrincl. Přestože se Horníčkův stav od úterý mírně zlepšil, zůstává i nadále velmi vážný. Nikdo z lékařů si netroufá vyslovit nadějnější prognózu. "Neumíme odhadnout, co bude odpoledne nebo v noci," uvedl ředitel nemocnice Jaroslav Krutský. Nemocnice přijala Horníčka před deseti dny. Jeho zdravotní stav se ani po intenzivní léčbě nelepšil, v úterý ho lékaři označili za kritický.
</TEXT>
</DOC>
<DOC>
<DOCID>LN-20020711023</DOCID>
<DOCNO>LN-20020711023</DOCNO>
<DATE>07/11/02</DATE>
<GEOGRAPHY>MOST</GEOGRAPHY>
<TEXT>
Zhruba 150 tisíc korun si včera odnesl podle informací mostecké policie neznámý lupič z mostecké pobočky GE Capital Bank. Před 11.00 vstoupil maskovaný a ozbrojený muž do banky, nařídil všem klientům, aby si lehli na zem, řekl policejní mluvčí Denis Čiliak. Lupič nutil pokladní, aby mu vydala peníze. Poté, co je obdržel, z banky odešel a dosud po něm pátráme, uvedl odpoledne operační důstojník mosteckého okresního policejního ředitelství. Při loupeži nebyl nikdo zraněn.
</TEXT>
</DOC>
<DOC>
<DOCID>LN-20020711024</DOCID>
<DOCNO>LN-20020711024</DOCNO>
<DATE>07/11/02</DATE>
<GEOGRAPHY>PARDUBICE</GEOGRAPHY>
<TEXT>
Výbuch otřásl včera před 14.00 Výzkumným ústavem organických syntéz v Pardubicích. Explozi způsobilo vznícení zbytkových chemikálií. Při výbuchu nebyl nikdo zraněn, poškozena byla ale budova ústavu v areálu chemičky Synthesia. Výše škod nebyla stanovena, řekl mluvčí společnosti Aliachem Michal Kulhánek. Po explozi podle něj neunikly nebezpečné látky. Na místě zasahovali podnikoví hasiči.
</TEXT>
</DOC>
<DOC>
<DOCID>LN-20020711025</DOCID>
<DOCNO>LN-20020711025</DOCNO>
<DATE>07/11/02</DATE>
<GEOGRAPHY>VARŠAVA</GEOGRAPHY>
<TEXT>
Právníci Adama Malysze vytáhnou do boje proti vodce s portrétem úspěšného polského skokana na lyžích, která je k dostání v českých obchodech v blízkosti hranice s Polskem. "Cílem bude stažení vodky z prodeje," uvedl Jacek Kisielewski z firmy, která disponuje právy k využívání závodníkovy podobizny. "Je to skandál, pobouřený je rovněž Adam," řekl Kisielewski. Portrét Adama Malysze podle něj producenti vodky využili bez povolení. "Budeme válčit o svá práva," zdůraznil. Vodka Malyszova se v českých příhraničních obchodech s alkoholem těší značné popularitě. V přepočtu nestojí ani deset zlotých a polské klienty táhne vedle ceny rovněž vyobrazení mimořádně populárního skokana.
</TEXT>
</DOC>
<DOC>
<DOCID>LN-20020711026</DOCID>
<DOCNO>LN-20020711026</DOCNO>
<DATE>07/11/02</DATE>
<GEOGRAPHY>PŘEROV</GEOGRAPHY>
<TEXT>
Rozšiřování poplašné zprávy a také údajné neoprávněné nakládání s osobními údaji. Obžalobou z těchto trestných činů se včera zabýval okresní soud v Přerově při projednávání kauzy bývalého kapitána BIS Vladimíra Hučína. Podle obžaloby se měl Hučín trestného činu rozšiřování poplašné zprávy dopouštět tím, že od roku 1999 upozorňoval na sílící extrémně levicové hnutí na severní Moravě. Podle státní zástupkyně Lenky Šromové tak měl vážně znepokojit část obyvatelstva. "Kromě jiného jsem předložil články z různých periodik Haló novin, Špíglu či Nového Bruntálska. Ty byly při tom podstatně radikálnější než moje informace," sdělil Hučín po jednání soudu. To probíhalo s vyloučením veřejnosti. Hučín upozornil, že materiály, které má k dispozici státní zástupkyně, jsou jen zlomkem toho, co u BIS zanechal. "Když jsem to odevzdával, tak toho byl víc než jeden kufr, a tady jde o štos dokumentů tlustý zhruba dvacet centimetrů," dodal. "Některá tvrzení pana Vladimíra Hučína jsou v rozporu s informacemi v těchto zprávách," řekla státní zástupkyně. Skutečnost, že státní zástupkyně tyto materiály k středečnímu soudu přinesla, překvapila i Stanislava Devátého, obhájce Vladimíra Hučína. "Zvláštní je, že když jsme je žádali v průběhu vyšetřování, tak nám je odmítli k případu připojit," sdělil Devátý. Podle něj překvapivé vytažení těchto materiálů ukazuje, že žalobě chybí argumenty, a tímto si chce vypomoci. Po polední přestávce se před soudem projednával další z celkem sedmi bodů obžaloby, a to údajné neoprávněné nakládání s osobními údaji. Z tohoto trestného činu byl Hučín obviněn na základě materiálů, které u něj byly nalezeny policií při domovní prohlídce. Podle Hučína však jde o materiály, které získal začátkem 90. let jako předseda občanských komisí v přerovském okrese. Komise tehdy prověřovaly policisty a členy StB. "Ty materiály jsem z části v listopadových dnech zachránil před skartací a z části jde o dokumenty, které nám do komisí nosili občané a často i sami prověřovaní policisté," sdělil Hučín. Podle jeho slov neexistuje žádný zákon, který by členům občanských komisí ukládal, jak s těmito materiály naložit. Obhájce Devátý dodal, že paragraf, na základě kterého je jeho klient stíhán, začal platit od roku 1994, tedy od doby, kdy Hučín již materiály vlastnil. "Ale tím se obžaloba vůbec nezabývá," dodal Devátý. "Zatím probíhá pouze výslech pana Hučína. On a jeho obhajoba může tvrdit cokoliv," reagovala státní zástupkyně. Soudní projednávání, ve kterém hrozí bývalému zpravodajci o tři až deset let vězení, pokračuje dnes.
</TEXT>
</DOC>
<DOC>
<DOCID>LN-20020711027</DOCID>
<DOCNO>LN-20020711027</DOCNO>
<DATE>07/11/02</DATE>
<TITLE>
Bez přítomnosti obviněných vynesl včera soud rozsudek nad obchodníky s lehkými topnými oleji.
</TITLE>
<GEOGRAPHY>PLZEŇ</GEOGRAPHY>
<TEXT>
Plzeňský krajský soud včera odsoudil Františka Boháčka za podvodné obchody s lehkými topnými oleji (LTO) k deseti letům vězení. Jeho společníka Jiřího Carvana poslal do vězení na osm let. Navíc podle verdiktu propadne Boháčkův majetek státu. Rozsudek není pravomocný, protože advokáti obou odsouzených se odvolali. Státní zástupce si ponechal lhůtu na rozmyšlenou. Ani jeden z mužů nebyl u soudu přítomen. Boháček požádal, aby soud jednal bez něj. V Carvanově případě bylo jednání vedeno od počátku jako proti uprchlému. Podle verdiktu se muži podíleli v roce 1993 ve 23 případech na podvodných obchodech s LTO. Nakoupili lehký topný olej, který nepodléhá spotřební dani, za 122 milionů korun. Pak ho prodali jako pohonnou hmotu za 210 milionů korun. V tomto případě však už daň zaplatit měli, ale nezaplatili. Stát tak připravili o 127 milionů korun.
</TEXT>
<HEADING>
Vyšetřování trvalo několik let
</HEADING>
<TEXT>
V kauze bylo původně stíháno devět mužů, kteří podle žalobce připravili tímto způsobem stát na daních bezmála o 700 milionů korun. Vyšetřování se táhlo od roku 1995. První hlavní líčení bylo nařízeno v září 1999. Soud po čase kauzu rozdělil na několik samostatných případů. "Boháček celou činnost organizoval. Při domovní prohlídce se u něj našel seznam telefonních čísel řady lidí, kteří se tehdy zabývali prodejem lehkého topného oleje," uvedl předseda senátu Petr Poledne. Fakt, že krajský soud výjimečně rozhodl o zabavení majetku, zdůvodnil Petr Poledne tím, že Boháček trestnou činností velmi zbohatl. "Jezdil luxusními vozy, kupoval a opravoval nemovitosti. Jednou například podle svědka vyjednával koupi objektu. Dohodnutou částku sedm milionů korun vysypal rovnou z aktovky," řekl. Boháček podle něj jednání soudu schválně zdržoval. Několikrát se omluvil kvůli nemoci. Uchyloval se i do psychiatrické léčebny. "Trestné činnosti se navíc nedopustil poprvé. Před dvaceti lety měl jako číšník v restauraci manko a řešil to tím, že šel s pistolí loupit na poštu. Byl tehdy odsouzen k deseti rokům vězení, z nichž si větší část odpykal," dodal včera předseda senátu.
V kauze bylo původně stíháno devět mužů, kteří podle žalobce připravili tímto způsobem stát na daních bezmála o 700 milionů korun. Vyšetřování se táhlo od roku 1995. První hlavní líčení bylo nařízeno v září 1999. Soud po čase kauzu rozdělil na několik samostatných případů. "Boháček celou činnost organizoval. Při domovní prohlídce se u něj našel seznam telefonních čísel řady lidí, kteří se tehdy zabývali prodejem lehkého topného oleje," uvedl předseda senátu Petr Poledne. Fakt, že krajský soud výjimečně rozhodl o zabavení majetku, zdůvodnil Petr Poledne tím, že Boháček trestnou činností velmi zbohatl. "Jezdil luxusními vozy, kupoval a opravoval nemovitosti. Jednou například podle svědka vyjednával koupi objektu. Dohodnutou částku sedm milionů korun vysypal rovnou z aktovky," řekl. Boháček podle něj jednání soudu schválně zdržoval. Několikrát se omluvil kvůli nemoci. Uchyloval se i do psychiatrické léčebny. "Trestné činnosti se navíc nedopustil poprvé. Před dvaceti lety měl jako číšník v restauraci manko a řešil to tím, že šel s pistolí loupit na poštu. Byl tehdy odsouzen k deseti rokům vězení, z nichž si větší část odpykal," dodal včera předseda senátu.
</TEXT>
</DOC>
<DOC>
<DOCID>LN-20020711028</DOCID>
<DOCNO>LN-20020711028</DOCNO>
<DATE>07/11/02</DATE>
<TEXT>
Západ České republiky zasáhly včera po několikadenních tropických vedrech první bouřky. Podle meteorologů lze bouřky s možnými přívalovými dešti a silným větrem očekávat i dnes. Včerejší maximální teploty vystoupily v Česku většinou na 28 až 32 stupňů Celsia, na západě Čech bylo ještě o stupeň více.
</TEXT>
</DOC>
<DOC>
<DOCID>LN-20020711029</DOCID>
<DOCNO>LN-20020711029</DOCNO>
<DATE>07/11/02</DATE>
<GEOGRAPHY>JIHLAVA</GEOGRAPHY>
<TEXT>
Policisté vyšetřují muže, jenž při pondělním zásahu hasičů na jihlavském nádraží fyzicky napadl železničářku. Operátorka zdejší dopravní kanceláře byla poblíž hasičů zachraňujících těžce popáleného mladíka. Příteli popáleného se zdálo, že se zraněnému směje, a napadl ji, řekl jihlavský policista Antonín Křoustek. Žena bude tři týdny v pracovní neschopnosti. Popálený mladík si zranění podle policistů přivodil neopatrností. Čekají, zda bude moci vypovídat. Jeho přítel ženě vulgárně nadával, chytil ji za vlasy a mlátil jí hlavou o koleno, uvedl policista. Kriminalistům podle něj řekl, že situaci psychicky nezvládl a jednal ve zkratu. Policie případ zatím řeší jako přestupek.
</TEXT>
</DOC>
<DOC>
<DOCID>LN-20020711030</DOCID>
<DOCNO>LN-20020711030</DOCNO>
<DATE>07/11/02</DATE>
<TITLE>
Agentura zahájila očekávaný prodej balíku pohledávek z bank v hodnotě 38 miliard korun.
</TITLE>
<GEOGRAPHY>PRAHA</GEOGRAPHY>
<TEXT>
Česká konsolidační agentura (ČKA) včera zveřejnila podmínky veřejné soutěže na prodej balíku pohledávek z bank. Nominální hodnota balíku je 37,8 miliardy korun. Podle šéfa představenstva ČKA Pavla Řežábka dosahuje však jeho účetní hodnota 23 miliard korun. Účetní hodnota představuje cenu, kterou ČKA za úvěry zaplatila bankám. Hlavním kritériem dvoukolové soutěže je cena. Člen představenstva ČKA Libor Svoboda uvedl, že agentura by mohla dosáhnout výnosu z prodeje zhruba 20 procent účetní hodnoty balíku, což je 4,6 miliardy korun. Předpoklad, že by ČKA získala výnos 20 procent z nominální hodnoty, nepovažuje za příliš pravděpodobný. O výnosu v tomto řádu dříve hovořil budoucí ministr financí Bohuslav Sobotka. Konsolidační agentura nechce prodávat za každou cenu. "Nechceme v žádném případě jít pod třináct procent (z nominální hodnoty - pozn. red.)," říká poslanec ČSSD a místopředseda dozorčí rady ČKA Josef Hojdar. To je zhruba 5 miliard korun. Soutěž lze zrušit v prvním kole, pokud nabídky nebudou vyhovující. Loni stát z balíku v objemu 19 miliard získal sedmiprocentní výnos (11 procent z účetní hodnoty). Podle vedení ČKA se o balík zajímalo zhruba 20 zájemců, kteří hodlají spolupracovat v rámci konsorcií, takže nabídky nepodá více než deset uchazečů. O pohledávky z ČKA projevila zájem například slovenská Penta Group se švýcarskou Credit Swiss First Boston, PPF a EPIC a banky Blackstone Group, GE Capital a Goldman Sachs. Balík obsahuje pohledávky za většími dlužníky, s dluhy nad 10 milionů korun. Celkem jde o 938 pohledávek vůči 480 klientům, mezi nimiž se často vyskytují vzájemně propojené firmy. Součástí tohoto balíku měly podle dřívějších informací být například pohledávky za Z-Group. Balík obsahuje pohledávky z IPB a České spořitelny. Nejsou v něm například dluhy za města, splácené úvěry a pohledávky firem určené k restrukturalizaci. Posledně jmenovaných má nyní ČKA zhruba 20 miliard korun. Vítěz soutěže by měl být znám 19. září, poradcem při prodeji je KPMG. Uzávěrka nabídek do prvního kola je v polovině srpna.
</TEXT>
<HEADING>
Loňská ztráta: 100 miliard
</HEADING>
<TEXT>
Šéf ČKA Pavel Řežábek odhadl, že celková ztráta ČKA by neměla přesáhnout 300 miliard korun. Kumulovaná ztráta agentury včetně loňské ztráty (zhruba 100 miliard) je nyní 175 miliard korun. Další náklady vzniknou zejména s dokončením převzetí aktiv z ČSOB. Do ČKA by letos měla ještě přijít aktiva v objemu zhruba 70 miliard, kam patří část úvěrů z České spořitelny a z ČSOB (například hlasovací akcie ke kajmanským fondům, aktiva komanditních společností či započtené pohledávky). Bilanční suma agentury na konci roku by měla být nižší než na počátku roku 2002, kdy byla 243 miliard korun. ČKA totiž počítá s výnosem z prodeje balíků a z obchodní činnosti. Agentura počítá s prodejem dalších dvou velkých balíků poté, co se dokončí aktuální prodej. V jednom z balíků budou majetky podniků v konkursech. Svoboda uvedl, že ČKA by ve spolupráci s PricewaterhouseCoopers měla na podzim vytvořit auditovaný odhad dopadu ztráty ČKA na veřejné rozpočty. Úhrada ztráty emisí dluhopisů by se měla rozložit do dvou či tří let.
Jaké úvěry spravuje ČKA (v mld. Kč)
úvěry podnikům v restrukturalizaci 20,3 konkursy 92,1 vyrovnání 9,7 likvidace 19,7 ostatní úvěry 108,4 úvěry celkem 252,1
Pramen: ČKA, údaje k 5/2002
</TEXT>
</DOC>
<DOC>
<DOCID>LN-20020711031</DOCID>
<DOCNO>LN-20020711031</DOCNO>
<DATE>07/11/02</DATE>
<TITLE>
Kritická situace v Deutsche Telekom je podle šéfa německé opozice Edmunda Stoibera symbolem selhání hospodářské politiky německé vlády.
</TITLE>
<GEOGRAPHY>PRAHA</GEOGRAPHY>
<TEXT>
Křeslo šéfa Deutsche Telekom Rona Sommera se povážlivě kymácí. Akcie německé firmy stále klesají a dostaly se už na desetinu hodnoty, kterou měly při svém vrcholu před dvěma lety. Společnost navíc tíží obrovské dluhy, které v březnu letošního roku dosáhly výše 67,2 miliard eur. Dozorčí rada Deutsche Telekom proto na svém úterním zasedání pověřila čtyřčlennou komisi, aby se zabývala dalším působením Rona Sommera v čele firmy. Německý ekonomický časopis Wirtschaftswoche už citoval nejmenované zdroje z Telekomu, podle nichž by měl Sommer svou pozici opustit nejpozději do příštího pondělí. Byl to přitom právě Sommer, který z bývalého státního molochu vytvořil největší evropskou telekomunikační firmu. Díky jeho agresivní politice nyní společnost vlastní několik mobilních operátorů i provozovatelů pevných linek v několika evropských zemích a v USA. Například v Česku drží prostřednictvím své dceřiné firmy T-Mobile většinový podíl v RadioMobilu a je také majitelem telekomunikační společnosti Pragonet. Nákladné akvizice však přinesly Deutsche Telekomu již zmíněné vysoké dluhy. Vždyť jen nákup mobilního operátora VoiceStream - šestky na americkém trhu - jej vyšel na 33 miliard eur. Dalších osm miliard musela společnost vydat na nákup licencí pro třetí generaci mobilních sítí UMTS. Podle časopisu Wirtschaftswoche má na Sommerově odstoupení zájem i sám německý kancléř Gerhard Schröder. Problémů okolo Deutsche Telekom se totiž před zářijovými volbami do berlínského parlamentu chytla koalice opozičních stran CDU/CSU. Její kandidát na post kancléře Edmund Stoiber před časem prohlásil, že "situace v Deutsche Telekom je symbolem selhání vládní hospodářské politiky". Schröder chce post kancléře obhájit, proto musí podle analytiků v kauze Deutche Telekom začít tvrdě jednat. Zvláště za situace, kdy německý stát drží ve firmě 43procentní podíl a okolo 3 milionů německých občanů vlastní alespoň jednu akcii společnosti, jejíž ceny dosahují jen zlomku své původní výše. Schröder už měl údajně oslovit bývalého šéfa automobilky Volkswagen Ferdinanda Piecha, zda by byl ochoten Sommera nahradit. Mluvčí Volkswagenu i německé vlády však tuto informaci popřeli. Dalšími kandidáty na Sommerův post pak mohou být německý ministr hospodářství Werner Müller nebo Klaus Esser - bývalý šéf mobilního operátora Mannesmann.
PRAHA - Křeslo šéfa Deutsche Telekom Rona Sommera se povážlivě kymácí. Akcie německé firmy stále klesají a dostaly se už na desetinu hodnoty, kterou měly při svém vrcholu před dvěma lety. Společnost navíc tíží obrovské dluhy, které v březnu letošního roku dosáhly výše 67,2 miliard eur. Dozorčí rada Deutsche Telekom proto na svém úterním zasedání pověřila čtyřčlennou komisi, aby se zabývala dalším působením Rona Sommera v čele firmy. Německý ekonomický časopis Wirtschaftswoche už citoval nejmenované zdroje z Telekomu, podle nichž by měl Sommer svou pozici opustit nejpozději do příštího pondělí. Byl to přitom právě Sommer, který z bývalého státního molochu vytvořil největší evropskou telekomunikační firmu. Díky jeho agresivní politice nyní společnost vlastní několik mobilních operátorů i provozovatelů pevných linek v několika evropských zemích a v USA. Například v Česku drží prostřednictvím své dceřiné firmy T-Mobile většinový podíl v RadioMobilu a je také majitelem telekomunikační společnosti Pragonet. Nákladné akvizice však přinesly Deutsche Telekomu již zmíněné vysoké dluhy. Vždyť jen nákup mobilního operátora VoiceStream - šestky na americkém trhu - jej vyšel na 33 miliard eur. Dalších osm miliard musela společnost vydat na nákup licencí pro třetí generaci mobilních sítí UMTS. Podle časopisu Wirtschaftswoche má na Sommerově odstoupení zájem i sám německý kancléř Gerhard Schröder. Problémů okolo Deutsche Telekom se totiž před zářijovými volbami do berlínského parlamentu chytla koalice opozičních stran CDU/CSU. Její kandidát na post kancléře Edmund Stoiber před časem prohlásil, že "situace v Deutsche Telekom je symbolem selhání vládní hospodářské politiky". Schröder chce post kancléře obhájit, proto musí podle analytiků v kauze Deutche Telekom začít tvrdě jednat. Zvláště za situace, kdy německý stát drží ve firmě 43procentní podíl a okolo 3 milionů německých občanů vlastní alespoň jednu akcii společnosti, jejíž ceny dosahují jen zlomku své původní výše. Schröder už měl údajně oslovit bývalého šéfa automobilky Volkswagen Ferdinanda Piecha, zda by byl ochoten Sommera nahradit. Mluvčí Volkswagenu i německé vlády však tuto informaci popřeli. Dalšími kandidáty na Sommerův post pak mohou být německý ministr hospodářství Werner Müller nebo Klaus Esser - bývalý šéf mobilního operátora Mannesmann.
</TEXT>
</DOC>
<DOC>
<DOCID>LN-20020711032</DOCID>
<DOCNO>LN-20020711032</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Téměř desetina domácích cestovních kanceláří je v současné době bez pojištění. Z celkového počtu 1088 společností, které dostaly od živnostenských úřadů koncesi, ukončilo k letošnímu 1. červenci 48 firem svou činnost. S dalšími 55 bylo buď zahájeno správní řízení, nebo mění svého pojistitele. Při výběru cestovní kanceláře by si tak lidé měli dát pozor na to, zda je firma skutečně pojištěna a může se prokázat certifikátem. Pokud tomu tak není, nejsou pojištěny zájezdy kanceláře a při jejím případném krachu tak klienti nebudou odškodněni. "Jsou i takové případy, kdy inspekce vyšetřuje cestovní kancelář, a oni se jim smějí do očí a dál prodávají zájezdy," uvedla Blažena Křížová z odboru cestovního ruchu ministerstva pro místní rozvoj. K tomu, aby si lidé mohli ověřit, zda má jejich cestovka pojistku proti krachu, vytvořily pojišťovny internetové seznamy svých klientů. Ty však mají jeden háček. Jsou v nich uvedeny jen společnosti, které k tomu pojišťovnám daly svolení. "Zvažujeme novelizaci zákona, kde by mohla být zmínka o povinnosti zapsání cestovní kanceláře do seznamu pojištěných," poznamenala Křížová s tím, že některé cestovky přímo odmítly být v seznamu uvedeny. Například Pool pojistitelů, tedy sdružení devíti pojišťoven, uzavřel smlouvy s přibližně 900 cestovek, na jeho internetovém seznamu je ale přitom uvedeno jen kolem 750 společností. Mezi těmi, které klienti na webových stránkách Poolu nenajdou, je i CK Hellas Dafnis Tour, která se dostala minulý týden do finančních potíží. Přesto s Poolem příslušné smlouvy uzavřela a pojišťovny nyní její případ šetří. "Zatím to vypadá, že klienti budou odškodněni v plné výši," sdělila Marie Nezvalová z Evropské cestovní pojišťovny. Odborníci neočekávají, že by v letošní letní sezoně zkrachoval větší počet cestovek. "Nemáme významnější avíza, že by se některá z CK dostala do potíží. Je ale pravda, že se to může stát ze dne na den," uvedla Nezvalová.
</TEXT>
</DOC>
<DOC>
<DOCID>LN-20020711033</DOCID>
<DOCNO>LN-20020711033</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Výrobce plastické trhaviny Semtex - společnost Explosia Semtín je formálně připraven na převzetí státem. Vyplynulo to z informační zprávy, kterou včera vládě předložili ministr průmyslu a obchodu Miroslav Grégr a ministr financí Jiří Rusnok. Konkrétní termín převzetí z materiálu nevyplynul. O návratu Explosie do rukou státu rozhodla vláda počátkem roku. Explosia je nyní součástí skupiny Unipetrol, respektive její dcery Aliachem. Výrobní jednotka Explosia je jediným světovým výrobcem plastické trhaviny Semtex. Ta ve světě nechvalně proslula jako oblíbený prostředek teroristických útoků. Mimo jiné ji použili teroristé, kteří v prosinci 1988 odpálili nálož na palubě dopravního letadla nad skotským městečkem Lockerbie. V troskách tehdy zahynulo 270 lidí. V ČR se semtex naposledy dostal do povědomí veřejnosti letos v dubnu, kdy policisté z Útvaru pro odhalování organizovaného zločinu zadrželi dva muže a ženu z Chrudimi, kteří s plastickou trhavinou obchodovali. Hlavním účelem převodu Explosie do rukou státu je podle vládního usnesení bezpečnost státu. Převzetí firmy již dříve doporučila Bezpečnostní rada státu. Několik měsíců předtím o převzetí Explosie státem požádal iUnipetrol. Česká konsolidační agentura (ČKA) by měla podle lednového vládního usnesení převést pohledávky vůči Explosii ve výši 700 milionů korun na státem vlastněnou firmu Strojírny Košíře za korunu. Poté by měly Strojírny Košíře odkoupit podíl Aliachemu v Explosii v hodnotě asi 400 milionů korun také za korunu. Kapitalizací pohledávky a odkoupením podílu tak státní Strojírny Košíře stoprocentně ovládnou Explosii. ČKA tuto transakci formálně schválila už počátkem dubna.
</TEXT>
</DOC>
<DOC>
<DOCID>LN-20020711034</DOCID>
<DOCNO>LN-20020711034</DOCNO>
<DATE>07/11/02</DATE>
<TEXT>
PRAHA 10. července (ČTK) - České stavebnictví pokračuje v růstu, který si v květnu udržel dubnové tempo 5,2 procenta. Tahounem stavebnictví byly zejména nové stavby dopravní infrastruktury, například koridory a obchvaty velkých měst, a opravy a údržby staveb. Stavební výroba očištěná od sezonních výkyvů byla meziměsíčně vyšší o 1,3 procenta. Oznámil to včera Český statistický úřad. V květnu bylo vydáno 13 294 stavebních povolení s orientační hodnotou 23,8 miliardy korun. Z toho 6016 povolení se týkalo výstavby nových staveb s průměrnou hodnotou 2,7 milionu korun. Dalších 7278 povolení úřady vydaly na změny dokončených staveb s průměrnou hodnotou 1,1 milionu korun. Úřady v květnu povolily výstavbu 3508 bytů, z toho 2543 bytů v nové výstavbě a 965 bytů formou úpravy existujících staveb, tedy přístaveb, nástaveb a vestaveb. Orientační hodnota nově povolených bytů dosáhla 7,6 miliardy korun. Počet nově povolených bytů vzrostl zejména kvůli vydáním stavebních povolení na výstavbu bytových domů v Praze, Plzni a Mladé Boleslavi.
</TEXT>
</DOC>
<DOC>
<DOCID>LN-20020711035</DOCID>
<DOCNO>LN-20020711035</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Česká pojišťovna se v poslední den odkupu rozhodla přijmout nabídku rakouské společnosti AVS na koupi akcií České spořitelny, za které získá více než miliardu korun. AVS je vlastníkem rakouské Erste Bank Sparkassen, která ovládá Českou spořitelnu. Mluvčí pojišťovny Richard Kapsa ovšem řekl, že pojišťovna prodá jen část svého podílu ve výši 1,91 procenta základního jmění banky ( 2,9 milionu akcií) a zbylých 3,11 procenta si ponechá. Pojišťovna nabídku AVS dlouho odmítala, protože považovala nabízenou cenu 372,40 Kč za jednu akcii za nízkou. Zástupci pojišťovny se domnívali, že cena akcií je vyšší, protože spořitelna podle nich vydělá miliardy korun na zrušení anonymních vkladních knížek. AVS by tak měla pojišťovně zaplatit 1,08 miliardy korun. Hlavním důvodem využití nabídky je podle Kapsy snížení investiční angažovanosti, a tím i zmenšení možných rizik spojených sdržením akcií spořitelny. "Zbývající část akcií si Česká pojišťovna ponechá jako dlouhodobou portfoliovou investici," dodal s tím, že věří v další zhodnocení investice. Hranice minimálně tří procent umožňuje minoritním akcionářům například svolání valné hromady banky. AVS nabízí za akcii spořitelny 372,40 koruny a za každou prioritní akcii v držení měst a obcí 177 korun. Souběžně vykupuje vlastní akcie rovněž Česká spořitelna, která nabízí 365 Kč za akcii. Oba odkupy končí dnes večer, a výsledky tak budou k dispozici nejdříve ve čtvrtek. AVS společně s Erste před odkupem držela ve spořitelně zhruba 91,6 procenta akcií. Na tuto úroveň se dostaly při předchozím dobrovolném odkupu, při kterém AVS nabídla 375 korun. Poté, co nejdříve překročily dvoutřetinový podíl a následně získaly více než tříčtvrtinový podíl v bance, musely vyhlásit povinný odkup. Povinný odkup je dalším krokem ke stažení akcií banky z trhu, ke kterému by mělo dojít v blízké době. Po stažení budou akcie banky obtížně prodejné, a akcionářům tak zbyde pouze dividendový výnos.
</TEXT>
</DOC>
<DOC>
<DOCID>LN-20020711036</DOCID>
<DOCNO>LN-20020711036</DOCNO>
<DATE>07/11/02</DATE>
<TEXT>
Automobilka Ford včera otevřela novou továrnu ve Vsevoložsku v oblasti Petrohradu. Závod bude produkovat přes 25 000 vozů ročně a zaměstná 400 lidí. Cena "ruského" fokusu se bude pohybovat okolo 10 900 dolarů (přibližně 310 000 korun). V České republice se fokus prodává od 399 000 korun.
</TEXT>
</DOC>
<DOC>
<DOCID>LN-20020711037</DOCID>
<DOCNO>LN-20020711037</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Koruna včera ráno posílila na nové historické maximum 28,88 Kč za euro, závěr obchodování ji zastihl na úrovni 28,94 Kč/euro. Za posílením stály především technické obchody a nyní trh bude čekat na čtvrteční zasedání bankovní rady ČNB, které však nemá na programu měnové otázky. Americký dolar se včera dopoledne dostal až na úroveň 29 Kč/USD. Poté však své ztráty korigoval a proti koruně skončil na 29,28 Kč za dolar.
</TEXT>
</DOC>
<DOC>
<DOCID>LN-20020711038</DOCID>
<DOCNO>LN-20020711038</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Vláda včera formálně založila státem stoprocentně vlastněnou akciovou společnost České dráhy. Podnik, který bude provozovat železniční dopravu na státní dopravní cestě, by měl vzniknout v lednu příštího roku. Vedle akciové společnosti vznikne státní podnik Správa železniční dopravní cesty, který bude vlastnit koleje a majetek drah, který nepotřebují k provozu dopravy.
</TEXT>
</DOC>
<DOC>
<DOCID>LN-20020711039</DOCID>
<DOCNO>LN-20020711039</DOCNO>
<DATE>07/11/02</DATE>
<TEXT>
LUDWIGSHAFEN / Německo - Za skandály s falšováním účetnictví, kterých je nyní ve Spojených státech více než dost, je zodpovědná především podniková kultura v USA. Řekl to německý kancléř Gerhard Schröder, který využil situace v USA k obhajobě podnikatelského modelu používaného v Evropě. "Teď už je jasné, že samolibost, kterou vrcholový management schovává pod prázdná hesla jako je akcionářská hodnota, nemá na pozadí makroekonomických termínů tak velkou cenu," řekl Schröder. Podle něj lépe funguje německý model, kde jsou zájmy rozděleny mezi zaměstnance a zaměstnavatele.
</TEXT>
</DOC>
<DOC>
<DOCID>LN-20020711040</DOCID>
<DOCNO>LN-20020711040</DOCNO>
<DATE>07/11/02</DATE>
<TITLE>
Reforma v poskytování dotací farmářům má zlepšit kvalitu potravin a ulehčit rozšíření unie
</TITLE>
<TEXT>
Malou šanci na úspěch má ve své stávající podobě návrh reformy zemědělské politiky, který včera schválila Evropská komise. Některým členským státům EU se totiž nelíbí částečné snížení dotací farmářům.
BRUSEL - Zemědělská politika, která pro současnou Evropskou unii představuje obrovské finanční břemeno a ohrožuje hladký průběh jejího rozšíření, by se měla zásadně změnit. Počítá s tím alespoň návrh reformy tzv. společné zemědělské politiky (CAP), který včera schválila Evropská komise. Hlavním změnou má být ústup od dlouhodobé politiky finančních podpor, které měly farmáře pobízet ke zvýšení produkce. Dříve se totiž vycházelo z nedostatku potravin v poválečné Evropě, nyní je ale na starém kontinentě jídla přebytek a financování nadbytečné produkce zbytečně vyčerpává společný rozpočet EU.
</TEXT>
<HEADING>
Snižování dotací
</HEADING>
<TEXT>
Farmáři by sice podle návrhu měli dostávat dotace dál, nikoliv ale podle toho, kolik toho vyprodukují, nýbrž podle výše dřívějších příspěvků. Roční finanční podpora by navíc měla být i jinak omezena - především postupným snižováním dotací a zavedením maximální výše 300 000 euro (asi 8,7 milionu korun). "Farmáři by neměli být v budoucnu placeni za nadprodukci, ale měli by reagovat na to, co lidé chtějí - větší bezpečnost potravin, zvýšenou kvalitu produkce, lepší zacházení se zvířaty a zdravé životní prostředí," komentoval návrh jeho autor, evropský komisař pro zemědělství Franz Fischler. "Ekologický" přístup k zemědělství je reakcí na několik uplynulých afér s nebezpečnými potravinami, například na tzv. nemoc šílených krav (BSE). Evropská komise navrhuje, aby ušetřené peníze z dotací - odhadem má jít ročně o asi 200 milionů eur (asi 5,8 miliardy korun) - byly použity na rozvoj venkova. Konkrétně má jít například o podporu tzv. biofarem či rodinných farem. Reforma zemědělské politiky má ale v neposlední řadě Evropskou unii připravit na přijetí nových členů. Dotace farmářům totiž už nyní představují pro rozpočet EU obrovskou zátěž - například loni bylo na zemědělskou politiku vyčleněno 44 miliard eur (téměř 1,3 bilionu korun), což představuje téměř polovinu všech společných financí.
</TEXT>
<HEADING>
Odpor Francie
</HEADING>
<TEXT>
Zemědělství v kandidátských zemích je navíc v takovém stavu, že by "spolykalo" přinejmenším stejné množství peněz. Problémem je kromě relativní chudoby farmářů z uchazečských států i jejich velký počet - jen v Polsku se zemědělstvím živí 10 milionů lidí, zatímco v celé EU je osm milionů farmářů. Přesto se nedá očekávat, že by návrh reformy hladce prošel. Je dokonce pravděpodobné, že bude smeten ze stolu, podobně jako předchozí pokusy. Proti snižování dotací je totiž řada členských států, které dostávají vysoké příspěvky na zemědělskou a regionální politiku. Mezi ně patří především Francie, Irsko a jihoevropští členové EU.
</TEXT>
<HEADING>
Zemědělství Evropské unie v číslech
</HEADING>
<TEXT>
* dotace zemědělcům se nebudou odvíjet od velikosti produkce jejich farem, ale od předešlých plateb * přímé platby farmářům budou během sedmiletého období sníženy o 20 %, ušetřené finance budou využity na rozvoj venkova * pro platby velkým farmám bude zaveden strop 300 000 eur ( 8,7 mil. Kč) * cena obilovin bude snížena o pět procent
* dotace zemědělcům se nebudou odvíjet od velikosti produkce jejich farem, ale od předešlých plateb * přímé platby farmářům budou během sedmiletého období sníženy o 20 %, ušetřené finance budou využity na rozvoj venkova * pro platby velkým farmám bude zaveden strop 300 000 eur ( 8,7 mil. Kč) * cena obilovin bude snížena o pět procent
</TEXT>
</DOC>
<DOC>
<DOCID>LN-20020711041</DOCID>
<DOCNO>LN-20020711041</DOCNO>
<DATE>07/11/02</DATE>
<GEOGRAPHY>VARŠAVA</GEOGRAPHY>
<TEXT>
Neznámý pachatel v noci na včerejšek poškodil pomník obětí masakru židovských obyvatel městečka Jedwabne na severovýchodě Polska. Čin vyšel najevo v den jedenašedesátého výročí zločinu, který podle v úterý zveřejněných výsledků vyšetřování Institutu národní paměti (IPN) spáchali 10. července 1941 polští sousedé Židů z Jedwabného. Návštěvníci pomníku našli na jeho zadní straně vyryté nápisy, které mají prý antisemitský náboj.
</TEXT>
</DOC>
<DOC>
<DOCID>LN-20020711042</DOCID>
<DOCNO>LN-20020711042</DOCNO>
<DATE>07/11/02</DATE>
<GEOGRAPHY>BRATISLAVA</GEOGRAPHY>
<TEXT>
Slovenští vojenští prokurátoři nesouhlasí s rozsudkem vojenských soudů, podle kterého poslední velitel komunistické Státní bezpečnosti Alojz Lorenc vyvázl z trestního stíhání jen s podmíněným trestem. Vyšší vojenská prokuratura chce, aby se případem zabýval Nejvyšší soud. Lorenc byl odsouzen za zneužívání pravomoci veřejného činitele na 15 měsíců vězení podmíněně s odkladem na tři roky.
</TEXT>
</DOC>
<DOC>
<DOCID>LN-20020711043</DOCID>
<DOCNO>LN-20020711043</DOCNO>
<DATE>07/11/02</DATE>
<GEOGRAPHY>LONDÝN</GEOGRAPHY>
<TEXT>
V londýnském vězení se včera oženil Ronnie Biggs (72), který je jedním z pachatelů "velké vlakové loupeže". Za přítomnosti svého syna a deseti dalších hostů si vzal Raimundu Rothenovou (54). Biggs spáchal v roce 1963 spolu s dalšími muži vlakovou loupež, při níž ukradli 2,6 milionu liber. Byl odsouzen, ale podařilo se mu z vězení utéct do Brazílie. Loni byl zatčen a nyní si odpykává zbylých 28 let svého trestu.
</TEXT>
</DOC>
<DOC>
<DOCID>LN-20020711044</DOCID>
<DOCNO>LN-20020711044</DOCNO>
<DATE>07/11/02</DATE>
<TITLE>
Pátrání po vrazích viceprezidenta Kádira ztěžuje nedostatek techniky * Lepší vybavení prý mají i teroristé
</TITLE>
<HEADING>
Afghánský deník Petry Procházkové
</HEADING>
<TEXT>
"Otisky prstů dokážou vyhodnocovat pouze na ministerstvu vnitra," přiznává plukovník Šer Ogró. Pátrací akce ztěžuje i fakt, že v Afghánistánu neexistuje centrální evidence obyvatelstva.
KÁBUL (agentura Epicentrum exkluzivně pro LN) - V kanceláři plukovníka Šera Ogróa sedí pět mužů, všichni mají poznámkové bloky a čas od času si do nich něco zapisují - ten den mají již čtvrtou poradu a to je teprve poledne. Sám pan plukovník si nezapisuje nic, nýbrž hovoří. Má naškrobenou uniformu a ustaranou tvář. Zjevně se mu chce spát. "Od soboty máme pohotovost, vlastně nikdo z nás od té chvíle nebyl doma," prohlásil Šer Ogró, zástupce velitele centrálního kábulského policejního okruhu. U policie pracuje třicet let a vražda viceprezidenta a ministra veřejných prací hadži Abdula Kádira není první atentát, jehož vyšetřování se účastní.
</TEXT>
<HEADING>
Nemáme fax ani xerox
</HEADING>
<TEXT>
Místnost připomíná spíš vězeňskou celu. Na rozviklaném stole leží vysílačka a prastarý telefon. "Samozřejmě, že všechno funguje," skoro dotčeně prohlásil pan plukovník. "Vysílačkou se spojujeme s centrem i ostatními policejními okruhy, telefonem se dovoláme jen po Kábulu, fax nemáme, xerox také ne, nemluvě o primitivním technickém vybavení pro kriminalistickou laboratoř." Pak se zachmuří. "Všichni víme, že teroristé mají mnohem lepší technické vybavení než my, modernější vysílačky s fantastickým dosahem, satelitní telefony, kterými se na rozdíl od nás dovolají všude po světě, terénní auta a dostatek peněz na to, aby se přemísťovali rychleji než policie." Plukovníka Ogróa nevzrušila zpráva, že jeho partnery při pátrání budou i mezinárodní bezpečnostní síly ISAF. O pomoc je požádal na základě usnesení afghánské vlády sám vůdce země Hamíd Karzáí. Není ale jasné, zda kromě zesílení pouličních hlídek mohou něco nabídnout. "Co by nám opravdu pomohlo, je technické vybavení. Zatím jsme dostali jen dvě auta od Němců, ale jinak nevím, jak by se tady cizinci mohli na pátrání podílet," konstatuje Ogró. Nejvýznamnější roli při pátrání v případě vraždy tak vysokého státního činitele hrají afghánské tajné služby RAD. Kdysi byla afghánská tajná policie obávanou organizací, která se podobala KGB. Dnes vypadá stejně jako celý Afghánistán - je v troskách. Právě RAD vypracovala základní verze motivu atentátu. Tři dny po něm byli za nejpravděpodobnější pachatele pokládáni stále talibové nebo afghánská drogová mafie. Kádir byl totiž donedávna gubernátorem východoafghánské provincie Nangarhár, jedné z nejvýnosnějších makových oblastí v zemi. Vedl s narkobarony válku stejně urputnou jako kdysi se sovětskými vojsky a později s taliby. Pátrání tedy směřují i na východ Afghánistánu, problémem však je, že se policejní důstojník svému kolegovi do Dželálábádu (správní středisko provincie Nangarhár) nedokáže v případě nutnosti dovolat. Nemluvě o tom, že nemá žádné spojení se sousedními zeměmi jako Pákistán a Írán, kam by se pachatelé mohli uchýlit. Kromě toho Afghánistán není napojen na síť Interpolu a většina policistů ani neví, co to je. O počítačových databázích nikdy neslyšeli, nejspíš proto, že nikdy neviděli počítač. Ty jsou jen na ministerstvech a ještě jen ve vybraných kancelářích. Komplikací při jakémkoli pátrání je i fakt, že v Afghánistánu neexistuje centrální evidence obyvatelstva, nikdo přesně neví, kolik má země obyvatel. Zahraniční pasy i domácí "taskary" (něco jako občanské průkazy) se vydávají za sumu od 20 do 50 dolarů bez ověření, kdo dokument požaduje. Korupce bují i v řadách policejních, takže vykoupit se může dostatečně majetný zločinec i z vyšetřovací vazby či z vězení. Pokud nemá dost peněz, potřebuje vlivné příbuzné. Klanové vztahy jsou v Afghánistánu mnohem důležitější než zákony. Hamíd Karzáí si je zjevně vědom toho, že všechny tyto okolnosti značně ztěžují pátrání. Proto ustanovil pětičlennou komisi, ve které zasedají lidé z různých kmenů a skupin. Snaží se tak zajistit alespoň částečně objektivní vyšetřování. Oproti očekávání bylo zatím zatčeno pouze čtrnáct osob, dvanáct z nich jsou bodyguardi zemřelého ministra a členové ochranky ministerstva veřejných prací. Dva lidé byli zadrženi v pondělí, protože údajně jeli v autě podobném tomu, které použili teroristé při útěku z místa činu. Obvykle jsou v takových situacích zatýkány stovky osob a nezřídka se jednotlivé skupiny snaží vyřídit si během zmatků osobní účty se svými nepřáteli. Ostatně kdo zná jen z doslechu poměry v afghánských vyšetřovacích vazbách, dovede si představit, že se tam téměř každý přizná ke všemu.
Za války se na nějakou tu vraždu tak nekoukalo
Fyzické násilí nahrazuje při shromažďování důkazů nedostatek kriminalistické techniky. "Mám k dispozici zkušené muže," tvrdí plukovník Ogró, "samozřejmě že za talibů jsme pracovali pro Severní alianci, ale i za války jsou zapotřebí kriminalisté." Na území, které ovládala Severní aliance, skutečně fungovala jak policie, tak i RAD, jenže v té době se na nějakou tu krádež či vraždu tak nekoukalo. Dnes jsou vousatí afghánští policisté převychováváni k tomu, aby se zabývali třeba i krádeží peněženky. Jak už mezi dveřmi prohlásil plukovník Ogró peněženky i vrazi viceprezidentů by se hledali lépe, kdyby policisté dostávali platy alespoň vzdáleně se blížící příjmům prostého vojáka v oddílu Al Kajdy.
</TEXT>
</DOC>
<DOC>
<DOCID>LN-20020711045</DOCID>
<DOCNO>LN-20020711045</DOCNO>
<DATE>07/11/02</DATE>
<TEXT>
HAJDARÁBÁD, Pákistán - Soud v pákistánském Hajdarábádu ukončil včera před veřejností uzavřený proces se čtyřmi únosci a vrahy amerického novináře Daniela Pearla. Zároveň oznámil, že rozsudek bude vynesen v pondělí. Přelíčení začalo 5. dubna a skončilo včera vyslechnutím závěrečných řečí obžaloby a obhájců. Hlavní pachatel Ahmad Umar Saíd Šajch, který řídil Pearlův únos a vraždu, a jeho tři společníci se označili za nevinné.
</TEXT>
</DOC>
<DOC>
<DOCID>LN-20020711046</DOCID>
<DOCNO>LN-20020711046</DOCNO>
<DATE>07/11/02</DATE>
<GEOGRAPHY>ANKARA</GEOGRAPHY>
<TEXT>
Turecký ministr zahraničí Ismail Cem se rozhodl podat demisi a zároveň vystoupit z Demokratické levicové strany (DSP) premiéra Bülenta Ecevita. Jeho demise by mohla znamenat zhroucení Ecevitovy vlády, protože Cema, klíčovou osobnost Ecevitovy vlády, bude následovat mnoho poslanců z DSP. Ministr se předtím setkal s Hüsamettinem Ozkanem, který v pondělí odstoupil z úřadu místopředsedy vlády a zároveň také vystoupil z DSP. Ozkana pak následovalo dalších pět ministrů a třicítka poslanců.
</TEXT>
</DOC>
<DOC>
<DOCID>LN-20020711047</DOCID>
<DOCNO>LN-20020711047</DOCNO>
<DATE>07/11/02</DATE>
<GEOGRAPHY>LONDÝN</GEOGRAPHY>
<TEXT>
Britský ministr vnitra David Blunkett včera v parlamentu oznámil, že od července příštího roku chce snížit trestní postih za držení marihuany pro osobní potřebu. Na protest proti tomuto kroku podal demisi vládní poradce pro drogovou politiku Keith Hellawell. Blunkett chce zvýšit trestní sazbu pro překupníky z pěti na 14 let, ale umožnit, aby ti, kteří marihuanu použijí pro vlastní potřebu, mohli dostat jen napomenutí nebo pokutu. V tom má podporu policie, která si chce uvolnit ruce pro boj proti tvrdým drogám.
</TEXT>
</DOC>
<DOC>
<DOCID>LN-20020711048</DOCID>
<DOCNO>LN-20020711048</DOCNO>
<DATE>07/11/02</DATE>
<TEXT>
NEW YORK - Tragická selhání techniky, absence plánu pro nouzové situace a katastrofální komunikace mezi jednotlivými bezpečnostními složkami byly příčinou smrti desítek hasičů, kteří po teroristických útocích z 11. září 2001 zemřeli v troskách newyorských mrakodrapů Světového obchodního centra (WTC). Napsal to respektovaný americký list The New York Times. Krátce po zřícení první, jižní věže mrakodrapu varovala posádka vrtulníku nad Manhattanem, že hrozí zřícení i druhé věže. Velitelé zásahu nařídili evakuaci všech hasičů, ti ale rozkaz neslyšeli. Mnoho z nich vůbec nevědělo, že se sesula první věž. Příčinou byl 15 let starý rádiový systém, který hasiči nevyměnili, přestože je zradil mimo jiné při prvním atentátu na WTC v roce 1993. Opakované výzvy k evakuaci podle listu neslyšelo nejméně 121 hasičů, kteří pomáhali s evakuací WTC. Ve chvíli, kdy se druhá, severní věž zřítila, většina z nich čekala na rozkazy v 19. patře nebo v přízemí mrakodrapu. Mezi rozkazem k opuštění budovy a jejím zřícením uběhlo celých 21 minut. Během zásahu navíc nebyl vůbec koordinován postup hasičů a policie. Většina policistů stačila věž opustit, protože jejich vysílačky fungovaly. Hasičům také chybělo jasné velení. Mnoho z nich se rozjelo na Manhattan dobrovolně, přestože byli právě mimo službu. Po teroristickém útoku na New York zahynulo celkem 2823 lidí, z toho 343 hasičů a 70 policistů.
</TEXT>
</DOC>
<DOC>
<DOCID>LN-20020711049</DOCID>
<DOCNO>LN-20020711049</DOCNO>
<DATE>07/11/02</DATE>
<TITLE>
Senátoři USA by dali přednost zničení jaderných zbraní před jejich skladováním.
</TITLE>
<GEOGRAPHY>WASHINGTON</GEOGRAPHY>
<TEXT>
Šéf americké diplomacie Colin Powell v noci na včerejšek získával členy zahraničního výboru Senátu USA pro ratifikaci dohody George W. Bushe s ruským kolegou Vladimirem Putinem o dvoutřetinové redukci strategických jaderných zbraní. Většina senátorů dala najevo, že smlouvu z letošního května schválí, ale vyslovili k ní i řadu výhrad. Powell zdůraznil, že dohoda poprvé nepředpokládá kontrolu, zda ji druhá strana plní. Navíc je jen na rozhodnutí každé z armád, konkrétně jaké jaderné hlavice a jejich nosiče stáhne tak, aby jich k prosinci 2012 zůstalo v operačním nasazení jen po 1700 2200 kusech. Podle ministra se tím smlouva stala "symbolem stále širších vztahů" obou zemí. Vlivný senátor Richard Lugar ovšem vyjádřil obavu mnohých kolegů, zda budou vyřazené ruské hlavice dostatečně chráněny před zneužitím teroristy. John Kerry z téhož důvodu doporučoval, aby byly přebývající zbraně zničeny. Ministr Powell ovšem oznámil, že USA si hodlají ponechat asi 4600 hlavic, z nichž přes polovinu uloží do skladů. Tyto zásoby umožní "flexibilní" reakci na změnu bezpečnostní situace. Předseda senátního výboru Joseph Biden kritizoval, že smlouva v rozporu s předchozí politikou USA Rusku umožňuje nasadit na jeden nosič více samostatně naváděných hlavic (MIRV). Powell pravděpodobnost, že se tak stane, potvrdil. "V nasazení MIRV již nadále nevidíme destabilizující faktor našich strategických vztahů," uvedl. Podle Bidena jsou MIRV "lacinou cestou ke zvýšení síly", ale znamenají riziko, že potenciální nepřítel zlikviduje hned několik hlavic jednou ranou. "Rusové je proto nejspíš budou ovládat jen lehkou spouští," obává se senátor.
WASHINGTON - Šéf americké diplomacie Colin Powell v noci na včerejšek získával členy zahraničního výboru Senátu USA pro ratifikaci dohody George W. Bushe s ruským kolegou Vladimirem Putinem o dvoutřetinové redukci strategických jaderných zbraní. Většina senátorů dala najevo, že smlouvu z letošního května schválí, ale vyslovili k ní i řadu výhrad. Powell zdůraznil, že dohoda poprvé nepředpokládá kontrolu, zda ji druhá strana plní. Navíc je jen na rozhodnutí každé z armád, konkrétně jaké jaderné hlavice a jejich nosiče stáhne tak, aby jich k prosinci 2012 zůstalo v operačním nasazení jen po 1700 2200 kusech. Podle ministra se tím smlouva stala "symbolem stále širších vztahů" obou zemí. Vlivný senátor Richard Lugar ovšem vyjádřil obavu mnohých kolegů, zda budou vyřazené ruské hlavice dostatečně chráněny před zneužitím teroristy. John Kerry z téhož důvodu doporučoval, aby byly přebývající zbraně zničeny. Ministr Powell ovšem oznámil, že USA si hodlají ponechat asi 4600 hlavic, z nichž přes polovinu uloží do skladů. Tyto zásoby umožní "flexibilní" reakci na změnu bezpečnostní situace. Předseda senátního výboru Joseph Biden kritizoval, že smlouva v rozporu s předchozí politikou USA Rusku umožňuje nasadit na jeden nosič více samostatně naváděných hlavic (MIRV). Powell pravděpodobnost, že se tak stane, potvrdil. "V nasazení MIRV již nadále nevidíme destabilizující faktor našich strategických vztahů," uvedl. Podle Bidena jsou MIRV "lacinou cestou ke zvýšení síly", ale znamenají riziko, že potenciální nepřítel zlikviduje hned několik hlavic jednou ranou. "Rusové je proto nejspíš budou ovládat jen lehkou spouští," obává se senátor.
</TEXT>
</DOC>
<DOC>
<DOCID>LN-20020711050</DOCID>
<DOCNO>LN-20020711050</DOCNO>
<DATE>07/11/02</DATE>
<TITLE>
Kontrolní organizace podala žalobu na amerického viceprezidenta, který je podezřelý z účetních machinací a podvodů
</TITLE>
<TEXT>
Jen několik týdnů před tím, než se v roce 1990 ocitla Bushova ropná společnost Harkon na pokraji bankrotu, prodal nynější prezident všechny její akcie.
WASHINGTON - Lavina účetních skandálů, která se prohnala Spojenými státy, ohrožuje i jejich nejvyšší představitele - prezidenta George W. Bushe a viceprezidenta Dicka Cheneyho. Kontrolní organizace Judicial Watch včera u soudu v Texasu podala žalobu na viceprezidenta Cheneyho a jeho bývalého zaměstnavatele, společnost Halliburton. Ta je jedním z největších světových výrobců zařízení na těžbu ropy a Cheney mezi lety 1995 a 2000 působil jako její generální ředitel. Podle Judicial Watch se nynější viceprezident jako šéf společnosti podílel na podvodných účetních machinacích. Halliburton údajně v roce 1998 změnil své postupy při vyúčtování překročených nákladů na budování zařízení na ropných polích. Tím měl nadhodnocovat svůj zisk a klamat investory. Kritici tvrdí, že Cheney v podstatě podváděl stejně jako vedení energetického gigantu Enron a telekomunikační společnosti World Com, jejichž bankrot otřásl celými Spojenými státy. Společnost Halliburton to ale odmítá. "Žaloba je naprosto neopodstatněná," prohlásila pro agenturu AP mluvčí firmy Zelma Branchová.
</TEXT>
<HEADING>
Demokraté cítí šanci
</HEADING>
<TEXT>
Podezření z účetních podvodů se brání i sám prezident George W. Bush. Machinací se měl podle svých oponentů dopustit jako šéf ropné společnosti Harkon Energy. Bush v červenci 1990 odprodal akcie firmy za téměř 850 tisíc dolarů. O několik týdnů později Harkon oznámil ztrátu ve výši 23 milionů dolarů a ocitl se na pokraji bankrotu. Akcie firmy tehdy spadly ze čtyř dolarů za kus na pouhý dolar. Americká Komise pro cenné papíry (SEC) později zjistila, že Bushova firma maskovala ztrátu nadhodnocením zisku z prodeje jedné ze svých filiálek. Prodej svých akcií navíc Bush oznámil SEC až o osm měsíců později. V devadesátých letech Bush tvrdil, že formulář vyplnil včas, ale ztratili jej státní úředníci, nyní z průtahů viní úředníky Harkonu. "Dosud mi to všechno není jasné," řekl Bush v úterý. Oprášení deset let staré aféry je zčásti dílem opozičních demokratů, kteří v účetních skandálech vidí politickou šanci před letošními kongresovými volbami. Upozorňují především na propojení současné Bushovy administrativy s velkými firmami, které patří mezi největší sponzory republikánů. Bush proto přešel do útoku. Demokraty obvinil z umělého rozdmýchávání nenávisti a politikaření a v úterý představil plán reforem, které mají znovunastolit důvěru investorů. Mimo jiné se zvýší tresty pro pachatele účetních machinací a posílí pravomoci kontrolních orgánů. Pozorovatelé ovšem tvrdí, že Bushovy reformy jsou jen povrchní, přicházejí příliš pozdě a navíc od někoho, kdo sám ze sebe nedokázal smýt stín podezření ze zločinů, které chce postihovat.
Podezření z účetních podvodů se brání i sám prezident George W. Bush. Machinací se měl podle svých oponentů dopustit jako šéf ropné společnosti Harkon Energy. Bush v červenci 1990 odprodal akcie firmy za téměř 850 tisíc dolarů. O několik týdnů později Harkon oznámil ztrátu ve výši 23 milionů dolarů a ocitl se na pokraji bankrotu. Akcie firmy tehdy spadly ze čtyř dolarů za kus na pouhý dolar. Americká Komise pro cenné papíry (SEC) později zjistila, že Bushova firma maskovala ztrátu nadhodnocením zisku z prodeje jedné ze svých filiálek. Prodej svých akcií navíc Bush oznámil SEC až o osm měsíců později. V devadesátých letech Bush tvrdil, že formulář vyplnil včas, ale ztratili jej státní úředníci, nyní z průtahů viní úředníky Harkonu. "Dosud mi to všechno není jasné," řekl Bush v úterý. Oprášení deset let staré aféry je zčásti dílem opozičních demokratů, kteří v účetních skandálech vidí politickou šanci před letošními kongresovými volbami. Upozorňují především na propojení současné Bushovy administrativy s velkými firmami, které patří mezi největší sponzory republikánů. Bush proto přešel do útoku. Demokraty obvinil z umělého rozdmýchávání nenávisti a politikaření a v úterý představil plán reforem, které mají znovunastolit důvěru investorů. Mimo jiné se zvýší tresty pro pachatele účetních machinací a posílí pravomoci kontrolních orgánů. Pozorovatelé ovšem tvrdí, že Bushovy reformy jsou jen povrchní, přicházejí příliš pozdě a navíc od někoho, kdo sám ze sebe nedokázal smýt stín podezření ze zločinů, které chce postihovat.
</TEXT>
</DOC>
<DOC>
<DOCID>LN-20020711051</DOCID>
<DOCNO>LN-20020711051</DOCNO>
<DATE>07/11/02</DATE>
<TITLE>
Špidla postavil vládu tak, aby mohla fungovat i bez unionistů
</TITLE>
<TEXT>
Jednání o nové české vládě jsou ukončena, Vladimír Špidla se již chystá na realizaci svých velkorysých socialistických projektů z premiérského křesla, Pavel Rychetský na další čtyři "sebevražedné roky" na několika vládních židlích. Cyril Svoboda nakonec alespoň dočasně zabránil vzniku "evropského" ministerstva a Unie svobody-DEU uhájila tři vládní posty, tedy stejně jako volebně úspěšnější (čtyř)koaliční partner. Podpora sto jednoho poslance se zdá být, alespoň při hlasování o důvěře, jistá. Kabinet bude mladý, budou v něm sedět i ženy. Zdálo by se, že vládnutí bude pro Špidlu příjemnou idylkou, završenou vstupem České republiky do EU.
</TEXT>
<HEADING>
Nejslabší! Zatím zůstaňte!
</HEADING>
<TEXT>
Ne všechno v jednáních o novém kabinetu ovšem bylo idylické a ne všechny otázky byly vyřešeny. Svobodovo vítězství v boji o "evropské ministerstvo" může být pouze dočasné a sociální demokraté zřejmě s jeho zřízením i nadále počítají. Přesto si designovaný místopředseda vlády a ministr zahraničních věcí nemůže - ve srovnání s US-DEU - stěžovat. Právě unionisté jsou totiž skutečným vládním outsiderem, byť se Ivan Pilip, pověřený vedením strany, snažil tento všeobecný pocit alespoň trochu rozptýlit. Problémy Unie svobody-DEU při jednáních o kabinetu byly způsobeny řadou faktorů - špatným volebním výsledkem, který ještě podtrhlo "vykroužkování" unionistických kandidátů stoupenci strany lidové, "neslučitelností" unionistického liberálněkonzervativního programu (byť sama jeho existence je rovněž sporná) s programem výstavby sociálního státu Vladimíra Špidly, konfliktem mezi idealisticky orientovanou předsedkyní a pragmatiky aj. Faktem zůstává, že unionisté šli do jednání jako nejslabší a nejslabšími zůstali také po jejich skončení. Řečeno politologickou matematikou - tři se nemusejí vždy nutně rovnat třem. Tedy tři unionistické vládní posty jsou jen stěží porovnatelné se třemi posty lidoveckými. Unie svobody-DEU by v novém kabinetu měla obsadit tři vládní křesla - vedle "informačního" ministra Vladimíra Mlynáře a ministra pro místní rozvoj Pavla Němce usedne ve vládě také místopředseda pro "lidské zdroje", kterým se stal Petr Mareš. Podle původních informací měl Mareš obsadit křeslo ministra školství, následně "alespoň" ministra kultury, Vladimír Špidla ovšem raději zvolil Petru Buzkovou, resp. Pavla Dostála. Aniž bych chtěl zpochybňovat kvality Petry Buzkové coby ministryně školství - všichni její oponenti se již nepochybně těší na její první působení v exekutivní funkci -, Petr Mareš, sám vysokoškolský pedagog, měl pro působení v křesle ministra školství přece jen lepší předpoklady. Skutečnost, že se Mareš nakonec objeví ve vládě v pozici místopředsedy, zodpovědného za vědu, výzkum a obecně užitečné a systematické nakládání s omezeným vzdělanostním a výzkumným potenciálem České republiky, samozřejmě není prohrou Petra Mareše. Je ovšem jasnou prohrou Unie svobody-DEU, které se tak nepodařilo naplnit její původní východisko, totiž že musí ve vládě získat významný resort, v němž by se mohla jasně profilovat a prezentovat veřejnosti. Obávám se, že místopředseda vlády pro lidské zdroje takovým postem nebude. Jeho pozice bude asi podobná jako pozice Egona Lánského v předchozím kabinetu nikdo se s ním nechtěl rozdělit o kompetence, a když se je pokoušel vydobýt sám, nutně se dostával do konfliktů s resortními ministry. Ani schopnější a výraznější politik, kterým Mareš dle mého soudu je, zřejmě v úsilí o získání "resortních" kompetencí neuspěje.
</TEXT>
<HEADING>
Špidlova zadní vrátka
</HEADING>
<TEXT>
Jakou úlohu chce vlastně US-DEU ve vládě hrát, jakou jí přisuzuje Vladimír Špidla a jaká jsou očekávání obou stran do budoucnosti? Podíváme-li se na obsazení resortů členy unie, docházíme k přesvědčení, že pokud by její ministři - a alespoň dočasně i resorty - ve vládě nebyli, nic závažného by se nedělo. Tato úvaha nás svádí k myšlence, že účast unionistů je jimi samými i Vladimírem Špidlou chápána jako "dočasná". Délka této "dočasnosti" bude zřejmě hlavně záviset na vnitřním vývoji v Unii svobody-DEU. Vladimír Špidla si zřejmě ponechává otevřená zadní vrátka pro případ, že by se na unionistickém kongresu do vedení prosadili liberálně-konzervativní "fundamentalisté", kteří by nebyli schopni překousnout jeho rozpočtové kalkuly, a nikoli pragmatici, kteří unii vtlačili do vlády. Nezpochybnitelným faktem zůstává, že Unie svobody-DEU je "nerovnocennou" vládní stranou.
Jakou úlohu chce vlastně US-DEU ve vládě hrát, jakou jí přisuzuje Vladimír Špidla a jaká jsou očekávání obou stran do budoucnosti? Podíváme-li se na obsazení resortů členy unie, docházíme k přesvědčení, že pokud by její ministři - a alespoň dočasně i resorty - ve vládě nebyli, nic závažného by se nedělo. Tato úvaha nás svádí k myšlence, že účast unionistů je jimi samými i Vladimírem Špidlou chápána jako "dočasná". Délka této "dočasnosti" bude zřejmě hlavně záviset na vnitřním vývoji v Unii svobody-DEU. Vladimír Špidla si zřejmě ponechává otevřená zadní vrátka pro případ, že by se na unionistickém kongresu do vedení prosadili liberálně-konzervativní "fundamentalisté", kteří by nebyli schopni překousnout jeho rozpočtové kalkuly, a nikoli pragmatici, kteří unii vtlačili do vlády. Nezpochybnitelným faktem zůstává, že Unie svobody-DEU je "nerovnocennou" vládní stranou.
</TEXT>
</DOC>
<DOC>
<DOCID>LN-20020711052</DOCID>
<DOCNO>LN-20020711052</DOCNO>
<DATE>07/11/02</DATE>
<TITLE>
Nechuť privatizovat banky nás přišla draho
</TITLE>
<TEXT>
Špatné úvěry velkých bank přijdou daňové poplatníky podle odhadů České konsolidační agentury celkem na tři sta miliard korun. Tato částka přitom představuje první odhalené náklady na očištění tuzemských bank. Stamiliardy korun zaplatí daňoví poplatníci za nekvalitní práci manažerů velkých státních bank, kteří půjčovali peníze příliš ochotně a lehkomyslně. Jen menší část z celkových ztrát konsolidační agentury jde totiž na vrub komunistické minulosti, kdy se půjčovalo například na družstevní bytovou výstavbu. Za problémy ale nejsou odpovědní jen bankéři, ale především politici, kteří bankovní domy co nejrychleji neprodali zahraničním partnerům. Ti by totiž neměli zapotřebí půjčovat na megalomanské projekty ve stylu Chemapolu, Poldi Kladno či Škodovky: peníze by půjčili jen po pečlivém uvážení. Na druhou stranu by se ale bez lehkomyslně rozházených peněz nekonal tolik oslavovaný "český zázrak". Podniky by totiž musely přistoupit k ozdravným krokům směřujícím k vyšší produktivitě mnohem dříve, což by se odrazilo ve vyšší nezaměstnanosti a pomalejším růstu ekonomiky. A to se politikům nehodilo. Sladké žití na dluh se však líbilo i drtivé většině obyvatelstva. Prodej bank se proto uskutečnil až po zjištění tvrdé pravdy, že politici nedokáží banky uřídit. A že čím později je prodají, tím hůře.
</TEXT>
</DOC>
<DOC>
<DOCID>LN-20020711053</DOCID>
<DOCNO>LN-20020711053</DOCNO>
<DATE>07/11/02</DATE>
<TITLE>
ODS hledá příčinu porážky. Klaus ne
</TITLE>
<TEXT>
Čtyři příčiny volební prohry ODS, k nimž dospěla pětičlenná stranická komise, vcelku vystihují realitu. ODS rozhodně nedokázala jasně vysvětlit smysl opoziční smlouvy, nezvládla koncovku předvolební kampaně a její vůdci nenašli odvahu zřetelně deklarovat, s kým by chtěli po volbách vládnout. Sporný je jen čtvrtý důvod - rozkol české pravice. Bylo by lepší jmenovat spíš stálou snahu ODS odhalovat své vnější nepřátele. Zprávu bude projednávat vedení strany. Předseda ODS dal však už na včerejším setkání s oblastními šéfy strany najevo, že má vlastní představu o příčinách volební porážky. A ta se od závěrů analýzy liší. "Souhrnně se dá říci, že nám kampaň žádné nové voliče asi nepřinesla. Její negativní hodnocení však nepovažuji za správné," řekl Václav Klaus. Není divu, že předseda ODS kritiku kampaně odmítá. Za tři ze čtyř výše uvedených příčin totiž nese velkou míru odpovědnosti. Byl to především Klaus, kdo stranu přivedl ke spolupráci s ČSSD, byl to Klaus, kdo dominoval závěrečné fázi kampaně ODS, a byl to opět Klaus, kdo se bránil říct, že je mu nejbližší vládnutí s Koalicí. Předseda ODS teď všude vykládá, že po bitvě je generálem každý. Jenže už před volbami zaznívaly v ODS i mimo stranu hlasy kritizující závěrečnou fázi kampaně. Klaus je však ignoroval - a prohrál. Porážky si šéf občanských demokratů zřejmě zamiloval. Jenom tak si lze vysvětlit i to, že se Klaus včera rozhodl kandidovat na předsedu Poslanecké sněmovny. Když prohrát, tak se vším všudy. Třeba i v nadcházejících komunálních a senátních volbách...
</TEXT>
</DOC>
<DOC>
<DOCID>LN-20020711054</DOCID>
<DOCNO>LN-20020711054</DOCNO>
<DATE>07/11/02</DATE>
<TITLE>
Komisař Fischler: Pražské novinářské kachny
</TITLE>
<TEXT>
Děsit národ nedozírnými následky vstupu do EU je milou zábavou euroskeptiků. Dokonce pomlouvají "bruselské byrokraty", že nám prý chtějí zakázat tuzemský rum, olomoucké syrečky, slivovici, ba i utopence v láku. Deník Právo věnoval v úterý této hrozbě místo dokonce na titulní stránce. Oznámil, že se u Jelínků už pokusili vyrobit "euroslivovici", ta že ale podle obchodního ředitele Zakravače "opravdu se chuťově liší" od naší. Do té tradiční se totiž podle receptury staré 60 let přidává po prvním pálení etylalkohol, průmyslový líh, načež se směs vypálí ještě dvakrát. Výsledkem je jemná Jelínkova slivovice. Což ale prý už v budoucnu nebude možné: "Podle norem EU může nést název slivovice jen čistá pálenka ze švestkového kvasu," píše Právo. O slivovici se mluvilo v Evropském parlamentu docela nedávno - 2. července. Podle protokolu se poslanec Bernd Posselt vyznal ze své lásky k moravské slivovici, kterou považuje za světovou špičku, a interpeloval příslušného komisaře EU, Rakušana Fischlera, jaký je stav věci. Komisař prohlásil, že pokud Češi budou chtít i nadále křtít slivovici lihem, mohou tak činit a nazývat výsledný produkt slivovicí. Podle norem EU ji ale musejí definovat jako lihovinu, ne jako ovocný destilát. Toť vše. Fischler dodal, že eurokritické kruhy v ČR stále znovu vymýšlejí kachny, které postrádají jakékoli opodstatnění.
</TEXT>
</DOC>
<DOC>
<DOCID>LN-20020711055</DOCID>
<DOCNO>LN-20020711055</DOCNO>
<DATE>07/11/02</DATE>
<TITLE>
...a ne vědec, jestliže tvrdí, že "komunismus rezonuje s hlubšími plebejskými a mesianistickými rysy české národní povahy, kterým dodává zdání ušlechtilého univerzalismu a boje za sociální spravedlnost".
</TITLE>
<TEXT>
Nevím, jestli se na Západočeské univerzitě na zmíněné fakultě zkouší z "české národní povahy", ale jestliže ano, je to na pováženou. Zvláště pak u tak erudovaného a pracovitého děkana, jakým Ivo Budil bezpochyby je. Za zmíněnou větu by se totiž nemusel stydět nejupovídanější hospodský šantala, který si shodou okolností čte v jakémsi volebním traktátu nějaké té obskurní národovecko-populistické strany. Co to proboha jsou plebejské a mesianistické rysy české národní povahy? Nejsme zase někde v letech 1806-1816 v ohnisku boje mezi dvěma pojetími národa - J. Jungmanna a B. Bolzana? Nejsme ještě hlouběji v dějinách - v době Husa, reformace, Žižky? Nebyly snad kádě v Táboře v souladu s "plebejskými a mesianistickými rysy české národní povahy"? Jenže tehdy národ jako takový neexistoval! O národě se začíná hovořit u západních evropských národů na přelomu 16. a 17. století. V Německu až někdy počátkem 19. století. Sem spadá vznik nebo spíše akcentování dvou uvedených pojetí v našich dějinách: jazykového jungmannovsko-herderovského na straně jedné a na druhé bolzanovského mravně-sociálního. Jenže v té době zvítězila první koncepce (Jungmann Herder), která chápala národ jako organismus; něco jako strom nebo květinu. Nebo jako pouto krve, rodu. Bolzano prostě v očích této koncepce Čechem být nemohl, i kdyby se přetrhl. Nebylo mu "dáno". Bolzanova (ale třeba i Rádlova či Patočkova) mravně-sociální koncepce je blíže pojmu občanské společnosti. Nikoli snad krev, jazyk nebo jakási přirozená sounáležitost je skrytou podstatou stojící v základech duše i těla pravého Čecha. Nýbrž volba svobodného občana, identifikace s hodnotami, se symboly, historií, reprezentací. Nikoli povaha. Ale příkladně - jak říká filozof Jan Patočka - "mravní program republiky jako demokratického státu". Tzv. národní povahu považuje Patočka za "mytickou" nebo "domnělou". Používá-li dnes (nejen) Budil termínu národní povaha, oživuje snad maně - znovu onu "organickou" koncepci, kterou pak snadno - jako danost - ad absurdum "domysleli" ideologové a kvazifilozofové a nakonec i exaktní vědci jako třeba někteří biologové do podivuhodných teorií. Teorií, které už nebylo těžké pro nejrůznější Velkoněmce, Velkorusy nebo Velkosrby naservírovat ideologicky imateriálně vyprahlému obyvatelstvu. Národní povaha není a nemůže být vědecký pojem, je to kýčovitě kašovitý výraz, naprosto mlhavý a nekonzistentní. Čistá metafyzika z dob národního obrození či z bulváru nebo humoristických novin! A vůbec, jaká je národní povaha Jána Svorady - nejlepšího českého, před 6 lety nejlepšího slovenského cyklisty? Zastavme sa bratia!?
</TEXT>
</DOC>
<DOC>
<DOCID>LN-20020711056</DOCID>
<DOCNO>LN-20020711056</DOCNO>
<DATE>07/11/02</DATE>
<TEXT>
Ředitel islámské charity BIF, Syřan Enaam Arnaout, není nijak bohatý. Přesto si vybíral při každé návštěvě Bosny z banky 50 000 dolarů, za poslední dva roky dohromady půl milionu. (...) FBI tvrdí, že Arnaout používal svoji charitu se sídlem v USA i její pobočky po celém světě k financování teroristických operací včetně sítě Al Kajda. BIF je první charitou, která je spojována s mezinárodním terorem, ale nemusí být poslední. V Bosně, kde je humanitární pomoc dosud hlavním pilířem ekonomiky, prověřují vyšetřovatelé finance osmi islámských charit. (...) Tyto skupiny přitom od roku 1991 napumpovaly do bosenského hospodářství stamiliony dolarů a podporovaly různé projekty od mešit až po vzdělávání válečných sirotků. (...) Šéf bosenské pobočky BIF Cosić popírá, že by jeho bývalý šéf byl terorista. FBI podle něho falšuje důkazy, protože "žárlí na jeho úspěchy". Předák muslimské komunity v Bosně Cerić varoval, že v důsledku vyšetřování muslimských charit by mohla Bosna ztratit mnoho. Účty některých organizací byly zmrazeny bez udání důvodu, což například přerušilo projekt výstavby škol a ubytoven pro asi 300 sirotků. (...)
</TEXT>
</DOC>
<DOC>
<DOCID>LN-20020711057</DOCID>
<DOCNO>LN-20020711057</DOCNO>
<DATE>07/11/02</DATE>
<TITLE>
LN přinášejí první projev Václava Klause po letošních volbách, který pronesl včera na setkání předsedů oblastí a regionů ODS.
</TITLE>
<HEADING>
A. Interpretace volebního výsledku, ale po našem
</HEADING>
<TEXT>
Parlamentní volby roku 2002 jsme nevyhráli a vítězství jsme přenechali výrazně doleva se posunuvším českým socialistům. Skončili jsme druzí a oproti minulým volbám jsme ztratili pět mandátů ... S odstupem více než tří týdnů je už načase hodnotit situaci racionálně, s chladnou hlavou, nepodléhat sebemrskačství, depresi a beznaději. Je také třeba nedopustit vyřizování si "vnitroódeesovských" účtů a zabránit rozhádání se sami mezi sebou. Že se o to mnozí, kteří stojí mimo ODS, snaží, není pochyb. Naše prohra nebyla debaklem a navíc jsme neprohráli sami. Prohrály všechny strany spojené s polistopadovým demokratickým vývojem ... Tím vlastně prohrál celý polistopadový režim, což poněkud paradoxně jako prohru cítíme nejvíce my, protože se s polistopadovou érou identifikujeme nejvíce ze všech (...). Ti, kteří po tuto dobu, a zejména v její druhé polovině tolik investovali do boje s ODS, se sice domnívali, že působí ve prospěch pravdy, lásky a Koalice, ale následný vývoj se jejich představám, měli-li je takové, zcela vymkl. Jejich činnost působila výlučně ve prospěch komunistů a socialistů. Určitě je čas přemýšlet o tom, co jsme mohli či měli udělat lépe. Jako obvykle nastal čas pobitevních generálů, což bývají zpravidla ti, kteří si své uniformy ani nezaprášili či nezapotili, natož aby si je zakrváceli. Těm bych chtěl říci, že teď není ta pravá chvíle pro laciná a okázalá gesta, ale pro seriózní debatu, vedenou bez postranních úmyslů. S novou nadějí přicházejí v této chvíli i naši odvěcí nepřátelé v mediálním a nepoliticko-politickém světě, kteří se nám pod záminkou udílení dobře míněných rad snaží doporučovat takové kroky, které by vedly k poztrácení všeho, co bylo a je naší specifikou a naší skutečnou, nezastupitelnou a nezaměnitelnou hodnotou. Dejme si na to dobrý pozor ...
</TEXT>
<HEADING>
B. Česká společnost roku 2002 v. naše nabídka
</HEADING>
<TEXT>
Doufám, že mou s nadsázkou použitou ekonomickou terminologii nikdo necítí jako zavádějící nebo zplošťující. Volím ji záměrně, protože je v lecčems instruktivní. Domnívám se totiž, že jsme se v našich úvahách - a to jak v období předvolebním, tak o to více v období povolebním - soustředili převážně na stranu nabídky a daleko méně na stranu poptávky. Výsledkem byl bod střetu poptávky a nabídky, neboli volební výsledek, nižší, než jsme očekávali. Kladu si - a jistě nejenom já - otázku, zda od nás naše země chtěla více, nebo méně pravicovosti a ostrosti našich argumentů. Preference a postoje voličů, kteří se ve svém celku nepochybně chovají racionálně, nemůžeme, a to zejména v krátkém a středním období, zásadně ovlivnit, což je jedna z mých výchozích tezí. Z ní plyne, že čím je politický program strany výrazněji ideově a programově vyostřen, tím méně voličů ji bude volit. To je teze banální. Čím tzv. pravicovější program je, čím je radikálnější, čím více voliče zneklidňuje (...), tím méně voličů mu dá hlas. Toto bychom si měli uvědomit a i touto optikou bychom měli hodnotit naše volební snažení. Mám pocit, že jsme v tomto smyslu naši nabídku udělali sice důslednou (a rezolutní), ale pro nevyhraněného voliče málo vstřícnou. Další otázkou je to, zda v naší zemi v právě skončeném volebním období, aniž jsme si toho dostatečně všimli, nedošlo k posunu názorů (neboli poptávky po nás) vůči nám v nepříznivém směru? Obávám se, že ano a to z těchto důvodů: 1. Ztratili jsme jednorázový postsarajevský volební bonus, který byl dán mimořádnou voličskou přízní díky událostem listopadu a prosince 1997, které byly částí voličů (nikoli našich kmenových) interpretovány jako křivda, zrada a nefér jednání. Žádný takový bonus jsme v roce 2002 nezískali. Nepřetržité ataky médií pravděpodobně působily v opačném směru ... 2. Socialisté se svým čtyřletým vládnutím nijak nezdiskreditovali, naopak legitimizovali se jako možná vládní strana, která v řízení státu - cokoli si o tom myslíme my - přiměřeným způsobem obstála. Ani to nám hlasy nepřidalo, spíše naopak. 3. Nejsem si jist, zda sama ODS působila přesvědčivě a věrohodně, zda její předseda voličům dostatečně demonstroval svou schopnost a připravenost - v případě vítězství sestavit většinovou vládu, zda by v ní ODS prosadila něco výrazného ze svého programu (...), zda naši místopředsedové oslovili stejně velkou skupinu voličů jako Gross a Buzková, zda naše mimořádně nevýrazná a s výjimkou 2 - 3 jejích členů neprofilující se stínová vláda v očích veřejnosti předčila reálnou vládu ČSSD, zda voliči uvěřili, že právě tito naši potenciální ministři budou schopni program ODS v praxi uplatnit ... 4. Musíme se ptát i na to, zda jsme našli, oslovili a zmobilizovali dostatečně velkou skupinu nespokojených (ve srovnání se Zemanem 1996 a 1998 a s komunisty 2002), kteří by mohli představovat naše nové voliče? Zdá se, že nikoli. Byli jsme spíše stranou spokojených než nespokojených ... Přes jen jednoho svého zástupce ve federální vládě v klíčovém období 1989 - 92, přes obtížnou koaliční vládu s Luxem a Kalvodou v období 1992 - 96, přes menšinovou, a proto dvojnásob (nebo dokonce trojnásob, přidám-li dnešní US uvnitř tehdejší ODS) vydíranou koaliční vládu v období 1996-97, a přes téměř už pětiletou absenci při vládnutí od prosince 1997, ODS až dosud jako jediná česká politická strana demonstruje silnou loajalitu vůči polistopadové realitě jako celku. To nám u mnoha potenciálních voličů viditelně ubírá, ač my to považujeme za výraz naší zodpovědnosti a politické férovosti. Nespokojené jsme neoslovili, realitu jsme hájili a i to působilo proti nám. Sečteno, odvažuji se říci, že není žádným překvapením, že nám ze všech těchto čtyř důvodů voličů v čase ubylo. Stejně působilo vyostření našeho programu. Jsem přesvědčen o tom, že jen část z toho jsme mohli ovlivnit naším "výkonem" a naší volební kampaní.
</TEXT>
<HEADING>
C. Úloha volební kampaně a aktivity ODS vůbec
</HEADING>
<TEXT>
Začnu tím, že naše nasazení ve volbách považuji za velmi nerovnoměrné. Bylo mnoho těch, kteří na volební kampani na úkor své práce a rodiny - odvedli obrovský kus práce, ale byli i zcela pasivní a byli i ti, kteří se jen vezli a zůstali statisty či diváky. Snad si toho jsme vědomi. Byla celá města a obce, ve kterých se žádný občan s žádnou aktivitou ODS za celý poslední půlrok nesetkal ... Centrálně organizovaná volební kampaň se skládala z rané fáze tzv. témat dekády a z ostré kampaně, zahájené konferencí na Žofíně. V ODS dominuje - podle mého názoru - chybné hodnocení obou těchto etap. Je chválena část první a kritizována část druhá. Domnívám se, že se jedná o omyl. První část kampaně, která znamenala postupné psaní a distribuování našeho volebního programu, mimořádně zaujala naše členy (a dodávala jim jindy chybějící argumentaci pro jejich veřejné i neveřejné debaty), uspokojila naše kmenové voliče a byla příslibem pro ty, kteří měli pocit, že realizací našeho programu bezprostředně získají. To je sice pěkné, ale je to málo. Touto kampaní jsme současně zneklidnili státní zaměstnance, znejistili důchodce, strašili balíčky škrtů ve výdajích státního rozpočtu, nic neslibovali těm, kteří od státu chtějí víc, nezbavili jsme se nálepky zastánce bohatých ... Druhá část kampaně probíhala v období ostrého nástupu ČSSD, která využívala svých obrovských finančních prostředků a svého vládního zázemí, při téměř neexistující kampani lidovců a unionistů a při neviditelném působení komunistů. Bylo to také období - řadou z nás očekávaného - poklesu našich volebních preferencí, které pro nás v části předcházejícího období vyznívaly lépe, než odpovídalo realitě. Bylo vyzkoušeno několik hesel, symbolů, akcí i nosičů informací tradičního i méně tradičního typu. Hodnotit tyto jednotlivosti není mým záměrem. Jejich kritikové - podle mého názoru přeceňují jejich míru dopadu na českou veřejnost (...) a nedoceňují to, že jsme prostě nenalezli alternativu lepší ... Mediální hvězdy typu Buzkové a Grosse jsme neměli a nemáme. Můžeme se sice posmívat tomu, že k tomuto jejich postavení nejsou třeba příliš rozumné a koncepční myšlenky, že stačí "klukovsky rozpustilý výraz, či jistá míra ženské přitažlivosti, oboje doprovázené optimistickou usměvavostí a nekonfliktnosti," (jak mi napsal jeden z našich voličů), ale my jsme žádnou náhražku tohoto typu nenabídli. Všichni z nás působili spíše přísně a zarputile. Nic milého jsme nenabízeli, nic lákavého jsme neslibovali ... Souhrnně se dá říci, že nám kampaň žádné nové voliče asi nepřinesla. Její negativnější hodnocení však nepovažuji za správné. (...)
</TEXT>
<HEADING>
D. Úkoly budoucího období
</HEADING>
<TEXT>
ODS musí zdvihnout hlavu a vyjít z pasivity. Musí se rychle zkonsolidovat a musí začít něco dělat. Kdosi mi řekl: "čekáme na Vaši ofenzivu". Věřím, že i dnešní odpoledne je krokem v tomto směru ... Měli bychom si ale říci, že by bylo omylem čekat na obtíže či rozpad koalice 101, mimo jiné proto, že těchto 101 hlasů bude za následující čtyři roky vyžadováno jen pětkrát. V ostatních případech vzniknou jiné hlasovací koalice. ODS sice musí být připravena ve chvíli vládní či parlamentní či reálné krize do vývoje v zemi účinně zasáhnout, ale čekat na to možné není a zejména není možné zevnitř erodovat a dopustit naše oslabení a výraznou diskontinuitu ... Východiskem k budoucnosti je redefinování pozice ODS v naší zemi a nalezení nových důrazů, nových způsobů jednání i nových tváří, které by nás reprezentovaly. Za velmi důležité považuji naše odpoutání se od toho být jediným důsledným obhájcem celého polistopadového období. To pro leckoho z nás nebude lehké a bude to vyžadovat jeho novátorský popis a jeho hlubší charakteristiku. Je evidentní, že nejsme jeho vítězi a že jeho vítězem je sociáldemokratismus ... Naším prvním velkým konkrétním úkolem jsou komunální a senátní volby (při jejich dnešní vysoké míře předurčenosti, ač musí signalizovat změnu) a druhým je redefinování cesty vpřed na kongresu. Doporučoval bych, aby to bylo v tomto pořadí a nikoli v pořadí opačném ...
Redakčně kráceno, plné znění najdete také na www.lidovky.cz
</TEXT>
</DOC>
<DOC>
<DOCID>LN-20020711058</DOCID>
<DOCNO>LN-20020711058</DOCNO>
<DATE>07/11/02</DATE>
<TITLE>
Ad LN 2. 7.: Klausův poradce Ladislav Jakl by neměl veřejně tvrdit...
</TITLE>
<TEXT>
Nebylo fair od pana Horáka zneužít choroby V. Klause. Replika pana Jakla mě jinak velice pobavila. Ukázal se jako docela dobrý humorista. Příměr o návnadě, která má chutnat rybě, a ne rybářovi, je velice trefný. ODS, bohužel, zvolila návnadu, která chutnala spíše rybářovi než rybě. Dovolil bych si ten příměr pana Jakla poněkud rozšířit. Někteří rybáři chodí na "své místečko" ryby krmit, aby si je tam přilákali a aby si na jejich návnadu přivykly. Podobně by měla politická strana chodit po celé volební období přikrmovat svoje rybičky. ODS ke své smůle po celé minulé období přikrmovala svoje rybičky jenom zdůvodňováním racionálně nezdůvodnitelné oposmlouvy a negativním se vymezováním vůči potencionálním partnerům. Na poslední chvíli předhodila návnadu, která chutnala právě jen tomu rybářovi a ryby spíš vyplašila. A tak z té nechutné návnady těžil zcela jiný rybář. Nevím, koho pan Jakl oslovuje těmi holenky. ODS, a nejen ona přece musí dělat politiku, která zaujme co nejvíce voličů, a ne politiku za každou cenu svou. Nemá přece patent na rozum či pravdu. Taková strana už tady vládla 40 let. Dokud toto ODS nepochopí, bude vždy dávat návnadu, která chutná jen rybářovi, a ne rybě.
</TEXT>
</DOC>
<DOC>
<DOCID>LN-20020711059</DOCID>
<DOCNO>LN-20020711059</DOCNO>
<DATE>07/11/02</DATE>
<TITLE>
Ad LN 2. 7.: Klausův poradce Ladislav Jakl by neměl veřejně tvrdit...
</TITLE>
<TEXT>
Pan Horák rozhodně není sám, kdo by uvítal novou pravicovou stranu podporující podnikání jako cestu k prosperitě národního hospodářství. Ze stávajícího stavu není nadšen patrně žádný domácí podnikatel, podnikající bez jakékoli finanční účasti či podpory ze zahraničí. Výsledek voleb pak nemusí být o úspěchu těch s více hlasy, jako spíš o trestu pro ty s hlasy méně četnými. Nechci se pouštět do úvah o ekonomické prosperitě u nás. Že by vše bylo s celostátní ekonomikou u nás v pořádku, si lze ale opravdu jen těžko myslet. Rozhodně prosperující podnikatel může do státního rozpočtu odvést vyšší částky než podnikatel řešící otázku přežití.
</TEXT>
</DOC>
<DOC>
<DOCID>LN-20020711060</DOCID>
<DOCNO>LN-20020711060</DOCNO>
<DATE>07/11/02</DATE>
<TITLE>
Ad LN 9. 7.: Bolševik v nás?
</TITLE>
<TEXT>
Nabízím jiné, jednoduché vysvětlení záležitosti s KSČ a KSČM. Ti politikové původem z KSČ, kteří jsou jen levicoví, ne však bolševičtí, se časem uchytili hlavně v ČSSD, ti, kteří vědí, že je budou volit hlavně voliči vzpomínající na bolševika, zůstali v KSČM a mají své prebendy také jisté. Teorie o angažování KSČM je docela rozšířená, mám k ní jen dvě námitky: 1) kde je úcta k obětem komunismu?; 2) těžko si představuji poválečnou rekonstrukci Německa ve spolupráci s NSDAP, se kterou by šlo KSČ docela dobře srovnat. Možná význam KSČM poněkud upadne, bude-li ČSSD nyní nerušeně holdovat socialistickému rozhazování, v němž se musela vlivem ODS mírně krotit.
Redakce děkuje za pochopení, že některé dopisy je třeba upravit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020711061</DOCID>
<DOCNO>LN-20020711061</DOCNO>
<DATE>07/11/02</DATE>
<TITLE>
Newyorské Národní muzeum kreseb mělo vzacné dílo za miliony dolarů, aniž o něm vědělo
</TITLE>
<TEXT>
V krabici označené jako "potřeby ke svícení" byla zastrčena dosud neznámá kresba od renesančního malíře Michelangela. Její hodnota je odhadována na deset až dvanáct milionů dolarů.
NEW YORK - Nepodepsanou kresbu ze 16. století, na níž je černou křídou zobrazena část sedmiramenného svícnu, objevil v dubnu úplnou náhodou sir Timothy Clifford, ředitel skotské Národní galerie. Do manhattanského Národního muzea kreseb si tento odborník na renesanční výtvarná díla přijel prohlédnout kresby italských autorů tohoto období. Ty byly uloženy v krabicích v podkrovní místnosti muzea, která v minulosti sloužila jako pokoj pro služky. Po dvou týdnech úmorné práce, kdy se probíral stovkami krabic, otevřel jednu z nich s nápisem "potřeby ke svícení". "Proboha, vždyť to je Michelangelo!" vykřikl, když do ní nahlédl. O své jistotě, že autorem kresby je jeden z nejslavnějších umělců historie, Clifford poznamenal: "Rozpoznat Michelangela je jako poznat přítele v davu na ulici." V jeho názoru ho nakonec podpořila i řada evropských a amerických specialistů na Michelangelovo dílo, kteří se sešli v červnu v Londýně, aby kresbu posoudili. Kvůli chybějícímu podpisu bylo dílo dosud připisováno Michelangelovu současníkovi Perinu del Vagovi, proslulému kresbami dekorativních předmětů. Křídová kresba sedmiramenného svícnu je provedena na papíře krémové barvy o rozměrech 43x25 cm. Část ramen svícnu ale chybí. "Domnívám se, že máme jen část díla, jehož původní výška měla dosahovat téměř dvou metrů," říká sir Clifford. O účelu kresby se ale mohou odborníci jen dohadovat. Zatímco někteří se domnívají, že kresba byla určena pro synagogu ve Florencii, její objevitel Clifford soudí, že se měla stát součástí výzdoby pohřební kaple rodu Medicejů, jejíž stavba byla přerušena v roce 1527.
</TEXT>
<HEADING>
Příběh jako z pohádky
</HEADING>
<TEXT>
Američané objev považují za událost, jakou muzeum potká jen jedenkrát za jeho existenci. Ředitel muzea Paul Thompson poznamenal: "Zní to jako příběh z pohádkové knížky." Výstižnost jeho slov potvrzuje i fakt, že kresbu muzeum zakoupilo za pouhých 60 dolarů. Od roku 1942, kdy se tak z Londýna do New Yorku dostala, vzrostla její hodnota dvěstětisíckrát. V amerických veřejných institucích je vystaveno kolem deseti Michelangelových děl. Nový přírůstek by měl být k vidění v Národním muzeu kreseb během jednoho roku.
MICHELANGELO BUONARROTI
1475 - 1564 - italský renesanční malíř, sochař, stavitel a vynálezce
</TEXT>
</DOC>
<DOC>
<DOCID>LN-20020711062</DOCID>
<DOCNO>LN-20020711062</DOCNO>
<DATE>07/11/02</DATE>
<TEXT>
Nikoli ten z 19. století s podvrženými rukopisy, ale ta Hanka, která podle některých členů vedení US-DEU málem zhatila vládní koalici s Lidovým domem. Není ovšem pravda, že jednání torpédovala, jen odvážně řekla, co si myslí. Neuznávala přílišnou vstřícnost partnerů z řad lidovců a nenašla dostatek podpory ani u vlastních kolegů, kteří dali přednost účasti ve Špidlově levicovém kabinetu. Proto rezignovala na funkci předsedkyně této strany. A nastal poprask. V době, kdy píšu tento text, ještě nevím, kdo ve vládě nakonec usedne, ale už dnes je vcelku jasno. Koaliční smlouva je podepsána a jmenný seznam zveřejněn, jen o jednom postu se ještě pořád spekuluje. Zda vznikne nový úřad pro evropské záležitosti. Jakési superzahraniční ministerstvo nad Černínským palácem. Cyrilu Svobodovi se to nelíbí, ale podbízivost lidovecké části Koalice je natolik očividná, že jeho odpor premiér překoná i za cenu, že vytvoří dalšího vicepremiéra navíc. Tak jako při sedmičlenném vedení sněmovny: milion sem, milion tam. Rozpočet to přece unese. Vraťme se však ke "vzpurné" Hance Marvanové. Odezva politiků a novinářů je vskutku rozmanitá až rozporná. Jedni její rozhodnutí shledávají jako zásadově správné, mravné a logické. Jiní je považují za nešťastné, naivní, svéhlavé a ztřeštěné. Od pochopení po zatracení. Někteří se radují, dokonce i v nejbližším prostředí, že ubude starostí, a do vlády se místo ní konečně dostanou aspoň teď, když jim to před čtyřmi roky znemožnil "rigidní fundamentalismus". Ve své zlobě jdou pak nejdále zarytí nepřátelé, když požadují, aby se vzdala i poslaneckého mandátu, který ovšem nedostala od nich, nýbrž od svých voličů. Zajímavá je reakce předsedy ODS Klause, tlumočená stále častěji nejbližším poradcem Jaklem, že necítí sebemenší potřebu koaliční vyjednávání komentovat. Ryze kremelským jazykem prý dodal: Je to jejich "dělo". Pravdu má zřejmě jeden z komentátorů, který usoudil, že ODS byla dotlačena do pozice spoluhráčů komunistů a dostává tak nálepku xenofobní, izolacionistické, nacionalistické a extremistické strany. Mohu jen dodat nedávný výrok komunistického kandidáta na jednoho z místopředsedů sněmovny, Vojtěcha Filipa, že platí známé Leninovo heslo o úloze osobnosti v dějinách. Čím se taková osobnost měří, už raději neřekl. Hanka zlobila už za vlády komunistů, proto ji také zavřeli. Žila v nesmiřitelnosti s režimem, který lidi posílal do vězení a mrzačil, kdežto většina našich politiků se naučila danou realitu obcházet kompromisem. Naši umanutost nám dodnes otloukají o hlavu. To zůstalo nám i jim, a proto se navzájem tak obtížně domlouváme. Co je lepší a prospěšnější, uvažte sami.
</TEXT>
</DOC>
<DOC>
<DOCID>LN-20020711063</DOCID>
<DOCNO>LN-20020711063</DOCNO>
<DATE>07/11/02</DATE>
<TEXT>
Olga. Mezi podoby celosvětově oblíbeného jména Olga patří nejen Olinka, Olina a Ola, ale také Helga. Jedná se o jméno severské, jež bylo původně vysvětlováno jako "přinášející spásu". Jménem Olga se pyšnilo mnoho ruských kněžen, z nichž nejznámější, svatá Helga, byla manželkou knížete Igora a proslula hlavně tvorbou ústavy v desátém století.
</TEXT>
</DOC>
<DOC>
<DOCID>LN-20020711064</DOCID>
<DOCNO>LN-20020711064</DOCNO>
<DATE>07/11/02</DATE>
<TITLE>
V Londýně byl prodán Rubensův obraz Vraždění neviňátek
</TITLE>
<GEOGRAPHY>LONDÝN</GEOGRAPHY>
<TEXT>
Zatím neznámý obraz vlámského barokního mistra Petra Paula Rubense Vraždění neviňátek byl včera v londýnské aukční síni Sotheby's prodán za rekordních 49,5 milionu liber (téměř 2,25 miliardy korun). Rubensova kresba se tak stala vůbec nejdražším obrazem vydraženým na území Británie. Dílo bylo vytvořeno mezi lety 1609 a 1611. Novým majitelem se stal anonymní soukromý sběratel. Rubens byl prohlášen za autora obrazu teprve před pár týdny. Předtím byla kresba připisována Rubensovu následovníku Janovi van den Hoecke. "Připisovat tak dlouhou dobu tuto geniální práci slavného malíře méně významnému autorovi je rozhodně nespravedlnost," prohlásil pro britskou BBC George Gordon, odborník z aukční síně Sotheby's. "Nakonec ale vyšla jeho kvalita najevo."
LONDÝN - Zatím neznámý obraz vlámského barokního mistra Petra Paula Rubense Vraždění neviňátek byl včera v londýnské aukční síni Sotheby's prodán za rekordních 49,5 milionu liber (téměř 2,25 miliardy korun). Rubensova kresba se tak stala vůbec nejdražším obrazem vydraženým na území Británie. Dílo bylo vytvořeno mezi lety 1609 a 1611. Novým majitelem se stal anonymní soukromý sběratel. Rubens byl prohlášen za autora obrazu teprve před pár týdny. Předtím byla kresba připisována Rubensovu následovníku Janovi van den Hoecke. "Připisovat tak dlouhou dobu tuto geniální práci slavného malíře méně významnému autorovi je rozhodně nespravedlnost," prohlásil pro britskou BBC George Gordon, odborník z aukční síně Sotheby's. "Nakonec ale vyšla jeho kvalita najevo."
</TEXT>
</DOC>
<DOC>
<DOCID>LN-20020711065</DOCID>
<DOCNO>LN-20020711065</DOCNO>
<DATE>07/11/02</DATE>
<GEOGRAPHY>MALMÖ</GEOGRAPHY>
<TEXT>
Dvanáctiletý švédský chlapec objevil před několika dny u silnice v jedné obci nedaleko města Malmö poklad - našel totiž tašku se spoustou peněz. Celkem šlo o 230 000 švédských korun, což v přepočtu odpovídá více než 750 000 českým korunám. Školák se z nálezu zaradoval, tašku vzal a ze šťastného místa utekl. Peníze ukryl doma ve svém pokoji, aniž se o tom zmínil rodičům. Taška však měla své majitele - dva muže, kteří ji na silnici zapomněli. Odjížděli za obchodem do nedalekého Helsingborgu a tašku nechali u cesty při nakládání věcí do auta. Když si po chvíli jízdy na peníze vzpomněli a vrátili se pro ně, nic už nenašli. Policie se nakonec dopátrala pravdy i peněz pomocí několika stop a svědků. Z původně uvedených 230 000 švédských korun ale u chlapce zajistila jen 200 000.
</TEXT>
</DOC>
<DOC>
<DOCID>LN-20020711066</DOCID>
<DOCNO>LN-20020711066</DOCNO>
<DATE>07/11/02</DATE>
<TEXT>
BIRMINGHAM, Alabama - Celkem šest dětí, čtyři chlapce a dvě holčičky, porodila během dvaceti minut sedmadvacetiletá zdravotní sestra, Američanka Diamond Harrisová. Ve světě vzácný porod šesterčat proběhl v neděli ráno po 26 týdnech těhotenství, přičemž obvyklá doba je 40 týdnů.Tomu odpobídla i váha novorozeňat, která se pohybovala od půl kilogramu do osmi set gramů. Přesto se ale o jejich zdravotní stav lékaři neobávají. ,, Stav dětí byl vážný, ale díky intenzivní péči a jejich napojení na přístroje se dalších komplikací neobáváme. Již od úterý děti dýchají samy, bez pomoci respirátorů," řekl doktor Namasivayam Ambalavanan z birminhamské nemocnice. Paní Harrisová, matka sedmiletého chlapce, předtím absolvovala léčbu za účelem otěhotnění. Jejím úspěchem však byla poněkud zaskočena i ona: "Cítím se dobře, ale takový ranec jsme neočekávali." Všechna miminka manželů Harrisových byla pojmenována na K, prý na počest jejich skvělé babičky Kassie Harrisové. Do rodiny Harrisových tak během jediného dne přibyli Kiera, Kaylyanne, Kaleb, Kobe, Kieran a Kyle. Porody šesterčat jsou ve světě poměrně vzácné, od roku 1900, kdy jejich registrace probíhá, bylo zaznamenáno pouze devadesát sedm případů narození šesterčat.
</TEXT>
</DOC>
<DOC>
<DOCID>LN-20020711067</DOCID>
<DOCNO>LN-20020711067</DOCNO>
<DATE>07/11/02</DATE>
<TITLE>
Jak to žije na nejnavštěvovanějších přehradách
</TITLE>
<TEXT>
I u českých přehrad můžete strávit dovolenou podle svých představ. Najdete písčité pláže, přehrady s ideálními podmínkami pro windsurfing nebo zajímavé hlubiny pro potápění. A navíc: domluvíte se česky!
Kvůli potápění nemusíte jezdit zrovna k moři. Zajímavé místo na pozorování podvodního světa totiž najdete i na mapě České republiky. Pokud tedy netoužíte přímo po korálových útesech, stačí vyrazit na slapskou přehradu. Navíc zde objevíte zajímavý fenomén, který byste na moři asi těžko hledali - hausbóty, které neplavou na vodě. "V českých vodách jsou ideální podmínky, kde se dá naučit o potápění hodně," tvrdí zkušený potápěč Petr Slezák, který na slapské přehradě vede školu potápění. "Na rozdíl od moře je zde omezená viditelnost a voda je chladná," vypočítává znalec slapských hlubin obtížné podmínky, ve kterých si podle něj začátečník může vytvořit dobrý základ pro budoucí výlety pod mořskou hladinu. Když zadává písemný test Finovi, který si přijel na Slapy udělat potápěčské zkoušky, neodpustí si malé rýpnutí. "To víte, asi tam mají málo jezer," směje se, když si všimne našeho překvapení z finského "žáka". Jak se voda v nádrži ohřívá, klesá viditelnost. V zimních měsících je dobře vidět do hloubky šesti metrů, v létě maximálně do čtyř. "Od dvanácti už potřebujete světlo," vysvětluje Slezák. Nejlepší měsíc pro potápění na slapské přehradě je červen. V tomto období je možné vidět hejna mladých ryb. "Voda není zatím příliš prohřátá sluncem, takže se netvoří vodní plankton a je dobrá viditelnost," radí Slezák. Podle něj je v posledních letech potápění stále populárnější. "Díky propracovanému systému výuky a rozvoji techniky se stalo potápění rekreační aktivitou, která je dostupná pro každého," říká slapský potápěč a s úsměvem dodává: "Základním předpokladem je umět plavat." Úplní začátečníci nebo zvědavci, kteří si chtějí potápění prostě jen vyzkoušet a nahlédnout pár metrů pod hladinu, mohou za pět set korun absolvovat ponor s instruktorem. Ten je vede a vysvětluje postup krok za krokem.
</TEXT>
<HEADING>
Ryba velikosti člověka
</HEADING>
<TEXT>
A čím jsou vlastně slapské vody pro potápěče tolik zajímavé? Tak především se dají pozorovat ryby. "Téměř při každém ponoru narazíte na okouna nebo ježdíka," vyjmenovává Slezák. Už ne pokaždé se vám může podařit zahlédnout candáta, kapra či plotici. "Jednou dvakrát za rok narazíte na úhoře. A když máte štěstí, potkáte i sumce." Za poslední čtyři roky, co se Slezák na Slapech potápí, viděl sumce jen pětkrát. "Jeden byl veliký jako já," vzpomíná na zážitek stoosmdesát centimetrů vysoký potápěč. "Opravdu jsem přesvědčený, že byl velký jako dospělý člověk," opakuje, když se ujišťujeme, zda se nepřeřekl. "Lekl jsem se a couvl jsem před ním. Oni jsou ale strašně plaší, takže se otočil a klidně odplaval," říká a dodává, že historkám o sumcích, kteří snědli psa, nevěří. "Ale hubu měl teda pěkně velikou," usmívá se. Pod vodu se ale potápěči nechodí dívat jen na ryby. Největším lákadlem jsou totiž zbytky zatopených vesnic, které stály na břehu Vltavy, než byla slapská přehrada napuštěna. "Je velká škoda, že většina domů byla při stavbě přehrady zbourána," stěžuje si Slezák. Vše, co stálo na hlavním toku Vltavy, bylo důsledně srovnáno se zemí. Přesto můžete pod vodou vidět zbytky základových zdí a stavby do úrovně prvního patra. Jen ojediněle narazíte na domy se zachovaným stropem.
</TEXT>
<HEADING>
Sumec v mlýnském kole
</HEADING>
<TEXT>
Jedno z navštěvovaných míst je samota v Mastníku. Na dně přehrady najdete zbytky domu s komínem. Ale vůbec nejvyhledávanější ruinou asi pětadvacet metrů pod vodní hladinou je bývalý Borákův mlýn. "Kromě zdí tam stojí i dřevěné mlýnské kolo. Bydlí v něm sumec," přidává Slezák informaci navíc. Pod Živohošťským mostem zase může potápěč narazit na vraky potopených lodí. "Zátokou tekl původně potok, na němž byly čtyři nebo pět jezů. Jejich zdi tam stále najdete." "Tak trochu začarovanou lokalitou je místo, kde najdete vraky hausbótů a motorových jacht. Na Vyhlídce jsou zase v hloubce asi osmi metrů potopené tři automobily. Neumím si vysvětlit, jak se tam dostaly. Možná je tam někdo schválně shodil," kroutí nechápavě hlavou. Slapská přehrada byla napuštěna v roce 1954. Současná vodní hladina je o 35 metrů výš než původní koryto Vltavy. "Hloubka zatopených stavení je zhruba třicet až pětatřicet metrů. Maximální hloubka při sportovním potápění je ale 40 metrů. Takže ponory k zatopeným zbytkům vesnic na dně Slap jsou dost náročné i pro zkušené potápěče," uzavírá Slezák.
</TEXT>
<HEADING>
Z hausbótů netradiční rekreační chaty
</HEADING>
<TEXT>
Před lety se staly Slapy i nedaleká orlická přehrada rájem obytných motorových člunů, takzvaných hausbótů. Jejich provoz byl ale v sedmdesátých letech zakázán. A tak se řada majitelů rozhodla využít nepotřebné lodě jako netradiční rekreační objekty. Na březích přehrady proto teď můžeme spatřit lodě-chaty. "My to bereme pořád jako loď na vodě," říká Vašek Zavadil, syn majitelů hausbótu, který tráví na "lodi" prázdniny se svým kamarádem. Obytné čluny dnes stojí na dřevěných špalcích a jejich vlastníci s nimi už roky nevypluli. Využívají je proto už jen jako rekreační chaty. Většina má své majitele, kteří na hausbótech tráví dovolené. "Jen ten vzadu," ukazuje Vašek Zavadil rukou, "ten nejškaredší, majitelka nenavštěvuje a sem tam ho, myslím, pronajímá."
"Vesměs jsou to svérázní lidé," charakterizuje Slezák majitele chatiček na vodě, když nás na člunu veze zpět na břeh z prohlídky netradičních rekreačních domků. "Občas narazíme na problém, když chceme se člunem zaparkovat na břehu vedle jejich hausbótu. Tváří se, že jim ten pozemek patří a my že tam nemáme co pohledávat," stěžuje si. Deset metrů půdy směrem od vodní hladiny je ale v majetku Povodí Vltavy. "Rozčilují se tedy neoprávněně," dodává Slezák.
</TEXT>
<HEADING>
Nechranice: ráj surfařů a rybářů
</HEADING>
<TEXT>
Nechranickou přehradu v severních Čechách si oblíbily dvě nesmiřitelné skupiny návštěvníků. Jednou z nich jsou rybáři, pro které jsou Nechranice bohatým lovištěm, a druhou surfaři, kterým rozlehlá plochá krajina v podhůří Krušných hor skýtá ideální podmínky. "Windsurfing a rybaření nejdou dohromady," říká rybář, který se představil prostě jako Jaroslav. Sedí na břehu a ve vodě má nahozené tři pruty. Čeká na úlovek. "Jsou to bezohledný prasata," nadává rozhořčeně na surfaře a vysvětluje, že mu mladíci na prknech trhají vlasce. "Prostě dělají naschvály," uzavírá kategoricky. Na nechranické přehradě bude rybář Jaroslav až do září. Bydlí v pojízdném přívěsu a do nedalekých Tušimic, kde pracuje, dojíždí každý den autem. "Jezdí sem surfaři a rybáři. Ale nemají se navzájem moc rádi. Občas si dokonce nadávají," potvrzuje Magdaléna Kasíková, která má společně se svým mužem na nechranické přehradě půjčovnu windsurfingového vybavení. Pokud vane vítr ze severu nebo severozápadu, začnou se k přehradě sjíždět desítky automobilů se surfařskými prkny a plachtami. "Když je příznivé počasí, sjede se tady třeba až šedesát surfařů najednou," popisuje Magdaléna Kasíková. "Lidé sem jezdí především za surfováním, kvůli rekreaci ani ne," komentuje paní Kasíková poloprázdný kemp. "To víte - severní Čechy. Lidi sem nechtějí jezdit. Asi si ještě pořád myslí, že je zdejší krajina zničená," vysvětluje.
</TEXT>
<HEADING>
Komíny jako signalizátory síly a směru větru
</HEADING>
<TEXT>
Před čtyřmi lety měl na nechranickou přehradu přijet dokonce zájezd dětí z Francie. "Rodiče dětí se ale doslechli, že severní Čechy nejsou kvůli špatnému ovzduší pro rekreaci vhodné. Tak zájezd zrušili," vzpomíná Kasíková. Z nechranického kempu, kde je i jacht club a půjčovna surfařského vybavení manželů Kasíkových, je výhled na tušimickou tepelnou elektrárnu. Na protějším břehu se tyčí vysoký komín a čtyři chladicí věže. Kouří se z nich. "Dřív to tady dost smrdělo. Pak je odsířili, takže už nic cítit není," vzpomíná Kasíková. Teď slouží komíny surfařům jako signalizace síly a směru větru. Surfaři s prkny posedávají na břehu a občas zaostří zrak na protější komíny, aby zjistili, zda už vane ten správný vítr. "Obvykle sem lidi jezdí surfovat jen na jeden den. A většinou se řídí předpovědí počasí," říká majitelka půjčovny. "Podíval jsem se na internet. Psali, že by snad mohlo docela foukat. Tak jsem vyrazil na Nechranice," říká surfař z Prahy Pavel Smažík. Skutečnost má ale zatím k předpovědi daleko. Svítí slunce a vítr lehce pofukuje. "Pokud do tří odpoledne nezačne foukat, sbalím to a pojedu na vodní lyže do Chomutova," rozhodl se Pavel Smažík, který vyčkává na břehu. Podél betonové cesty, která vede středem kempu až k vodě, stojí v těsné blízkosti vedle sebe chatky. Po jedné straně větší pro dvě rodiny se samostatnými vchody. Na druhé straně menší, připomínající spíše domečky pro trpaslíky. Při pohledu na ně lze těžko uvěřit, že se do nich vejde člověk, aniž by se musel ohnout v pase. Většina "chatiček pro trpaslíky" je opuštěná a zdá se, že nájemníky neměly už řadu let. Kontrastně k nim působí některé z větších rekreačních chatek. Na zápraží jedné z nich jsou květináče s rozkvetlými muškáty, v sousední zase visí v okně krajkové záclonky. Lidé z okolí nechranické přehrady si tyto chatky pronajímají. "Zvelebili si je a bydlí v nich celou sezonu," vysvětlují mi manželé Hantákovi, kteří jednu z chatiček obývají. Nastěhovali se v květnu a zůstanou až do září. Podle manželů Hantákových si každou z chat a chatiček pravidelně pronajímá nějaká rodina. "Žádná z těchto chatek už vlastně není k pronajmutí. Rodiny si je totiž rezervují i na následující rok. Někteří to tak dělají už deset let," popisuje paní Hantáková. Rekreační dřevěný domek na nechranické přehradě "patří" manželům Hantákovým už čtyři roky. Sousední obývá jejich dcera. Rekreanti, kteří by chtěli na Nechranicích strávit dovolenou, si tak mohou v kempu buď postavit stan, nebo si musí přivézt vlastní karavan. Před chatkou mají Hantákovi zaparkovanou škodovku. Okolo vozu se povalují autosedačky. Pan Hanták přichází s vysavačem a pouští se do úklidu. Paní Hantáková se chlubí svou chatkou. Malý obývací pokoj s kuchyňskou linkou a dvouplotnovým sporákem je vymydlený. "Ta kuchyňská linka je nová," pyšní se novým vybavením. "Je to maličký, ale nám to stačí," ukazuje do sousedního pokojíku, kde jsou dvoulůžkové palandy. Toalety a sprchy jsou ve společné budově. "Je to tady kousek. Mrkněte se tam. Za to nic nedáte. Jsou fakt hezký. Lepší než v nemocnici," loučí se Hantáková, která tady už osm let půjčuje surfařské vybavení.
</TEXT>
<HEADING>
Máchovo jezero
</HEADING>
<TEXT>
Písčitá pláž, stánky s občerstvením natěsnané jeden vedle druhého a davy lidí, z nichž k vašim uším co chvíli doléhají útržky cizojazyčných rozhovorů. Rodiny s dětmi, starší manželské páry i partičky nevybouřených puberťáků, Češi, cizinci a především Němci, ti všichni si přijeli užít prázdnin a dovolené do rodného kraje Karla Hynka Máchy. A na Máchově jezeře to vypadá jako v mraveništi. "Je to tu prostě super," zvolá nadšeně dvacetiletý Michal Zdrálek z Ostravy. Na "Mácháč" si udělal výlet s partou kamarádů. "Jsem tady už druhým rokem. Zůstaneme tady asi tak pět dní," popisuje. Nic mu tady prý nechybí. "Je tady spousta možností, jak trávit čas. Můžu zajít na šlapadlo, na pivko, můžu stanovat," vyjmenovává ostravským přízvukem. "Taky jsou tu dobří lidé," doplňuje. Vzápětí však dodává: "Ale někteří jsou i protivní," a stěžuje si, že mu někdo vynadal za to, že vjel autem do zákazu vjezdu a téměř přímo na břehu jezera si postavil stan. "Kde si postavím stan, snad může být každému jedno," dotčeně konstatuje. Chvíli ještě rozhazuje rukama a naštvaně kroutí hlavou. Rázem se mu ale rozsvítí oči a vyhrkne: "A jsou tu hezké holky!" Billboardy s obrovskými nápisy Každý den diskotéka! Ve všední dny zdarma! dává tušit, že večer tady určitě bude rušno. "Tam my nechodíme. Na diskotéku můžu zajít i u nás doma. My si ve stanu pustíme písničky nebo sedíme u táboráku," tvrdí Michal Zdrálek, když se ptám, jak to na takové diskotéce vypadá. Sedmnáctiletý student z Olomouce, který si říká Bob, se naopak návštěvami diskoték netají. A když začne vyprávět, vypadá to, že ani kvůli ničemu jinému, než jsou diskotéky, nepřijel. "Jsem tam pečený vařený. Paříme až do rána," popisuje pyšně, jako by se najednou cítil dospělejší. "Jen nevím, jak dlouho ty kalby budu ještě zvládat," naznačuje, že kapesné od rodičů už pomalu dochází. Ale příliš velkou hlavu si z obsahu své peněženky taky nedělá. "Když tak mě založí kámoš. Ten je ve vatě," spoléhá se na kamaráda z party, který prý dostává bohaté kapesné.
</TEXT>
<HEADING>
Dobrodružství v korunách stromů
</HEADING>
<TEXT>
Největší atrakcí pro děti i dospělé jsou stromy. Ve výšce šest metrů nad zemí je v jejich korunách vybudováno něco jako opičí dráha. Dobrodružnému šplhání ze stromu na strom se říká Jungle Creek. Lidé si tak mohou vyzkoušet chůzi po laně, provazových hrazdičkách či lanovém můstku. "Nejvíc to láká děti," říká Julie Novotná, která s provozováním lanového okruhu pomáhá. Některé děti dostanou nahoře strach a vrátí se. "Většinou je ale strach přejde," usmívá se a pozoruje dvojici v korunách stromů.
</TEXT>
<HEADING>
"Vedle skopčáků ležet nebudu!"
</HEADING>
<TEXT>
Jsou čtyři hodiny odpoledne a přicházíme k největší pláži na břehu jezera. Někteří lidé si už balí své věci, další ale přicházejí a rozkládají si osušky na uvolněná místa. Přichází statný pán ve středních letech a začne rozhazovat tašky, ručníky a deky tak, aby zabral co největší prostor pláže. Vypadá to, že hlídá místo dalším dvěma rodinám. Dorazila ale jen žena se dvěma dětmi. Jen co si manželka sedne a začne nafukovat plovací kruh, okamžitě vstává. "Tady ležet nebudu! Vedle skopčáků ne," rozčiluje se, když zaslechne hlasitý rozhovor Němců slunících se poblíž. "Nemáš to jedno? Stejně jsou všude," odvětí manžel. Nakonec ale rezignuje, balí věci a vyráží hledat nový plácek.
KDE SE VYKOUPAT
</TEXT>
<HEADING>
Co nabízejí vybraná přírodní koupaliště
</HEADING>
<TEXT>
V tabulce pod mapkou najdete nejbližší informace o nejznámějších rekreačních lokalitách v Česku. Zjistíte, jaká je teplota vody, kolik svojí vstupné, zda je koupání v daném místě časově omezeno a jaké sportovní aktivity a další služby můžete v daném místě využít.
Lipno (přehrada)
</TEXT>
<HEADING>
Černá v Pošumaví (okres Český Krumlov)
</HEADING>
<TEXT>
teplota vody: 20,8 °C otevírací doba: od 8.00 do 22.00 vstupné: 0 - 20 Kč sportovní využití a služby: nohejbal, půjčovna lodí, tobogan, diskotéka
Hracholusky (vodní nádrž)
</TEXT>
<HEADING>
Plzeň (okres Plzeň sever)
</HEADING>
<TEXT>
teplota vody: 21,6 °C otevírací doba: nepřetržitě vstupné: děti 10 Kč, dospělí 20 Kč sportovní využití a služby: půjčovna lodí, dětské hřiště, stolní tenis
Džbán (vodná nádrž)
</TEXT>
<HEADING>
Praha 6 (okres Praha)
</HEADING>
<TEXT>
teplota vody: 24 °C otevírací doba: od 9.30 do 19.30 vstupné: děti 15 Kč, dospělí 40 Kč sportovní využití a služby: půjčovna lodí, dětské hřiště, plážový volejbal, basketbal, nohejbal, fotbal
Nechranice (přehrada)
Kadaň (okres Chomutov)
teplota vody: 20,7 °C otevírací doba: nepřetržitě vstupné: zdarma sportovní využití a služby: windsurfing, v Chomutově půjčovna vodních lyží
Rozkoš (přehrada)
</TEXT>
<HEADING>
Česká Skalice (okres Náchod)
</HEADING>
<TEXT>
teplota vody: 23 °C otevírací doba: nepřetržitě vstupné: 5 Kč děti, 10 Kč dospělí sportovní využití a služby: minigolf, tobogan, dětská prolézačka, diskotéky
Máchovo jezero
</TEXT>
<HEADING>
Doksy (okres Česká Lípa)
</HEADING>
<TEXT>
teplota vody: 22 °C otevírací doba: od 9.00 do 17.00 vstupné: 25 Kč dospělí (15 Kč od 16.00) 15 Kč děti (5 Kč od 16.00) sportovní využití a služby: windsurfing, půjčovna lodí, plážový volejbal, basketbal, autodráha, hudební parník
Lhota (jezero, bývalá pískovna)
</TEXT>
<HEADING>
Stará Boleslav (okres Mělník)
</HEADING>
<TEXT>
teplota vody: 23 °C otevírací doba: od 7.00 do 19.00 vstupné: 20 Kč děti, 30 Kč dospělí (od 17.00 poloviční), parkovné 60 Kč sportovní využití a služby: windsurfing, půjčovna lodí, plážový volejbal, dětské hřiště, opičí dráha
Nové Mlýny (přehrada)
</TEXT>
<HEADING>
Hustopeče (okres Břeclav)
</HEADING>
<TEXT>
teplota vody: 23 °C otevírací doba: od rána do 24.00 vstupné: děti do 6 let zdarma, děti 6-12 let 10 Kč, osoby nad 12 let 15 Kč sportovní využití a služby: letní kino v ceně vstupenky na koupaliště, půjčovna lodí, dětské hřiště, plážový volejbal, tenis, škola a půjčovna windsurfingu, minigolf
Sečská přehrada
Seč u Chrudimi (okres Chrudim)
teplota vody: 21 °C otevírací doba: nepřetržitě vstupné: zdarma sportovní využití a služby: půjčovna lodí, tenis
Velké Dářko (rybník) Žďár nad Sázavou (Okres Žďár nad Sázavou)
teplota vody: 21 °C otevírací doba: od 9.00 vstupné: děti 20 Kč, dospělí 30 Kč sportovní využití a služby: windsurfing
Vranovská přehrada
</TEXT>
<HEADING>
Vranov nad Dyjí (okres Znojmo)
</HEADING>
<TEXT>
teplota vody: 22 °C otevírací doba: nepřetržitě vstupné: od 8.00 do 18.00 zdarma děti do 6 let 5 Kč děti do 15 let 15 Kč dospělí sportovní využití a služby: volejbal, nohejbal, stolní tenis, tobogan, půjčovna lodiček a šlapadel
Vybraná rekreační místa s možností koupání ve vodních nádržích, rybnících, vytěžených pískovnách, řekách a aquaparcích
</TEXT>
</DOC>
<DOC>
<DOCID>LN-20020711068</DOCID>
<DOCNO>LN-20020711068</DOCNO>
<DATE>07/11/02</DATE>
<TITLE>
kam a za kolik
</TITLE>
<HEADING>
LETOVISKA
</HEADING>
<TEXT>
Krásné pláže leží na Džerbě, která je největším ostrovem severní Afriky. Nejlepší jsou na východě ostrova v Sidi Mahres a v Ras Torgueeness. Skalnaté zátoky jsou vyhlášené pro podmořský rybolov. Mnoho umělců jezdí do Hammametu, kde se lze ubytovat v hotelích v maurském stylu. V létě se tu pořádá mnoho divadelních představení. Milovníci koupání a zároveň plodů moře ocení město Sfax, proslavené rybolovem, lovem sépií a mořských hub.
</TEXT>
<HEADING>
TURISTIKA
</HEADING>
<TEXT>
Na své si tu přijdou milovníci pouště. U města Tozuer leží vesnice Chabia a u ní skály, ze kterých je krásný výhled na oázu i na Saharu. Cestovat Saharou je krásným zážitkem. Výborným výchozím místem je pouštní město Douz, které je vstupní bránou Sahary. Odtud lze dělat fakultativní vyjížďky na velbloudech do písečných dun. Stojí za to navštívit některou z mnoha oáz, například Gabes anebo horské oázy Chebika a Tamerza. Nevydávejte se ale nikam bez zkušeného průvodce.
</TEXT>
<HEADING>
PAMÁTKY
</HEADING>
<TEXT>
Nejkrásnějším městem Tuniska je Tozuer, stojící na okraji oázy. Úžasná je návštěva Tunisu. Medina, jeho nejstarší část, je skutečným muzeem. Lidé zde dodnes žijí jako před stovkami let. Dalším slavným místem jsou rozvaliny Kartága, které leží na okraji tuniské metropole. Nedaleko odtud se nalézá posvátné území Tophet, které bylo zasvěceno krvavé bohyni Tanid. Mnoho památek leží na Džerbě. Nejzajímavější stavbou je tu turecká mešita se sedmi kopulemi.
Vzdálenost Tunisu od Prahy: letecky 2 hodiny a 10 minut, autem 2300 km
Jak se dorozumíte: francouzsky, arabsky, v turistických centrech i anglicky a německy
Měna: tuniský dinár (1 TND/1000 milimů/je 28 Kč)
</TEXT>
<HEADING>
Letecké zájezdy
</HEADING>
<TEXT>
Mějte zde stále na paměti, že původní cenu můžete usmlouvat i na pětinu, a to zvlášť na zdejších bazarech. Místní specialitou je silná aromatická káva a mátový čaj. Milovníci vín ocení Koudiat, ostřejším nápojem je fíkové brandy Boukha. Místní pivo Celtia je ale také velmi příjemné.
Více informací na internetu
</TEXT>
</DOC>
<DOC>
<DOCID>LN-20020711069</DOCID>
<DOCNO>LN-20020711069</DOCNO>
<DATE>07/11/02</DATE>
<TEXT>
Většina sportovců nemá prázdniny v létě, ale volno mívají až po konci sezony. Já si proto oddechnu až v polovině září. Neplánuju ale žádnou velkou cestu, protože jsem po sezoně vždycky unavená. Určitě pojedu ke kamarádce na Šumavu. A jestli pojedu do zahraničí, bude to rozhodně k moři, abych si zregenerovala různé bolístky, které se během sezony nastřádají. Všechno ale podřídím tomu, abych mohla být co nejvíc s dcerkou. Když jsem na závodech, stará se mi o ni vždy někdo z rodiny, ale mně se po ní vždycky strašně stýská. Bohužel zatím nemůžu říct, kterých závodů se v létě zúčastním, protože mám drobné zdravotní problémy. Uvidíme.
</TEXT>
</DOC>
<DOC>
<DOCID>LN-20020711070</DOCID>
<DOCNO>LN-20020711070</DOCNO>
<DATE>07/11/02</DATE>
<TITLE>
KDO BYL KDO V 90. LETECH: Tomáš Skuhravý poznal rub i líc fotbalové slávy
</TITLE>
<TEXT>
Kult fotbalových hvězd byl v Česku počátkem minulé dekády neznámým fenoménem. Průkopníkem se stal útočník Tomáš Skuhravý, jehož zlákala italská Serie A. Tam se stal legendou.
Jeho hříva se vymrštila nad obránce a vzápětí se míč třepetal v síti. Celkem pětkrát se opakoval tenhle scénář na fotbalovém mistrovství světa v Itálii v roce 1990. Na turnaji, který Tomáše Skuhravého, rodáka z Českého Brodu, doživotně proslavil. Stal se tenkrát druhým nejlepším střelcem šampionátu a československému týmu pomohl do čtvrtfinále. "Mám krásné vzpomínky na dobrou partu, nádherné zážitky," zasní se dnes šestatřicetiletý elegán. Na Apeninský poloostrov přijel jako hráč pražské Sparty, ale všem bylo jasné, že se do jejího dresu nevrátí. Při přetahování o svalnatého dlouhána nakonec vyhrál FC Janov, klub na vzestupu. Říkalo se, že Skuhravý na smlouvu tak spěchal, že ji podepisoval na kapotě auta. "Ne ne, seděli jsme u mě na hotelovém pokoji. Ale bylo to hodně narychlo," vzpomíná po letech. Italský zájemce vyplatil za služby kanonýra 115 milionů korun. Na dnešní poměry nijak závratnou sumu. "Ale tenkrát to znamenalo dost. Je to už přece jenom dvanáct let," ohlíží se za velkým přestupem jeho hlavní aktér. "Dnes už jsou ceny za přestupy úplně jinde, pořád rostou. Někde musí existovat hranice, kdy se to zastaví," myslí si. V Serii A, tehdy možná nejkvalitnější evropské soutěži, se český střelec procpal mezi vybranou společnost. Postavil se vedle Maradony, Roberta Baggia a dalších uznávaných es. S Uruguaycem Aguilerou vytvořil obávaný tandem, pravidelně patřil mezi kanonýrskou smetánku. Klub z Kolumbova rodiště prožíval šťastné období. Sám Skuhravý ale občas dokázal postavit pověstné vejce na špičku. Zejména v národním týmu, který mu otevřel dveře do světa velkého fotbalu, proslul svými výstřelky. Jednou upíjel před trenérem Máčalou ze sklenky whisky, jindy zase odmítl nastupovat pod legendárním koučem Ježkem. Mužem, jenž ho kdysi ze sparťanského dorostu vytáhl až na madridský Santiago Bernabeu. Domácí Real tam osmnáctiletý bažant Skuhravý drze vyřadil z Poháru UEFA. "Ježkovi vděčím za mnohé. Dovedl tým stmelit herně i psychicky. Nakonec jsme si sedli a všechno si vyříkali," připomíná si Skuhravý svou revoltu. "Trenér by měl s hráči komunikovat, diskutovat s nimi," dodává. Když svůj přístup k reprezentaci upravil, stal se znovu její oporou. V kvalifikaci EURO 96 ho dopředu hnala vidina dalšího mezinárodního úspěchu. Jenže krátce po jejím skončení začal marodit s kolenem. "Byl jsem na třech operacích a doktoři mi doporučili, abych skončil," popisuje smutné okamžiky předčasného závěru kariéry. "Koleno mi úplně vyčistili, vlastně tam nemám chrupavku," vysvětluje. Kvůli zranění mu utekl i evropský šampionát v Anglii, odkud český tým přivezl stříbrnou medaili. "Mrzí mě to, ale aspoň jsem klukům pomohl v kvalifikaci," hlásí Skuhravý pyšně. Od té doby hraje fotbal jen rekreačně. "Jednou za týden si chodím zakopat druhou nebo třetí třídu," říká Skuhravý. Konec aktivní činnosti otevřel bývalému útočníkovi nové obzory. U fotbalu zůstal jako manažer Marily Příbram. "Je to externí spolupráce. Teď se zrovna připravujeme na novou sezonu," těší se na setkání s prezidentem Starkou. V Přerově nad Labem, kde v šesti letech podnikal první fotbalové krůčky, otevřel Skuhravý svůj penzion. Jmenuje se Bomber, podle přezdívky, kterou mu kdysi přišili vděční janovští fanoušci. "Penzion funguje dobře, pracuje tam celá rodina," pochvaluje si. Lákadlem pro tuzemské labužníky jsou pochoutky z italské kuchyně, kterou si Tomáš Skuhravý během pěti let na jihu Evropy zamiloval. "Dodnes na ni nedám dopustit, vždycky si něco dopřeju," usměje se. Jinou zálibou Skuhravého jsou zbraně. Podle znalců patří ke znamenitým střelcům, stejně jako před lety na fotbalovém hřišti. "Já a dobrý střelec? To ne, jsou lepší," tvrdí skromně. "Zbrojní pas mám, ale zbraň u sebe nenosím," přiznává. Za minulostí se ohlíží jen v dobrém. Na své četné aféry nechce vzpomínat. Třeba na tu, jak jel po Praze rychlostí pilota závodního vozu a boural. Krevní zkouška mu tehdy prokázala přítomnost téměř dvou promile alkoholu v krvi. "Co se stalo, stalo se. Teď už se koukám dopředu. A takových věcí se vyvaruju," slibuje kajícně.
</TEXT>
</DOC>
<DOC>
<DOCID>LN-20020711071</DOCID>
<DOCNO>LN-20020711071</DOCNO>
<DATE>07/11/02</DATE>
<TITLE>
Úlet
</TITLE>
<TEXT>
5P nebo také Pětipéčko nebo ještě jinak První Pražská Pedagogická Pivní Peruť, spolek budoucích i současných historiků a jejich přátel, byl po sedm let tou organizací, v jejímž náručí jsem ukájel svou touhu po společenském styku. Zde jsem měl tu čest se seznámit s veličinami, jako je prof. Čornej, který pro své ideály dokáže být stejně zapálen jako husité, ovšem v mezích zákona i promile! Nebo inspirativní barokní večery s doc. Vlnasem, kdy jsem byl veden k pokoře před vším, co je "evropské" a vůbec habsburské. Bohužel 10. červen 2002 se stal černým pondělím našeho Pětipéčka. Stalo se to v hostinci U Žaludu, kde několik členů organizace nalezlo Náčelníka 5P ve velmi depresivním stavu, jehož příčinou byla tréma před zkouškou ze středověké hygieny. Bohužel několik dobře míněných ironických poznámek Čelńu tak rozladilo, že stačila jedna dobře mířená narážka o reformaci Pětipéčka formou zrušení, která přešla z kategorie černého humoru do kategorie uskutečněných aktů během dvou piv. Všechno špatné je k něčemu dobré. Jako správný podnikatel jsem využil dočasné poptávky na trhu se společenskými organizacemi a promptně jsem založil nástupnickou organizaci "DvacetiPéčko". Pravý Pražský Pedagog Pije Pouze Původní Plzeňský Prazdroj, Pivo Pro Pašáky, Posléze Prasáky, Pětipéčko Překonáno, Pokořeno, Pápa Pepa, PoPojedem!
</TEXT>
</DOC>
<DOC>
<DOCID>LN-20020711072</DOCID>
<DOCNO>LN-20020711072</DOCNO>
<DATE>07/11/02</DATE>
<TITLE>
Hosté karlovarského filmového festivalu přivezli britský humor i americkou odměřenost
</TITLE>
<TEXT>
Několik atraktivních tváří filmového světa uvítaly Karlovy Vary během jediného dne. Půvabná Britka Saffron Burrowsová představila dva tituly: Hotel a Zkouška věrnosti. Její krajané Stephen Fry a Greg Wise si vybrali český festival pro mezinárodní premiéru snímku Objevení nebe a mladá Američanka Clea DuVallová uvedla Třináct rozhovorů o tomtéž.
KARLOVY VARY (od zpravodajky LN na mezinárodním filmovém festivalu) - V předchozích letech se na festivalu za značné divácké pozornosti promítaly snímky osobitého režiséra Mikea Figgise Ztráta sexuální nevinnosti a Time Code. V obou případech je doprovázel sympaťák Julian Sands, který pak šířil dobré jméno karlovarského festivalu ve světě. "Prý se na žádném festivalu nechovají k hostům tak dobře, jako tady," vyřídila jeho vzkaz devětadvacetiletá herečka Saffron Burrowsová, která tentokrát doprovodila Figgisův snímek Hotel.
</TEXT>
<HEADING>
Organizovaná anarchie
</HEADING>
<TEXT>
Svérázný režisér opět nezklamal, alespoň co se formální a tematické extravagance týká. Hotel je film o natáčení filmu v dekadentním benátském hotelu s velmi podivnými zaměstnanci. Čas od času zmizí nějaký host a je velmi pravděpodobné, že se zanedlouho objeví v některém ze zdejších pokrmů. "Byla to taková organizovaná anarchie," přiblížila Figgisovu improvizační metodu Burrowsová, "scénář připomínal tak trochu notový zápis. Nic jsme si nesměli dopředu připravovat a také bylo nutné zapomenout na všechny zásady herectví." Stejně spontánně jako o herectví se Saffron rozpovídala o svých společenských aktivitách: "Celé mé dětství prostupovala politika, vlastně nemám žádné vzpomínky, které by s politikou nějak nesouvisely. Rodiče byli vždy velmi angažovaní. Když jsem v rádiu slyšela, že někoho zatkli na demonstraci, mohla jsem si být jistá, že tam bude i moje matka."
</TEXT>
<HEADING>
"Chtěla bych do poroty karlovarského festivalu"
</HEADING>
<TEXT>
Herečka, kterou právě teď můžeme vidět ve filmu Enigma, má za sebou také kariéru modelky. "Modeling je nesmírně zkorumpované prostředí," říká skepticky Burrrowsová, "ale byla to užitečná zkušenost, určitě o tom jednou napíšu." Saffron se také svěřila, že mluvila s Jiřím Bartoškou a projevila přání jednou zasednout v porotě karlovarského festivalu. Na otázku, podle jakých kritérií by filmy hodnotila, herečka odpověděla: "Vadí mi cyničnost a povrchnost, obvykle ocením vášeň a humor a vůbec nejradši mám filmy, které se hned nevykouří z hlavy a dá se o nich třeba týden přemýšlet." Na seznamu jejích oblíbených snímků prý figurují starší Almodóvarovy snímky nebo Trierův Tanec v temnotách.
</TEXT>
<HEADING>
Vzpomínka na Roberta Altmana
</HEADING>
<TEXT>
S herci Stephenem Fryem a Gregem Wisem měl původně do Karlových Varů přijet i režisér filmu Objevení nebe Jeroen Krabbé. Den před plánovaným odletem byl ale hospitalizován v nemocnici s dvaačtyřicetistupňovou horečkou a podezřením na malárii. Malárie to sice nakonec nebyla, přesnou diagnózu se prý ale nepodařilo stanovit. Zejména energický a vtipný Stephen Fry budil dojem, že zastane tři lidi najednou. Vášnivě vyprávěl o natáčení filmu Gosford Park, v němž si pod režijním vedením Roberta Altmana zahrál nepřehlédnutelnou postavu natvrdlého detektiva: "Jen dva lidé na place věděli, o čem ten film je. Maggie Smithová se mě neustále ptala, co to točíme za blbost, koho hraješ ty a koho já? Sledovat Altmana při práci bylo nesmírně vzrušující. Točilo se na dvě pohyblivé kamery, které do sebe na začátku každé zkoušky narazily. Pak se to všechno hemžení změnilo v úžasný balet. Jakékoli jiné natáčení vám pak musí nutně připadat banální a nudné." To prý ovšem nebyl případ Objevení nebe. Symbolický příběh o tom, kterak se dva andělé snaží prostřednictvím lidí získat zpět do nebe desky s desaterem, si velmi zajímavým způsobem zahrává s myšlenkami teologie a otázkami víry. Výtvarně neobyčejný film s magickou atmosférou mísí všechny druhy náboženství, což může na leckoho působit velmi provokativně. "Film se zatím promítal jen ve svobodomyslném Beneluxu, ale už je prodaný do mnoha zemí, odkud se očekávají extrémnější reakce," uvedl představitel jedné z hlavních rolí Greg Wise. Dosud se prý ozývali hlavně křesťané, film se líbil jednomu rabínovi, co na něj říkají muslimové, to se zatím neví.
</TEXT>
<HEADING>
"Herectví je jediná smysluplná věc"
</HEADING>
<TEXT>
Uzavřeně a nekomunikativně působila na festivalu čtyřiadvacetiletá americká herečka Clea DuVallová. Budiž jí omluvou, že přivezla velmi pěkný film, který by se dobře vyjímal iv české distribuci. Snímek Třináct rozhovorů o tomtéž patří k nejúspěšnějším nezávislým americkým snímkům loňského roku. Prolíná se v něm pět příběhů obyčejných lidí, jejichž život ovlivnila náhoda. Schéma to není sice nijak originální, ale citlivý přístup režisérky a skvělé herecké výkony dělají z filmu jeden z nejpříjemnějších zážitků festivalu. Clea DuVallová tvrdí, že měla bouřlivější dětství než všechny postavy, které zatím hrála. Pro herectví se rozhodla už ve třinácti: "Připadalo mi to jako jediná smysluplná věc, kterou můžu dělat." Dnes prý stále častěji uvažuje o režírování nebo produkování filmů. Jako herečka nesnáší, když se z ní režiséři snaží dostat potřebné pocity prostřednictvím emotivního vydírání. "To už není režie, ale podvádění," tvrdí herečka, která obdivuje Meryl Streepovou a Jodii Fosterovou.
Uzavřeně a nekomunikativně působila na festivalu čtyřiadvacetiletá americká herečka Clea DuVallová. Budiž jí omluvou, že přivezla velmi pěkný film, který by se dobře vyjímal iv české distribuci. Snímek Třináct rozhovorů o tomtéž patří k nejúspěšnějším nezávislým americkým snímkům loňského roku. Prolíná se v něm pět příběhů obyčejných lidí, jejichž život ovlivnila náhoda. Schéma to není sice nijak originální, ale citlivý přístup režisérky a skvělé herecké výkony dělají z filmu jeden z nejpříjemnějších zážitků festivalu. Clea DuVallová tvrdí, že měla bouřlivější dětství než všechny postavy, které zatím hrála. Pro herectví se rozhodla už ve třinácti: "Připadalo mi to jako jediná smysluplná věc, kterou můžu dělat." Dnes prý stále častěji uvažuje o režírování nebo produkování filmů. Jako herečka nesnáší, když se z ní režiséři snaží dostat potřebné pocity prostřednictvím emotivního vydírání. "To už není režie, ale podvádění," tvrdí herečka, která obdivuje Meryl Streepovou a Jodii Fosterovou.
</TEXT>
</DOC>
<DOC>
<DOCID>LN-20020711073</DOCID>
<DOCNO>LN-20020711073</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Irská rocková skupina U2 publikovala na internetu novou píseň The Hands That Built America. Skladba vznikla pro dlouho očekávaný epos Martina Scorseseho Gangs Of New York, jenž by měl přijít do kin o Vánocích a ve kterém se objeví Cameron Diazová a Leonardo DiCaprio. U2 dále připravují kompilaci svých hitů z 90. let a slibují, že na nové CD zařadí i několik nerealizovaných nahrávek. S další filmovou melodií přichází americký písničkář Bob Dylan, jehož skladba Things Have Changed z komedie Wonder Boys získala Oscara za rok 2000. Nová píseň Waitin' For You doprovází snímek Divine Secrets Of The Ya-Ya Sisterhood se Sandrou Bullockovou, Ellen Burstynovou a Jamesem Garnerem v hlavních rolích a je k dostání na soundtracku, který produkoval známý bluesrockový muzikant T-Bone Burnett.
</TEXT>
</DOC>
<DOC>
<DOCID>LN-20020711074</DOCID>
<DOCNO>LN-20020711074</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
"Velkou operní videosoutěž" vyhlásil ve svém červencovém čísle hudební měsíčník Harmonie. Ve třech kolech lze získat videonahrávky a operní CD komplety prestižních zahraničních vydavatelství. V prvním kole jsou ve hře například Mascagniho Sedlák kavalír, Mozartovy opery Kouzelná flétna a La clemenza di Tito, díla Giuseppe Verdiho, Gioacchina Rossiniho, Richarda Strausse a dalších operních velikánů. Na otázky, které budou zveřejněny v dalších dvou číslech, lze odpovědět i na internetové adrese www.muzikus.cz.
</TEXT>
</DOC>
<DOC>
<DOCID>LN-20020711075</DOCID>
<DOCNO>LN-20020711075</DOCNO>
<DATE>07/11/02</DATE>
<TITLE>
Britský zpěvák natočil novou desku s názvem Heathen a vydal se na evropské turné
</TITLE>
<TEXT>
Nové album Davida Bowieho spojuje dva trendy, které v jeho tvorbě posledních let můžeme sledovat - chuť ohlížet se zpět i zkoumat pop-rockovou budoucnost.
Často bývá poukazováno na to, že David Bowie se pohybuje po spirále. Udržuje krok s dobou (přesněji řečeno - ve své generaci je obvykle daleko před ostatními) a přitom nezpochybňuje své dosavadní, i několik desítek let staré projekty, ba dokonce svým způsobem "recykluje" některé jejich prvky. Bowieho novinka, nazvaná Heathen, teorii o bowieovské vývojové spirále dokonale ilustruje. I když je David Bowie jedním z nejnevyzpytatelnějších umělců v rocku, při pohledu zpět do 90. let se zdá, že k albu, jakým je Heathen, cílevědomě směřoval. Taková "generálská" prohlášení lze ovšem v jeho případě činit vždy až "po bitvě", tedy za předpokladu znalosti aktuálního materiálu - po minulém titulu 'hours (1999) se recenzenti jako vždy předháněli v předpovědích, jakým směrem se Bowieho tvorba vydá dále. Dnes se zdá jeho vývoj poměrně jednoduchý jak z uměleckého, tak z komerčního hlediska; obě jdou v případě tohoto umělce nebývale ruku v ruce: elektronickým albem Earthling (1997) si získal tu část mládeže, jež vedle moderního tanečního soundu vyhledává také písničkovou stavbu, následujícím, relativně zklidněným 'hours uklidnil své staré fanoušky, že stále zůstal tím starým Bowiem. Heathen je, ať už záměrně či nikoli, pro obě skupiny posluchačů (jež rok od roku naštěstí co do vkusu a žánrové tolerance splývají). Ti mladší se mohou nechat unášet ze svého "nepopsaného" pohledu novými přístupy ke klenutí melodií, k využívání akustických i elektrických nástrojů (jedním z hlavních hostů je klasik rozvazbené elektrické kytary Pete Townshend), k dosažení tajemné atmosféry i nálady dekadentně libozvučného popu. Starší posluchač naopak může zapátrat ve své paměti, po jakých vyšlápnutých soukromých cestičkách se Bowie při přípravě alba vracel, aby na jejich konci uchopil zvukový nebo aranžérský detail, popadl jej a přenesl zpět do roku 2002. Jistě není náhoda, že Bowie jako hlavního spolupracovníka na album Heathen přival producenta Tonyho Viscontiho, spolustrůjce svých klasických alb ze 70. let. Stvořili spolu sbírku dvanácti písní, z nichž každá zní odlišně od ostatních, a přesto zcela stoprocentně bowieovsky - při šíři různorodých prostředků, které si za pětatřicetiletou kariéru Bowie přivlastnil, není divu. Zajímavá "zvuková prostředí", tvořená syntezátory a jejich souhrou s akustickými a elektrickými nástroji (Slip Away) i ohlasy klasických hudebních žánrů: např. boogie Cactus, převzaté od amerických Pixies, je zde vlastně jakousi "recyklací na druhou" - i původní interpreti vlastně použili ve své době neaktuálního prostředku). Vášnivé kytarové bouře (Youngova I've Been Waiting For You s hostujícím kytaristou Foo Fighters Davem Grohlem, takto někdejším bubeníkem Nirvany), kontrastující s komorně melancholickými motivy a zvukovými stěnami ( 5.15 The Angels Have Gone) i rytmické smyčky a samplovaný zvuk - to vše už v různých obměnách Bowie za svou neuvěřitelně dlouhou a úspěšnou kariéru použil. To však neznamená, že by snad nevěděl kudy kam a obrátil se k jistotě. Jen sumarizoval to nejlepší, čeho je ve svém žánru schopen a vytvořil nesmírně zralé a neoposlouchatelné dílo. Komu by to mohlo být málo?
David Bowie: Heathen
Sony Music Bonton Čas 51:43
</TEXT>
</DOC>
<DOC>
<DOCID>LN-20020711076</DOCID>
<DOCNO>LN-20020711076</DOCNO>
<DATE>07/11/02</DATE>
<TITLE>
Irská folkrocková skupina The Frames, kterou dobře známe z mnoha moravských i pražských koncertů, natočila v klubu Stará pekárna v Brně své první živé album Breadcrumb Trail.
</TITLE>
<TEXT>
Firma Indies učinila dobrý skutek - sympatického zpěváka a kytaristu Glena Hansarda, jenž je hlavou i srdcem dublinského bandu, musí člověk zažít na pódiu. Předešlé CD For The Birds sterilním prostředím nahrávacího studia lehce trpělo. Pod novým titulem se skrývají staré skladby, ale v mnohem uvolněnějším provedení. Ať už jde o hity Lay Me Down a What Happens When The Heart Just Stops či o náročnější dílka Red Chord a Fitzcarraldo, nápaditá muzika Frames působí s největší intenzitou v bezprostředním kontaktu s (pokud možno komorním) publikem. Intimní barová atmosféra Hansardovi umožňuje osvětlovat příčiny vzniku jednotlivých písní, což občas pomáhá a někdy škodí. Ale taková Santa Maria bezesporu jisté dokreslení unese, zvlášť je-li tak pikantní: Pomalý kousek se zkoušel kdesi na irském pobřeží. Do textu inspirovaného obrazy Egona Schieleho se autorovi náhle vloudila nesmyslná slova "Santa Mario, proč jsi musela odejít". Po čase Hansard nalezl v novinách článek, který popisoval historickou událost z míst, kde byla píseň nacvičována. V dávné minulosti sem prý omylem připlula anglická loď, a když zjistila, v jakých vodách se ocitla, nepřistála a nechala se hrdě roztříštit o útesy. Na albu, které doplňují dva akustické bonusy včetně křehkého popěvku Star, Star, hostuje známý český houslista Jan Hrubý. Frames masochisticky tvrdí, že navzdory velkému zájmu irských fanoušků zůstane skvělé CD Breadcrumb Trail výhradně tuzemskou záležitostí.
The Frames: Breadcrumb Trail
Indies Records 2002 Čas 75:10
</TEXT>
</DOC>
<DOC>
<DOCID>LN-20020711077</DOCID>
<DOCNO>LN-20020711077</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Podzimní část festivalu world music v pražském Paláci Akropolis, známý pod názvem United Colours of Akropolis, zahájí 17. října česká romská kapela Čilágos. Dvanáctičlenná skupina Čilágos hraje romské lidové písně z východního Slovenska, kterým dodává vlastní aranžmá. Úspěch slavila nejen na českém festivalu Respekt 99, ale i na Černobílém světě v Nizozemsku. Britské duo Badmarsh a Shri, které se v Čechách představí poprvé, vystoupí v Akropoli 8. listopadu. Ve své tvorbě kombinuje taneční hudbu s arabskými lidovými prvky, v některých skladbách se objevuje vliv jazzu, raggae nebo breakbeatu. Z vesnice Kinlochard v oblasti Loch Ard ve Skotsku přijede do Prahy prezentovat tradiční keltskou hudbu skupina The Kinlochard Ceilidh Band. Repertoár kapely, která vystoupí v Akropoli 28. listopadu, tvoří keltské lidovky ze Skotska, Irska, Bretaně i vlastní skladby. Posledním letošním koncertem festivalu United Colours of Akropolis bude vystoupení multietnické formace Brave Old World, která zahraje 5. prosince. Její skladby jsou netradičními variacemi na tradiční židovskou hudbu.
</TEXT>
</DOC>
<DOC>
<DOCID>LN-20020711078</DOCID>
<DOCNO>LN-20020711078</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
O nadcházejícím víkendu můžeme navštívit hned dva festivaly, spřízněné širokým dramaturgickým záběrem. Na obou sice pořadatelé kladou hlavní důraz na hudební složku programu, která sama o sobě nabízí velké spektrum stylů, koncerty však budou doprovázet také filmová a divadelní představení. Nikoli nepodstatnou roli v obou případech jistě sehraje i přirozený genius loci jejich dějišť. Již desetiletou tradicí se může pochlubit přehlídka Boskovice - Festival pro židovskou čtvrť, pořádaná sdružením Unijazz. Hlavní hudební program letos ozdobí špičky domácí alternativní hudby Už jsme doma, Ty syčáci, MCH Band, V.R.M. či Klar, nebudou chybět ani populární Tata bojs. Vzácnými zahraničními hosty budou američtí indiáni The Jones Benally Family, kteří předvedou tradiční tance. Na boskovickém hradě jako vždy proběhne několik divadelních představení, bude možno navštívit autorská čtení (Vít Kremlička, Eva Hauserová, Iva Pekárková), v letním kině budou promítnuty filmy Do cizí náruče (M. J. Harris) a Arizona Dream (E. Kusturica). Poprvé se o nadcházejícím víkendu bude konat festival Big Beat Český Krumlov, který navazuje na dva ročníky podobné přehlídky na Lipně. Barvitost dramaturgie zajistí jména Zuzany Navarové, Jana Spáleného, Ivy Bittové či skupiny -123 min. Kamil Střihavka se svým nově postaveným Woo-Doo Bandem zaskočí za Dana Bártu, který dal před letním koncertováním přednost účasti na entomologické expedici v Peru. Etnický rozměr krumlovskému festivalu dodá romská skupina Triny a africký soubor Tshikuna. Mezi filmy budou vévodit především kultovní snímky, např. Acid House, Buena Vista Social Club či Nebe nad Berlínem.
</TEXT>
</DOC>
<DOC>
<DOCID>LN-20020711079</DOCID>
<DOCNO>LN-20020711079</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Český básník a překladatel Petr Borkovec (nar. 1970) se v minulých dnech stal laureátem dvou zahraničních literárních cen. Obě mu byly uděleny za německý překlad jeho básnické sbírky Polní práce (česky 1998, překlad do němčiny pořídila vídeňská bohemistka Christa Rothmeierová). Nejprve byl odměněn jihotyrolskou Norbert-Conrad-Kaser-Preis. Tato cena, pojmenovaná po německy píšícím básníkovi, je spojena s finanční prémií ve výši 6000 eur. Další cenu, Hubert-Burda-Preis, jež byla udělena letos poprvé a je určena pro mladé lyriky střední a východní Evropy, převzal Borkovec v Mnichově. Současně s ním byla poctěna i bulharská básnířka Mirela Ivanovová; oba obdrželi po 5000 eurech. O laureátech rozhodla porota, jejímž členem byl mj. známý rakouský spisovatel Peter Handke.
</TEXT>
</DOC>
<DOC>
<DOCID>LN-20020711080</DOCID>
<DOCNO>LN-20020711080</DOCNO>
<DATE>07/11/02</DATE>
<GEOGRAPHY>SOBOTKA</GEOGRAPHY>
<TEXT>
Od 29. června do 6. července se konal již 46. ročník festivalu Šrámkova Sobotka. Z recitační přehlídky, určené původně jen pedagogům, se stala setkání učitelů, studentů pedagogických škol a filozofických fakult, naplněná přednáškami, semináři, recitacemi i divadelními hrami. Již podesáté byli součástí programu svým "týdnem" také knihovníci. Letošní ústřední heslo "Žena dělá slovo, slovo dělá ženu" svádělo spíš k sympatickému humoru než k řešení emancipace. Mnoho prostoru zaujala problematika "ženské literatury", dívčích deníků, Večerů pod lampou i filmů obdobného ražení. Záchranu přineslo 140. výročí úmrtí Boženy Němcové. Konce neměl potlesk přeplněného sálu Haně Kofránkové a Alfredu Strejčkovi za Naši paní B. N. Fráňu Šrámka prezentovalo Městské divadlo Mladá Boleslav Měsícem nad řekou a inscenací Sedm krásných mečů, v níž jako host přednášel i Radovan Lukavský. A do třetice se stal středem pozornosti Jaroslav Seifert, hlavně díky přednášce literárního vědce Jiřího Brabce, který pro nakladatelství Akropolis pořádá jeho dílo. Nadšení vzbudila Taťjana Medvecká vynikajícím předvedením monodramatu Pavla Nilina Poprvé vdaná. Z dětských představení ne-lze pominout vtipnou a v každém okamžiku režijně promyšlenou pohádku Byl jednou jeden král v podání Jiráskova divadla z České Lípy. Z výstav připomeňme alespoň obrazy Zdeňka Mlčocha v Šolcově statku a grafiky Josefa Jíry.
</TEXT>
</DOC>
<DOC>
<DOCID>LN-20020711081</DOCID>
<DOCNO>LN-20020711081</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Galerie Rudolfinum, deník Lidové noviny a časopis Ateliér vyhlásily 7. 3. 2002 soutěž o nejlepší publicistický, literární či uměnovědný text, věnovaný osobnosti malíře Mikuláše Medka u příležitosti jeho retrospektivní výstavy, jež se koná od 25. dubna do 18. srpna 2002 v Galerii Rudolfinum v Praze. Odborná porota, která zasedala za předsednictví Petra Nedomy, ředitele Galerie Rudolfinum, konstatovala, že na téma Mikuláš Medek a padesátá léta, vypsané pro Lidové noviny, nedošly žádné příspěvky; na téma Mikuláš Medek a jeho poselství dnešku, které bylo vypsáno pro časopis Ateliér, došlo pět příspěvků. Všechny soutěžní práce prokázaly sympatický a niterný vztah k tématu a umělci. V kvalitativním srovnání zvítězil jednoznačně příspěvek Jany Šmejkalové Poselství díla Mikuláše Medka, kterému se porota rozhodla udělit první cenu. Zvláštní ocenění získal Jiří Kuběna, a to za text, který se sice svým rozsahem a zaměřením vymykal rámci soutěže, ale zapůsobil autenticitou výpovědi i literárním zpracováním. Obě práce byly zveřejněny v časopise Ateliér č. 13/2002.
</TEXT>
</DOC>
<DOC>
<DOCID>LN-20020711082</DOCID>
<DOCNO>LN-20020711082</DOCNO>
<DATE>07/11/02</DATE>
<TITLE>
Poprvé byly zveřejněny zápisky básníkova důvěrníka z dvacátých let minulého století
</TITLE>
<TEXT>
Je to neuvěřitelné, ale stále se objevují nová svědectví o Otokaru Březinovi (1868 až 1929). Prokresluje se tak fascinující portrét giganta české poezie, jenž v síle, pronikavosti a přesnosti básnického slova zůstal dodnes nepřekonán.
Pokusů o zprostředkování mocného dojmu, jakým na okolí působila Březinova osobnost, už známe dost. Deml (Mé svědectví o O. B.), Chalupný (Dopisy a výroky O. B.) Lakomá (Úlomky hovorů O. B.), Picková-Saudková (Hovory s O. B.) a další, kteří si získali důvěru starého mládence, cítili až jakousi povinnost vůči současníkům a potomkům zaznamenávat básníkovy výroky. A tak čteme jednou se zatajeným dechem, jindy s úsměvem Březinovy soudy o poezii, umění, politice, společenských poměrech a událostech, ovšemže i o básníkovi samém, o jeho dětství, mládí, literárních počátcích a letech umělecké zralosti. Díky pilnému a úspěšnému březinovskému badateli Petru Holmanovi vidíme teď Březinu dalšíma očima. Můžeme totiž v úplnosti číst dochované zápisky Františka Jecha (1884 - 1960), rukopis, který "tvořil až donedávna část rozsáhlého soukromého archivu Jechovy rodiny" a který byl "před několika lety (...) věnován Muzeu Otokara Březiny v Jaroměřicích nad Rokytnou, kde je také v současné době uložen". Středoškolský učitel Jech, muž o 16 let mladší než Březina, zapisoval v úctě a pokoře vše důležité, co z Březinových úst slyšel. Nebyl však pouhým pasivním zaznamenavatelem, na dialogu se výrazně podílel, řadu témat vnášel do debaty, i když svému velkému hostiteli většinou neoponoval. Zůstalo po něm 232 tiskových stran, jež editor doplnil užitečným jmenným rejstříkem, spolehlivým málem stoprocentně. Od 11. září 1920 do 2. dubna 1929 (poslední datovaný zápis líčí zádušní mši za Otokara Březinu, slouženou v Jaroměřicích osm dní po básníkově smrti) prožíváme s Jechem jeho silné okouzlení emeritním jaroměřickým učitelem, jenž v té době už dávno neměl potřebu psát verše. Zpravodajským slohem zaznamenával Jech svoje a Březinovy výroky, gesta i pohledy, líčil atmosféru přátelských schůzek, jako bystrý pozorovatel si všímal i výmluvných detailů: "V pátek 15. února 1929. (...) U stolu neuklizeno, sklenice po černé kávě a rozevřená kniha (anglická) tam, kde sedával, u kamen -, časopisy se lepily na stůl. Roleta - plátěná spuštěna, přítmí. U kamen bačkory a fajfky. Nějak nevlídno, jako v kobce mnicha." Jsme znovu překvapeni, jak Březina, zdánlivě odtržený od života, pozorně sledoval československé i světové politické události, jak lakonicky dovedl vystihnout podstatu problému. Například v roce 1924 (kdy avantgarda sdružená v Devětsilu vyznávala proletářskou revoluci, přísahajíc na Lenina a dětinsky se ujišťujíc, že "nová, nová je hvězda komunismu") prohodil ke svému návštěvníkovi prozíravě: "Přidá-li se národ k socialismu, bude s ním konec." A v témže roce: "Pro jedinou vraždu v Itálii plno poplachu po celém světě, ale hromadné vraždy v Rusku nikdo nevidí." O čtyři roky později si posteskl nad byrokracií: "Stěžoval si, co všechno nechce vědět stát při daňovém přiznání. Úředníci socialisté chtějí vše mít připraveno pro převrat." Politickým smýšlením (a snad i stranickou legitimací) byl Březina národní demokrat. Pak je ovšem jasné, že v Jechových poznámkách je rovněž takováto: "Březina mnoho snese, ale nedovede přečíst článek Peroutkův." Ale pozor, jsou tu kritiky ještě vyhrocenější, třeba: "Masaryk umění nerozumí."
</TEXT>
<HEADING>
Setkání na náměstí
</HEADING>
<TEXT>
Je zajímavé sledovat, jak tytéž události líčí různí lidé, jimž se Březina svěřoval. Například setkání s TGM na jaroměřickém náměstí v červnu 1928 podle Chalupného (to známe od roku 1931): "Tehdy projížděl Masaryk Moravou jako prezident republiky, obřadně i nadšeně vítaný občanstvem. Přijel i do Jaroměřic a k uvítání na náměstí se dostavil také Březina. Prezident Masaryk s ním chvíli hovořil, zatímco ostatní poněkud poodstoupili. Co oba velikáni hovořili, nebylo dosud nikde otištěno; pouze jednu větu z tohoto rozhovoru citoval vzápětí prezident Masaryk v Ivančicích. Březina o rozhovoru tom neřekl mi vůbec ničeho, a já jsem naň nedotíral zvědavě. (...) Zato kolují pověsti jak o setkání samém, tak i o Březinově nechuti k němu. Dle nich Březina se dostavil k uvítání jenom na naléhání zástupců veřejnosti jaroměřické, a jeho rozhovor s prezidentem prý byl, pokud se dalo zpovzdáli rozeznat, ostře polemický." K důvěrné přítelkyni Emilii Lakomé byl Březina sdílnější (víme to až od roku 1992): "Při včerejším setkání s prezidentem Masarykem na náměstí jsem mu po uvítání vyslovil potěšení, že ho znovu vidím v našem městě tělesně i duševně svěžího. Pravil jsem mu, že jak je viděti, má jeho filozofie reálnou půdu. (...) Já jsem pak vzpomněl jeho paní (...) a podotkl jsem, že jsem viděl v sále ženského útulku Ch. G. Masarykové na Žižkově její krásný portrét od Bílka, který ji věrně vystihuje. Prezident jej ještě neviděl. Pravil jsem také, že za tímto viditelným světem, jejž chceme dobýti, je jiný, neviditelný svět. Prezident odpověděl, že tomu také věří..." Atd. A když po téměř 14 dnech od výměny názorů s prezidentem přijal Březina Jecha, shrnul - jak víme až dnes obsah rozmluvy do jedné věty: "Vypravoval mi o setkání s prezidentem Masarykem. Kdyby nebyl býval v poslední chvíli vyzván, nebyl by býval šel k radnici, jak chtěl starosta. S Masarykem pak mluvil o Bohu." Návraty k poezii Otokara Březiny jsou esteticky povznášející. A jeho promyšleně formulované či bezděčně pronášené výroky, pietně zaznamenané oddanými ctiteli? Glosy a postřehy o věcech politických, společenských, filozofických, kulturních a třebas i tělovýchovných? Charakteristiky různých osobností? Vzpomínky, často kladoucí důraz na bizarní drobnosti ("Také k přezdívkám ,Jebíček' a ,Žebó' se přiznal")? To vše jsou sondy do básníkova privatissima, Březinu nám přibližují a zdůvěrňují, nicméně bedekrem po jeho literárním díle nejsou, být nemohou a snad ani být nechtěly.
František Jech: U Březiny (Záznamy hovorů)
Trigon, Praha 2001, 256 str.
</TEXT>
</DOC>
<DOC>
<DOCID>LN-20020711083</DOCID>
<DOCNO>LN-20020711083</DOCNO>
<DATE>07/11/02</DATE>
<TITLE>
Nový román slavného autora se rodil 55 let * Susan Sontagová nedokázala překročit svůj stín
</TITLE>
<TEXT>
Americký klasik sci-fi žánru Ray Bradbury, někdy přezdívaný "Edgar Allan Poe pro optimisty", o sobě opět dal po dlouhé odmlce vědět, a to novým románem From the Dust Returned (Na-vráceno ze zapomenutí). Jedenaosmdesátiletý autor prodělal před nějakým časem mozkovou mrtvici, přesto stále aktivně píše: kromě románu vydal krátce předtím novou básnickou sbírku They Have Not Seen The Stars (Neviděli hvězdy), pracuje na divadelní hře Falling Upward (Pád vzhůru) a několik týdnů po vydání románu zaskočil své čtenáře povídkovou sbírkou One More For the Road (Ještě jedna na cestu), jež kromě už dříve (časopisecky) vydaných povídek obsahuje i texty dosud nevydané. Ray Bradbury je velmi dobře znám i českým čtenářům, hlavně díky slavným románům z padesátých let, jako jsou Marťanská kronika či 451 stupňů Fahrenheita, a dokonce pronikl i do středoškolských učebnic literatury. Bradbury už tehdy zaujal především svou vizí odlidštěné budoucnosti, jež však nepostrádala silný humanistický aspekt - mnoho jeho knih je o boji dobra se zlem, vzdorování silám zla ve všech jejich podobách, od násilí až třeba po ničení knih. Nejnovější román je zvláštní tím, že se rodil plných pětapadesát let - v příkrém kontrastu třeba ke knize 451 stupňů Fahrenheita, již autor zvládl naťukat na vypůjčených psacích strojích během pouhých devíti dnů. Dle svých vlastních slov do románu zapracoval i texty, které napsal počátkem 50. let a zamýšlel vydat jako povídky, leč neuspěl u nakladatele. Kniha - jak autor též přiznává, inspirovaná jeho dětstvím - je situována na americký Středozápad, kde se Elliottovi, staromódní, ale zároveň výstřední duchařská rodinka, setkávají s mladým chlapcem ze zcela jiného časového rozměru. Elliottovi, které Bradburyho čtenáři znají už z jedné z jeho raných povídek, se účastní nejrůznějších bizarních aktivit, přesto tím největším mystériem - jako vždy u Bradburyho - zůstává lidská přirozenost: a právě setkání rodinky a malého chlapce poskytuje autorovi četné podněty k meditaci nad touto věčnou záhadou.
</TEXT>
<HEADING>
Kam položit důraz
</HEADING>
<TEXT>
Americká kritička a prozaička Susan Sontagová, kterou známe z jejího vystoupení na pražském festivalu spisovatelů i z překladu pozoruhodného eseje Nemoc jako metafora, právě ve Spojených státech vydala novou sbírku esejů Where The Stress Fall (Kam položit důraz), obsahující texty publikované v rozmezí dvaceti let. Sontagová se etablovala v 60. letech coby výrazná osobnost "akademické" kultury, americkou kulturní scénu tehdy aktivně seznamovala s pařížskými vlivy a vydobyla si značné renomé psaním o aktuálních kulturních i politických tendencích. Tehdy - jak připomíná britský kritik Michael Gorra - také poměrně zajímavě psala o tématech, jež akademická kritika do té doby naprosto ignorovala (například esej o pornografii), a má velký podíl na tom, že každý nový kulturní fenomén je dnes okamžitě zpracován, nicméně zaplatila za to jistou cenu: přišla o své náměty, a tak byla odsouzena k tomu neustále se vracet ke svým hrdinům Barthesovi, Benjaminovi či Artaudovi. Bohužel, shoduje se kritika, Sontagová vše podstatné o těchto literátech už řekla a její nové eseje jsou jen opakováním, ne-li dokonce rozmělněním. Jádro knihy tvoří dlouhý esej o Rolandu Barthesovi, který poprvé vyšel jako předmluva k americkému vydání výboru textů francouzského kritika, najdeme zde ale i eseje o dalších význačných představitelích kontinentální kultury (třeba J.-L. Godardovi). Podle názoru anglické i americké kritiky právě esej o Barhesovi byl asi tím nejlepším, co Sontagová napsala - a další texty zařazené do tohoto 350stránkového svazku jsou důkazem, že svůj stín nedokázala překročit.
Americká kritička a prozaička Susan Sontagová, kterou známe z jejího vystoupení na pražském festivalu spisovatelů i z překladu pozoruhodného eseje Nemoc jako metafora, právě ve Spojených státech vydala novou sbírku esejů Where The Stress Fall (Kam položit důraz), obsahující texty publikované v rozmezí dvaceti let. Sontagová se etablovala v 60. letech coby výrazná osobnost "akademické" kultury, americkou kulturní scénu tehdy aktivně seznamovala s pařížskými vlivy a vydobyla si značné renomé psaním o aktuálních kulturních i politických tendencích. Tehdy - jak připomíná britský kritik Michael Gorra - také poměrně zajímavě psala o tématech, jež akademická kritika do té doby naprosto ignorovala (například esej o pornografii), a má velký podíl na tom, že každý nový kulturní fenomén je dnes okamžitě zpracován, nicméně zaplatila za to jistou cenu: přišla o své náměty, a tak byla odsouzena k tomu neustále se vracet ke svým hrdinům Barthesovi, Benjaminovi či Artaudovi. Bohužel, shoduje se kritika, Sontagová vše podstatné o těchto literátech už řekla a její nové eseje jsou jen opakováním, ne-li dokonce rozmělněním. Jádro knihy tvoří dlouhý esej o Rolandu Barthesovi, který poprvé vyšel jako předmluva k americkému vydání výboru textů francouzského kritika, najdeme zde ale i eseje o dalších význačných představitelích kontinentální kultury (třeba J.-L. Godardovi). Podle názoru anglické i americké kritiky právě esej o Barhesovi byl asi tím nejlepším, co Sontagová napsala - a další texty zařazené do tohoto 350stránkového svazku jsou důkazem, že svůj stín nedokázala překročit.
</TEXT>
</DOC>
<DOC>
<DOCID>LN-20020711084</DOCID>
<DOCNO>LN-20020711084</DOCNO>
<DATE>07/11/02</DATE>
<TITLE>
FILMOVÉ NOVINKY
</TITLE>
<TEXT>
LOS ANGELES - Za "souboj titánů" je zahraničním tiskem označován projekt snímku Batman v. Superman, který připravuje hollywoodské studio W arner Brothers. "Každý z nich představuje jiný druh dokonalosti. Superman má prostý a pozitivní charakter, zatímco Batman představuje tu temnou, obsesivní stranu lidské psychiky. Oba jsou dvěma stranami stejné mince a to nabízí skvělý materiál pro velké drama," říká Wolfgang Petersen, který bude komiksový spektákl režírovat. Jak oznámil list Variety, Petersen bude koproducentem filmu, jehož scénář napíše renomovaný Andrew Kevin Walker (Sedm). Na realizaci díla bude ze strany Warner Bros. dohlížet Lorenzo di Bonaventura, jenž v dubnu roku 1998 zastavil přípravy snímku Superman žije. Nyní předpokládá, že utkání dvou šampionů kreslených seriálů efektivněji vzkřísí Supermanův upadající fenomén. "Po jedenáctém září se všechno změnilo. Musí se změnit také image těchto superhrdinů," popsal Petersen obtíže, jež vyvolává obsazování hlavních rolí. Přesto za jednoho z možných kandidátů označil Matta Damona. Start natáčení trháku Batman v. Superman se plánuje na začátek příštího roku a snímek bude uveden do kin v roce 2004.
</TEXT>
</DOC>
<DOC>
<DOCID>LN-20020711085</DOCID>
<DOCNO>LN-20020711085</DOCNO>
<DATE>07/11/02</DATE>
<TITLE>
FILMOVÉ NOVINKY
</TITLE>
<TEXT>
LOS ANGELES - Konec absenci americké hvězdy Sharon Stoneové na filmovém plátně učiní hned dva snímky. Deník Hollywood Reporter napsal, že v prvním projektu Different Loyalty režiséra Marka Kanievského má mít Stoneová za partnera Ruperta Everetta. Druhý, nesoucí název Liar's Club, vzniká pod režijní taktovkou Nadii Tassové. Poslední filmové úlohy Stoneová přijala před dvěma lety. Její novinka Different Loyalty se bude točit v Evropě a hvězda erotického thrilleru Základní instinkt v něm ztvární manželku Kima Philbyho, britského špiona, který do roku 1963 pracoval pro sovětskou KGB. Komorní drama Liar's Club, k němuž napsal scénář Robert Schenkkan, ještě nevstoupilo do produkčních příprav. Kusé informace hovoří o tom, že se má jednat o sondu do života problémové rodiny, jejíž členové se stále rozcházejí a zase usmiřují.
</TEXT>
</DOC>
<DOC>
<DOCID>LN-20020711086</DOCID>
<DOCNO>LN-20020711086</DOCNO>
<DATE>07/11/02</DATE>
<TITLE>
řekl po světové premiéře svého nového filmu režisér Zdeněk Tyc
</TITLE>
<TEXT>
Letos se poprvé v hlavní soutěžní sekci karlovarského festivalu objevily dva české snímky. Divácky úspěšný a kritikou dobře hodnocený Rok ďábla byl do jisté míry sázkou na jistotu. Netrpělivě se ale čekalo na Smrady režiséra Zdeňka Tyce. Ať už u poroty dopadnou jakkoli, už teď se dá říci, že svůj křest zvládli se ctí.
KARLOVY VARY (od zpravodajky LN na mezinárodním filmovém festivalu) - Titul filmu se vztahuje k jeho třem dětským hrdinům. Lukáše, Františka a Matěje vychovávají rodiče ve vsi za Prahou. Dva chlapci jsou adoptivní s nepřehlédnutelným romským původem, nejmladší syn je vlastní. Film sleduje vlastně "jen" snahu rodiny nalézt určitou harmonii, jednak mezi sebou, ale hlavně s okolním ne zrovna přátelským světem.
</TEXT>
<HEADING>
Není to jen o rasismu
</HEADING>
<TEXT>
Režisér Tyc prezentoval svůj snímek jako obyčejný a jednoduchý. Zejména podle reakcí zahraničních novinářů se ukázalo, že příběh není zdaleka tak přímočarý, jak by se mohlo zdát. "Není to film o rasismu," odpověděl na první otázku při tiskové konferenci režisér Tyc, "chtěl jsem točit o netoleranci, o lásce, o rodině, o problémech, které se týkají všech dětí a všech rodin, jež se nějak odlišují." Scénář Smradů napsala spisovatelka Tereza Boučková, která v něm hojně využila svých zkušeností s výchovou adoptivních dětí i s životem na českém venkově. Ačkoli nejde o biografický příběh, natáčení probíhalo ve Vráži u Berouna, kde spisovatelka žije. "Jinde jsem prostě nenašel lepší prostředí," vysvětluje režisér, "vesnice je brutálně přeťatá dálnicí, což je krásný symbolický prvek, který navíc ve filmu vizuálně dobře funguje." Hlavní role filmu obsadil režisér podle své ideální představy. "Poslal jsem scénář Petře Špalkové a Ivanu Trojanovi," vzpomíná režisér, "Petra na to kývla vlastně hned, ale Ivan se dlouho neozýval, začal jsem mít obavy, že s ním nemůžu počítat. Pak jsem zjistil, že už o scénáři s Petrou mluvili, jen mi to nějak zapomněl říct." Čerstvě provdaná, nicméně bezdětná Petra Špalková se prý s rolí pětatřicetileté matky sžila velmi rychle: "Jen jsme se domluvili, že nebudeme zaličovat moje kruhy pod očima." Ivan Trojan, který má doma tříletého Františka a osmnáctiměsíčního Pepíka, prý usilovně pracuje na tom, aby se jeho rodina rozrostla do rozměrů té filmové. Ve scénáři ho prý nejdřív zarazila značná vulgarita jeho tří synků, ale scenáristka ho ujistila, že realita je ještě horší.
</TEXT>
<HEADING>
Točit s dětmi je očistec
</HEADING>
<TEXT>
Představitele dětských rolí režisér vybíral dlouhé měsíce sám. "Nejdřív se s nimi nedalo dělat, protože byli strašně plaší, pak se otrkali a byli nezvladatelní," líčí své zkušenosti z natáčení režisér. Jakkoli to bylo nesnesitelné, prý se zapřisáhl, že film dokončí navzdory všemu a všem. Svůj poslední film dokončil Zdeněk Tyc před sedmi lety a od té doby se potýkal s nedůvěrou a nedostatkem filmařských příležitostí. Smradům věnoval několik let života a dokončil je díky mladému producentovi Vratislavu Šlajerovi, s nímž se seznámil právě loni na karlovarském festivalu. "My jsme byli hodně levný film," přibližuje komplikovaný vznik filmu režisér, "původní rozpočet 21 milionů jsme několikrát snižovali. Vždycky jsem začal u svého honoráře a pokračoval přes honorář autorky k honorářům herců..." Smradi jsou ovšem důkazem toho, že i s nevelkým rozpočtem se dá natočit poctivý, citlivý film, který na festivalu důstojně reprezentuje. Navíc tematicky velmi dobře zapadá do skladby letošní karlovarské soutěže, které dominují snímky o netoleranci. V kinech budeme moci vidět Tycův snímek od 26. září.
Představitele dětských rolí režisér vybíral dlouhé měsíce sám. "Nejdřív se s nimi nedalo dělat, protože byli strašně plaší, pak se otrkali a byli nezvladatelní," líčí své zkušenosti z natáčení režisér. Jakkoli to bylo nesnesitelné, prý se zapřisáhl, že film dokončí navzdory všemu a všem. Svůj poslední film dokončil Zdeněk Tyc před sedmi lety a od té doby se potýkal s nedůvěrou a nedostatkem filmařských příležitostí. Smradům věnoval několik let života a dokončil je díky mladému producentovi Vratislavu Šlajerovi, s nímž se seznámil právě loni na karlovarském festivalu. "My jsme byli hodně levný film," přibližuje komplikovaný vznik filmu režisér, "původní rozpočet 21 milionů jsme několikrát snižovali. Vždycky jsem začal u svého honoráře a pokračoval přes honorář autorky k honorářům herců..." Smradi jsou ovšem důkazem toho, že i s nevelkým rozpočtem se dá natočit poctivý, citlivý film, který na festivalu důstojně reprezentuje. Navíc tematicky velmi dobře zapadá do skladby letošní karlovarské soutěže, které dominují snímky o netoleranci. V kinech budeme moci vidět Tycův snímek od 26. září.
</TEXT>
</DOC>
<DOC>
<DOCID>LN-20020711087</DOCID>
<DOCNO>LN-20020711087</DOCNO>
<DATE>07/11/02</DATE>
<TEXT>
Do baru na Divokém západě vejde elegantní pistolník a k pobavení všech přítomných si místo něčeho "chlapského" poručí limonádu: kupodivu zřejmě nejde zdaleka o tak vzácný úkaz, jak by se mohlo zdát. Před necelými čtrnácti dny propagoval v České televizi abstinenci oblíbený Limonádový Joe, před týdnem slavný, byť na českých obrazovkách dosud neuvedený Shane (1953). Oba pistolníci přitom ke svému přesvědčení nejspíš dospěli nezávisle na sobě - ledaže by Jack Schaeffer, který Shaneův příběh knižně vydal v roce 1949, tajně opisoval texty Jiřího Brdečky z počátku čtyřicátých let. Patrně tedy na blahodárných účincích pití limonády skutečně něco bude... Nova sice nezabrousila do tak hluboké minulosti jako ČT, ale i ona tento týden sáhla ke klasice populární kinematografie. V pátek v noci se mohli její diváci znovu klepat strachy s produkčně nenáročnou, a přesto veleúspěšnou Noční můrou v Elm Street z roku 1984, v neděli se po čase připomněl proslulý Altmanův film M.A.S.H. (1970), který se stal základem legendárního seriálu a zajistil nehynoucí slávu Alanu Aldovi. Klasikou svého druhu je ovšem i proticírkevně angažovaná pohádka Martina Friče Dařbuján a Pandrhola z roku 1959, kterou Nova v pátek odvysílala patrně na počest věrozvěstů Cyrila a Metoděje... Jeden z nejcennějších návratů do filmové historie podnikla v uplynulých dnech Prima, která v neděli uvedla americkou absurdní komedii Byl jsem při tom z roku 1979, v níž dostal jednu ze svých největších hereckých příležitostí Peter Sellers. Pokud by měli o pořadu týdne hlasovat milovníci extrémních zážitků, byl by vítěz naprosto zřejmý. Přímý přenos Shakespearova Richarda III. z divadla Globe, odehraného za průtrže mračen, byl skutečně nervy drásající podívanou. Jakékoli diskuse o uměleckém ztvárnění díky rozmaru živlů pozbyly smyslu, protože za statečnost si Pavel Zedníček a všichni ostatní nezaslouží nic než obdiv.
</TEXT>
</DOC>
<DOC>
<DOCID>LN-20020711088</DOCID>
<DOCNO>LN-20020711088</DOCNO>
<DATE>07/11/02</DATE>
<TITLE>
Po uvedení na prestižním americkém festivalu Sundance, u jehož zrodu stál hollywoodský herec Robert Redford, přivezli američtí nezávislí filmaři své snímky i na karlovarský festival.
</TITLE>
<TEXT>
KARLOVY VARY - Filmy amerických tvůrců, z nichž většina přijela svůj snímek na festival osobně představit, jsou těžištěm karlovarského Fóra nezávislých už podeváté. Spolu s těmi, kteří se do Karlových Varů vracejí, přijeli letos i nováčci, jakými jsou například režiséři Roger Majkovskij nebo Ludi Boeken, jehož komedie o transvestitovi a vášnivém fanouškovi popové star Britney Spearsové se stala nečekaným diváckým hitem na festivalu v Rotterdamu. Letošní fórum uvede drama Chrise Eyreho Kůže o vztahu dvou bratrů, policisty a alkoholika v indiánské rezervaci. Režisérovu předešlému filmu Kouřové signály se povedlo to, o čem sní většina nezávislých tvůrců: překročil brány festivalu a dostal se i do běžné distribuce. Pro nezávislý film se rozhodla i dcera světoznámé polské režisérky Agnieszky Hollandové Kasia Adamiková. V existenciálním dramatu Štěkot! vypráví příběh křehké ženy, která přestává mluvit a postupně se začíná chovat a cítit jako pes. V mozaice žánrově i námětově rozličných filmů se objeví i jeden, který se na festival hodí přímo svým námětem. Snímek Kinománie režisérské dvojice Angela Christliebová a Stephen Kijak je portrétem fanatických filmových fanoušků z New Yorku ochotných filmům obětovat život.
</TEXT>
<HEADING>
Opět íránský zázrak
</HEADING>
<TEXT>
Fórum nezávislých se samozřejmě nesoustředí jen na Američany - ty i letos doplňuje například tzv. íránský filmový zázrak. Křehký a atypický milostný příběh Baran režiséra Majida Majidiho patří společně s filmem Mezizemě, hraným debutem holandské dokumentaristky Eugenie Jansenové, k tomu nejlepšímu, co tato festivalová sekce nabízí. Mezizemi, jejímž tématem je vztah ilegálního súdánského přistěhovalce a holandského vdovce v současném Nizozemsku, natočila Jansenová po několikaměsíční přípravě s neherci. O tom, že se jí trpělivost ve spojení s výrazným pozorovacím talentem vyplatila, vypovídal bouřlivý potlesk po projekci a nadšené reakce diváků. Silné zastoupení mají letos i Argentina a Čína. V komunistické Číně se objevila nová generace filmařů, která se rozhodla nejít zdlouhavou byrokratickou cestou získávání oficiálních povolení a točí mimo oficiální struktury v undergroundových podmínkách. Nekompromisním pohledem se na vlastní zemi dívá například režisér a spisovatel Wang Cha ve filmu Sirotek z Anyangu. Americké filmaře sice netrápí často krizové podmínky jejich čínských kolegů, ale vrásky jim občas přidělávají malé šance jejich filmů dostat se do kin. Snaží se prosadit proti obrovitému a výborně fungujícímu kolosu filmového Hollywoodu. Možné diváky hledají nejen na festivalech, které jsou pro prezentaci jejich filmů nejdůležitější, ale například i na univerzitách. Právě studenty, kteří si prý čím dál tím hůře dokáží vybrat z toho, co jim nabízí běžná produkce, zajímá tvorba nezávislých nejvíce.
</TEXT>
<HEADING>
Hollywood se nezměnil ani po 11. září
</HEADING>
<TEXT>
V některých názorech na Hollywood se všichni shodnou, v některých se naopak rozcházejí. Zajedno jsou v tom, že se "továrna na sny" nemůže změnit a že se nezměnila ani po útocích z 11. září minulého roku. Zatímco někteří by pro Hollywood nikdy nepracovali, jiní by práci pro studia neodmítli. I v Hollywoodu se podle nich s dostatečně silnou vizí a osobní zodpovědností dají natáčet "nezávislé" filmy. Podle amerických tvůrců má k nezávislému filmovému světu v USA nejblíže Evropa, která se v této oblasti v podstatě neliší. V ještě větším rozmachu evropským nezávislým prý brání přílišná starost o peníze. "Evropanům chybí americká rozhodnost," upozornil režisér Ludi Boeken. "Ve Spojených státech když se někdo rozhodne, že natočí film za dva tisíce dolarů, tak ho prostě natočí a nic mu v tom nezabrání," dodal. Karlovarskému festivalu naproti tomu nevytkli američtí tvůrci vůbec nic. Ze srovnání s festivaly v USA vyšel vítězně. "Tady jde víc o filmy než o byznys," říká k tomu režisér J. T. Petty, autor hororu Vražda bez mrtvoly. "Jsem nadšen ze zájmu mladých lidí, kteří spí někde v kempech jenom proto, aby mohli vidět filmy."
V některých názorech na Hollywood se všichni shodnou, v některých se naopak rozcházejí. Zajedno jsou v tom, že se "továrna na sny" nemůže změnit a že se nezměnila ani po útocích z 11. září minulého roku. Zatímco někteří by pro Hollywood nikdy nepracovali, jiní by práci pro studia neodmítli. I v Hollywoodu se podle nich s dostatečně silnou vizí a osobní zodpovědností dají natáčet "nezávislé" filmy. Podle amerických tvůrců má k nezávislému filmovému světu v USA nejblíže Evropa, která se v této oblasti v podstatě neliší. V ještě větším rozmachu evropským nezávislým prý brání přílišná starost o peníze. "Evropanům chybí americká rozhodnost," upozornil režisér Ludi Boeken. "Ve Spojených státech když se někdo rozhodne, že natočí film za dva tisíce dolarů, tak ho prostě natočí a nic mu v tom nezabrání," dodal. Karlovarskému festivalu naproti tomu nevytkli američtí tvůrci vůbec nic. Ze srovnání s festivaly v USA vyšel vítězně. "Tady jde víc o filmy než o byznys," říká k tomu režisér J. T. Petty, autor hororu Vražda bez mrtvoly. "Jsem nadšen ze zájmu mladých lidí, kteří spí někde v kempech jenom proto, aby mohli vidět filmy."
</TEXT>
</DOC>
<DOC>
<DOCID>LN-20020711089</DOCID>
<DOCNO>LN-20020711089</DOCNO>
<DATE>07/11/02</DATE>
<TITLE>
40 dnů a 40 nocí (USA, Británie, Francie) 30 %
</TITLE>
<TEXT>
Lehká letní komedie o mladíkovi Mattovi (Josh Hartnett), který se kvůli zlomenému srdci rozhodne pro celibát.
Aféra s náhrdelníkem (USA) 40 %
Hilary Swanková v romantickém historickém dramatu z doby Ludvíka XVI. Remake filmu Marcela l'Herbiera z roku 1945.
Asterix a Obelix: Mise Kleopatra (Francie, Německo) 63 %
V dalším dobrodružství galských hrdinů si královna Kleopatra usmyslela, že za tři měsíce postaví Caesarovi nový palác. Kdo pomůže architektu Numerobisovi s nesnadným úkolem?
</TEXT>
<HEADING>
Blade 2 (USA) 68 %
</HEADING>
<TEXT>
V pokračování komiksového příběhu o upírobijci Bladovi se věci velmi zkomplikují. Na scéně se objevují Smrťáci - příšery, které vysávají nejen lidi, ale i upíry!
Bůh je velký - já ne (Francie) 55 %
Komedie o mladičké modelce Michele, která hledá velkou lásku i Boha. V hlavní roli Audrey Tautouová - představitelka Amélie z Montmartru.
</TEXT>
<HEADING>
Crossroads (USA) 18 %
</HEADING>
<TEXT>
Teenagerské komediální drama o třech věrných kamarádkách, které na společném výletě po USA najdou samy sebe. V jedné z hlavních rolí se objeví popová hvězda Britney Spearsová.
Elita (USA) 75 %
Ryan Phillippe jako mladý geniální programátor nastoupí do obří softwarové společnosti. Ve firmě se ale děje cosi nekalého.
Gosford Park (Británie, USA) 80 %
Kriminální komedie slavného režiséra Roberta Altmana. Film-mozaika s 32 hlavními herci popisuje víkend na venkovském šlechtickém sídle roku 1932.
</TEXT>
<HEADING>
Harry to s vámi myslí dobře (Francie)76 %
</HEADING>
<TEXT>
Komediální thriller režiséra Dominika Molla o hodném a obětavém kamarádovi Harrym (Sergi López), který to se všemi myslí až příliš dobře.
</TEXT>
<HEADING>
Chléb a tulipány (Itálie) 93 %
</HEADING>
<TEXT>
Romantická italská komedie o Rosalbě, ženě v domácnosti, která se díky vlastní nešikovnosti podívá do Benátek a pozná pravou lásku po italsku.
</TEXT>
<HEADING>
John Q (USA) 44 %
</HEADING>
<TEXT>
Denzel Washington jako milující otec v thrilleru Nicka Cassavetese. Syn Michael má vážnou srdeční vadu a potřebuje urychleně transplantovat srdce. Rodiče však nemají 200 tisíc dolarů na operaci.
</TEXT>
<HEADING>
Kate a Leopold (USA) 59 %
</HEADING>
<TEXT>
Romantická komedie s Meg Ryanovou jako Kate ze současného New Yorku a Hughem Jackmanem jako vévodou Leopoldem z New Yorku konce 19. století, kteří se do sebe díky časové smyčce zamilují.
</TEXT>
<HEADING>
Mexická jízda (Mexiko, USA) 82 %
</HEADING>
<TEXT>
Road movie režiséra Alfonsa Cuaróna o dvou mladých Mexičanech, kteří se s krásnou vdanou ženou vydávají na cestu na vysněnou pláž.
</TEXT>
<HEADING>
Muž, který nebyl (USA) 89 %
</HEADING>
<TEXT>
Kriminální drama bratrů Coenových se odehrává v maloměstě jižní Kalifornie. Hlavním hrdinou je kadeřník a smolař Ed, kterého podvádí žena.
</TEXT>
<HEADING>
Na křídlech vážky (USA) 47 %
</HEADING>
<TEXT>
Doktor Darrow se v mystickém dramatu vzpamatovává ze smrti své ženy. V jeho okolí se začínají dít zvláštní, nadpřirozené věci.
</TEXT>
<HEADING>
Ostrovní zprávy (USA) 75 %
</HEADING>
<TEXT>
Quoyle se po smrti své bláznivé manželky vydává na cestu k poznání sebe sama. Vrací se do domu svých rodičů, kde mu krása přírody pomáhá zapomenout na minulost.
Proroctví z temnot (USA) 64 %
Po tragické smrti milované manželky nachází novinář z Washington Post John Klein (Richard Gere) blok plný podivných kreseb.
Radhošť (ČR) 60 %
Tři povídky mladých českých tvůrců. Zahrádka ráje Bohdana Slámy, Otevřená krajina svobodného muže Pavla Gobla a Radhošť Tomáše Dorušky.
Showtime (USA) 65 %
Detektiv Mitch (Robert De Niro) a pochůzkář Trey (Eddie Murphy) se v akční komedii stanou hvězdami televizní reality show.
</TEXT>
<HEADING>
Spider-Man (USA) 78 %
</HEADING>
<TEXT>
Režisér Sam Raimi zfilmoval kultovní americký komiks. Tobey Maguire jako titulní hrdina s pavoučími schopnostmi se bude muset utkat s Green Goblinem (William Dafoe). V sázce je osud světa.
Star Wars: Epizoda II - Klony útočí (USA) 68 %
Senátorka Amidala a učedník řádu Jedi Anakin Skywalker se do sebe zamilují, zatímco v Galaxii začíná válka klonů.
Storytelling (USA) 93 %
Hořká komedie se skládá ze dvou povídek o lidech, kteří touží vyprávět příběhy. Film nezávislého amerického režiséra Todda Solondze.
Swing (Francie) 50 %
Cikánská balada francouzského režiséra Tonyho Gatlifa o chlapci Maxovi, který pozná svoji první lásku na prázdninách u babičky.
Těžce zamilován (USA) 45 %
Komedie bratří Farrellyových o povrchním chlapíkovi Halovi, kterého svou vnitřní krásou oslní obézní Rosemary.
</TEXT>
<HEADING>
Úkryt (USA) 79 %
</HEADING>
<TEXT>
Čerstvě rozvedená Mag a její dcera Sarah se dobrovolně uvěznily v úkrytu - tajné místnosti svého newyorského bytu, kde hrají hru na kočku a myš se třemi vetřelci.
</TEXT>
<HEADING>
Únos domů (ČR) 60 %
</HEADING>
<TEXT>
Český film nejen pro děti podle knihy Ivy Procházkové. Libora po smrti rodičů odložili strýc s tetou do prominentního internátu. Nečekaná událost mu změní život - k lepšímu.
</TEXT>
<HEADING>
V ložnici (USA) 58 %
</HEADING>
<TEXT>
Celovečerní debut režiséra Todda Fielda už stačil získat tři nominace na Zlaté glóby a pět nominací na Oscara. Popisuje život americké rodiny žijící na pobřeží Nové Anglie.
</TEXT>
<HEADING>
Vosí hnízdo (Francie) 80 %
</HEADING>
<TEXT>
Zvláštní komando převáží šéfa albánské mafie. Policejní konvoj je na předměstí Štrasburku přepaden a do boje se přimíchají i členové místního pouličního gangu.
Wasabi (Francie, Japonsko) 60 %
V akční krimikomedii podle scénáře Luka Bessona hraje Jean Reno drsného policajta, který zjistí, že má dceru japonsko-francouzského původu.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce cinema.burda.cz (maximum je 100 %). Údaj je k8. 7. 2002.
</TEXT>
</DOC>
<DOC>
<DOCID>LN-20020711090</DOCID>
<DOCNO>LN-20020711090</DOCNO>
<DATE>07/11/02</DATE>
<TITLE>
Divadelní sezona 2001/2002: od propadáku ve zlaté kapličce až po cool dramatiku
</TITLE>
<TEXT>
Větší pozornost v uplynulé sezoně, jež se nijak zvlášť neliší od sezon posledních let, budí jeden zajímavý debut (Zelenka), svědčící o tom, že psaní her má svou logiku v napojení na konkrétní scénu, jedna lekce z režijního stylu (Krejča) a jeden totální propad činohry Národního divadla.
PRAHA - Zrovna tak vybízí k zamyšlení skutečnost, že letos v anketě kritiků (převážně činoherních) již podruhé bodovala jako nejlepší inscenace roku 2001 opera - Bergův Vojcek v režii Davida Radoka. S právě uplynulou sezonou končí i pětiletá éra šéfa činohry Národního divadla Josefa Kovalčuka. Pozoruhodné a pro domácí poměry příznačné je, že mnozí z tehdejší rady ND, kteří Kovalčuka prosazovali, se nyní od svého rozhodnutí distancují a svorně jeho působení podrobují kritice. Za pět let se ukázalo, že někdejší úspěšný dramaturg brněnského HaDivadla přišel do Národního divadla, aniž by věděl, co obnáší práce ve velkém klasickém prostoru včetně dramaturgie. Nejdřív si umanul dramatizace, ulpívající na postupech vhodných spíš pro studiové scény, opakovaně zval k práci režiséry, kterým se na jevištích ND zjevně nedařilo a s postupujícím časem už jen vršil další dramaturgické omyly. Zaťatost, s jakou ze své koncepce neuhnul ani o píď, je svým způsobem imponující. Pokud by ovšem nebyly ve hře takové finanční výhody, jakých Národní divadlo jako jediná scéna v republice požívá. Výsledky jsou alarmující, zejména pokud jde o letošní uvádění původní dramatické tvorby, které vedení činohry za pět minut dvanáct poskytlo velký prostor. Argumenty, které tyto postupy vysvětlují dramaturgickým hledáním, jsou svým způsobem nehorázné nárok na podobné tápaní první scéna nemá, to je výsadou experimentálních divadel a mladých, začínajících tvůrců. Jde o hazard s hereckým potenciálem a v neposlední řadě i s finančními prostředky.
</TEXT>
<HEADING>
Otomar Krejča - poslední mohykán
</HEADING>
<TEXT>
Bilance sezony je chabá: nezaujalo ani třetí hostování maďarské režisérky Enykö Erszenyiové, která své Shakespeary odlévá ze stále stejného kadlubu, sporná byla dramatizace Vančurovy Markéty Lazarové i dva současné kousky - Jecelínovo Rodinné sídlo a Balákova Švejkova vnuka nelze kvalifikovat jinak než jako zásadní selhání dramaturgie. Antická trilogie Oresteia na závěr se pak jeví jako uspěchaný a nedomyšlený projekt. Nijak zvlášť se nedařilo ani v Kolowratu, jindy zachraňujícím renomé činohry. V lepším případě nabídl průměrné inscenace. Jediným činem byla Jiráskova Lucerna jako vždy kontroverzního a provokujícího Vladimíra Morávka. A pak samozřejmě Otomar Krejča, který ve Stavovském divadle uvedl Bernhardova Minettiho. Zařazovat inscenaci posledního velikána české režie do těchto kontextů je svým způsobem nemožné, Krejča po několika letech přijal nabídku k hostování a předvedl, co obnáší režie jako disciplina a jak působivý může být klasický divadelní prostor. To, že Krejča režíruje jednou za pět let, je bez ohledu na okolnosti rovněž zajímavou vizitkou současného českého divadla. V uvádění původní tvorby a dramatiky bodovaly jako vždy jiné scény, zejména Dejvické divadlo, kde filmový scenárista a režisér Petr Zelenka nastudoval své Příběhy obyčejného života. Zůstal věrný osobité poetice, s níž naposledy slavil úspěchy ve filmových Samotářích. Dokázal ji přenést na jeviště a najít pro ni působivou divadelní zkratku a stylizaci. Postavy se pohybují v uzavřených kruzích vlastní existence, jsou postiženy kuriózními úchylkami a fatálně se míjejí se svými láskami i bližními. Zelenkova hra je v kontextu současných autorských proudů svým způsobem nezařaditelná a v tom také spočívá její půvab - drží se formy nezávazné hříčky a bez zaumného pitvání existenciálních pocitů naléhavě vypovídá o traumatech doby a pocitech své generace. Také Hadí klubko (CD 94) divadelního režiséra Michala Langa definuje svět jako místo plné deformací a prázdných vztahů. I zde převažuje groteskní a ironické vidění, hra s fikcí a realitou, která se však místy posunuje na práh srozumitelnosti. Osobitým autorským projektem byla inscenace Jana Nebeského, která vznikla na Zábradlí ve spolupráci s Egonem Tobiášem a Martinem Dohnalem - JE SUiS - Podivný případ Faráře z TUeS se inspiruje románem Georgese Bernanose. Původní tvorbě se kontinuálně věnuje Klicperovo divadlo v Hradci Králové. V rámci projektu Velká tavba připomnělo významné činy českého divadla v uplynulém půlstoletí. Jde o známé tituly, které občerstvují původní pojetí osobitou poetikou. Taková byla i Špatně placená procházka, kterou režisér Radek Balaš pojal jako hold Semaforu, či někdejší legendární titul brněnského HaDivadla - Goldflamův Písek.
</TEXT>
<HEADING>
Sex, násilí, frustrace - zkrátka cool
</HEADING>
<TEXT>
Zaměření mladších dramatických autorů vykazuje jistou příbuznost s vlnou cool dramatiky. Zatímco v zahraničí se tento typ dramatiky pomalu, ale jistě dostává za svůj vrchol, u nás je stále lákavým soustem. Násilí a obnažený sex, které jsou v těchto hrách prostředkem k vyjádření totální frustrace ve vyprázdněném světě, jsou spojeny s novou divadelní estetikou. Ta je však velmi ošidná a ne všichni tvůrci s ní dokážou zacházet. To je i případ Dočekalovy inscenace Ravenhillova textu Shopping and Fucking, která hru zatěžkala neadekvátní psychologizací a spolehlivě z ní odstranila jindy tak působivou, drsnou ironii. Tento přístup mimo jiné upozornil na to, že cool dramatika má své limity a leckdy je jen sondou na dané téma než nadčasovou výpovědí. Britský dramatik Patrick Marber bývá pro svou šokující otevřenost ve věcech sexu házen do jednoho pytle s cool autory, ale jeho brilantně napsaná hra Na dotek, kterou v loňské sezoně jako českou premiéru uvedl Zdenek Potužil v pražském Rokoku, je z jiné látky. Ukazuje sex jako prostředek chladnokrevné manipulace, která všem aktérům přináší nepřekonatelné odcizení. Odtrhnout z této pozoruhodné hry nálepku apartnosti a dobrat se její skutečné podstaty je víc než složité a v Rokoku vsadili hlavně na zábavné zdůrazňování erotických peripetií. Nicméně inscenace se může vykázat výbornými hereckými výkony, zejména Vladimír Dlouhý hraje skvěle ďábelského manipulátora. V posledních letech si u nás získala značnou oblibu současná irská dramatika. Českou premiérou byla například komorní hra Mariny Carrové Maja, kterou v Liberci uvedla Lída Engelová. V pražském Činoherním klubu příjemně překvapil herec Ondřej Sokol, který ve vlastním překladu nastudoval hru Martina Donagha Osiřelý západ. Dokázal autorův černý humor podtrhnout adekvátními prostředky a v nejednoznačném pojetí zajímavě rozlomit jednotlivé scény. Ozdobou inscenace jsou herecké výkony, zejména Jaromíra Dulavy a Marka Taclíka. Dulava, který v loňské sezoně zazářil také v groteskní Smočkově inscenaci Ortonovy hry Jak se bavil pan Slone, prožívá šťastné období. Vyzrál v herce zcela nezaměnitelného naturelu, v němž se spojuje smysl pro groteskno se skvělou schopností postihnout charakterové zvláštnosti postav. Maďarské divadlo Katóna Színház před dvěma lety okouzlilo na mezinárodním festivalu v Plzni nastudováním současné hry Zoltána Egressyho Portugálie a v minulé sezoně ji uvedly hned dvě české scény (Jihočeské divadlo v Českých Budějovicích a pražský Činoherní klub). Nicméně obě nastudování se z různých důvodů minula s její hrabalovsky hořkosměšnou poetikou, i když pražské inscenaci nechyběly zajímavé herecké výkony.
</TEXT>
<HEADING>
Jak také bylo v hlavním městě
</HEADING>
<TEXT>
Po delší době se v Čechách objevil i jedinečný Georges Tabori v Divadle Na zábradlí uvedl jeho Baladu o vídeňském řízku Jiří Pokorný s excelujícím Jiřím Ornestem. Došlo i na současnou italskou dramatiku - Divadlo na Vinohradech realizovalo již jednou odložený projekt, hru Furia Bordoneho Poslední měsíce, v níž před lety naposledy zazářil Marcello Mastroianni. U nás jej vcelku solidním výkonem zastoupil Miroslav Moravec. Pokud jde o tuto významnou pražskou scénu, ani v uplynulé sezoně nevybočila ze zajetých kolejí konvenční dramaturgie, i když se zdá, že se víc vyhranily rozdíly mezi jednotlivými inscenacemi. Od režijně nezvládnuté Fryovy hry Dáma není k pálení je k Menzelově inscenaci Dürrenmatova Krále Jana naštěstí hodně daleko. Anebo naneštěstí? Další pražská scéna - Palmovka slaví divácké úspěchy s vcelku ověřenými tituly, i když premiér bylo v minulé sezoně poskrovnu. Důraz na herecké osobnosti se v Libni vyplácí, diváci se táhnou jak za Jiřím Langmajerem (Keržencev v Ubohém vrahovi), tak za Vilmou Cibulkovou (Iokasté v Oidipovi). Libeňským se vlastně nedá nic vytknout, ale je to dramaturgie tak trochu bez vnitřního pnutí, pouze dobře kalkulovaná. V Divadle v Dlouhé se na závěr sezony Haně Burešové nad očekávání povedli Dostojevského Běsi. Místo zbytečného experimentování vsadili inscenátoři na stále výbornou Camusovu dramatizaci a pozvali trojici hostů - Davida Prachaře, Marii Málkovou a Miloše Kopečného. I když domácí soubor se tu a tam s těžkými rolemi potýkal, vznikla konzistentní inscenace, která s obrazivou sugestivitou (například použití filmových dotáček) vypráví stále fascinující příběh a uvážlivě graduje působivou atmosféru zmaru a rozkladu.
</TEXT>
<HEADING>
Z Brna do Ostravy a co dál
</HEADING>
<TEXT>
Zaslouženého uznání se dostalo soustředěné práci brněnského Divadla U stolu, které také aspirovalo na Divadlo roku 2001 a za vítězným Klicperovým divadlem v Hradci Králové zaostalo o pouhý jeden hlas. Obě premiéry uplynulé sezony - Durychova Boží duha a Tolstého Smrt Ivana Ilijče - v sobě opět spojují senzitivní herectví, střídmou režii a neobyčejné výtvarné cítění. Mezi svým způsobem nevyzpytatelné jevy patří náhlé vlny, v nichž se některé tituly vracejí. Sem patří například loňské tři inscenace Čapkova Loupežníka (Městské divadlo Mladá Boleslav, Moravské divadlo Olomouc a pražská Fidlovačka) či náhlá obliba německého dramatika Turriniho. Severomoravská metropole Ostrava si evidentně žije vlastním a pestrým divadelním životem, o čemž každoročně přesvědčuje jarním festivalem Ostravar. Shodou okolností vzbudily v minulé sezoně největší pozornost dvě inscenace her Tennessee Williamse. Divadelní společnost Petra Bezruče uvedla v režii Janusze Klimszi aktualizovaný Skleněný zvěřinec s výraznými výkony Richarda Krajča a Anny Cóńové. Kontroverzní reakce vyvolala inscenace hry Tramvaj do stanice touha Věry Herajtové, která do role frustrované Blanche obsadila Milana Kačmarčíka.
Zaslouženého uznání se dostalo soustředěné práci brněnského Divadla U stolu, které také aspirovalo na Divadlo roku 2001 a za vítězným Klicperovým divadlem v Hradci Králové zaostalo o pouhý jeden hlas. Obě premiéry uplynulé sezony - Durychova Boží duha a Tolstého Smrt Ivana Ilijče - v sobě opět spojují senzitivní herectví, střídmou režii a neobyčejné výtvarné cítění. Mezi svým způsobem nevyzpytatelné jevy patří náhlé vlny, v nichž se některé tituly vracejí. Sem patří například loňské tři inscenace Čapkova Loupežníka (Městské divadlo Mladá Boleslav, Moravské divadlo Olomouc a pražská Fidlovačka) či náhlá obliba německého dramatika Turriniho. Severomoravská metropole Ostrava si evidentně žije vlastním a pestrým divadelním životem, o čemž každoročně přesvědčuje jarním festivalem Ostravar. Shodou okolností vzbudily v minulé sezoně největší pozornost dvě inscenace her Tennessee Williamse. Divadelní společnost Petra Bezruče uvedla v režii Janusze Klimszi aktualizovaný Skleněný zvěřinec s výraznými výkony Richarda Krajča a Anny Cóńové. Kontroverzní reakce vyvolala inscenace hry Tramvaj do stanice touha Věry Herajtové, která do role frustrované Blanche obsadila Milana Kačmarčíka.
</TEXT>
</DOC>
<DOC>
<DOCID>LN-20020711091</DOCID>
<DOCNO>LN-20020711091</DOCNO>
<DATE>07/11/02</DATE>
<TITLE>
V Brně otevřeli Mezinárodní bienále grafického designu * Světové designérské organizace se dohodly na sjednocení
</TITLE>
<TEXT>
Jubilejní dvacátý ročník Mezinárodního bienále grafického designu Brno 2002 je otevřen do 20. října. Letos se věnuje plakátu i firemní, informační a reklamní grafice.
BRNO - Nejvýznamnější mezinárodní výstava svého druhu v České republice patří k nejdéle trvajícím i ve světovém měřítku. Konference světové asociace grafického designu Icograda, která zahájila letošní ročník soutěžní výstavy a nahradila tradiční bienálové sympozium, i její doprovodný program učinily letos v červnu Brno místem setkání světových designérů. Proto organizátoři zastřešili všechny akce, které se budou během letních měsíců věnovat v Brně grafickému designu, hlavičkou Brno - hlavní město vizuální komunikace. Tři mezinárodní designérské organizace se v Brně dohodly na sjednocení. Nadnárodní společnosti Icograda, ICSID a IFI sdružující designéry grafické, průmyslové a interiérové a sloužící k výměně informací a zkušeností, dosud existovaly samostatně. Sídlem sjednocené informace bude jedna ze světových metropolí, které odesignéři osloví. "Brněnská dohoda je historickým momentem ve světovém designu," řekl organizátor jednání Zbyněk Vokrouhlický. "Tři desetiletí tyto společnosti existovaly samostatně, samostatně jednaly s OSN nebo Evropskou unií." Sjednocení přinese členům i materiální výhody, zejména nižší členské příspěvky.
</TEXT>
<HEADING>
Největší zastoupení má Japonsko
</HEADING>
<TEXT>
Hlavní výstava je soustředěna ve dvou budovách: práce evropských tvůrců zahrnuje expozice s názvem Evropský dům v Uměleckoprůmyslovém muzeu, tvorba asijských, amerických a afrických autorů je umístěna v Místodržitelském paláci. Z osmi stovek přihlášených tvůrců vybrala letos porota v čele s českým grafikem Karlem Aubrechtem 344 autorů a autorských kolektivů ze 42 zemí, mezi kterými je nejpočetněji zastoupeno Japonsko. Mezi oceněnými se nejčastěji objevují výtvarníci Francie, Japonska, Švýcarska, Německa a České republiky. O úrovni grafického designu konkrétních zemí ale hodnocení, podle slov švýcarského designéra, laureáta 18. bienále Brno 1998 a člena mezinárodní poroty Ralpha Schraivogela nevypovídá, protože všechny práce, které postoupily z předběžného výběru, charakterizuje obecně velmi vysoká kvalita. Podle Schraivogela si porota předem nestanovila kritéria hodnocení, ale hledala práce, které by mohly vytvářet, nejen potvrzovat nové trendy. Proto se většího ocenění dočkaly spíš nové a neotřelé myšlenky než kvalita technického provedení.
</TEXT>
<HEADING>
Pouze Grand Prix
</HEADING>
<TEXT>
Novinkou je změna v udílení cen: už před dvěma lety porota nehodnotila třemi stupni, ale pouze jediným ve vypsaných kategoriích, nyní udělila kromě Grand Prix (letos ji získala Francouzka Catherine Zasková) po třech rovnocenných ohodnoceních ve dvou hlavních kategoriích: plakát a vizuální styl, informační a reklamní grafika. Mezi sedmi zvláštními oceněními se letos objevila také cena za nejlepší sociální plakát, odrážející rozšířené tematické zacílení ročníku (získal Čech Jan Tomáš). Kromě kulturních, obchodních, politických a ekologických plakátů zvolil organizační výbor jako aktuální téma sociální plakát s důrazem na sociálně znevýhodněné osoby a skupiny, které se dočkalo velkého ohlasu mezi tvůrci (nejčastěji se plakáty věnují domácímu násilí, právům žen a dětí, problematice soužití homosexuálních párů nebo diskriminovaným etnickým menšinám). Kromě Jana Tomáše se mezi oceněnými Čechy objevili také Květa Pacovská (Cena Ministerstva kultury ČR) a Štěpán Malovec (Cena Alfonse Muchy za plakát). Perličkou je dvojí "nej" České republiky ve věku zúčastněných výtvarníků: Nejstarším autorem je zakladatel brněnského bienále Jan Rajlich st., o pozici nejmladšího účastníka se dělí jedenadvacetiletý Jiří Hanek se stejně starým Italem Matteem Veggettim.
</TEXT>
<HEADING>
Méně akcí, více kvality
</HEADING>
<TEXT>
Program doprovodných výstav směřuje podle předsedy organizačního výboru Bienále Brno Aleše Najbrta postupně k nižšímu počtu akcí s vyšší kvalitou. V letošním roce představují tvorbu členů mezinárodní poroty dvě výstavy: kolekce zahrnující tvorbu všech členů (Místodržitelský palác) a skromný výběr z nejlepších plakátů Ralpha Schraivogela (Design centrum). V Místodržitelském paláci se dále prezentuje expozice Otto Neurath - ISOTYPE a vývoj moderních globálních znaků, která se věnuje piktogramům a vizuálním zkratkám. Retrospektivní pohled na uplynulé ročníky soutěžní výstavy prostřednictvím propagačních plakátů nabízí kolekce Plakáty Bienále Brno 1964 - 2000 (Místodržitelský palác) zahrnující také op-artový plakát brněnského grafika Jiřího Hadlače, jehož abstrahovaná podoba se stala základem pro logotyp bienále. Pro širokou veřejnost bude pravděpodobně nejatraktivnější výstava Svět hvězd a iluzí věnovaná českému filmovému plakátu 20. století (Uměleckoprůmyslové muzeum). Na cyklus výstav významných osobností českého grafického designu naváže expozice z volné grafické, plakátové a knižní tvorby typografa Jaroslava Švába (Pražákův palác). Nabídku doprovodných výstav uzavírá kolekce 20 - expozice Sdružení Bienále Brno, nabízející návrhy plakátů s variacemi číslice 20, které zaslali na výzvu Jana Rajlicha ml. jubilujícímu Bienále Brno designéři z celého světa.
Program doprovodných výstav směřuje podle předsedy organizačního výboru Bienále Brno Aleše Najbrta postupně k nižšímu počtu akcí s vyšší kvalitou. V letošním roce představují tvorbu členů mezinárodní poroty dvě výstavy: kolekce zahrnující tvorbu všech členů (Místodržitelský palác) a skromný výběr z nejlepších plakátů Ralpha Schraivogela (Design centrum). V Místodržitelském paláci se dále prezentuje expozice Otto Neurath - ISOTYPE a vývoj moderních globálních znaků, která se věnuje piktogramům a vizuálním zkratkám. Retrospektivní pohled na uplynulé ročníky soutěžní výstavy prostřednictvím propagačních plakátů nabízí kolekce Plakáty Bienále Brno 1964 - 2000 (Místodržitelský palác) zahrnující také op-artový plakát brněnského grafika Jiřího Hadlače, jehož abstrahovaná podoba se stala základem pro logotyp bienále. Pro širokou veřejnost bude pravděpodobně nejatraktivnější výstava Svět hvězd a iluzí věnovaná českému filmovému plakátu 20. století (Uměleckoprůmyslové muzeum). Na cyklus výstav významných osobností českého grafického designu naváže expozice z volné grafické, plakátové a knižní tvorby typografa Jaroslava Švába (Pražákův palác). Nabídku doprovodných výstav uzavírá kolekce 20 - expozice Sdružení Bienále Brno, nabízející návrhy plakátů s variacemi číslice 20, které zaslali na výzvu Jana Rajlicha ml. jubilujícímu Bienále Brno designéři z celého světa.
</TEXT>
</DOC>
<DOC>
<DOCID>LN-20020711092</DOCID>
<DOCNO>LN-20020711092</DOCNO>
<DATE>07/11/02</DATE>
<TEXT>
Už samo vyhlášení soutěže na Pomník obětem komunismu rozehřálo některé zastánce kladů minulé doby, takže se dalo očekávat, že přes jejich protesty postavený pomník bude napadán zleva. Pomníky v Čechách ostatně neměly nikdy na růžích ustláno. Vždycky se našli nespokojení, kteří často pro malicherné a osobní pohnutky přehlédli to nejpodstatnější, co dělá pomník pomníkem: jeho výpověď, monumentalitu, umístění v daném prostoru a uměleckou kvalitu. Výtrysk odporu zažil kdysi Husův pomník Ladislava Šalouna, ironickým úsměškům neunikl ani Myslbekův K. H. Mácha, odsouzen byl i František Palacký Stanislava Suchardy, drsně odstraněni Mařatkovi Legionáři, o bustách a pomnících TGM ani nemluvě. Tedy nic nového v Čechách. Před několika týdny se podařilo v Praze realizovat další pomník. Tentokrát nikoliv slavnému jedinci, ale jako poctu obětem jedné epochy národa. Pocta nevinným lidem, pevným ve smýšlení, obětem diktatury jedné společenské třídy. Kolektivu autorů (Zdeněk Hölzel, Jan Kerel, Olbram Zoubek) se podařilo dílo, které symbolicky ukončuje období nadužívání politické moci. Nezdvihá však ukazováček, nevyhrožuje, nemstí se, a dokonce ani nevaruje. Jenom připomíná, vypočítává a dokazuje, a to způsobem ryze uměleckým. V tom je jeho síla. Pomník je přece především umělecké dílo a jako takové má právo na razanci ve vyjadřování, důraznost a nadhled. Primární zelený svah s úpatím do křižovatky tvaru T na Újezdě byl podtržen vzhůru se zužujícím schodištěm převýšených stupňů, úběžníkem času. Tam umístili autoři dramatickou zprávu sochařovu o utrpení a konci týraného člověka. Figurální zpracování tématu je náročné. Však zvolená vzrušená modelace lidské postavy a jejích částí dodává výrazu svrchované dramatičnosti. Architektonické a sochařské řešení jsou zde ve vzácném souladu. Autoři navíc posuzovanou dobu všichni osobně prožili jako dospělí lidé a mají právo podat svědectví z pozic svých profesí. Jejich řešení patří k těm památníkům, které dokážou již na značnou vzdálenost přitáhnout pozornost divákovu. Jejich návrh zvítězil v celostátní soutěži, dvoukolové a anonymní, a početná porota jednala při výběru jistě neukvapeně, jsouc si vědoma závažnosti tématu. Přejme hlavnímu městu takové umělecké projevy, které ho budou zdobit, bude-li i nadále na straně historické pravdy vyřčené osobitou a suverénní formou. Závěrem chci sdělit, že jsem se také jako sochař soutěže zúčastnil. Znal jsem tedy nabídnuté podmínky a kompletní zadání. Skutečnost, že jsem v soutěži neuspěl, mi však nedává právo na vítězný návrh žehrat.
</TEXT>
</DOC>
<DOC>
<DOCID>LN-20020711093</DOCID>
<DOCNO>LN-20020711093</DOCNO>
<DATE>07/11/02</DATE>
<TITLE>
Kulturní diář Jaromíra Slomka
</TITLE>
<TEXT>
Těm, kteří nedovedou v nejlepším přestat a nestydí se ani v nejhorším nepřestat, nabízím ke čtení (či dokonce k interpretaci) báseň F. X. Šaldy, málo známou, málo čítankovou, a přece výtečnou. Velký kritik ji napsal v lednu 1937, jen pár týdnů před smrtí. Jmenuje se Pobídka.
...A vezmi ruku mou a pobídni mne v chvat, můj princi: vyjděme rychle a kradí. Ať zrak náš o mrtvoly nezavadí; ať nezřím to, co plálo a co jsem miloval, stydnout a vychladat. Časněji zemřít než druzí, odejít včas, v tom všecko vždycky je. Kdo víno pil, ať nikdy se netkne patoků, přezírá pomyje. Já na Olympu seděl, žil s bohy při kvasu, ret smáčel v nektaru, já bil se o krásu; mne mezi vepře neklaď, ni hadry, špínu, pastuchy: ó veliký, ó stozářný, ó stoduchý!
Odejít včas, v tom všecko vždycky je. Jak prosté! Ani ministr kultury Pavel Dostál neodešel včas - a pan prezident ho tedy znovu pověří funkcí, jež je podle mého soudu čím dál víc nad síly někdejšího studenta (absolventa?) střední průmyslové školy chemické. Dostálova staronovost vyvolala různé reakce. Ministr "měl celé minulé období na to, aby vyřešil podstatné věci v kulturní politice. Nevidím důvod k důvěře, že se tak stane v období následujícím," řekl proděkan pražské filozofické fakulty, divadelní teoretik Josef Herman. Naopak ředitel České filharmonie Václav Riedlbauch si Dostálovu účast ve Špidlově vládě pochvaluje. Jeho následující slova snad agentura nezkomolila, věřme, že řekl skutečně toto: "Doufám, že vláda udělá maximum pro to, aby umělci byli konečně společností vzati vážně a byli také správně finančně ohodnoceni." To je ale povedené! Kteří umělci mají být společností "vzati vážně"? Opravdu by mě to zajímalo. Upír Krejčí? Petr Kotvald? Michal Viewegh? Michal Nesvadba? Miloš Nesvadba? Barbara Nesvadbová? Kája Saudek? Srstka senior? Josef Mladý? Josef Náhlovský? Třeba to Pavel Dostál tuší, když mu ředitel Riedlbauch takový vzkaz posílá. Jiný vzkaz poslal v minulých dnech Milan Knížák, nikoli však ministrovi kultury (ač i o něm je tam řeč), nýbrž rovnou hlavě státu. Dopis poskytnutý médiím se jmenuje Závěrečné vyjádření generálního ředitele Národní galerie v Praze prof. Milana Knížáka ke "kauze" Kramářova sbírka v Paříži. Osm vět jejich rozrušený autor patrně pouze nadiktoval písařce a nejspíš je po sobě ani nečetl. Jinak by nenapsal jazykem Rudého práva, že "ohrožení sbírky je reálné, a to nebereme v úvahu další ohrožující aspekt, kterým jsou Kramářovi pozůstalí, jež (sic!) v západním tisku dávají najevo, že s rozhodnutím našich soudů nesouhlasí". Jinak by přece nevyslovil poděkování "všem, kteří se zasloužili o to, že sbírka zůstává v NG, tj. v naší zemi, poněvadž se jedná o jeden z největších národních pokladů". Jinak by snad nepodepsal slova přijatelná leda v nějaké parodii: "Je třeba vysoce ocenit téměř jednomyslné rozhodnutí české vlády v čele s Milošem Zemanem, kteří (sic!) moudře a rozhodně situaci vyřešili." Jinak by nenechal na papíře tuto neuvěřitelnou pointu svého "závěrečného vyjádření": "Naopak je nutné poukázat na naprosto neprofesionální a zavilé akce prezidenta republiky a jeho týmu v čele s hysterickým kancléřem Mathé. Odmítali jakékoli věcné argumenty a chtěli případ řešit politicky, co se týká Václava Havla řekl bych až monarchisticky, a zcela znevažovali dlouhou a pečlivou práci NG a Ministerstva kultury." Ne, ne, prosím, pokud něco znevažuje "dlouhou a pečlivou práci NG", pak je to právě tento ne zcela gramotný dopis, s nímž si dal jeho tvůrce práci krátkou a věru nepečlivou.
</TEXT>
</DOC>
<DOC>
<DOCID>LN-20020711094</DOCID>
<DOCNO>LN-20020711094</DOCNO>
<DATE>07/11/02</DATE>
<TITLE>
Skotská legenda dnes večer vystoupí v zámeckém parku moravské Strážnice
</TITLE>
<TEXT>
Na včerejší setkání s novináři v hotelu Adria na Václavském náměstí dorazil legendární skotský písničkář v dobrém rozpoložení a s kytarou.
PRAHA - Donovan, jenž dnes ve 22 hodin vystoupí na strážnickém festivalu Slunce, během téměř hodinové tiskové konference zahrál dvě skladby - zbrusu nový kousek Promise a píseň Living On Love, kterou napsal při svém prvním pobytu v tehdejším Československu v roce 1984. Toto kuriozní dílko vzniklo v pražském hotelu Hilton poté, co pořadatelé svému hostu zakázali zpívat protestsong Universal Soldier. Autor hitů Catch The Wind a Colours mimo jiné uvedl, že stále věří na ideály 60. let a že nevidí zásadní rozdíl mezi dnešními folkovými muzikanty a jeho generací. Skladatel půvabných písniček pro děti rovněž podotkl, že s malými posluchači se nesmí zacházet jako s osobami bez názoru a inteligence, neboť - jak praví indická filozofie - každý z nás tu už před svým současným životem byl a cosi znamenal. O připravovaném cédéčku, které právě natáčí v hollywoodských studiích s basistou Dannym Thompsonem a bubeníkem Jimem Keltnerem, Donovan prozradil, že bude exhibicí opravdových mistrů. Na otázku Lidových novin, proč nepokračoval ve spolupráci s geniálním producentem Rickem Rubinem, bez nadsázky spoluautorem skvělého alba Sutras z roku 1996, hudebník odpověděl, že by s Rubinem připravil další desku, kdyby mu v tom nezabránila jistá hudební firma. Producent nejlepších nahrávek AC/DC a Johnnyho Cashe byl totiž natolik okouzlen Donovanovými novými písněmi, že se přestal věnovat souběžnému natáčení nového CD skupiny Red Hot Chilli Peppers. Členům kapely vzkázal, že mají složit dalších pět kvalitních kousků a jimi pak nahradit původně plánované slabší skladby. Firma, jež financovala Rubinovu kultovní společnost American Recordings, zmrazila druhému Philu Spectorovi přísun financí a odřízla jej od "Red Hotů" i od skotského trubadúra. Šestapadesátiletá hvězda však vyjádřila naději, že se druhé Sutras ještě uskuteční.
</TEXT>
</DOC>
<DOC>
<DOCID>LN-20020711095</DOCID>
<DOCNO>LN-20020711095</DOCNO>
<DATE>07/11/02</DATE>
<TEXT>
LOS ANGELES - Ve věku 77 let zemřel v úterý v Los Angeles americký filmový herec Rod Steiger. Podlehl zápalu plic a selhání ledvin. Steiger byl několikrát nominován na Oscara a jednou jej získal - v roce 1967 za úlohu maloměstského šerifa na americkém Jihu ve filmu V žáru noci, v němž hrál se Sydneym Poitierem. Steiger se objevil v desítkách filmů, z nichž k nejznámějším patří Doktor Živago, Oklahoma!, Seržant či V přístavu režiséra Elii Kazana, kde hrál po boku Marlona Branda. Vyrůstal v Newarku ve státě New Jersey, v šestnácti letech narukoval do vojenského námořnictva a bojoval za druhé světové války v Pacifiku. Po válce prošel několika místy, než se začal věnovat divadlu. Studoval newyorské Actors Studio vedené Eliou Kazanem a Leem Strasbergem.
</TEXT>
</DOC>
<DOC>
<DOCID>LN-20020711096</DOCID>
<DOCNO>LN-20020711096</DOCNO>
<DATE>07/11/02</DATE>
<TEXT>
Teprve po týdnu zveřejnily agentury fotografii ze svatby americké herečky Julie Robertsové (34) s kameramanem Danielem Moderem (33). Obřad se konal ve středu 3. 7. v Taosu v Novém Mexiku.
</TEXT>
</DOC>
<DOC>
<DOCID>LN-20020711097</DOCID>
<DOCNO>LN-20020711097</DOCNO>
<DATE>07/11/02</DATE>
<TITLE>
Asi tak před deseti dny jsem poslal do kulturní rubriky Lidových novin k otištení dva své krátké texty. Oba, jak jsem věřil, příznačné a mluvící k současnému stavu a charakteru dnešní kulturní situace. Redakce tyto texty prozřetelně doposud nevydala. Říkám prozřetelně, a to zejména dnes (úterý 9. 7. 2002), kdy je známo oficiální složení nové české vlády. Oba ony texty totiž vyjadřovaly naději, že s případnou avizovanou změnou ministra kultury se pozmění i kultura projevů a postů některých reliktů z dob opozičních směnných obchodů a politických pozičních dohod. Až překvapivě mnoho lidí i mimo odbornou veřejnost pochopilo mnohá účelová spojení. Konkrétně hovořím o "kamarádíčkování" ministra kultury Pavla Dostála a generálního ředitele Národní galerie Milana Knížáka. Oba se totiž před pár dny nápadně trapně lekli toho, že by byli nuceni ze svých politických funkcí, pozic, odejít. Jeden například nechlapsky naříkal, aby vzápětí po svém vyhrožoval, že přece není možné odejít od "dobře rozdělané" práce a že by to byla politická perzekuce (Milan Knížák). Druhý například lkal na pódiu v Karlových Varech - a bůhvíkde jinde a účinněji - o své nenahraditelnosti (Pavel Dostál). A mezitím je vláda již postavena. Upřímně řečeno, kdo se dnes, v dobách miliardových státních deficitů, přípravy vstupu do EU, v čase nárůstu financí do armádních a policejních pokladen, v situaci právních nejistot a stamilionových mediálních skandálů, o kulturu důvěryhodně zajímá ?! Takže vše při starém. Proto asi další čtyři roky arogantních, tím jistě mnohdy mediálně vděčných, i když falešných, pseudomoralistických slov a tezí, které navíc nezasvěcená veřejnost neumí a ani nemůže rozlišovat. Ale i další čtyři roky "činů" záměrně vyvolávajících napětí, nesmiřitelnost, nevstřícnost a povýšenecké pohrdání vším, co tyto dva muže přesahuje a z jejich pohledu ohrožuje. Tím také další čtyři roky úředních výsměchů vůči současnému umění, a to českému i zahraničnímu. Škoda! Mimochodem, příznačná, i když dnes již trochu pochopitelná nechuť zdejších umělců i odborné veřejnosti k angažovanosti a občanské odvaze nahrává tomuto stavu. Takže si tyto dva pány a jim podobné vlastně zasloužíme. Milan Knížák si může nadále, hoden svých dávných happeningů, kočírovat "svého" ministra.
</TITLE>
<TEXT>
(redakčně kráceno)
</TEXT>
</DOC>
<DOC>
<DOCID>LN-20020711098</DOCID>
<DOCNO>LN-20020711098</DOCNO>
<DATE>07/11/02</DATE>
<TITLE>
Reakcí spisovatele Jana Beneše na dopis překladatele Josefa Schwarze (LN 27. 7.) uzavíráme diskusi vyvolanou glosou v Kulturním diáři dne 30. 5.
</TITLE>
<TEXT>
...jakož i progresivní mravní ochablost se zajisté projevily už dávno, když jsem se díky insinuaci Pavla Tigrida ocitl v Ruzyni a na Borech. Nemyslím si ostatně, že kohokoli ostouzím, zmínil jsem se jen o dokumentované a na vlastní kůži zažité empirii. Jaksi mi též chybí logické zdůvodnění, proč by si StB vymýšlela nějaké členství v KSČ a vyráběla k tomu dokonce dobové dokumenty u soudu předvedené. Bylo mezi nimi i Tigridovo odmítnutí nástupu služby v československé zahraniční armádě roku 1940, což, jak si pan Schwarz doufám vzpomene, byl tehdejší příkaz Kominterny a zajisté obecný příklad mravní vyspělosti u všech, kdo se podle něj řídili, by jejich stranická mravní integrita bojem proti moskevskému spojenci neutrpěla šrám. Proláklo se to ostatně, což panu Schwarzovi zřejmě uniklo, jednak u toho soudu roku 1967, v exilu roku 1985 a doma roku 1993.
</TEXT>
</DOC>
<DOC>
<DOCID>LN-20020711099</DOCID>
<DOCNO>LN-20020711099</DOCNO>
<DATE>07/11/02</DATE>
<TITLE>
Změnu v čele průběžného pořadí Tour de France přinesla včerejší časovka družstev.
</TITLE>
<GEOGRAPHY>CHATEAU-THIERRY</GEOGRAPHY>
<TEXT>
Jízdu proti chronometru v Tour de France vyhrála španělská stáj ONCE, která tak pomohla svému lídrovi Igoru Gonzalezovi Galdeanovi do čela průběžného pořadí. Španělský jezdec vysvlékl ze žlutého trikotu Němce Erika Zabela, jemuž se s kolegy z týmu Telekom časovka z francouzského města Epernay do Chateau-Thierry nevydařila, neboť skončili v poli poražených. Cyklisté z ONCE-Eroski ve žlutočerné barevné kombinaci byli po třetině trati na průběžném druhém místě za dánským Tiscali, na 40. kilometru už ale vedli a trať o délce 67,5 km zvládli v nejrychlejším čase 1:19:49. Za Galdeana se posunul na druhou pozici další člen ONCE, jeho krajan Joseba Beloki. Za španělským týmem skončili druzí závodníci ze stáje US Postal včetně Pavla Padrnose, takže vítěz předchozích tří ročníků Američan Lance Armstrong je nyní již třetí. "Tým pracoval dobře. S výsledkem jsem docela spokojený, rozhodně ne zklamaný," líčil hned v cíli Armstrong v rozhovoru pro francouzskou televizi. Galdeano je po sedmi letech vůbec prvním Španělem, který pojede ve žlutém. Naposledy byl z jeho krajanů lídrem celého pelotonu v roce 1995 pětinásobný vítěz Miguel Indurain. Z dalších českých cyklistů skončil Tomáš Konečný s týmem Domo-Farm Frites na sedmém místě, Ján Svorada se svými kolegy z Lampre-Daikin desátý.
</TEXT>
<HEADING>
Cipollini skončil proto, že nebyl pozván na Tour
</HEADING>
<TEXT>
Jedním z důvodů, proč se populární Ital Mario Cipollini rozhodl skončit s cyklistikou, je fakt, že jeho tým Aqua e Sapone nebyl připuštěn na start letošního ročníku Tour de France. Pořadatelé argumentovali tím, že jezdci Aqua e Sapone letos nedosáhli patřičných výsledků, ale podle tisku mají prostě jen obavu z toho, aby Italové na Tour nezavlekli doping. Pětatřicetiletý Cipollini má přitom rozjetou jednu z nejúspěšnějších sezon. Na letošním Giru vyhrál celkem šest etap, zvítězil v závodu Světového poháru z Milána do San Rema a vyhrál závod Gand-Wevelgem. Měl patřit k největším medailovým nadějím Itálie na podzimním mistrovství světa v Portugalsku. Cipollini je zklamaný, že nemůže bojovat o další vítězství. Podle agentury AP se navíc nepohodl se sponzorem, a to všechno jej vedlo k "drastickému rozhodnutí skončit s cyklistikou". Není ale jasné, zda skončí hned, nebo až po sezoně. AP citovala titulek z jeho oficiální stránky na internetu, který zní: "Tady končím." Podrobnější vysvětlení chce Cipollini podat na tiskové konferenci, kterou svolá vnejbližších dnech. Cipollini vstoupil do profesionální cyklistiky na konci 80. let a za více než deset let nasbíral množství trofejí. Několikrát oblékal růžový trikot lídra Gira d'Italia a žlutý trikot vedoucího jezdce Tour de France. Na Giru vyhrál celkem 40 etap a chybělo mu jediné prvenství k vyrovnání rekordu Alfreda Bindy, legendy z 20. a 30. let minulého století.
Výsledky 4. etapy - časovky družstev ( 67,5 km)
</TEXT>
</DOC>
<DOC>
<DOCID>LN-20020711100</DOCID>
<DOCNO>LN-20020711100</DOCNO>
<DATE>07/11/02</DATE>
<TITLE>
říká jediný český sudí na mistrovství světa Evžen Amler
</TITLE>
<TEXT>
Kdyby se jako on dostali do semifinále i čeští fotbalisté, byla by to velká sláva. Asistent Evžen Amler (44) překonal očekávání a na červnovém světovém šampionátu pomáhal při pěti utkáních včetně duelu Německo - Korea. "Před začátkem mistrovství jsem si říkal, že hlavně nesmím zklamat," vzpomíná.
</TEXT>
<HEADING>
LN: Měl jste přání, kolik zápasů odřídit?
</HEADING>
<TEXT>
Počet utkání jsem si nestanovil. Jen jsem doufal, že jich bude víc, nebo alespoň stejně jako na mistrovství světa ve Francii. Tam jsem řídil tři zápasy.
LN: Jaké byly klíčové okamžiky vašeho působení v Japonsku a Koreji?
Byly to první dva zápasy ve skupině, utkání Irska s Německem a Japonska s Ruskem, ve kterých jsem upoutal. Měl jsem přitom štěstí na kolegy, s kterými jsem si skvěle rozuměl. To zaujalo komisi rozhodčích. Třetí zápas Anglie Nigérie byl poměrně bezproblémový. A pak již přišla nominace pro závěrečné boje.
LN: Je zřejmé, že o úspěchu či neúspěchu sudích na MS rozhodovaly vedle chyb i detaily...
Samozřejmě, při takové vyrovnanosti, jaká na mistrovství byla, jde především o detaily. Myslím, že mou výhodou byla i klidná, vyrovnaná povaha. Nebo se spíš dokážu připravit natolik, že klidně působím. Je to dané zkušenostmi, na mistrovství jsem byl s osmadvaceti lety praxe služebně nejstarší.
LN: Byl jste po utkání zvědavý, zda jste v určitých situacích rozhodl správně? Běžel jste k videu?
Vůbec, to nikdy nedělám. Neviděl jsem ani jeden svůj zápas, jen některé situace, které vybrala komise a které jsme probírali. Jakmile utkání skončí, je to pro mě uzavřená kapitola.
LN: Na mistrovství jste viděl různé fotbalové školy. Musel jste dění na hřišti přizpůsobit styl rozhodování?
Jednoznačně to platilo v případě asijských týmů. Na Japonce jsem narazil už ve Francii a znovu mě nezklamali. Ti mají úplně jiný styl než Evropané, obránci i útočníci jsou rtuťovití, je obtížné je uhlídat.
LN: Vaše výkony byly doma jednomyslně označovány za výborné - ale všichni tak soudili jen podle toho, co viděli v televizi. Berete tedy takové pochvaly jako bernou minci?
Podobné bylo i hodnocení od komise rozhodčích a jsem za to hrozně rád a vděčný. Jen důvody byly jiné než v Česku, oficiálně jsem byl oceněn za věci, které u nás nebyly zaznamenány.
</TEXT>
<HEADING>
LN: Konkrétně?
</HEADING>
<TEXT>
Třeba první gól Angličanů v osmifinále s Dány. Signalizoval jsem ho už v okamžiku, kdy byl míč za brankovou čárou, následující dorážkou už jsem se nezabýval. Několikrát jsem také signalizoval fauly, které hlavní sudí neviděl, nebo ne zrovna jednoduché ofsajdové pozice.
LN: Má vliv na nominaci i to, jak se sudí chová mimo hřiště?
Určitě. Je to důležité pro celkové hodnocení. Měli by si to uvědomit zvlášť mladí rozhodčí. Jakýkoli exces může mít vliv. Proto k žádnému nedošlo... Vlastně došlo, ale v médiích se to neobjevilo, za což jsem rád. Psali o tom jen v jedněch korejských novinách. Všichni tři rozhodčí, kterých se to týkalo, už se pak v další nominaci neobjevili.
LN: Týkal se prohřešek životosprávy?
Ano. Ale nechci, aby se takové věci prezentovaly.
LN: Všiml jste si toho, že jste byl v Česku středem pozornosti? Stal jste se svého druhu mediální hvězdou...
Tahle se necítím. Byl jsem příjemně překvapen, ale bral jsem to tak, že reprezentuji český fotbal a rozhodčí, a ne Evžena Amlera.
LN: Sám jste k zájmu o vlastní osobu přispěl tím, že jste během mistrovství publikoval své postřehy na internetu. To byla novinka.
Já se už necítím jako sudí, vždyť má kariéra končí. Za novináře se ale nepovažuji, i když mě to bavilo. Myslel jsem si, že když jsem na mistrovství, je mou povinností ho přiblížit ostatním.
</TEXT>
<HEADING>
LN: Jaký byl váš největší zážitek?
</HEADING>
<TEXT>
Největší dojem na mě udělala změna chování fanoušků, potlačení nacionalismu. Diváci nefandili národům, ale týmům. Japonci si oblékli dresy Brazilců, Němců nebo Italů. A když postupovali dál a dál Korejci, navlékli si zase jejich dresy Italové nebo Angličané, aby zažili skvělou atmosféru v hledišti.
</TEXT>
<HEADING>
LN: Mimochodem, fandil jste někomu?
</HEADING>
<TEXT>
Teď už bych to mohl přiznat, ale nikomu jsem nefandil. Opravdu. Jen jsme měli dlouho před startem šampionátu tipovací soutěž a já vsadil na Brazílii. Obvykle mi přitom tip nevyjde, jsem smolař.
LN: Rozhodčí ze zemí, kde se nehraje fotbal na špičkové úrovni, dělali na mistrovství velké chyby. Souhlasíte s názorem, že nestačili?
To je složitá otázka. Je jasné, že Evropané nemohou pískat všechny zápasy na celém světě. A jednotlivé fotbalové konfederace nabídly jednoznačně to nejlepší. Těm špičkovým rozhodčím by se ale mělo dát víc příležitostí k získání zkušeností. Proto už fungují výměny mezi Evropou a Afrikou. Na to se je třeba nyní soustředit. Žádné zápasy se ale neobejdou bez chyb. Myslet si opak, to by bylo naivní.
</TEXT>
<HEADING>
LN: Jak vypadala hodnocení zápasů?
</HEADING>
<TEXT>
Měl to na starosti tým složený z počítačových odborníků a sudích. Na počítačovém videu jsme si prohlíželi jednotlivé situace, vybrané "lahůdky", které se pouštěly dopředu, dozadu, diskutovali jsme. Většinou to trvalo hodinu, ale někdy i dvě hodiny a půl. Byli u toho všichni rozhodčí.
LN: Předseda FIFA Sepp Blatter rozhodčí dlouho hájil. Až v závěru najednou otočil a řekl, že sudí pískali špatně. Překvapilo vás to?
Překvapilo to nejen mě, ale i většinu rozhodčích. Do očí nám nic takového neřekl. Dozvěděli jsme se ovšem, že výrok, který přinesly italské noviny Gazzetta dello Sport, byl zkreslený.
LN: Hodně se diskutuje o zavedení videa. Podobně, jako je tomu v hokeji. Co si o tom myslíte?
Na rozdíl od oficiálních míst si myslím, že k tomu určitě dojde. Je to nezvratný proces. Čím dřív se bude s videotechnikou pracovat, tím líp.
LN: Jinou věcí jsou přifilmované pády a penalty, což byl další velký problém. I tady by mohlo pomoci video...
Kdyby to tak bylo... To je věc, která se málo zdůraznila. Přitom vznikl jednoznačný precedens, disciplinární komise mohla udělit na základě videa trest. Když se někdo chová nesportovně, musí na to doplatit.
LN: Jenže Brazilec Rivaldo dostal za svůj teatrální výstup s Tureckem pouze směšnou pokutu. To vlastně nebyl žádný trest.
Nemohu rozhodnutí kritizovat. Ale souhlasím.
LN: Nemáte někdy chuť hráče za drzé filmování vytahat za uši?
To můžete u děcek, hráči jsou dospělí lidé. Za ty klukoviny by si to ale někteří zasloužili.
LN: Zneklidňuje vás to, že se prohlubuje propast mezi tím, jaké možnosti mají při rozboru sporných situací média a jaké rozhodčí ve zlomku vteřiny?
To je velký problém. Dřív byli rozhodčí hodnoceni jinak. Kdybychom měli záběry staré dvacet let, divili bychom se, co se dělo. Dnes je rozhodčí druh sportovce, atlet, který se v běhu vyrovná fotbalistům. Vycházejí studie, jak má asistent komunikovat s hlavním sudím. A stejně to nestačí. Rozhodčí chyby dělají a dělat budou, to vám podepíšu. Teď jde o to, jak omyly eliminovat, jak zlepšit tok informací, které má sudí k dispozici. Aby mohl situace správně vyhodnotit.
LN: Právě vy se něčím takovým nyní zabýváte. O co jde?
Snažím se přijít na systém, který by v tomto směru rozhodčím pomohl. Zatím připravuju studii, kterou bych chtěl později publikovat.
</TEXT>
<HEADING>
LN: Bude to nějaké převratné řešení?
</HEADING>
<TEXT>
Nepůjde o nic světoborného, co by šokovalo svět. Zatím je vše ve stadiu hypotéz, hlavní je ověřit je, vyzkoušet, zda systém bude opravdu fungovat. Na tento výzkum jsem věnoval část peněz, které jsem si na mistrovství vydělal.
LN: Částka, kterou jste dostal, byla veřejně oznámena. Vadilo vám to?
Nevadilo. Nestydím se za to, ty peníze jsem neukradl, zdaním je. Vadil mi jen způsob, jakým to bylo prerezentováno a jak se na to lidé dívají. Zbytečně se vzbuzovala závist a zloba, která je pro rozhodčí nebezpečná. Podívejte se, oni dělají chyby, a přitom berou takové peníze, to byl podtext.
LN: Proč se pouštíte do projektu, o kterém jste mluvil? Mohlo by vám být jedno, co bude dál.
Mám to v povaze. Když máte peníze, můžete žít v luxusu a utrácet, nebo je dát na obecné účely a mít radost, že se něco povede.
LN: Povoláním jste vědec, co vás čekalo v práci po šesti měsících v Japonsku a Koreji?
Byl jsem v e-mailovém spojení se svými studenty, byli skvělí. I tak se mi ale nakupila spousta věcí, které musím vyřídit. Hlavně publikace s výsledky naší práce, které se zdržely.
LN: Ptají se vás studenti na fotbal?
Málo. Mám užší tým studentů, jsou tam dva kluci, ale nejsou to zrovna velcí fotbaloví fanoušci.
LN: Jak vůbec zvládáte přechody z akademického, vědeckého prostředí do často neurvalého světa fotbalu?
Ani mi to moc nevadí, naučil jsem se vtom žít. Někteří fanoušci jsou hrubí, ale já s nimi nepřijdu do styku. A řídím se zásadou, že co nemůžu změnit, tím se nezabývám. Myslím si také, že v chování ostatních se odráží fluidum, které z člověka vyzařuje.
LN: Máte za sebou poslední mistrovství světa, co bude dál?
Teď bych se chtěl hlavně věnovat technickému zařízení, které nosím v hlavě. Ve fotbale bych rád zůstal, ale záleží to na spoustě okolností, jestli o mě někdo bude mít zájem. Nejsem kariérista. Rád bych třeba pracoval v technické komisi. Pískání mě stále baví, ale jako rozhodčí jsem dosáhl vrcholu a vnitřně jsem připravený na to, že mohu skončit. Stojím na plochém vrcholu kopce.
</TEXT>
</DOC>
<DOC>
<DOCID>LN-20020711101</DOCID>
<DOCNO>LN-20020711101</DOCNO>
<DATE>07/11/02</DATE>
<GEOGRAPHY>PRAHA/TOGLIATTI</GEOGRAPHY>
<TEXT>
Útočník Radek Bělohlav rozšířil kolonii českých hokejistů v ruské superlize. Dvaatřicetiletý univerzál, který v extralize odehrál 12 sezon za České Budějovice, Vsetín a Spartu, podepsal roční kontrakt s týmem Lada Togliatti. "Trénujeme dvoufázově, na ledě a snad sedm hodin denně," přiblížil Bělohlav tvrdý dril před nadcházejícím ročníkem soutěže. "Část letní přípravy jsem absolvoval ještě se Spartou, takže letos stihnu dvě. Po fyzické stránce na tom tedy asi budu excelentně. To by snad bylo na návrat do reprezentace," usmál se hokejista. "Za týden odjíždíme na dvanáct dnů do Finska a soustředění se tady pojímá ve velkém. Odjede prý kolem pětačtyřiceti hráčů. Osm pětek a brankáři," kroutí nevěřícně hlavou zkušený křídelník. "A to tu ještě není kanadský gólman Fountain, který se má k mužstvu připojit až v srpnu." V novém působišti je Bělohlav zatím sám a pobývá v hotelu. Přítelkyně za ním dorazí až v září. Pak si vyberou k bydlení dům. S ruskými spoluhráči se domlouvá jejich mateřštinou. "Bez problému. Vždyť jsem z ní maturoval," připomněl.
</TEXT>
</DOC>
<DOC>
<DOCID>LN-20020711102</DOCID>
<DOCNO>LN-20020711102</DOCNO>
<DATE>07/11/02</DATE>
<TITLE>
Už třikrát se Karl Power prodral do titulků sportovních stránek. Příčinou však nejsou jeho nadprůměrné výkony, ale žertovné kousky.
</TITLE>
<GEOGRAPHY>PRAHA</GEOGRAPHY>
<TEXT>
Vtipkování by mohl mít jako povolání. Ostatně přípravě na něj se věnuje jako opravdový profesionál. Jako naposledy ve Wimbledonu, dějišti slavného tenisového turnaje. Místo děje: Centrální dvorec. Program: domácí favorit Tim Henman versus Australan Scott Draper. Na trávníku však najednou přišli dva neznámí muži. V předepsaném bílém oblečení se postavili proti sobě a spustili dvacetivteřinovou výměnu. Pak se uklonili překvapeným divákům a začali si mezi nimi razit cestu. Až posléze vyšlo najevo, že zrovna další ze svých vrcholných výstupů předvedl britský recesista Karl Power. Pomáhal mu 19letý parťák Tommy Dunn. Lehkost a chladnokrevnost, s jakou si Power vedl, vzbudila zasloužený obdiv i nevrlost pořadatelů. "Je to neuvěřitelně nezodpovědné," rozčílil se mluvčí turnaje. "Důkladně vše vyšetříme." Sympatie si však získal Power. Vysvětlení neobvyklého happeningu bylo odzbrojující. "Sport potřebuje úsměv - a my jsme mu ho dodali," řekl.
</TEXT>
<HEADING>
Největší legrace v historii fotbalu
</HEADING>
<TEXT>
Nebylo to při tom zdaleka poprvé, co za použití lsti naplnil své životní motto. Premiéru měl loni v dubnu při utkání Ligy mistrů mezi domácím Bayernem Mnichov a Manchesterem United. Power se nečekaně zjevil, když anglický tým pózoval fotografům. V klidu napochodoval až k útočníkovi Andymu Coleovi a postavil se na kraj řady. Obránce Gary Neville na něj sice ukázal rukou, ale nic se nedělo. O něco podobného se Power s dalšími kumpány pokoušel už čtyři roky. Dostávali se do hotelů, kde byla ubytována slavná mužstva, a natáčeli hráče. Pronikali na tiskové konference. Na hřiště Power poprvé vlezl v Barceloně. "Bylo to nečekaně snadné, takže jsme přemýšleli, že uděláme ještě něco lepšího. Nejlepší legraci v historii fotbalu," řekl. Volba padla na věhlasný Olympijský stadion v Mnichově. "Plánovali jsme to jako vojenské tažení," vyprávěl Power. Spolu s kamarádem měli tři druhy dresů Manchesteru: červený, bílý a modrý. Od jednoho ze zaměstnanců klubu zjistili, v jaké barvě mužstvo nastoupí. Ke stadionu přijeli taxíkem a vydávali se za členy televizního štábu. Pak Power našel nehlídaný vchod, sledoval rozcvičování a pak se připojil k hráčům. "Věděl jsem, že už mě nic nezastaví," popisoval. Anglická média druhý den okamžitě vyhlásila po něm pátrání. A nakonec jeho totožnost odhalila. Vešlo také ve známost, že Power chtěl složit hold bývalému útočníkovi Manchesteru Eriku Cantonovi, svému oblíbenci, a že celá akce byla uspořádána ve spolupráci s magazínem Front.
</TEXT>
<HEADING>
Seznam je prý u konce
</HEADING>
<TEXT>
Zanedlouho ovšem Power zaúřadoval opět, tentokrát na kriketu. V srpnu jako náhradník v dresu a helmě vstoupil do zápasu Anglie s Austrálií. Tenisové představení pak už bylo jako smetana na jahodách, které platí ve Wimbledonu za vyhlášenou pochoutku. "Splnilo se mi to, co jsem měl na svém seznamu přání. Končím," vyhlásil Power. Vy mu věříte?
Zanedlouho ovšem Power zaúřadoval opět, tentokrát na kriketu. V srpnu jako náhradník v dresu a helmě vstoupil do zápasu Anglie s Austrálií. Tenisové představení pak už bylo jako smetana na jahodách, které platí ve Wimbledonu za vyhlášenou pochoutku. "Splnilo se mi to, co jsem měl na svém seznamu přání. Končím," vyhlásil Power. Vy mu věříte?
</TEXT>
</DOC>
<DOC>
<DOCID>LN-20020711103</DOCID>
<DOCNO>LN-20020711103</DOCNO>
<DATE>07/11/02</DATE>
<GEOGRAPHY>BUKUREŠŤ</GEOGRAPHY>
<TEXT>
Bývalý rumunský fotbalista Danut Lupu obvinil funkcionáře Dinama Bukurešť, že před dvěma lety hráče donutili před zápasem Ligy mistrů vzít nedovolené podpůrné prostředky. V šatně to prý vypadalo jako v sanatoriu. Jeden z Lupuových spoluhráčů, který chtěl zůstat v anonymitě, se svěřil, že měl po spolykání dopingových látek permanentní erekci. Vedení Dinama mělo hráče nutit před zápasem proti Polonii Varšava. "Před domácím zápasem jsem se cítil tak, že bych soupeře sežral. Stal se ze mě superman. Ale po patnácti minutách najednou síla zmizela," svěřil se jiný nejmenovaný fotbalista. Lupu dodal, že to byl velký skandál a on sám prý odmítl cokoli vzít. "Řekl jsem, ať mi dají napít whisky, že teprve pak podám pravý výkon. Jiní ale souhlasili," popsal tehdejší situaci záložník.
</TEXT>
</DOC>
<DOC>
<DOCID>LN-20020711104</DOCID>
<DOCNO>LN-20020711104</DOCNO>
<DATE>07/11/02</DATE>
<TITLE>
Prvoligové pohledy
</TITLE>
<GEOGRAPHY>LIBEREC/PRAHA</GEOGRAPHY>
<TEXT>
Když se včera po poledni postavili fotbalisté libereckého Slovanu k týmovému fotografování před novou sezonou, někdo v jejich řadách chyběl. Pár dní před výkopem ročníku, v němž budou obhajovat titul, postrádají dva největší tahouny mistrovské jízdy. Ve srocení před fotografem scházel kulatý obličej kanonýra Jiřího Štajnera, který odešel do německého Hannoveru. A není jasné, zda se k týmu přidá režisér hry Václav Koloušek, jemuž skončilo hostování z italské Salernitany. Všechno svádí k dojmu, že Liberec se oproti své nejúspěšnější sezoně oslabil. "Řeknu to diplomaticky - síla týmu rozhodně nevzrostla," odvětí trenér Josef Csaplár, který spolu s Ladislavem Škorpilem dovedl Slovan k zápisu do historie. Hned sahá po lejstru se statistikami. "Ze standardních situací jsme vstřelili 21 gólů. Koloušek dal sám tři a na osmnáct nahrál. Stačí?" táže se při výčtu čísel. Podobné je to se Štajnerem. Ten se trefil celkem šestnáctkrát. To se někde musí projevit.
</TEXT>
<HEADING>
První vrchol už za měsíc
</HEADING>
<TEXT>
V cestě za obhajobou se šampionům postaví i další překážky. První zatěžkávací zkoušku musejí zdolat dřív, už koncem srpna se v předkole pokusí o průlom do Ligy mistrů. Přitom loni právě tento úsek sezony zaspali, zvedli se až s příchodem Csaplára. "Z minulosti jsme poučeni. Podle toho budeme ladit formu," tvrdí Csaplár. Odchody piliřů si vynutily omlazovací řez. Pod Ještěd přišlo několik talentů, z nichž chce Slovan vychovat Štajnerovy nebo Kolouškovy nástupce. Slibně se prý ukazuje Slovák Ančic. I další jména teprve vstupují na ligovou scénu: Zápotočný, Brezinský, Hubený. Žádná přestupová bomba. Jen příchod Blahy ze Sparty se dá považovat za přestup z kategorie významných. Doplnit jej může ještě příchod šestadvacetiletého ofenzivního záložníka slovenské reprezentace Samuela Slováka ze španělského Teneriffe, který je po sestupu klubu do druhé ligy volným hráčem. V Liberci by měl dnes podepsat smlouvu. "Zatím nejlépe skutečně vypadá Ančic. I Blaha si plní to, co po něm chceme," hlásí Csaplár novinky z přípravy. "Není důvod ke skepsi ani k oslavám. Výsledky zatím převažují nad výkony. Oslava fotbalu se nekoná," hodnotí dosavadní průběh letního období. Ale nejen zápory má liberecký "rok poté". Zisk mistrovského primátu přilil do vítězné směsi dávku sebevědomí. "O to můžeme přijít během dvou kol," směje se trenér. Po návratu z kempu v Hannoveru, kde hráči po čase potkají starého kamaráda Štajnera, už půjde do tuhého. Ostrý start naplánoval Liberec hned na první kolo v Olomouci. Tam vypukne frontální útok na další trofej. "Až uzavřeme kádr, chci znát klubové cíle," říká Csaplár rezolutně. Jak zní ty jeho vlastní? "Dobré výkony, ty mohu ovlivnit. Když se s nimi dostaví i výsledky, tím lépe," zní odpověď. Nová liberecká etapa začíná. Není však krokem do neznáma.
Co může stát Liberci v cestě
* odchody opor * obhájit titul je těžší, než jej poprvé získat * silní soupeři, hlavně Sparta a Slavia
</TEXT>
</DOC>
<DOC>
<DOCID>LN-20020711105</DOCID>
<DOCNO>LN-20020711105</DOCNO>
<DATE>07/11/02</DATE>
<GEOGRAPHY>PRAHA/LIBEREC</GEOGRAPHY>
<TEXT>
Kam povedou další kroky fotbalisty Václava Kolouška, nejblyštivějšího klenotu sestavy mistra z Liberce a jednoho z nejlepších hráčů ligy? Do konce června sice fotbalista trénoval s Libercem, jenže pak mu zde skončilo hostování a v dresu mistra tak už nemohl hrát přípravné zápasy ani trénovat. Rozhodnout o Kolouškově budoucnosti by se mohlo brzy. Do startu ligy sice zbývají ještě necelé tři týdny, ale už zítra začíná přípravu italská Salernitana, v níž má šestadvacetiletý záložník ještě rok platnou smlouvu. Jenže po vydařené sezoně v Liberci se fotbalista zpátky na Apeninský poloostrov nehrne. Trenér italského klubu Zdeněk Zeman s ním přitom údajně počítá, a tak návrat Kolouška do Salerna zřejmě může oddálit jen to, že má teď angínu. "Situace je taková, že se musí do italského klubu vrátit, protože tam má smlouvu. Buď hned na začátek přípravy, nebo kvůli nemoci o pár dní později," popsal Kolouškovu situaci hráčův manažer Pavel Zíka. "Se Salernitanou se o budoucnosti Kolouška průběžně jedná, ale klub nebyl zatím svolný k žádné jiné variantě, než že nastoupí do přípravy." Podle Zíky má o Kolouška stále zájem belgický Anderlecht a také italské kluby. "Ty zatím jen sondují situaci, protože mají do konce srpna dost času. To ale neznamená, že jasno nebude dřív." Kolouška se nechce vzdát ani Liberec. "Chce tady být za každou cenu," řekl jeden z trenérů Josef Csaplár. "Situace je nejasná. Ale nevěřím tomu, že půjde do Salerna. Spíš si dovedu představit, že půjde do jiného klubu. Koloušek a Salerno, to je jako manželství, které se nepovedlo," dodal kouč.
</TEXT>
</DOC>
<DOC>
<DOCID>LN-20020711106</DOCID>
<DOCNO>LN-20020711106</DOCNO>
<DATE>07/11/02</DATE>
<TITLE>
Čaloun bude chytat v Hradci. Fotbalový brankář Michal Čaloun (32) se rozhodl přestoupit z Příbrami do Hradce Králové. V klubu, kde podepsal smlouvu na rok, by měl dostat šanci ukázat se opět v první lize.
</TITLE>
<TEXT>
Rennes dále posiluje. Po českém brankáři Petru Čechovi získal francouzský fotbalový klub Stade Rennes bulharského útočníka Georgiho Ivanova. Týmu Levski Sofie za něho zaplatí odstupné 4,1 mil. dolarů.
</TEXT>
</DOC>
<DOC>
<DOCID>LN-20020711107</DOCID>
<DOCNO>LN-20020711107</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Se zraněním kolena laborující účastník MS silničních motocyklů se po důkladném vyšetření rozhodl podstoupit chirurgický zákrok. Operován bude dnes ve Fakultní nemocnici v Brně a neobjeví se na nadcházejích dvou velkých cenách. Chybět bude tento víkend v britském Doningtonu a v dalším závodě v německém Sachsenringu. Rychlá rekonvalescence by měla být zárukou, že mladý jezdec stihne srpnovou českou Grand Prix v Brně.
</TEXT>
</DOC>
<DOC>
<DOCID>LN-20020711108</DOCID>
<DOCNO>LN-20020711108</DOCNO>
<DATE>07/11/02</DATE>
<TITLE>
kroutí hlavou běžkyně Ludmila Formanová, které se stále nedaří splnit limit pro účast na ME v Mnichově
</TITLE>
<TEXT>
Po téměř dvouleté pauze zaviněné zraněním se vyškrábala vzhůru, ale limit pro účast na srpnovém mistrovství Evropy v Mnichově ne a ne splnit. Čas 2: 00,80 jako by byl pro Ludmilu Formanovou, mistryni světa na 800 metrů '99 z haly i venku, zakletý. A 21. červenec, kdy je uzávěrka pro všechny uchazeče o limity, se neúprosně blíží.
PRAHA - Po vleklých zdravotních potížích se sice dokázala na dráhu vrátit, v první části sezony už povyhrávala něco závodů, ale k limitu pro vrchol sezony, kterým bude šampionát kontinentu v Mnichově, se jen přiblížila. Byť časem 2: 01,31 z ostravské Zlaté tretry takřka na dosah. Přesto tvrdí, že z takové situace žádné nervy nemá a žádný stres si nepřipouští. "Spíš se mi zdá, že to trápí lidi kolem mě všichni se ptají, co se děje a kdy limit konečně splním," usmívá se osmadvacetiletá atletka. A co na všetečné dotazy odpovídá? "Říkám, že splnit limit samozřejmě chci a udělala jsem pro to všechno, takže mám čisté svědomí. Teď jenom potřebuji dostat se do nějakého rychlého závodu - pro příští týden se rýsují mítinky ve Stockholmu a v Monte Carlu, a potom je v Ostravě mistrovství republiky," dodává Formanová. Mnohem víc trápí nervozita trenérku Jarmilu Kratochvílovou, někdejší běžkyni světového jména. "Pořád se musím krotit, musím si opakovat, že Lída skoro dva roky nezávodila. Ale už je to lepší, v posledních třech týdnech se jí daří víc a víc a vyvrcholilo to úterní čtvrtkou na mítinku Praga Academica," zmiňuje trenérka závod, který tandem z Čáslavi pojal jako test a Formanová dosáhla času 52,93 vteřiny.
</TEXT>
<HEADING>
Ve hře je i štafeta?
</HEADING>
<TEXT>
Ke čtvrtkařskému limitu 52,30 se to sice rovněž "jen" přiblížilo, ale závodnice jako první překročila požadovaný průměr 53,20 pro štafetu na 4x 400 metrů. "To mě potěšilo, z té čtvrtky mám dobrý pocit. Vím totiž, že můžu dosáhnout ještě lepšího času. Teď věřím, že něco podobného ještě zaběhne Helena Fuchsová, stejně jako Tereza Žížalová se Štěpánkou Klapáčovou," doufá Formanová, že by se mohly vrátit nedávné úspěšné časy českého reprezentačního kvarteta. Nutno dodat, že Formanová s výjimkou Zlaté tretry neběžela žádný opravdu špičkově obsazený závod. Nelituje toho? "Zkraje sezony to dost dobře nešlo. Po problémech s mezižeberními svaly jsme s trenérkou volily spíš menší podniky, abych se rozzávodila. A potom už tolik možností nebylo, přece jenom jsem dva roky neběhala a manažerům trošku sešla z očí," vysvětluje. Pakliže by se Formanové nepodařilo splnit limit českého svazu, v úvahu ještě přichází divoká karta, kterou by jako někdejší šampionka mohla obdržet. "A kdo by ji ještě měl dostat? Výškařka Hlavoňová? Dálkařka Komrsková? Štafeta sprinterů? Mílařka Hoppová? Vždyť všem chybí k limitu jenom chloupek! A to bude mít česká výprava pro Mnichov sto členů?" odpovídá sprškou otázek šéftrenér Václav Fišer, podle něhož se divoká karta pro Formanovou rýsuje spíše jen v mlhavé dálce. "Vždyť ten limit 2: 00,80 je postavený ne na medaili, ale spíš na účast ve finále," připomíná. Možnost takzvané divoké karty se nesetkala s velkým ohlasem ani v čáslavském táboře.
</TEXT>
<HEADING>
Do Mnichova normální cestou
</HEADING>
<TEXT>
"Do Mnichova se chceme dostat normální cestou, i pro Lídin klidný pocit. A navíc je limitářů už dvaačtyřicet. K tomu divoké karty to by se z toho vedení svazu muselo zbláznit," míní trenérka Kratochvílová. Ani názor běžkyně se od stanoviska někdejší světové hvězdy neliší. "Na divokou kartu jsem nikdy nikam nejela a nechtěla bych ani teď, o žádná privilegia nestojím. Snad jen, kdyby to nevyšlo s nějakým dobrým závodem příští týden, kdybych prostě neměla možnost, protože cítím, že forma stoupá," připouští Formanová. Nejznámější rodačka z obce Žleby na Čáslavsku má jasno i v celkovém náhledu na svou situaci. "Hlavně jsem ráda, že zase můžu závodit. Mám před sebou vidinu příštího roku a především olympiády v Aténách, tahle sezona je rozjezdová." A ještě jednou zdůrazní, že ji žádné stresy či nervozita netrápí. "Převládá radost, že jsem zdravá. Stresů už bylo dost, těch jsem si užila v uplynulých dvou letech, kdy jsem nemohla běhat," pokyvuje hlavou.
"Do Mnichova se chceme dostat normální cestou, i pro Lídin klidný pocit. A navíc je limitářů už dvaačtyřicet. K tomu divoké karty to by se z toho vedení svazu muselo zbláznit," míní trenérka Kratochvílová. Ani názor běžkyně se od stanoviska někdejší světové hvězdy neliší. "Na divokou kartu jsem nikdy nikam nejela a nechtěla bych ani teď, o žádná privilegia nestojím. Snad jen, kdyby to nevyšlo s nějakým dobrým závodem příští týden, kdybych prostě neměla možnost, protože cítím, že forma stoupá," připouští Formanová. Nejznámější rodačka z obce Žleby na Čáslavsku má jasno i v celkovém náhledu na svou situaci. "Hlavně jsem ráda, že zase můžu závodit. Mám před sebou vidinu příštího roku a především olympiády v Aténách, tahle sezona je rozjezdová." A ještě jednou zdůrazní, že ji žádné stresy či nervozita netrápí. "Převládá radost, že jsem zdravá. Stresů už bylo dost, těch jsem si užila v uplynulých dvou letech, kdy jsem nemohla běhat," pokyvuje hlavou.
</TEXT>
</DOC>
<DOC>
<DOCID>LN-20020711109</DOCID>
<DOCNO>LN-20020711109</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Česká televize (ČT) již obdržela platební příkaz pražského městského soudu, aby zaplatila České nezávislé televizní společnosti (ČNTS) dlužné penále za zpoždění platby za přenosový vůz. "Předpokládám, že se budeme v zákonné lhůtě odvolávat," řekl včera mluvčí ČT David Jirušek. Platební rozkaz vydal soud 21. června. Písemný odpor musí Česká televize soudu zaslat do 15 dnů od obdržení rozkazu.
</TEXT>
</DOC>
<DOC>
<DOCID>LN-20020711110</DOCID>
<DOCNO>LN-20020711110</DOCNO>
<DATE>07/11/02</DATE>
<GEOGRAPHY>PRAHA</GEOGRAPHY>
<TEXT>
Bývalý náměstek československého generálního prokurátora, 77letý Jaroslav David, stane znovu před soudem. Termín veřejného zasedání, v němž projedná Davidovo odvolání, stanovil senát Městského soudu v Praze na 8. srpna. LN to včera sdělila pracovnice soudu. David byl letos v dubnu Obvodním soudem pro Prahu 7 uznán vinným ze zneužívání pravomoci veřejného činitele. Skutku se měl dopustit tím, že v roce 1966 pomohl uniknout spravedlnosti nacistickému válečnému zločinci Werneru Tutterovi. Podle soudu vyhověl žádosti tehdejšího náměstka ministra vnitra Jaroslava Klímy, aby stíhání zločince zastavil. Tutter totiž pracoval pro StB. Trest Davidovi uložit nelze, jelikož jeho stíhání bylo kvůli promlčení skutku zastaveno.
</TEXT>
</DOC>
<DOC>
<DOCID>LN-20020711111</DOCID>
<DOCNO>LN-20020711111</DOCNO>
<DATE>07/11/02</DATE>
<GEOGRAPHY>OLOMOUC</GEOGRAPHY>
<TEXT>
V olomoucké vazební věznici se v noci na včerejšek pokusil oběsit pětadvacetiletý recidivista z Tovačova na Přerovsku. Tíhu jeho těla však nevydržel kovový drát ve zdi, na který provaz se smyčkou uvázal. Dusícího se muže zachránili spoluvězni. "Muž si v noci uvázal provaz kolem krku a druhý konec připevnil ke kovovému drátu upevněnému ve zdi. Ten se pod váhou těla vytrhl a mladý muž upadl na zem, kde se začal dusit. Hluk vzbudil spoluvězně, kteří mu smyčku kolem krku uvolnili," uvedla policejní mluvčí Dagmar Bednarčíková.
</TEXT>
</DOC>
<DOC>
<DOCID>LN-20020711112</DOCID>
<DOCNO>LN-20020711112</DOCNO>
<DATE>07/11/02</DATE>
<TITLE>
PRAHA - Nedávno založený vinařský fond by měl poskytnout první podpory na jarní výsadbu vinic v příštím roce. Včera o tom rozhodla vláda. Fond vznikl na základě poslední novely zákona o vinohradnictví a vinařství. Jeho cílem je především podpora výsadby a obnovy vinic do doby vstupu České republiky do Evropské unie. Předpisy EU totiž členským státům rozšiřování počtu vinic neumožňují. Kromě toho bude fond finančně podporovat propagaci odbytu vín, například ve formě příspěvku na účast na výstavě či soutěži vín. Kabinet stanovil pro poskytování podpor dva termíny - jarní a podzimní. Peníze přitom budou vypláceny pouze podnikatelům ve smyslu obchodního zákoníku se sídlem či trvalým pobytem na území ČR. Z možnosti získat peníze z fondu jsou vyloučeny státní podniky a příspěvkové organizace. Mezi subjekty podávající žádost jsou zařazeny také vysoké, střední a vyšší odborné školy a školská zařízení.
</TITLE>
<HEADING>
Koruna z každého litru vína
</HEADING>
<TEXT>
První žádosti mohou zájemci uplatnit pro jarní výsadbu, popřípadě obnovu vinice, což je nejpozději do 15. února 2003. Příjmy fondu budou tvořit odvody jedné koruny z každého litru všech druhů vín uvedených poprvé do oběhu, pokud půjde o množství větší než 1000 litrů, a odvody 350 korun z každého hektaru vinice. Letos pak dostane fond od státu návratnou půjčku 100 milionů korun. V dalších letech se bude návratná pomoc ze státního rozpočtu, splatná do dvaceti let, rovnat součtu příjmů ze všech ostatních zdrojů fondu. Ministerstvo zemědělství ji odhaduje zhruba na 80 až 120 milionů korun ročně. Současná rozloha vinic v Česku je asi jedenáct tisíc hektarů. Tuzemská spotřeba vína je přitom pokryta domácí produkcí jen asi z poloviny.
První žádosti mohou zájemci uplatnit pro jarní výsadbu, popřípadě obnovu vinice, což je nejpozději do 15. února 2003. Příjmy fondu budou tvořit odvody jedné koruny z každého litru všech druhů vín uvedených poprvé do oběhu, pokud půjde o množství větší než 1000 litrů, a odvody 350 korun z každého hektaru vinice. Letos pak dostane fond od státu návratnou půjčku 100 milionů korun. V dalších letech se bude návratná pomoc ze státního rozpočtu, splatná do dvaceti let, rovnat součtu příjmů ze všech ostatních zdrojů fondu. Ministerstvo zemědělství ji odhaduje zhruba na 80 až 120 milionů korun ročně. Současná rozloha vinic v Česku je asi jedenáct tisíc hektarů. Tuzemská spotřeba vína je přitom pokryta domácí produkcí jen asi z poloviny.
</TEXT>
</DOC>
<DOC>
<DOCID>LN-20020711113</DOCID>
<DOCNO>LN-20020711113</DOCNO>
<DATE>07/11/02</DATE>
<GEOGRAPHY>ŘÍM</GEOGRAPHY>
<TEXT>
Teroristická organizace Al Kajda Usámy bin Ládina loni údajně plánovala atentáty ve Vatikánu, na americké velvyslanectví v Římě a na cíle v Benátkách. Podle italské tajné služby podnikli příslušníci teroristické sítě žijící v Itálii několik cest do italské metropole i do Benátek, aby útoky do detailu naplánovali. Dva měsíce před zářijovými atentáty v USA však prý předák Al Kajdy v Londýně tyto plány zmrazil. Úřady se domnívají, že plány útoků byly pozastaveny, protože Al Kajda soustředila svoji energii na přípravu atentátů 11. září.
</TEXT>
</DOC>
<DOC>
<DOCID>LN-20020711114</DOCID>
<DOCNO>LN-20020711114</DOCNO>
<DATE>07/11/02</DATE>
<TITLE>
Bin Ládin se objevil na fresce
</TITLE>
<TEXT>
Jako satan s vidlemi sedící na trupu letadla při letu do pekla je zachycen terorista Usáma bin Ládin na fresce pravoslavného kostela v Temešváru na jihozápadě Rumunska. Freska prý vznikla krátce po loňských útocích na New York a Washington.
</TEXT>
</DOC>
<DOC>
<DOCID>LN-20020711115</DOCID>
<DOCNO>LN-20020711115</DOCNO>
<DATE>07/11/02</DATE>
<GEOGRAPHY>BRNO</GEOGRAPHY>
<TEXT>
Teprve závěrečný podnik Novaservis Supercross Cupu 2002, který uvidí v neděli Litovel, rozhodne o superkrosových mistrech ČR. Ve třídě do 125 ccm dělí Brabce od korunovace už jen krůček. Dramaticky se vyvíjí situace ve třídě Open, do jejíhož čela se propracoval obhájce titulu Kučírek. O dva body méně nastřádal Masařík. Kartami zřejmě zamíchají cizinci - Italové Degli Esposti a Bianconcini, Američan Manneh a přijet chce i Novozélanďan Atkins. Závody začínají ve 13 h.
</TEXT>
</DOC>
</CZE>