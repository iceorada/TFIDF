<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020914001</DOCID>
<DOCNO>LN-20020914001</DOCNO>
<DATE>09/14/02</DATE>
<TEXT>
Je premiér Vladimír Špidla obětí neukázněné koaliční poslankyně, nebo zkušeným hráčem, který byl poražen v jedné epizodě, aby pak mohl, ale o to tvrději úder vrátit? Vše mluví pro druhou variantu. Extempore Hany Marvanové například zcela stranou odsunulo problém nepřítomnosti poslance Kavana. A to se Vladimíru Špidlovi hodí, protože jej patrně v dohledné době nebude muset řešit. Stejně tak se mu hodí, že nejslabší koaliční partner, byť rukou jediné své poslankyně, zlikvidoval jeho povodňový balíček s "nejvyšší prioritou". Premiér Špidla má rázem "důvod" k jednání s komunisty i k zahájení debaty o nové podobě vládní koalice. Unionisté jsou po včerejšku menší a ještě menší... Netvrdíme, že premiér s takovým průběhem počítal, avšak téměř s jistotou lze říci, že na něj byl připraven. Všem svým koaličním partnerům - současným i možným budoucím - ukázal, že si je vědom toho, kdo stojí v pozici nejsilnějšího hráče, který si nenechá nic líbit. Ať už se vláda bude rekonstruovat, nebo ne, Unie svobody ve vládě zůstane, či nikoli, Vladimír Špidla ze střetu vyjde opět posílen.
</TEXT>
</DOC>
<DOC>
<DOCID>LN-20020914002</DOCID>
<DOCNO>LN-20020914002</DOCNO>
<DATE>09/14/02</DATE>
<TITLE>
PRAHA - Po včerejším neschválení povodňového balíčku Špidlovy vlády nastupují komunisté. Jejich moc je od včerejšího dne ještě větší než po volbách a slibují si, že je premiér Vladimír Špidla nechá ovlivňovat podobu některých zákonů. Komunisté chtějí začít s omezením pravomocí prezidenta. Předseda KSČM Miroslav Grebeníček byl jedním z prvních, s kým se předseda vlády Špidla sešel hned po neschválení povodňového balíčku. Grebeníček po schůzce nešetřil optimismem. "Jednalo se o tom, jak by měla vypadat příští vláda České republiky," řekl LN Grebeníček. "Myslel jsem zcela vážně, že jsme moderní levicovou stranou, a pokud nás dnes takto vnímají naši političtí partneři, je to dobře," dodal Grebeníček. Sociální demokraté na spolupráci s komunisty příliš nevěří. "My se do něčeho takového určitě nehrneme. Necítíme se nuceni přijímat rozhodnutí v horečnaté atmosféře," řekl předseda sněmovny Lubomír Zaorálek. Zároveň vyloučil, že by sociální demokracie chtěla obejít usnesení bohumínského sjezdu a spolupracovat s komunisty. Účast komunistů ve vládě vylučoval bezprostředně po zasedání poslaneckého klubu ČSSD i místopředseda strany Zdeněk Škromach. "Existuje několik variant, ale tato je, myslím, za dané situace naprosto vyloučená," tvrdil Škromach s tím, že podpoře komunistů při některých hlasováních se ale sociální demokraté bránit nebudou.
</TITLE>
<TEXT>
Škromach přitom odmítl, že takový postup znamená obcházení bohumínského usnesení. Ani komunisté zatím o účast ve vládě příliš nestojí. "Jestli se chystáme do vlády? Tak to určitě ne. Pořád je ve společnosti velká skupina lidí, která má ke KSČM výhrady," řekl místopředseda sněmovny Vojtěch Filip. Na druhou stranu se však komunisté netají tím, že by si odchod US-DEU z vlády přáli. "Voliči si přeci přáli vládu levice," uvedla místopředsedkyně KSČM Zuzka Rujbrová. Nejlepší variantou bez komunistů ve vládě by podle ní byla menšinová vláda sociální demokracie. Podle Filipa se nyní komunisté budou snažit, aby měli vliv na některé ze zákonů, které by chtěla prosadit sociálnědemokratická vláda. První zkouškou má podle Filipa být zákon, jenž omezí pravomoci prezidenta v udělování milostí.
</TEXT>
</DOC>
<DOC>
<DOCID>LN-20020914003</DOCID>
<DOCNO>LN-20020914003</DOCNO>
<DATE>09/14/02</DATE>
<TITLE>
Něco na tom asi opravdu bude, že jsme si s Rakušany podobni víc, než si připouštíme. Dokonce i v politice. Přijdou povodně a hned se ve Vídni a Praze hroutí vlády. A obě kvůli daním, obě kvůli sporům uvnitř jedné z koaličních stran. Podobnost je to tak očividná, až přestává být zajímavé o ní psát. Kde do očí bijí podobnosti, tam narazíme i na ty méně viditelné a pak i na rozdíly, které z původní samozřejmosti dělají přitažlivou a poučnou věc. A to platí i pro povodňové krize. V té rakouské nejde o zvyšování daní. Schüsselova vláda kvůli povodním pouze odložila slibované daňové odlehčení. Pro stínového šéfa Svobodných Jörga Haidera to však byla vhodná záminka k očištění od stranických zrádců, kteří se prý ve vládě zpronevěřili předvolebním principům. O principy jde i v českém případě. Hana Marvanová v roli ztělesnění Unie svobody hájí vlastní program proti Špidlovu zvyšování daní. Nechce nic bořit, a přece bourá.
</TITLE>
<TEXT>
Na rozdíl od Marvanové Haider svou politickou hru předem promýšlel a byl si jistě vědom i nejhorší varianty, v níž se mu Svobodní ve vládě vzepřou a prásknou dveřmi. Nakonec se tak stalo, ale Haider byl i na to připraven, přestože věděl, že trochu přepnul strunu a že za to FPÖ zaplatí dlouhodobou ztrátou svého vlivu. Hana Marvanová dopředu nic nepromýšlela. Nic nehrála. Přišla do sněmovny prostě s tím, že vsadí na své svědomí, kterému věřila celý život. Další tahy spoluhráčů a politických konkurentů jí nezajímaly. Politik musí mít zásady, jinak je z něj jen obyčejný technolog moci, něco jako lepší počítačový program seřízený na maximalizaci zisku.
</TEXT>
<HEADING>
Plakátová čistota
</HEADING>
<TEXT>
Od Marvanové to byl chvályhodný postoj, který se v politice hned tak nevidí. Čestný, zásadový, odvážný. Zatímco Haider hraje složité zákulisní hry, Marvanová hrdě kráčí do sněmovny, aby navzdory všem řekla ne. Plakátová čistota Hany Marvanové má ale jednu vážnou vadu. Už jednou, zřejmě proti své vůli, zvedla ruku pro vládu, které vnitřně nedůvěřuje. Jak si teď vyložit práci jejího svědomí? Jako omluvu za starý prohřešek? Copak Hana Marvanová nepochopila, že hlasování o daňovém balíku je rozhodováním o malém rozpočtu, a tudíž o důvěře vládě, které jen o pár týdnů dříve dala svůj hlas a kterou podporuje celá její strana? Podobné lavírování je většinou znakem taktizování a politické vypočítavosti. Tak tomu je u Haidera, který se před veřejností tváří jako svatoušek, a v zákulisí deptá vzpurné členy své strany. U Hany Marvanové je to spíše projev politické nedospělosti a naivity. Nedostatku politického odhadu. Paradoxní přitom je, že bývalá předsedkyně US-DEU hájí v podstatě správnou věc. Vláda skutečně nemusí zvyšovat daně, aby mohla likvidovat povodňové škody (u Haidera to už tak jasné není, i on ale "myslí hlavně na lidi"). Cíle ale nikdy nestojí samy o sobě, není to alibi, které lze kdykoliv univerzálně použít. Důležitý je i proces a souvislosti, v nichž se na cíl ukazuje. A ty v tomto případě mluví proti Marvanové. Stačilo přece hned při sestavování vlády Špidlovi a ostatním říct: díky, v tomhle já rozhodně nepojedu.
</TEXT>
<HEADING>
Smrt Platona
</HEADING>
<TEXT>
Česká a rakouská popovodňová krize tak znovu odhalila ošidnost argumentace politickými ctnostmi, protože nic takového absolutně neexistuje. Platon už definitivně v politice umřel. Kdo by chtěl poměřovat postup Haidera a jednání Marvanové, bude jen těžko hledat měřítko. Každý je úplně jiný. Haider řídí velkou stranu, Marvanová je trpěná poslankyně, s níž její ministrana, alespoň její nejvyšší vedení, nechce už raději nic mít. Jedno ale mají trochu společné: oba prodávají svoji čistou zásadovost (každý jinak), a ani jednomu z nich se to nedá věřit. V povodňových kulisách to bylo jenom lépe vidět.
Česká a rakouská popovodňová krize tak znovu odhalila ošidnost argumentace politickými ctnostmi, protože nic takového absolutně neexistuje. Platon už definitivně v politice umřel. Kdo by chtěl poměřovat postup Haidera a jednání Marvanové, bude jen těžko hledat měřítko. Každý je úplně jiný. Haider řídí velkou stranu, Marvanová je trpěná poslankyně, s níž její ministrana, alespoň její nejvyšší vedení, nechce už raději nic mít. Jedno ale mají trochu společné: oba prodávají svoji čistou zásadovost (každý jinak), a ani jednomu z nich se to nedá věřit. V povodňových kulisách to bylo jenom lépe vidět.
</TEXT>
</DOC>
<DOC>
<DOCID>LN-20020914004</DOCID>
<DOCNO>LN-20020914004</DOCNO>
<DATE>09/14/02</DATE>
<TITLE>
PRAHA - Do dnešního rána se měla Hana Marvanová rozhodnout, jestli se vzdá poslaneckého mandátu a umožní tak Unii svobody-DEU zůstat ve vládě. K odchodu ji včera večer vyzval republikový výbor strany. "Rozhodnutí o jejím dalším postupu jsme nechali na ní s tím, že se má do dopoledne ozvat," řekl úřadující předseda strany Ivan Pilip. Marvanová má Pilipovi své rozhodnutí zatelefonovat do deseti hodin ráno. "Je to pro mě velmi nepříjemné, musím zvážit všechna pro a proti, ale na svém postoji trvám," řekla k rozhodnutí své strany Marvanová, která vládu při hlasování o povodňovém balíčku nepodpořila. Pokud se bývalá předsedkyně US-DEU poslaneckého mandátu vzdá, vláda by se zbavila svého největšího "problému" a mohla by pokračovat v nezměněné sestavě. Místo bývalé předsedkyně unionistů by zaujal devětadvacetiletý Tomáš Vrbík.
</TITLE>
<TEXT>
Předseda unionistů Pilip chce začít jednat s vládními partnery o současné krizi, až bude mít jasno, jestli má jeho strana devět, nebo deset poslanců. "Naději na to, že je Hana Marvanová ochotná respektovat názory demokratické většiny, už v tomto sále nemá téměř nikdo. V tuto chvíli má unie ve vládní koalici pouze devět poslanců," řekl Pilip. Podle svých slov by její postoj chápal, kdyby se hlasovalo o něčem závažném "typu eutanazie nebo o otázkách víry". Povodňový balík ale takovým hlasováním podle něj nebyl. Marvanovou včera k odchodu vyzvala i pražská organizace US-DEU, za kterou byla Marvanová zvolena poslankyní. "Proběhlo kolečko názorů a ten výsledek se v drtivé většině přiklonil k tomu, že by měla zvážit setrvání v Poslanecké sněmovně," řekl předseda pražské US-DEU Pavel Svoboda. Variantu výměny Marvanové za jiného poslance přitom unionistům neoficiálně doporučili jak lidovci, tak sociální demokraté. Myšlenku podpořil i premiér Vladimír Špidla: "Je to jedna z variant, kterou rozhodně budeme diskutovat," řekl LN premiér.
</TEXT>
</DOC>
<DOC>
<DOCID>LN-20020914005</DOCID>
<DOCNO>LN-20020914005</DOCNO>
<DATE>09/14/02</DATE>
<TITLE>
Zarazila vládní povodňový balík. ČSSD i lidovci hodlají kvůli tomu "rekonstruovat vládu" - bez US-DEU. Aby se tomu unionisté vyhnuli, vyzvali Hanu Marvanovou, ať se vzdá poslaneckého mandátu.
</TITLE>
<TEXT>
LN: Co říkáte tomu, že vaše "jsem proti" může stát US-DEU účast ve vládě?
Vůbec nerozumím tomu, proč by to mělo mít tak závažné důsledky. Pro mne je to prosté - byl podán nějaký balík. Já jsem k němu vznesla výhrady. Nebyla ale ochota o nich jednat, proto návrh neprošel. Přece když mám k něčemu výhrady, nemohu hlasovat pro jen proto, abych nezpůsobila vládě problémy. Každá koalice funguje na principu kompromisu, a nikoli diktátu.
LN: Pokud US-DEU o místa ve vládě přijde, bude vám to zřejmě hodně členů strany vyčítat...
Jsem připravená čelit všemu možnému. Ale nemohu zradit klíčový slib, který jsme my všichni - zvolení za Koalici - dali voličům: že budeme daně snižovat. Takže jsem teď nemohla podpořit zvýšení daní.
LN: Republikový výbor unie i domovská organizace v Praze vás vyzvali, abyste se vzdala poslaneckého křesla...
Je to pro mě velmi nepříjemné, ale na svém postoji trvám. Na všechny otázky si musím pořádně promyslet odpovědi. O všech variantách budu přemýšlet v noci, abych se dopoledne mohla vyjádřit.
</TEXT>
<HEADING>
LN: Co podle vás tuto výzvu vyprovokovalo?
</HEADING>
<TEXT>
Republikový výbor apeloval na zájmy Unie svobody. Ukázalo se, že zřejmě koaliční partneři chtějí, aby unie vyřešila tento problém v nejednotnosti klubu. Takže to vnímám tak, že se to řeší proto, že to koaliční partneři požadují.
LN: Jaká byla vaše první reakce? Chystáte se svůj mandát složit?
Byla jsem velmi nepříjemně překvapena. Skládat totiž poslanecký mandát kvůli odlišnému názoru vyjádřenému při hlasování - který je notabene v souladu s programem, za který jsem byla zvolena - to mi připadá příliš...
LN: Jak budete noc prožívat?
Budu poslouchat rozhlas, zvažovat pro a proti a pak snad brzo usnu, abych se na zítřek dobře vyspala.
LN: Máte vůbec chuť zůstat v Unii svobody-DEU, když vám straničtí kolegové dali jasně najevo, že o vás nestojí? Neuvažujete o návratu do ODS, k čemuž vás 4. července vyzval i Václav Klaus?
Pro mne osobně je to velké zklamání. Ale já nedělám ukvapené závěry. Já si pořád myslím, že obraz strany ukáží diskuse jejích orgánů, nikoli jen diskuse v poslaneckém klubu.
Ukazuje se velký problém Unie svobody, a proto bych chtěla, aby se tím zabývaly orgány strany. To není jen moje osobní věc, jde o princip, co tedy v US-DEU platí - jestli program, nebo vládní rozhodnutí. Myslela jsem si, že to musí být v souladu a že program je klíčová věc.
LN: Sociální demokraté okamžitě po neúspěchu slibovali, že předloží US-DEU mnohem "nešetrnější" nový návrh daňové reformy. Nemyslíte, že kdybyste dnes byla pro, mohl být výsledek nárůstu daní ve finále menší?
Když k tomu sociální demokraté seženou podporu... Ale přece jsem nemohla hlasovat pro něco, s čím nesouhlasím.
</TEXT>
</DOC>
<DOC>
<DOCID>LN-20020914006</DOCID>
<DOCNO>LN-20020914006</DOCNO>
<DATE>09/14/02</DATE>
<TITLE>
Špidlova koaliční vláda čelí první vážné krizi...
</TITLE>
<GEOGRAPHY>PRAHA</GEOGRAPHY>
<TEXT>
Sněmovnou se ozval potlesk poslanců vládní koalice. Balíky povodňových opatření prošly o jediný hlas a premiér Vladimír Špidla se usmíval. Najednou nalevo od řečnických pultů vstal nováček sněmovny - poslanec KSČM Miroslav Opálka. "Hlasoval jsem proti, ale ve sjetině stojí, že jsem byl pro. Já se omlouvám," žádá opakování hlasování. Touto větou odstartoval Opálka vládní krizi. Hlasování se opakovalo. Do hlasovacího zařízení se přihlásila i Hana Marvanová (US-DEU). Vicepremiér Cyril Svoboda se chytá za hlavu. Sněmovna v té chvíli definitivně odmítla povodňové zvyšování daní. Opět rozhodl jediný hlas, opět se ozval potlesk - tentokrát z lavic opozice - a vládní koalice se začala hroutit. "Nebylo to nic příjemného," popisuje Opálka okamžik, kdy se zvedl z poslanecké lavice k řečništi. "Myslím, že to celé je jen náhoda. Snad se spojení v hlasovacím zařízení narušilo tím, jak jsem nabíjel mobil. Každopádně zpětný záběr ukázal, že jsem hlasoval proti," dodal. Jeho věta "Já se omlouvám" znamenala nejen začátek ostrých střetů ve vládní koalici, ale souběžně s nimi začala totiž i jednání, v nichž komunisté nejspíš získají silnější vliv na politickou scénu a na návrhy vládních zákonů. "Kdyby se nevyskytla závada, situace by stejně uzrála," tvrdí Opálka. "Ještě bylo nebezpečí, že sněmovna neschválí revokaci hlasování, a to bych potom byl ve straně ve špatné pozici," dodává. Ačkoli je Opálka poslancem teprve tři měsíce, dokázal se zorientovat v jednacím řádu. "Jednací řád byl mým hobby v opavském a krajském zastupitelstvu. Také jsem ho bohatě připomínkoval," říká Opálka, který se ve sněmovně bude věnovat sociálním věcem.
PRAHA - Sněmovnou se ozval potlesk poslanců vládní koalice. Balíky povodňových opatření prošly o jediný hlas a premiér Vladimír Špidla se usmíval. Najednou nalevo od řečnických pultů vstal nováček sněmovny - poslanec KSČM Miroslav Opálka. "Hlasoval jsem proti, ale ve sjetině stojí, že jsem byl pro. Já se omlouvám," žádá opakování hlasování. Touto větou odstartoval Opálka vládní krizi. Hlasování se opakovalo. Do hlasovacího zařízení se přihlásila i Hana Marvanová (US-DEU). Vicepremiér Cyril Svoboda se chytá za hlavu. Sněmovna v té chvíli definitivně odmítla povodňové zvyšování daní. Opět rozhodl jediný hlas, opět se ozval potlesk - tentokrát z lavic opozice - a vládní koalice se začala hroutit. "Nebylo to nic příjemného," popisuje Opálka okamžik, kdy se zvedl z poslanecké lavice k řečništi. "Myslím, že to celé je jen náhoda. Snad se spojení v hlasovacím zařízení narušilo tím, jak jsem nabíjel mobil. Každopádně zpětný záběr ukázal, že jsem hlasoval proti," dodal. Jeho věta "Já se omlouvám" znamenala nejen začátek ostrých střetů ve vládní koalici, ale souběžně s nimi začala totiž i jednání, v nichž komunisté nejspíš získají silnější vliv na politickou scénu a na návrhy vládních zákonů. "Kdyby se nevyskytla závada, situace by stejně uzrála," tvrdí Opálka. "Ještě bylo nebezpečí, že sněmovna neschválí revokaci hlasování, a to bych potom byl ve straně ve špatné pozici," dodává. Ačkoli je Opálka poslancem teprve tři měsíce, dokázal se zorientovat v jednacím řádu. "Jednací řád byl mým hobby v opavském a krajském zastupitelstvu. Také jsem ho bohatě připomínkoval," říká Opálka, který se ve sněmovně bude věnovat sociálním věcem.
</TEXT>
</DOC>
<DOC>
<DOCID>LN-20020914007</DOCID>
<DOCNO>LN-20020914007</DOCNO>
<DATE>09/14/02</DATE>
<GEOGRAPHY>VÍDEŇ</GEOGRAPHY>
<TEXT>
Včerejší dění ve sněmovně může nastartovat podobný proces, který nastal před několika dny v Rakousku. Poté, co se vládní Svobodní (FPÖ) nebyli schopni mezi sebou dohodnout na odložení daňové reformy, padl rakouský kabinet. I v Rakousku šlo o to, sehnat peníze na odstranění škod způsobených záplavami. Vedení Svobodných v čele s jejich bývalou šéfkou Susanne Riessovou-Passerovou se přitom s koaličními lidovci (ÖVP) dohodlo, že bude nutné o rok odložit plánované snížení daní. Uvnitř Svobodných se ihned rozpoutal ostrý boj. Ve straně se vytvořily dva tábory. V čele jednoho byla Riessová-Passerová, druhý vedl korutanský hejtman Jörg Haider. Za něj se postavilo vedení zemských organizací strany. Lidovecký kancléř Wolfgang Schüssel, kterého mezitím rakouská opozice obvinila z tajného jednání s Haiderem, nakonec prohlásil, že situaci v zemi vyřeší jedině předčasné volby. Ty se budou konat nejspíše v listopadu.
</TEXT>
</DOC>
<DOC>
<DOCID>LN-20020914008</DOCID>
<DOCNO>LN-20020914008</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel nekomentuje poslední vývoj situace ve sněmovně, kde neprošel vládní návrh zákona o daňových úpravách. Řekl to včera prezidentův mluvčí Ladislav Špaček. Havel bude podle něj jednat s takovou vládou, kterou mezi sebou dohodnou politické strany. "Nemáme k tomu žádný komentář, to je věcí politických stran, vlády a sněmovny. Prezident zatím nemá důvod do toho vstupovat," řekl Špaček.
</TEXT>
</DOC>
<DOC>
<DOCID>LN-20020914009</DOCID>
<DOCNO>LN-20020914009</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Případné odstoupení US-DEU z vládní koalice by znamenalo mírný odklon kabinetu doleva, ale výraznější vliv na hospodářství by zřejmě nemělo mít, shodují se analytici. Vláda ČSSD a KDU-ČSL by asi střídavě hledala podporu komunistů a US-DEU, čímž by se její rozhodování stalo méně odhadnutelné, uvedl analytik Atlantik FT Jan Schiesser. "K posunu doleva by asi došlo, ale asi by nešlo o nic dramatického, protože již program současné vlády je hodně levicový," dodal. Případná podpora vlády od KSČM by zvýšila pravděpodobnost prosazení více doleva orientovaných zákonů, tvrdí analytik ČSOB Marek Fér. Oproti současnému složení vlády by se ale asi politika podle něj moc nezměnila díky přítomnosti KDU-ČSL. Podle Féra by reforma veřejných výdajů asi neprošla v podobě omezení výdajů. Možné by podle jeho slov bylo spíše předpokládat zavedení daní typu nové nejvyšší pásmo u daně z příjmů.
</TEXT>
</DOC>
<DOC>
<DOCID>LN-20020914010</DOCID>
<DOCNO>LN-20020914010</DOCNO>
<DATE>09/14/02</DATE>
<TITLE>
PRAHA - V pátek 13. září neztratil Vladimír Špidla jen iluze o koaliční vládě. Na chvíli - těsně po hlasování - přišel i o typický úsměv a zdrženlivost úředníka. Bezprostředně po neúspěšném hlasování o povodňovém balíku rozrazil Špidla dveře od foyer před jednacím sálem. Jediným gestem, bez obvyklých zdvořilostí, odstrčil houšť mikrofonů a odmítl všechny rozhovory. Spěchal na zasedání poslaneckého klubu. Za dveřmi, kde jednali sociální demokraté, se párkrát ozval smích, většinou však bylo ticho. Později premiér rázně vykročil zpět do jednacího sálu. Televizní kamery jeho pohyb nestíhaly. Za chvíli už stál za řečnickým pultem. Monotónnost, se kterou před dvěma měsíci předčítal dvě hodiny vládní prohlášení, byla ta tam. Špidla začal spílat Haně Marvanové. "Soustava zákonů, které předkládáme, byla narušena tímto infantilním postupem..." přerušil premiér souhlasný potlesk sociálních demokratů.
</TITLE>
<HEADING>
ODS protestovala boucháním do lavic
</HEADING>
<TEXT>
"Musíme mít před očima Karlín, musíme mít před očima těch sedmdesát čističek..." pokračoval předseda vlády. V tu chvíli to už nevydrželi občanští demokraté. Špidlův mírně patetický projev téměř přehlušili boucháním do lavic. Zchladit premiéra se rozhodl Vlastimil Tlustý. "Není obvyklé, aby v této sněmovně předseda vlády urážel členy zastupitelského sboru," promluvil Tlustý - tentokrát za posměchu členů ČSSD. "Zatleskejte si, tím tu urážku nezmírníte... My, poslanci ODS, tuto záležitost považujeme za vnitřní věc sociální demokracie. Je totiž naprosto nepochybné, že kdyby tu byl poslanec Kavan, ani hlasování urážené Hany Marvanové by výsledek nezměnilo," pokračoval poslanec Tlustý. Po vystoupení Tlustého už následovalo jen pár Špidlových replik, jimiž se snažil vyvrátit, že nejde o daňovou reformu, ale o opatření pro postižené. Pak ze sálu vyšel zcela jiný člověk než ten, který do něj vešel. Špidlův obvyklý úsměv sice ještě nebyl úplně "normalizovaný", dřívější styl se mu však vrátil docela. "Je to otázka dalšího jednání" nebo "I s touto možností je nutné počítat," odpovídal Špidla na dotazy novinářů s dřívějším klidem. V podvečer už zase stál ve foyer a ochotně se bavil s každým, kdo měl zájem.
"Musíme mít před očima Karlín, musíme mít před očima těch sedmdesát čističek..." pokračoval předseda vlády. V tu chvíli to už nevydrželi občanští demokraté. Špidlův mírně patetický projev téměř přehlušili boucháním do lavic. Zchladit premiéra se rozhodl Vlastimil Tlustý. "Není obvyklé, aby v této sněmovně předseda vlády urážel členy zastupitelského sboru," promluvil Tlustý - tentokrát za posměchu členů ČSSD. "Zatleskejte si, tím tu urážku nezmírníte... My, poslanci ODS, tuto záležitost považujeme za vnitřní věc sociální demokracie. Je totiž naprosto nepochybné, že kdyby tu byl poslanec Kavan, ani hlasování urážené Hany Marvanové by výsledek nezměnilo," pokračoval poslanec Tlustý. Po vystoupení Tlustého už následovalo jen pár Špidlových replik, jimiž se snažil vyvrátit, že nejde o daňovou reformu, ale o opatření pro postižené. Pak ze sálu vyšel zcela jiný člověk než ten, který do něj vešel. Špidlův obvyklý úsměv sice ještě nebyl úplně "normalizovaný", dřívější styl se mu však vrátil docela. "Je to otázka dalšího jednání" nebo "I s touto možností je nutné počítat," odpovídal Špidla na dotazy novinářů s dřívějším klidem. V podvečer už zase stál ve foyer a ochotně se bavil s každým, kdo měl zájem.
</TEXT>
</DOC>
<DOC>
<DOCID>LN-20020914011</DOCID>
<DOCNO>LN-20020914011</DOCNO>
<DATE>09/14/02</DATE>
<TITLE>
PRAHA - Předčasné volby. Takové řešení současné vládní krize navrhují někteří členové opoziční ODS. "Má-li být východiskem ze současné situace vznik menšinové vlády sociálních demokratů s podporou komunistů, pak by bylo lepší vyhlásit nové volby," prohlásil místopředseda ODS Ivan Langer. "Bylo by lepší rozdat znovu karty," dodal. Předseda ODS Václav Klaus je však trochu opatrnější. "Já bych tuto situaci zatím obhlížel trošku s klidem v očích a ne tak dramaticky," řekl. Podle něj by šlo o předčasných volbách uvažovat tehdy, kdyby se uvnitř sociální demokracie nebo Unie svobody našel další člověk, který by podobně jako Hana Marvanová vystupoval proti současné vládě. "Pak bych si myslel, že bych tuto situaci měl brát jako naději a šanci na nějakou změnu," dodal Klaus. Včerejší hlasování mělo podle předsedy ODS jen dokázat nestabilitu současné koalice. "Já se nechci škodolibě usmívat, já si jen myslím, že ta koalice je velmi zranitelná a velmi křehká, a toto hlasování to jasně ukázalo," řekl. Předseda ODS měl včera těsně po hlasování oslovit nejméně dva unionistické poslance s nabídkou, aby buď jako jednotlivci, nebo celý poslanecký klub, přestoupili k ODS. "Ano, oslovil jsem je, ale byla to nabídka učiněná spíše s úsměvem na tváři, když jsem viděl jejich zoufalé obličeje," podotkl Klaus. Hana Marvanová přitom popřela, že by ji Klaus nebo jiný občanský demokrat včera oslovil. "Mě neoslovoval nikdo, abych šla do ODS," řekla bývalá předsedkyně Unie svobody, která nyní čelí tlaku svých stranických kolegů, aby se vzdala poslaneckého mandátu a umožnila nynější koaliční vládě fungovat.
</TITLE>
<HEADING>
Účast ve vládě je jen sen
</HEADING>
<TEXT>
ODS podobně jako Marvanová hlasovala proti Špidlovu daňovému balíčku. Podle Klause však občanští demokraté nestojí přímo proti daňové reformě. "Vládní koalice se ale pokusila zneužít povodně k tomu, aby připravila globální, dlouhodobý zásah do daňového systému," domnívá se Klaus. "Já zodpovědně říkám, že ODS je připravena diskutovat vážně o změně daňové soustavy, ale ne takovouto partyzánskou formou a ne takovým zneužíváním." Ani v případě rozpadu vládní koalice ČSSD, US-DEU a KDU-ČSL by občanští demokraté nejspíš nechtěli vstupovat do jednání o nové vládě. "Musím se přiznat, že nás tato situace do této chvíle vůbec nenapadla. Takže to patří do říše ani ne snů, ale do říše pohádek," řekl Klaus.
ODS podobně jako Marvanová hlasovala proti Špidlovu daňovému balíčku. Podle Klause však občanští demokraté nestojí přímo proti daňové reformě. "Vládní koalice se ale pokusila zneužít povodně k tomu, aby připravila globální, dlouhodobý zásah do daňového systému," domnívá se Klaus. "Já zodpovědně říkám, že ODS je připravena diskutovat vážně o změně daňové soustavy, ale ne takovouto partyzánskou formou a ne takovým zneužíváním." Ani v případě rozpadu vládní koalice ČSSD, US-DEU a KDU-ČSL by občanští demokraté nejspíš nechtěli vstupovat do jednání o nové vládě. "Musím se přiznat, že nás tato situace do této chvíle vůbec nenapadla. Takže to patří do říše ani ne snů, ale do říše pohádek," řekl Klaus.
</TEXT>
</DOC>
<DOC>
<DOCID>LN-20020914012</DOCID>
<DOCNO>LN-20020914012</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Růstu daní se Česká republika zřejmě nevyhne. Vyšší spotřební daně, DPH, ale i růst daňové zátěže Čechů s vyššími příjmy bude pravděpodobně obsahovat také druhý pokus o reformu tuzemských daní. Ten se totiž nemá příliš lišit od prvního návrhu, který včera neprošel Poslaneckou sněmovnou. Ministr financí Bohuslav Sobotka se nevzdává a hodlá přece jen prosadit zvýšení daní, které má naplnit státní pokladnu penězi potřebnými k odstranění povodňových škod. Do státní pokladny mělo přinést 10,4 miliardy korun v roce 2003 a o rok později dalších 15,5 miliardy. "Je to opatření, které má pomoci postiženým lidem, a nemohu kvůli jednomu hlasu tento boj vzdát," komentoval Sobotka výsledek hlasování o daňovém balíčku, který včera neprošel kvůli Haně Marvanové, která se rozhodla hlasovat proti. A jak by tedy mohl druhý balíček vypadat? Podle odborníků bude obsahovat opatření, která povedou ke sladění českého daňového práva s Evropskou unií. "A to zejména v oblasti nepřímých daní. Například u spotřebních daní nedosahujeme minimálních sazeb EU, především u uhlovodíkových paliv a maziv. Dílčí krok při zvýšení daňového zatížení se musí projevit také u tabákových výrobků," domnívá se Ladislav Minčič, vedoucí daňové správy ministerstva financí. Zvýšení se podle něj nevyhne dani z přidané hodnoty, ale ani dani z příjmů fyzických osob. "Sociální demokraté zdůrazňují solidaritu bohatších s chudými. Zdá se tedy být logické, že tento názor další návrhy ovlivní," dodal Minčič s tím, že konkrétní kroky budou záviset na politické dohodě. Již nyní je však jasné, že růst daní z příjmů přinese daleko menší efekt než zvýšení nepřímých daní.
</TEXT>
</DOC>
<DOC>
<DOCID>LN-20020914013</DOCID>
<DOCNO>LN-20020914013</DOCNO>
<DATE>09/14/02</DATE>
<TITLE>
Porušili jsme koaliční smlouvu, říká prozatímní předseda US-DEU Ivan Pilip o hlasování poslankyně Hany Marvanové.
</TITLE>
<HEADING>
LN: Porušila US-DEU koaliční smlouvu?
</HEADING>
<TEXT>
Možná ne z hlediska litery koaliční smlouvy, ale určitě jednala v rozporu s tím, co se v obchodních vztazích nazývá dobrými mravy. O povodňovém balíčku jednaly demokraticky zvolené orgány koaličních stran a naprostou většinou ho doporučily ke schválení. Z tohoto pohledu to naši koaliční partneři musí brát jako porušení dohody.
LN: Má v takové situaci pro US-DEU smysl setrvávat ve vládě?
Myslím, že po třech měsících fungování vláda dokázala, že se koaliční spolupráce dobře rozbíhá. Její pokračování by bylo dobré pro Českou republiku. Na druhé straně by nebylo dobré, aby vláda byla rukojmím jedné nevypočitatelné ženy.
LN: Měla by podle vás Hana Marvanová složit poslanecký mandát?
Myslím, že by měla rezignovat. Kdyby šlo o principiální hlasování typu eutanazie, nebo otázka víry, tak bych její postoj chápal. Povodňový balíček však takovým hlasováním nebyl.
</TEXT>
<HEADING>
LN: Je ohrožena existence koaliční vlády?
</HEADING>
<TEXT>
Bezesporu je. Špatné je, že tato situace posiluje komunisty a to křídlo ČSSD, které si přeje buď spolupráci s KSČM, nebo pokračování opoziční smlouvy s ODS.
LN: S čím jdete na dnešní jednání koaličních stran?
Vždy se snažím prosazovat svůj názor, ale také respektuji demokratické procedury, takže jsem svolal republikový výbor, abychom se dohodli na dalším postupu. Mimochodem kvůli jedné osobě (Haně Marvanové - pozn. red.) jsem vedení strany svolal v krátkém čase za sebou už asi poosmé. Musíme zjistit, zda má náš poslanecký klub stále deset poslanců. Pokud ne, tak nejsme schopni garantovat většinovou vládu s podporou 101 hlasů.
LN: Jste připraven na to, že vás koaliční partneři vyzvou k odchodu z vlády?
Je to pravděpodobné. Koaliční smlouvu jsme podepsali jako strana s deseti poslanci, teď jich máme jen devět. Můžeme se pak na naše partnery zlobit, ale nemůžeme je nechápat.
LN: V roce 1997 jste spolu s Janem Rumlem vystoupil proti předsedovi ODS Václavu Klausovi. Nevidíte v tom paralelu se současným postojem paní Marvanové?
Nevidím. Tehdy šlo o vážnou krizi ve vládě i ve společnosti a problém ODS hraničil s trestním právem. Nešlo o pohyb daňové sazby o jedno procento.
</TEXT>
</DOC>
<DOC>
<DOCID>LN-20020914014</DOCID>
<DOCNO>LN-20020914014</DOCNO>
<DATE>09/14/02</DATE>
<TITLE>
Měsíc po ničivých srpnových povodních vyčíslily postižené krajské úřady přibližnou výši způsobených škod
</TITLE>
<TEXT>
V době, kdy uplynul měsíc od nejničivějších povodní za několik stovek let, zná ministerstvo financí přibližnou výši škod, které voda způsobila.
PRAHA - Srpnové a červencové záplavy způsobily škodu minimálně v řádech desítek miliard. Ministr financí Bohuslav Sobotka však míní, že není vyloučeno, že až se údaje upřesní, bude součet škod více než stomiliardový. Dosud známá částka vyplývá z údajů, které poskytly postižené kraje ministerstvu financí. Nejhůře postihla velká voda Jihočeský kraj. Zničila tam majetek za více než 15 miliard, dalších téměř 14 miliard škod hlásili místní obyvatelé na soukromém majetku. Mluvčí jihočeského krajského úřadu Mária Ptáčková uvedla, že škody vzniklé v souvislosti s povodněmi nahlásilo 329 měst a obcí a 11 500 fyzických a právnických osob. Podobnou míru postižení hlásily kraje Ústecký a Středočeský: 11,3 a 10,1 miliardy korun. V Ústeckém kraji vyčíslil největší škody (asi 1,9 miliardy) magistrát Ústí nad Labem, ačkoliv vlastní město nebylo příliš zaplaveno. "Velkou část škod činí ztráty místních podnikatelů. Ztráty na bytovém fondu jsou v Ústí velmi malé," řekl mluvčí ústeckého magistrátu Milan Knotek. Ve středních Čechách voda nejvíce postihla okresy Mělník, Praha-západ, Beroun, Příbram a Rakovník. Pravděpodobně nejhůře z tamních obcí dopadly Kly na Mělnicku, kde záplavy poničily majetek v hodnotě asi 895 milionů korun.
</TEXT>
<HEADING>
Údaje z Prahy jsou předběžné
</HEADING>
<TEXT>
Nejasná je zatím situace v Praze - škodu na majetku města, městských částí a organizací odhaduje primátorův náměstek Jiří Paroubek na deset až dvanáct miliard, ale nevylučuje, že konečná částka bude vyšší. Jelikož na některých místech Prahy trvá stav nebezpečí, hlavní město ještě nedisponuje přesným soupisem škod. Obyvatelé a podnikatelé mohou vlastní škody hlásit až do 17. září, do 27. září má magistrát seznámit s výslednou částkou ministerstvo. Miliardové náklady na obnovu hlásil i Plzeňský kraj. Tam povodně zdevastovaly majetek za více než čtyři miliardy. Voda postihla přes dvě stovky obcí. Nejvyšší, asi půlmiliardové škody způsobila v Plzni. Právě v Plzeňském kraji však úředníci odhadli, že představitelé některých obcí povodňové škody nadhodnotili. Celkové škody tak jsou asi o 50 milionů nižší, než postižené obce nárokovaly. Podle krajského radního Vlastimila Vilímce však ve většině případů nešlo o zlý úmysl, ale o neznalost a špatný odhad. Škody "jen" v řádu desítek až stovek milionů napáchala voda v krajích Jihomoravském, Karlovarském a Libereckém. Na jižní Moravě dosáhly škody také asi půl miliardy. Už počátkem července několik obcí v kraji postihly přívalové deště a v srpnu zaplavila rozvodněná Dyje především okresy Znojmo a Břeclav. Na Karlovarsku přesáhly škody sto milionů, Liberecký kraj uváděl škody ve výši jedné třetiny této částky. "Povodeň postihla třináct obcí. Těm způsobila škodu asi za šestnáct milionů, podnikatelé nahlásili na škodách deset a občané jedenáct milionů," uvedl Jaroslav Hrádek z libereckého okresního úřadu.
Škody v krajích
Jihočeský 29,3 miliardy
Ústecký 11,3 miliardy
Praha 10 - 12 miliard
Středočeský 10,1 miliardy
Plzeňský 4,1 miliardy
Jihomoravský 491 milionů
Karlovarský 105 milionů
Liberecký 38 milionů
Pozn:. v případě Prahy jde o odhad škod jen na obecním majetku
</TEXT>
</DOC>
<DOC>
<DOCID>LN-20020914015</DOCID>
<DOCNO>LN-20020914015</DOCNO>
<DATE>09/14/02</DATE>
<TITLE>
Jičín - město pohádky 2002
</TITLE>
<HEADING>
pod záštitou ministra kultury České republiky
</HEADING>
<TEXT>
Po celý týden budete na tomto místě nacházet další otázky pro doplňovačku, která spolu s prvními dvěma otázkami vyšla v sobotních Lidových novinách na stránkách přílohy Neděle.
Vyplněnou doplňovačku odevzdejte do soboty 14. září do 12 hodin do Pohádkového informačního centra v Jičíně nebo ji nejpozději do 23. září pošlete na adresu: Okresní úřad Jičín, Dana Vejnárková, Havlíčkova 56, Jičín, heslo "Dračí poselství".
</TEXT>
<HEADING>
Doplňte do sloupce č. 7:
</HEADING>
<TEXT>
Krajánek rozdává na festivalu JIČÍN - MĚSTO POHÁDKY vajíčka s překvapením Kinder Surprise od patrona festivalu společnosti Ferrero. Jak se jmenuje čokoládová pomazánka od téže společnosti známá i z dresů hráčů nejvyšší hokejové dorostenecké soutěže?
Krajánek rozdává na festivalu JIČÍN - MĚSTO POHÁDKY vajíčka s překvapením Kinder Surprise od patrona festivalu společnosti Ferrero. Jak se jmenuje čokoládová pomazánka od téže společnosti známá i z dresů hráčů nejvyšší hokejové dorostenecké soutěže?
</TEXT>
</DOC>
<DOC>
<DOCID>LN-20020914016</DOCID>
<DOCNO>LN-20020914016</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Pouze ruiny zbyly Jarmile Holíkové z jejího zatopeného bytu v pražském Karlíně. Voda byla ve všech místnostech téměř až po strop. Jedinou útěchou jí může být fakt, že dům, ve kterém žije, je označen písmenem B - objekt je narušen, užívání je ale možné. "Vůbec nevím, kde začít. Všechno zařízení je zničené," říká paní Holíková. Spolu s manželem se podobně jako dalších deset tisíc lidí mohla včera po měsíci natrvalo vrátit do svého domova. Přesně tak dlouho trvalo zpřístupnění doposud uzavřené části Karlína. Od osmé hodiny ranní se obyvatelé směli vracet do budov označených písmeny A a B. Celkem čtyřiatřicet domů je však v kategorii C, tedy neobyvatelných. I když byla počínaje včerejškem zpřístupněna většina zaplavených oblastí, zatím téměř nic nenasvědčuje tomu, že by se tam lidé měli touhu hromadně vracet. "Ani se tomu nedivím. Když vám neteče teplá voda, nemůžete si kvůli vypnutému plynu zatopit a leckde nejde ani elektřina, tak se tady nikomu nechce být. Já tu také přespávat nebudu," tvrdí Holíková. Včerejší návrat obyvatel jí dává za pravdu. Jestliže ještě při otevření nedalekého sídliště Invalidovna minulý týden lidé do svých obydlí chodili po větších skupinách, včerejšek byl pravým opakem. Nikdo domů příliš nespěchal. V ulicích bylo poměrně prázdno a ticho, občas přerušované zvukem vysoušečů. Ze zatopených domů je cítit zápach dezinfekce, vody i bahna. K nejčilejším v celé oblasti patřili majitelé obchůdků a restaurací, kteří likvidovali spoušť ve svých podnicích. "Chtěl bych otevřít už v říjnu. Doufám, že mi to hygienik povolí. Ještě předtím ale musím dodělat omítky a vyčistit zařízení," říká Pavel z jedné karlínské vinárny. Záplavy vyhnaly z Karlína přes 20 tisíc lidí. Včera byla otevřena poslední část, zóna A. Kromě staticky poškozených objektů se tak může vrátit prakticky každý. Mnoho lidí tak ale neučiní. Přízemí a první patra mnoha domů jsou totiž neobyvatelná. V celé Praze 8 radnice eviduje na 500 žádostí o náhradní ubytování. Starosta Prahy 8 Josef Nosek rozhodně nedoporučuje návrat těm, kteří mají dům označen písmenem C. Takové domy jsou rizikové. "Zatím do celé oblasti nesmějí osobní automobily, lidé však ano. Zpět může každý, kdo bydlí v nezaplavených bytech. Tedy od prvního patra výše. Ti, kteří bydlí v zaplavených bytech, tak v těch nejpostiženějších částech je velmi pravděpodobné, že byty budou neobyvatelné," řekl Nosek.
</TEXT>
</DOC>
<DOC>
<DOCID>LN-20020914017</DOCID>
<DOCNO>LN-20020914017</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla spolu s ministrem obrany Jaroslavem Tvrdíkem navštíví počátkem října české vojáky v Afghánistánu. Při jednodenní návštěvě se mají setkat zřejmě také s afghánským prezidentem Hamídem Karzáím a některým z ministrů. Ministerstvo obrany plánuje, že ke konci letošního roku stáhne z Afghánistánu podstatnou část české polní nemocnice. V Afghánistánu by v rámci mezinárodní operace ISAF mělo zůstat zhruba 20 lékařů a dalšího personálu jako součást mezinárodní nemocnice. Stažením polní nemocnice by měla armáda ušetřit asi půl miliardy korun.
</TEXT>
</DOC>
<DOC>
<DOCID>LN-20020914018</DOCID>
<DOCNO>LN-20020914018</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel udělil včera a ve čtvrtek 11 milostí. Omilostnil i vysokého policejního důstojníka Jana Mareše, který byl loni za zneužití pravomoci veřejného činitele a korupci odsouzen ke třem letům vězení a desetiletému zákazu služby u republikové a městské policie. Informace o milostech zveřejnila Havlova kancelář na svých internetových stránkách.
</TEXT>
</DOC>
<DOC>
<DOCID>LN-20020914019</DOCID>
<DOCNO>LN-20020914019</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Arbitrážní řízení CME versus ČR, které mělo včera skončit v Londýně, bude pokračovat v listopadu. Vedoucí sekretariátu ministra financí Klára Malečková uvedla, že se obě strany dohodly na tom, že vzhledem ke složitosti projednávaného tématu budou ještě jednou jednat. Další kolo dokazování a argumentace má začít v polovině listopadu a má trvat asi 14 dní. Na verdikt si tribunál ovšem vyhradí minimálně další měsíc a částka, kterou by měla ČR firmě CME zaplatit, bude známa nejdříve na přelomu roku. CME požaduje po ČR jako odškodnění za zničení její investice do ČNTS, která byla servisní organizací TV Nova až do srpna 1999, částku 526,9 milionu dolarů a úroky.
</TEXT>
</DOC>
<DOC>
<DOCID>LN-20020914020</DOCID>
<DOCNO>LN-20020914020</DOCNO>
<DATE>09/14/02</DATE>
<GEOGRAPHY>PLZEŇ</GEOGRAPHY>
<TEXT>
Na plzeňském mostě nad nádražím včera ráno havarovalo osobní auto Škoda Octavia s pražskou poznávací značkou. Vůz zřejmě ve vysoké rychlosti narazil na obrubník a po betonovém svodidle byl z mostu vymrštěn mimo vozovku. Auto dopadlo po několikametrovém pádu pod most. Policejní mluvčí Romana Svobodová sdělila, že hasiči z vraku vyprostili mrtvé tělo sedmapadesátiletého muže. O deset let mladší žena byla převezena do nemocnice. "Žena utrpěla otřes mozku, pohmožděniny a má zlomené jedno žebro," řekla mluvčí plzeňské Fakultní nemocnice Renata Veselá. Z automobilu unikalo palivo a olej, a proto ho hasiči zasypali sorbentem.
</TEXT>
</DOC>
<DOC>
<DOCID>LN-20020914021</DOCID>
<DOCNO>LN-20020914021</DOCNO>
<DATE>09/14/02</DATE>
<TITLE>
Obžalovaného nezachránil ani známý, který vzal vraždy na sebe. Toho přivezli z pankrácké vazby
</TITLE>
<TEXT>
Za brutálního vraha označil soud Michala Šťastného. Jeho přítelkyně Michala Kalvodová byla odsouzena za krádež.
PRAHA - Za březnovou dvojnásobnou brutální vraždu manželů Kalvodových z Prahy-Běchovic padl v pátek odpoledne u pražského městského soudu výjimečný trest. Pětadvacet let ve věznici se zvýšenou ostrahou má podle soudkyně Jaroslavy Liškové strávit devatenáctiletý Michal Šťastný. Jeho šestnáctiletá přítelkyně Michala Kalvodová, která se v inkriminovaný den do rodinného domku svých adoptivních rodičů vloupala spolu s ním, byla odsouzena jen za krádež, za což půjde za mříže na 18 měsíců. Úmysl vraždit totiž podle Liškové neměla, pouze se podílela na odvozu elektroniky za zhruba 50 tisíc korun ukradenou felicií. Šťastného před rozsudkem nezachránilo ani neočekávané prohlášení jeho známého z pankrácké vazby Marcela Hausmana, který včera před soudem vzal březnovou vraždu na sebe. Předvolán byl na základě požadavku Šťastného.
</TEXT>
<HEADING>
Soud: Výpověď svědka je nevěrohodná
</HEADING>
<TEXT>
"Řeknu vám to takle: byl jsem to já. Tak, teď jsem se doznal k vraždě a chci advokáta," byla jediná slova, která ze čtyřiadvacetiletého Hausmana včera vypadla. Soudkyně však odmítla brát vážně tvrzení spoluvězně, stíhaného pro jiné loupežné přepadení, a po dvouhodinové přestávce rozsudek nad Šťastným stejně vynesla. "Výpověď svědka Hausmana je ve světle důkazů naprosto nevěrohodná. Soud ji hodnotil jako výpověď účelovou, ve snaze oddálit verdikt," vysvětlila Lišková. Šťastného podle jejích slov usvědčují nejen pachové, trasologické či krevní stopy z domku manželů Kalvodových, ale "měl z místa činu tak přesné poznatky, že je nemohl mít zprostředkované". Šťastný totiž tvrdil, že Hausman po vraždě přijel k němu domů, svlékl si zakrvácené šaty, které si od něj předtím půjčil, a předal mu je i s lupem, odcizeným vozidlem a zakrváceným kuchyňským nožem, kterým manžele Kalvodovy několik minut předtím probodal celkem čtyřiceti ranami. Pak odjel a po několika dnech dodatečně Šťastnému svůj čin detailně popsal. Šťastný se včera proti verdiktu soudu na místě odvolal.
</TEXT>
<HEADING>
Mimořádná opatření v soudní síni
</HEADING>
<TEXT>
"Svědek se přiznal k tomu, že spáchal vraždu a mě za to souděj!" volal holohlavý mladík na chodbě městského soudu, když jej v poutech odváděla eskorta, posílená čtveřicí příslušníků speciální zásahové jednotky v kuklách a se samopaly v rukou. Šťastného přítelkyně, nezletilá Michala, naopak rozsudek přijala bez výhrad. Původně totiž čelila obžalobě z vraždy ve formě spolupachatelství, neboť státní zástupce byl přesvědčen, že smrt Kalvodových plánovali společně. To ale podle Liškové není vůbec jasné. O Šťastného záměru sice zřejmě věděla, avšak rozmlouvala mu to. "Pokud se domnívala, že obžalovaný své výhrůžky nesplní, pak se nemůže jednat o úmysl," vysvětlila Lišková. S ohledem na to, že šestnáctiletá dívka čeká se Šťastným dítě a je v sedmém měsíci těhotenství, odpyká si trest pouze ve věznici s dozorem a odděleně od ostatních odsouzených. Půlrok však již strávila ve vyšetřovací vazbě a bude-li se dobře chovat, může jí být odpuštěna až polovina trestu. Do vězení tedy půjde maximálně na rok s vyhlídkou, že na svobodě by se teoreticky mohla ocitnout už po třech měsících. Z vazby navíc byla včera propuštěna, aby mohla v klidu donosit a porodit potomka. Výkon trestu přijde teprve poté a dítě si bude moci ponechat u sebe.
</TEXT>
<HEADING>
Mladík může zůstat za mřížemi do 40 let
</HEADING>
<TEXT>
Šťastný je na tom nesrovnatelně hůře, poněvadž Lišková k rozsudku připojila dovětek, že pobyt ve věznici se zvýšenou ostrahou se mu nebude započítávat do doby, z níž by se eventuálně vypočítávalo datum jeho propuštění před vypršením trestu za případné dobré chování. Odpočítávání tedy může začít teprve tehdy, až se jeho vězeňský režim zmírní ze zvýšené ostrahy na pouhou ostrahu. Pokud tedy jeho odvolání soud vyšší instance zamítne, zůstane devatenáctiletý mladík za mřížemi minimálně do svých čtyřiceti let. "Tento trest soud vynesl s ohledem na ochranu společnosti," vysvětlila Lišková, podle níž Šťastný "nevyjádřil během řízení sebemenší lítost". Odsouzený mládenec, jehož soudní znalec Slavomil Hubálek označil za "osobnost s výrazným podílem psychopatických rysů", po celé tři dny sledoval líčení s kamennou tváří a ani při vynesení rozsudku nehnul brvou. Se stejně chladným výrazem sledoval ve čtvrtek také policejní videozáznam z místa činu.
Šťastný je na tom nesrovnatelně hůře, poněvadž Lišková k rozsudku připojila dovětek, že pobyt ve věznici se zvýšenou ostrahou se mu nebude započítávat do doby, z níž by se eventuálně vypočítávalo datum jeho propuštění před vypršením trestu za případné dobré chování. Odpočítávání tedy může začít teprve tehdy, až se jeho vězeňský režim zmírní ze zvýšené ostrahy na pouhou ostrahu. Pokud tedy jeho odvolání soud vyšší instance zamítne, zůstane devatenáctiletý mladík za mřížemi minimálně do svých čtyřiceti let. "Tento trest soud vynesl s ohledem na ochranu společnosti," vysvětlila Lišková, podle níž Šťastný "nevyjádřil během řízení sebemenší lítost". Odsouzený mládenec, jehož soudní znalec Slavomil Hubálek označil za "osobnost s výrazným podílem psychopatických rysů", po celé tři dny sledoval líčení s kamennou tváří a ani při vynesení rozsudku nehnul brvou. Se stejně chladným výrazem sledoval ve čtvrtek také policejní videozáznam z místa činu.
</TEXT>
</DOC>
<DOC>
<DOCID>LN-20020914022</DOCID>
<DOCNO>LN-20020914022</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Tři maskovaní pachatelé včera ráno přepadli mezi Pchery a Jemníky na Kladensku poštovní vůz převážející hotovost. Odcizili podle televize Prima bez několika desítek tisíc korun téměř tři miliony. Dva boxy s penězi však byly opatřeny bezpečnostními pojistkami, takže se bankovky při neoprávněné manipulaci znehodnotí, řekl mluvčí České pošty Ladislav Vančura. Zloději tak prakticky peníze nemohou použít. Přepadený řidič pošty musel být ošetřen v nemocnici. Po lupičích policie dosud pátrá. Dobře informovaný zdroj Primě řekl, že dvaatřicetiletý řidič už byl v minulosti trestán za krádeže. Jiní svědci případu nejsou. Podle policie se loupež stala mezi 4.15 a 4.30 h. Poštovní avii předjelo osobní vozidlo Škoda 105 nebo 120 tmavé barvy a zatarasilo jí cestu. Jeden z pachatelů se poté rozeběhl k poštovnímu vozu, rozbil okno a dvaatřicetiletého řidiče omráčil a svázal. Lupiči pak odcizili kontejnery s penězi a z místa ujeli.
</TEXT>
</DOC>
<DOC>
<DOCID>LN-20020914023</DOCID>
<DOCNO>LN-20020914023</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Československá StB v roce 1983 odhalila a zmařila pokus o atentát na předsedu Organizace pro osvobození Palestiny (OOP) Jásira Arafata. Informovala o tom Česká televize s odkazem na informace Úřadu dokumentace a vyšetřování zločinů komunismu (ÚDV). Podle něj se palestinského předáka chystalo v době jeho tehdejšího pražského pobytu zavraždit komando radikální frakce OOP, vedené abú Nidalem. Podle úřadu měla OOP v Praze v 70. a v 80. letech minulého století důležitou pobočku. StB do její činnosti nezasahovala, ale sledovala ji. "Mimo jiné se také objevila v únoru 1983 v Praze skupina, která měla spáchat atentát na Arafata," řekl ČT Jan Kalous z ÚDV.
</TEXT>
</DOC>
<DOC>
<DOCID>LN-20020914024</DOCID>
<DOCNO>LN-20020914024</DOCNO>
<DATE>09/14/02</DATE>
<TITLE>
GTS nemusí být jedinou telekomunikační akvizicí impéria Michaila Chodorkovského ve střední Evropě
</TITLE>
<TEXT>
Řítí se Oskar do náruče nejbohatšího Rusa? Odborníci to nevylučují.
PRAHA - Jeden z největších tuzemských alternativních operátorů GTS bude mít letos už třetího majitele. Po americké společnosti Global Telesystems a zkrachovalé nizozemské firmě KPNQwest se jím stane Antel Holdings. Tato společnost registrovaná v daňovém ráji na Gibraltaru patří do impéria nejbohatšího Rusa současnosti Michaila Chodorkovského. Antel získal všechna středoevropská aktiva bývalé KPNQwest (včetně české GTS) v tendru za 36,5 milionu eur. Financování obchodu nejspíš nebylo pro ruskou stranu žádným problémem. Vždyť součástí Chodorkovského holdingu Menatep je i druhá největší ropná společnost v Rusku Jukos. Zásoby ropy, které se nacházejí v nalezištích Jukosu, jsou považovány za čtvrté největší na světě. Do portfolia Antel Holdings, který je stoprocentní dceřinou společností Menatepu, už patří několik ruských a amerických telekomunikačních firem. Na ruském trhu jsou silní jeho operátoři MKS, Macomnet, Rascom, Metrocom či Magistral Telecom. V Chicagu pak působí Antel Telecom, který dodává služby v oblasti dálkového telefonního propojení. GTS by nemusela zůstat jedinou telekomunikační akvizicí ruského impéria ve střední Evropě. Šéf české GTS Milan Rusnák řekl, že na českém telekomunikačním trhu je místo jen pro tři až čtyři hráče, kteří budou silní jak v pevných linkách, tak v mobilních telefonech a internetu. Agentura Reuters přitom už připomněla slova některých analytiků, kteří připouštějí, že by se kanadská firma TIW mohla zbavit svých ztrátových středoevropských aktiv, tedy i Českého Mobilu, provozovatele sítě Oskar.
</TEXT>
</DOC>
<DOC>
<DOCID>LN-20020914025</DOCID>
<DOCNO>LN-20020914025</DOCNO>
<DATE>09/14/02</DATE>
<TITLE>
Profil osobnosti
</TITLE>
<TEXT>
Od tajemníka Komsomolu, přes věřitele Borise Jelcina k ropnému magnátovi. Taková je zatím životní pouť nejbohatšího Rusa Michaila Chodorkovského.
Nejbohatší Rus Michail Chodorkovskij se ke svému majetku dostal podobnou cestou jako další ruští ekonomičtí oligarchové. Podnikat začal už v osmdesátých letech v době Gorbačovovy perestrojky. Jako zástupce vedoucího tajemníka Komsomolu v moskevském okrsku Frunze vedl tamní Mládežnické centrum pro vědeckou a technickou tvořivost. Komunistická strana tehdejšího Sovětského svazu zakládala tato centra, aby v dobách mírného uvolňování tvrdého režimu "podpořila komerční aktivity". Chodorkovského centrum mělo zkratku Menatep a původně se zabývalo hlavně obchodem s počítači. Vydělávalo především na rozdílných cenách přístrojů na západních trzích a v Sovětském svazu a rovněž na změnách v měnových kursech. Odtud už vedla krátká cesta k založení banky Menatep, která byla oficiálně zaregistrovaná v roce 1988. Změna režimu a rozpad Sovětského svazu v roce 1991 nevyvedla Chodorkovského z míry. Naopak se dovedl velmi rychle přizpůsobit. "K vytvoření velké společnosti potřebujete podporu vlády," vysvětlil v roce 1996. I proto se nezdráhal spolu s dalšími významnými podnikateli poskytovat nemalé půjčky vládě prezidenta Borise Jelcina. Na oplátku pak dostal za poměrně malý peníz kontrolní podíly ve velkých ruských společnostech. V roce 1995 získal v sérii velmi podezřelých aukcí ropná naleziště, která dala základ firmě Jukos. Jelcinova vláda se zbavila obrovských zásob strategické suroviny za pouhých 1,1 miliardy dolarů. Do dnešních dnů se přitom tržní hodnota Jukosu vyšplhala na 21 miliard dolarů. Prostřednictvím firem v různých daňových rájích (Gibraltar, Kypr, ostrov Man) a poměrně agresivních podnikatelských praktik pak Chodorovskij zcela ovládl nejen Menatep, ale i Jukos. O jeho osobním majetku se vedou spory. Časopis Forbes jej odhadl na 3,7 miliardy dolarů a Chodorovského zařadil do čela žebříčku nejbohatších Rusů. Přitom jen jeho 36procentní podíl v Jukosu by měl mít hodnotu přes sedm miliard dolarů.
</TEXT>
</DOC>
<DOC>
<DOCID>LN-20020914026</DOCID>
<DOCNO>LN-20020914026</DOCNO>
<DATE>09/14/02</DATE>
<GEOGRAPHY>PAŘÍŽ</GEOGRAPHY>
<TEXT>
Předseda správní rady silně zadluženého francouzského telefonního gigantu France Télécom Michel Bon v noci na včerejšek odstoupil z funkce. Jeho posledním krokem bylo rozhodnutí o opuštění ztrátového a problematického německého mobilního partnera MobilCom. "Beru na sebe odpovědnost za rozhodnutí investovat do této firmy," řekl odcházející Bon. France Télécom utrpěl kvůli rezervám na náklady spojené s MobilComem čistou ztrátu 12,2 miliardy eur. Akcie obou firem zaznamenaly včera na burzách těžké ztráty. "Nemám nyní žádné řešení," řekl francouzský ministr financí Francis Mer na otázku, jak řešit problém France Télécomu s dluhem 70 miliard eur. Ten vznikl rozsáhlou expanzí v posledních letech. France Télécom musí příští rok splatit zhruba 15 miliard eur. Firma tak nemá jinou možnost než získat nové peníze, nejlépe formou rozsáhlého navýšení kapitálu. Toho by se měla zúčastnit i vláda. Jinak by totiž její podíl 55,5 procenta mohl klesnout pod 50 procent. To zákon nedovoluje. Nový předseda správní rady France Télécom, který povede finanční záchranu společnosti, bude vybrán do začátku příštího měsíce.
</TEXT>
</DOC>
<DOC>
<DOCID>LN-20020914027</DOCID>
<DOCNO>LN-20020914027</DOCNO>
<DATE>09/14/02</DATE>
<TITLE>
HAMBURK - Německý mobilní operátor MobilCom AG, s nímž ke konci loňského roku telefonovalo přes pět milionů klientů, vyhlásí bankrot. Prohlásil to šéf firmy Thorsten Grenz. Tento krok se čekal, protože francouzský partner France Télécom odmítl svoji německou akvizici dále finančně podporovat. Rozhodnutí ohrozilo v Německu více než 5000 pracovních míst jen týden před parlamentními volbami. France Télécom, který má v MobilComu 28,5 procenta, zdůvodnil svůj krok mimo jiné slabou zákaznickou základnou německé firmy. Připomněl i potíže v celém německém telekomunikačním odvětví, kde neúměrně drahé licence k provozování mobilních sítí třetí generace získal příliš velký počet firem. Nepříznivě působila i nepružná regulace německého telekomunikačního trhu, uvedl France Télécom. MobilCom musí na konci letošního září zaplatit dluh 4,7 miliardy eur. Žádný nový investor však není v dohledu. Bývalý šéf MobilComu Gerhard Schmid, jehož ostrý spor s France Télécomem letos zahájil krizi obou partnerů, obvinil z krachu Francouze. "France Télécom se ohlížel pouze na vlastní zájmy a utekl od odpovědnosti," uvedl Schmid. Dodal, že "skandální a nelegální chování France Télécomu" by měl nyní hodnotit soud.
</TITLE>
<HEADING>
Vláda zvažuje pomoc
</HEADING>
<TEXT>
France Télécom vstoupil do společnosti MobilCom krátce předtím, než firma v roce 2000 koupila za 8,4 miliardy eur licenci na provozování sítě třetí generace. Minulý měsíc společnost uvedla, že získanou licenci nevyužije a její náklady odepíše. MobilCom se stává dalším velkým případem bankrotu v německé ekonomice po krachu stavební skupiny Holzmann, mediálního impéria Kirch nebo strojírenského koncernu Babcock Borsig. Mluvčí německé vlády Charima Reinhardová vyjádřila nad rozhodnutím France Télécomu politování a řekla, že vláda uvažuje o tom, že Mobilcomu nabídne úvěrové garance. "Podle toho, co víme, je MobilCom v jádru zdravá společnost, která může být s čistým svědomím podpořena," řekla.
France Télécom vstoupil do společnosti MobilCom krátce předtím, než firma v roce 2000 koupila za 8,4 miliardy eur licenci na provozování sítě třetí generace. Minulý měsíc společnost uvedla, že získanou licenci nevyužije a její náklady odepíše. MobilCom se stává dalším velkým případem bankrotu v německé ekonomice po krachu stavební skupiny Holzmann, mediálního impéria Kirch nebo strojírenského koncernu Babcock Borsig. Mluvčí německé vlády Charima Reinhardová vyjádřila nad rozhodnutím France Télécomu politování a řekla, že vláda uvažuje o tom, že Mobilcomu nabídne úvěrové garance. "Podle toho, co víme, je MobilCom v jádru zdravá společnost, která může být s čistým svědomím podpořena," řekla.
</TEXT>
</DOC>
<DOC>
<DOCID>LN-20020914028</DOCID>
<DOCNO>LN-20020914028</DOCNO>
<DATE>09/14/02</DATE>
<TITLE>
Ekonomický diář Jaroslava Plesla
</TITLE>
<TEXT>
V jednom jsou Američané naprosto nedostižní. Umějí proměnit každou událost v marketingovou příležitost. A tak se i loňské 11. září stalo obchodní značkou 9/11, to podle anglického způsobu psaní data měsíc/den. Ve svém úterním sloupku o tom referoval Lee Gomes z The Wall Street Journal. Tak třeba prodejci vaflí připravili na středu akci "Vafle pro hrdiny", jejíž obsah snad ani nemá smysl vysvětlovat. "Na mezinárodním letišti v Los Angeles zase největší soukromé parkoviště slibovalo parkování zdarma, a to 'u příležitosti prvního výročí' událostí z 11. září," píše Gomes. Společnost Tupperware, která na domácích večírcích prodává plastové krabice na potraviny, zas na 11. září vyhlásila "Global Party Day", kterým chtěla "přispět k obecnému dobru". Zatímco mnoho Evropanů se 11. září "pouze" utápělo v záplavě patosu linoucího se ze stránek novin, rozhlasových přijímačů a televizních obrazovek, Američané stihli ještě "dělat byznys". Ostatně v tom mají dlouhou tradici. Lee Gomes k tomu vyhledal i důkazy. "Prohlédněte si pár časopisů ze čtyřicátých let a začnete si myslet, že druhá světová válka nebyla ani tolik válkou, jako příležitostí k prodeji. Například pěstitelé pomerančů si v magazínu National Geographic zaplatili reklamu zobrazující vojáka vrhajícího granát. Text doprovázející obrázek hovoří o tom, co všechno voják dluží 'vítěznému vitaminu C'," píše Lee Gomes. Může Evropa s něčím takovým vůbec soutěžit?
Přísně pragmaticky pojal The Wall Street Journal i jeden ze dvou nepodepsaných redakčních komentářů z 11. září. Zaútočil v něm na aktivisty, kteří se snaží zabránit výstavbě komerčních budov na místě, kde v New Yorku stávaly dvě věže Světového obchodního centra. "Starosta Michael Bloomberg původně podpořil komerční zástavbu, ale byl pohaněn tiskem a od té doby mlčí," napsal The Wall Street Journal a dodal, "Snad se věci budou jevit jinak, až výročí odezní a lidé odpovědní za lokalitu po Světovém obchodním centru začnou víc přemýšlet o příštích padesáti či sto letech než o uplynulých dvanácti měsících. Nejlepší způsob, jak uctít památku zemřelých, je obnovit normální život a obchody." List se tím postavil proti záměru vybudovat na místě neštěstí obrovský park. "Usáma bin Ládin by neměl dostat příležitost proměnit to místo ve hřbitov," argumentuje The Wall Street Journal. Brzy uvidíme, kdo nakonec zvítězí. Já sázím na obchodní centrum.
Ostrý ideový spor očekávali i mnozí účastníci pondělního semináře Centra pro ekonomiku a politiku, což je sdružení blízké ODS a jejímu předsedovi Václavu Klausovi. Pozvání na seminář totiž přijal i ministr financí Bohuslav Sobotka a na panelu zasedl vedle Klause. Silnou sestavu doplňoval ještě Vlastimil Tlustý a dlouholetý Klausův poradce Jiří Weigl. Žádný souboj o pozici dominantního samce mezi českými ministry financí se však nekonal. Klaus byl překvapivě mírný a na Sobotku útočil především Tlustý. "Nebudu kritizovat, spíš zarámuji debatu svou historickou zkušeností," prohlásil Klaus na úvod svého vystoupení, a jak je v poslední době jeho zvykem, zaměřil se především na obhajobu své politiky z druhé poloviny 90. let. Opět vyjmenoval strůjce protiklausovského spiknutí z roku 1997 (ČNB, lidovci, ODA), pohaněl Josepha Stiglitze, zastal se bankéřů z IPB a opustil řečnický pultík. V následné debatě se ani nepokusil zesměšnit Sobotkovo nemastné neslané vystoupení. Zřejmě svou prezidentskou kandidaturu bere opravdu vážně.
</TEXT>
</DOC>
<DOC>
<DOCID>LN-20020914029</DOCID>
<DOCNO>LN-20020914029</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Společnost Tiscali začala nabízet hlasové služby prostřednictvím volby operátora. Umožňuje tak domácnostem ušetřit v průměru 30 procent na vnitrostátních a mezinárodních telefonních hovorech a hovorech z pevných linek na mobilní telefony. Volání prostřednictvím volby operátora již v ČR nabízí Aliatel, Contactel, Tele2 a eTel. Služba umožňuje klientům Telecomu pomocí číselné předvolby volat levněji přes sítě konkurence. Minimální měsíční poplatek firma stanovila na 200 Kč. Součástí nabídky je směrovač, díky kterému uživatel vytáčí čísla v běžném formátu a nemusí zadávat předčíslí. Aliatel a eTel si v případě instalace směrovače účtují měsíčně nejméně 1000 korun, Contactel pak 500 korun. Tele2 naopak žádné minimální poplatky nevybírá.
</TEXT>
</DOC>
<DOC>
<DOCID>LN-20020914030</DOCID>
<DOCNO>LN-20020914030</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
Společnost Shell zatím přestane zveřejňovat budoucí záměry s prodejními cenami benzinu. K tomuto kroku přistoupila kvůli Úřadu pro ochranu hospodářské soutěže, který ji spolu s dalšími prodejci zatím nepravomocně postihl za kartelovou dohodu o cenách pohonných hmot pokutou 65 milionů korun. Shell podá proti rozhodnutí rozklad. Antimonopolní úřad postihl podle informací zpravodajského serveru Euro OnLine za kartelovou dohodu o cenách pohonných hmot kromě firem Agip, Benzina, Conoco, OMV a Shell také společnost Aral. Nález úřadu považují všechny firmy, které by měly dohromady zaplatit pokutu až 300 milionů korun, za nesmysl.
</TEXT>
</DOC>
<DOC>
<DOCID>LN-20020914031</DOCID>
<DOCNO>LN-20020914031</DOCNO>
<DATE>09/14/02</DATE>
<GEOGRAPHY>VARŠAVA</GEOGRAPHY>
<TEXT>
Polská energetická a telekomunikační skupina Elektrim včera oznámila, že požádala o ochranu před věřiteli. Jde o největší bankrot veřejně obchodované společnosti v Polsku. Společnost Elektrim kdysi patřila mezi nejoblíbenější tituly na burze ve Varšavě, firma ale doplatila na svou expanzivní strategii, která ji zanechala v hlubokých dluzích.
</TEXT>
</DOC>
<DOC>
<DOCID>LN-20020914032</DOCID>
<DOCNO>LN-20020914032</DOCNO>
<DATE>09/14/02</DATE>
<GEOGRAPHY>ROKYCANY</GEOGRAPHY>
<TEXT>
Pět zájemců o zkrachovalý Favorit Rokycany, z nichž je jeden zahraniční, eviduje správce konkursní podstaty podniku. Jde o výrobní firmy se shodnou nebo příbuznou produkcí. Tento nejstarší výrobce jízdních kol v Česku bude 24. září nabízen v dražbě minimálně za 25,5 milionu korun. Vzhledem k tomu, že správce investoval velké peníze do reklamy prodeje, očekává, že se ještě objeví více kupců. Favorit od vyhlášení konkursu loni v listopadu trvale vyrábí. Letos prodá ale méně kol než loni, kdy jejich odbyt činil 19 tisíc. Celkem 55 věřitelů má za Favoritem uznané pohledávky v celkové výši 198 milionů korun.
</TEXT>
</DOC>
<DOC>
<DOCID>LN-20020914033</DOCID>
<DOCNO>LN-20020914033</DOCNO>
<DATE>09/14/02</DATE>
<TITLE>
Německý kancléř získává voliče odmítáním intervence do Iráku, tvrdí experti
</TITLE>
<TEXT>
Izolace Německa ve světě je výsledek Schröderovy neochoty zúčastnit se plánované americké operace v Iráku, tvrdí kandidát na kancléře za blok CDU/CSU Edmund Stoiber.
BERLÍN - Německý kancléř Gerhard Schröder jásá. Týden před parlamentními volbami jeho sociální demokraté (SPD) ve volebních preferencích výrazně předstihli opoziční koalici CDU/CSU bavorského premiéra Edmunda Stoibera. SPD přitom ještě před měsícem za Stoiberovým blokem zaostávala o pět procent a teprve minulý týden se volební preference sociálních demokratů a koalice CDU/CSU vyrovnaly. Podle průzkumu institutu Forschungsgruppe Wahlen by nyní Schröderovu stranu volilo 40 procent Němců. Stoiberův blok o tři procenta voličů méně. Kdyby se do parlamentu nedostali němečtí postkomunisté (PDS), mohla by SPD vytvořit většinovou vládu se Zelenými. Volební analytici se shodují, že Schröderovi pomohla diskuse, která se v zemi rozpoutala kolem účasti Německa v plánované americké operaci na svržení iráckého režimu Saddáma Husajna. Ta zatlačila do pozadí téma snížení čtyřmilionové nezaměstnanosti v zemi i otázku financování škod způsobených povodněmi. V otázce intervence do Iráku zastává Schröder jednoznačné stanovisko. Německo se na ní podílet nebude - ani vojensky, ani finančně. Tvrdí, že základním cílem mezinárodní diplomacie musí být návrat zbrojních inspektorů do Iráku. Ti ho opustili v roce 1998. Schröderův postoj je Němcům blízký - a to zejména na východě země, kde jsou z dob bývalé komunistické NDR poměrně silně zakořeněny protiamerické nálady. Právě voliči postkomunistů (PDS) se k Schröderovi přiklonili v době, kdy se v Německu rozbouřila debata o Iráku, tvrdí volební analytici. Podle nejnovějších průzkumů volebních preferencí totiž postkomunisté na východě země ztratili místy až 4 procenta svých voličů. Kancléř Schröder a jeho bavorský vyzyvatel Stoiber se včera kvůli "otázce Irák" střetli v parlamentu. Stoiber, který Schröderův odmítavý postoj k intervenci v Iráku ostře kritizuje, kancléře obvinil, že "dělá politiku se strachem lidí". Ti samozřejmě nechtějí, aby němečtí vojáci umírali v oblasti Perského zálivu. Podle Stoibera kancléř "škodí německo-americkým vztahům", které považuje za strategicky důležité. Schröder "izoluje Německo v Evropě i světovém společenství", prohlásil bavorský premiér. Schröder pak Stoibera odbyl slovy, že jeho řeč je plná agresivity a bezmocnosti. Zároveň potvrdil, že jeho postoj k intervenci do Iráku se nemění. "Možná chcete být kancléřem, ale nemáte na to schopnosti," dodal směrem ke Stoiberovi. Stoiber svému image u voličů uškodil tím, že k účasti Německa ve vojenské operaci nemá jasný postoj. Schröder říká vojenské akci jasné ne, ale Stoiber neříká jasné ano. To si však vzhledem k naladění německých voličů nemůže dovolit, píší německá média. Volební analytici zároveň tvrdí, že v případě Schröderova volebního vítězství šéf SPD svůj odmítavý postoj k operaci v Iráku změní. Voličům pak ale bude muset vysvětlovat, proč před volbami sliboval něco jiného.
Volební preference (v procentech)
sociální demokraté (SPD) 40,0 koalice CDU/CSU 37,0
Zelení 7,0 liberálové (FDP) 7,5 postkomunisté (PDS) 4,0
Pramen: Institut Forschungsgruppe Wahlen
</TEXT>
</DOC>
<DOC>
<DOCID>LN-20020914034</DOCID>
<DOCNO>LN-20020914034</DOCNO>
<DATE>09/14/02</DATE>
<TITLE>
Ubodán k smrti svými přáteli byl pravděpodobně český potápěč, jehož tělo ve čtvrtek nalezla chorvatská policie 57 metrů pod hladinou Jaderského moře.
</TITLE>
<GEOGRAPHY>ZÁHŘEB</GEOGRAPHY>
<TEXT>
Chorvatská policie včera zadržela dva české turisty v souvislosti s úmrtím 31letého českého potápěče. Podle policejního mluvčího jsou čeští občané podezřelí, že na jachtě zavraždili svého krajana a poté jeho tělo ukryli v podmořské jeskyni u ostrova Šolta nedaleko Splitu. Jednatřicetiletý Miroslav Kukliš trávil na jachtě Domino v pobřežních vodách Jaderského moře společně s oběma podezřelými, 30letým Danielem F. a 38letým Ivem K., a skupinkou přátel svou dovolenou. Chorvatské sdělovací prostředky nejprve informovaly o první neoficiální verzi, podle které se český turista v úterý kolem desáté hodiny večer v zálivu Poganica u ostrova Šolta potopil, aby prozkoumal podmořskou jeskyni. Když se ani po dvou hodinách nevynořil, zavolali prý jeho přátelé policii ve Splitu. Tělo českého potápěče bylo nalezeno až ve čtvrtek večer v hloubce 57 metrů nedaleko od vchodu do jeskyně.
</TEXT>
<HEADING>
Motiv vraždy je nejasný
</HEADING>
<TEXT>
Tuto verzi však včera zpochybnila chorvatská policie, která oznámila, že český turista byl patrně zavražděn. Policejní mluvčí sdělil, že na prsou potápěče byla objevena hluboká bodná rána. Záchranáři blízko těla nalezli nůž, kterým mohla být rána způsobena. Podle policie se incident odehrál v době, kdy ostatní členové posádky buď spali, nebo nebyli na lodi přítomni. Policie, která případ vyšetřuje, nyní mimo jiné čeká na výsledky pitvy. "Vyšetřování již bylo zahájeno. Žádné jiné důležité informace nemáme k dispozici," prohlásil policejní mluvčí s tím, že motiv případné vraždy je zatím nejasný. Pátrání po zmizelém turistovi se zúčastnili policejní potápěči ze Splitu. Dva z nich se ponořili, aby Čecha hledali, avšak pětadvacetiletý chorvatský potápěč už nevyplaval. Jeho kolega měl zase obrovské problémy s dekompresí a musel být převezen na kliniku ve Splitu.
Tuto verzi však včera zpochybnila chorvatská policie, která oznámila, že český turista byl patrně zavražděn. Policejní mluvčí sdělil, že na prsou potápěče byla objevena hluboká bodná rána. Záchranáři blízko těla nalezli nůž, kterým mohla být rána způsobena. Podle policie se incident odehrál v době, kdy ostatní členové posádky buď spali, nebo nebyli na lodi přítomni. Policie, která případ vyšetřuje, nyní mimo jiné čeká na výsledky pitvy. "Vyšetřování již bylo zahájeno. Žádné jiné důležité informace nemáme k dispozici," prohlásil policejní mluvčí s tím, že motiv případné vraždy je zatím nejasný. Pátrání po zmizelém turistovi se zúčastnili policejní potápěči ze Splitu. Dva z nich se ponořili, aby Čecha hledali, avšak pětadvacetiletý chorvatský potápěč už nevyplaval. Jeho kolega měl zase obrovské problémy s dekompresí a musel být převezen na kliniku ve Splitu.
</TEXT>
</DOC>
<DOC>
<DOCID>LN-20020914035</DOCID>
<DOCNO>LN-20020914035</DOCNO>
<DATE>09/14/02</DATE>
<GEOGRAPHY>BRATISLAVA</GEOGRAPHY>
<TEXT>
Slovenský opoziční vůdce Vladimír Mečiar včera slovně i fyzicky napadl reportéra soukromé televize Joj, který se - jako všechna média na Slovensku - snažil z bývalého premiéra a nynějšího předsedy Hnutí za demokratické Slovensko (HZDS) vymámit vyjádření k jeho záhadným majetkovým poměrům. "Mečiar ho popadl pod krkem, křičel 'takovou ti jebnu, že se nevzpamatuješ' a snažil se mu dát facku, ale reportér uhnul," vylíčil příhodu očitý svědek v kuloárech Slovenského rozhlasu; dotyčný zaměstnanec jiného média si nepřál být jmenován, ale obdobnou verzi události odvysílalo i soukromé rádio Twist. HZDS již dříve dalo najevo, že se k majetkovým poměrům svého předsedy vyjadřovat nebude. Nynější událost patrně oživí i vzpomínky na pohřeb zavražděného bývalého ministra Mečiarovy vlády Jána Duckého v lednu 1999, kdy Mečiar vulgárními urážkami a pak i fyzicky napadl fotografujícího reportéra TV Prima.
</TEXT>
</DOC>
<DOC>
<DOCID>LN-20020914036</DOCID>
<DOCNO>LN-20020914036</DOCNO>
<DATE>09/14/02</DATE>
<TITLE>
Detaily plánování útoků na Spojené státy prozradili dva členové Al Kajdy v dokumentu, který odvysílala katarská televize Al-Džazíra.
</TITLE>
<GEOGRAPHY>DUBAJ</GEOGRAPHY>
<TEXT>
Únosci dopravních letadel z 11. září a další členové teroristické organizace Al Kajda používali při dolaďování plánů útoku jednoduché, ale účinné šifry. Vytipovaným cílům například přiřadili názvy univerzitních fakult. Pentagonu tak říkali "fakulta výtvarných umění", severnímu mrakodrapu newyorského Světového obchodního centra "fakulta městského plánování" a budově amerického Kongresu "právnická fakulta". Poslední z cílů teroristé nezasáhli - pasažéři únosce přemohli a letadlo se zřítilo v Pensylvánii. Používání přezdívek a další informace týkající se plánování útoků zazněly v druhé části dokumentu, který k výročí 11. září odvysílal katarský satelitní kanál Al-Džazíra a o němž referovala americká CNN. Pořad byl založen na výpovědích dvou členů teroristické sítě Al Kajda, kteří měli hrát klíčovou roli při plánování operace. Jedním byl Jemenec Ramzí bin al-Šíbh (někdy také psán "Binalšíb"), označený za koordinátora příprav, a druhým Kuvajťan Chálid Šajch Muhammad, který je považován za jednoho z hlavních plánovačů teroristického útoku. Dokument nazvaný "Přísně tajné: cesta k 11. září" se zabývá pobytem několika únosců v Německu, kde studovali a zároveň se připravovali na dráhu teroristů.
</TEXT>
<HEADING>
Bin Ládinův hlas
</HEADING>
<TEXT>
Pořad arabského satelitního kanálu potvrdil, že klíčovým okamžikem příprav bylo pronajmutí bytu v Hamburku na Marienstraße č. 54, označeného za "kuchyň operace 11. září". "Hlásilo se nám mnoho bratří, kteří byli ochotni zemřít jako mučedníci," vypovídá v dokumentu Muhammad. "Když jsme studovali různé cíle, objevila se jako hlavní varianta nukleární zařízení," uvedl dále. Od těchto cílů - amerických jaderných elektráren - ale bylo upuštěno z obavy, "že by se věci mohly vymknout z rukou". Když už bylo o podobě útoku rozhodnuto, začali podle autorů reportáže teroristé vybírat lety vhodné pro únos. Rozhodující pro ně prý byla "přesnost" letadel a také množství paliva, které ponesou. Bylo také rozhodnuto, že únosci budou sedět v tzv. business class, aby podle bin al-Šíbha "byli mobilnější a mohli lépe manévrovat". Rozhovory s oběma hledanými předáky Al Kajdy byly údajně natočeny v pákistánském Karáčí, zřejmě letos v létě. Z dokumentu promlouvá i hlas připisovaný teroristickému vůdci Usámovi bin Ládinovi. Americká CIA potvrdila, že jde skutečně o bin Ládinův hlas. Stále však není jasné, kdy do záznamu promluvil.
"První semestr začíná za tři týdny. Dvě střední školy a dvě univerzity...Toto léto bude jistě horké...19 osvědčení pro soukromou výuku a čtyři zkoušky. Pozdravuji profesora. Ahoj."
Toto sdělení mělo vypadat jako vzkaz, který jeden z teroristů zaslal své německé přítelkyni. Skutečným adresátem byl ale bin al-Šíbh. "Začátek semestru" byl nejspíš termínem útoku na USA, "dvě střední školy a dvě univerzity" zase přezdívky cílů ve Washingtonu a New Yorku. Číslo "19" odpovídá počtu únosců, množství "zkoušek" - čtyři - zase vyjadřují počet skupin, do kterých byli teroristé rozděleni.
"Dvě hole, pomlčka a koláč se zavěšenou holí." Tuto "hádanku" dal vůdce únosců Muhammad Atta během telefonického rozhovoru s bin al-Šíbhem. "Dvě hole" znamenaly arabskou číslovku 11, "koláč se zavěšenou holí" pak číslo 9 - šlo se o den a měsíc plánovaného útoku na New York a Washington.
Pramen: CNN
</TEXT>
</DOC>
<DOC>
<DOCID>LN-20020914037</DOCID>
<DOCNO>LN-20020914037</DOCNO>
<DATE>09/14/02</DATE>
<TITLE>
tvrdí americký vojenský analytik Stephen H. Baker
</TITLE>
<TEXT>
Jsou Spojené státy připraveny na válku s Irákem? Na nejčastěji pokládané otázky týkající se případné invaze do Iráku odpověděl admirál amerického námořnictva v záloze a analytik washingtonského Střediska pro obranné informace (CDI) Stephen H. Baker.
* Jak je pro vojenskou operaci v Iráku důležitá otázka počasí?
Teploty v Iráku od dubna do října běžně překračují 35 stupňů Celsia, což by značně komplikovalo postup obrněných vozidel nebo tanků a jednotek v ochranných biochemických oděvech. Kratší dny a nižší teploty v zimě přirozeně nabízejí pro americké operace výhodnější podmínky.
</TEXT>
<HEADING>
* Co musí bezpodmínečně předcházet invazi do Iráku?
</HEADING>
<TEXT>
Nemá smysl provádět bojové operace bez strategické převahy. Na začátku roku 2003 by v oblasti Perského zálivu a Indického oceánu mělo operovat nejméně šest bitevních skupin pod vedením letadlových lodí.
* Půjdou USA do útoku samy nebo se zásahu proti Iráku zúčastní další koaliční síly?
Široká politická, domácí i mezinárodní podpora je kriticky důležitá pro jakoukoli kampaň. To ale neznamená, že bychom nutně potřebovali masivní účast spojeneckých jednotek, tanků nebo letadel. Postačí obrovská šíře prostředků, které USA mají. Nelze ale nadhodnotit důležitost svolení s použitím základen v Turecku, Kuvajtu, Bahrajnu, Kataru a na ostrově Diego García.
* Může invaze v plném rozsahu začít již v listopadu, nebo její příprava potrvá až do prosince či do ledna?
Před invazí je nutné přesunout několik dalších letadlových lodí s jejich bitevními skupinami a další stíhací bombardéry F-117. Bitevní skupiny letadlových lodí Constellation a Harry S. Truman by podle současných plánů měly do oblasti dorazit až v prosinci či v lednu.
</TEXT>
<HEADING>
* Existuje možnost vojenských operací před invazí?
</HEADING>
<TEXT>
Takové operace s cílem "připravit bitevní pole" již probíhají. Začátkem září zaútočili spojenci na leteckou základnu s kódovým označením H-3 a několik dní nato na protiraketovou základnu u Basry. Takové akce budou stále častější. Mají uvolnit bombardérům a vrtulníkům s příslušníky speciálních sil cestu do vnitrozemí.
* Kolik vojáků bude pro invazi třeba a jak rychle by se do oblasti mohli přesunout?
Bude jich nejspíš od 70 do 90 tisíc. Asi 40 tisíc Američanů již v Perském zálivu slouží, dalších 60 tisíc tam může dorazit do dvou týdnů. V oblasti je již přes 200 letadel na pozemních základnách a 140 na letadlových lodích. Potřeba bude ještě nejméně 200 letadel - stíhacích bombardérů, vzdušných tankerů, velitelských a průzkumných strojů. Pokud by se Bush zítra rozhodl jít do války s masivní leteckou převahou a 70 až 90 tisíci příslušníky pozemních jednotek, přípravy by bez přestávky probíhaly měsíc. Byla by to nejrychlejší a nejefektivnější mobilizace ve vojenské historii.
je admirálem amerického námořnictva v záloze. Jako námořní pilot má za sebou více než 1000 přistání na letadlových lodích. Během kariéry sloužil na řadě klíčových postů. V době války v Zálivu sloužil jako náčelník štábu bitevní skupiny letadlové lodi USS Theodore Roosevelt pro operace a plánování. Od července 2001 spolupracuje s respektovaným Střediskem pro obranné informace (CDI), které se zabývá výzkumem a analýzou americké obranné politiky a vojenského rozpočtu, vojenskou teorií a hlavními zbraňovými systémy.
</TEXT>
</DOC>
<DOC>
<DOCID>LN-20020914038</DOCID>
<DOCNO>LN-20020914038</DOCNO>
<DATE>09/14/02</DATE>
<TEXT>
NEW YORK - Pět stálých členů Rady bezpečnosti OSN se včera v New Yorku dohodlo, že je třeba stanovit Iráku termín, dokdy musí umožnit návrat zbrojních inspektorů OSN na své území. "Panuje naprostá shoda, že je nezbytné dosáhnout návratu inspektorů, kteří opustili Irák v roce 1998, a že irácký prezident jasně porušuje řadu rezolucí OSN, především o zbraních hromadného ničení," řekl britský ministr zahraničí Jack Straw po pracovní večeři se svými partnery z USA, Francie, Číny a Ruska. Přesná délka ultimáta však zatím určena nebyla. "Je bezpodmínečně nutné, aby byl stanoven přesný termín ultimáta," řekl pro stanici CNN americký ministr zahraničí Colin Powell. Americký prezident George W. Bush se však včera na setkání s několika africkými vůdci vyjádřil ve smyslu, že nebude-li Bagdád souhlasit s návratem zbrojních inspektorů OSN, hrozí mu vojenský útok v průběhu následujících "dnů a týdnů, nikoli měsíců či let". "Mám ale velké pochyby o tom, že splní naše požadavky," prohlásil americký prezident při následném setkání s novináři. Jeho názor potvrdil i Bagdád. Irácký vicepremiér Tárik Azíz v reakci na Bushův čtvrteční projev na půdě OSN prohlásil, že bezpodmínečný návrat inspektorů nepřipadá v úvahu. "Je moudré opakovat zkušenost, která se neosvědčila a nezabránila agresi?" prohlásil Azíz v reakci na uplynulé americko-britské nálety na Irák.
</TEXT>
</DOC>
<DOC>
<DOCID>LN-20020914039</DOCID>
<DOCNO>LN-20020914039</DOCNO>
<DATE>09/14/02</DATE>
<TITLE>
V současnosti je v regionu na 40 tisíc amerických vojáků. Pro operaci v Iráku by mohlo dostačovat 70 až 90 tisíc vojáků podporovaných masivní vzdušnou kampaní. V případě potřeby může být do oblasti během dvou týdnů přesunuto na 60 tisíc vojáků.
</TITLE>
<HEADING>
Irák
</HEADING>
<TEXT>
Kuvajt, 580 km od Bagdádu Na základně jsou jednotky vybavené těžkou technikou, dělostřelectvo, vrtulníky, jednotka zvláštních sil. Je tam 37 klimatizovaných skladů o rozloze 5574 metrů čtverečních. Obsahují obleky proti chemickým a biologickým zbraním a detekční zařízení, tanky, bojová vozidla, houfnice, obrněná velitelská vozidla, buldozery nákladní a terénní vozidla. Toto vybavení by stačilo pro 25 tisíc vojáků. Celkově by mohlo být v současnosti v zemi na 10 tisíc Američanů s 3000 příslušníků letectva. V Kuvajtu jsou i spojenecké jednotky, v četně českých chemiků.
</TEXT>
<HEADING>
Jordánsko
</HEADING>
<TEXT>
550 km od Bagdádu Americké síly několikrát v posledních deseti letech využívaly jord ív ánské základny pro cvičení. V současnosti je v zemi údajně na cvičení jednotka námořní pěch ch cho choty. Výhodou Jordánska je to, že by z něj mohly být ved eden den deny operace speciálních jednotek proti iráckým mobilním střelám Scud a dalším cílům. Pokud by se Irák rozhodl dl odpalovat rakety Scud na Izrael, musel by je totiž přesunout co nejblíže k jordánským hranicím.
</TEXT>
<HEADING>
Letecká základna Šajch Isá
</HEADING>
<TEXT>
Bahrajn, 1000 km od Bagdádu Jsou tam umíst ís ěny bombardéry, taktick kt é bombardéry, tankovací stroje britského letectva. Je možné na základně umístit ještě letouny F-15 a F-16. V Bahrajnu by v současnosti mohlo být 4000 Američanů.
</TEXT>
<HEADING>
letecká základna Incirlik
</HEADING>
<GEOGRAPHY>Turecko</GEOGRAPHY>
<TEXT>
910 km od Bagdádu Jde o Jd kl klíč íčovou americkou z ov ákladnu v oblasti. blasti Jsou na ní rozmístěny desítky stíhacích a dalších letounů pro probíhající operace nad severním Irákem - zejména jde o stroje F-15, A-10 a F-16. Pokud dojde k útočné operaci proti Iráku, na základně by mohlo být rozmístěno minimálně dalších sto letounů. Mohly by zde být umístěny i "neviditelné" stíhací bombardéry F117. V Turecku je na 3000 vojáků.
</TEXT>
<HEADING>
letecká základna Al-Udajd
</HEADING>
<GEOGRAPHY>Katar</GEOGRAPHY>
<TEXT>
1100 km od Bagdádu d Je na ní nejdel í ší přistávací plocha v oblasti - 4572 metr plo 7 í ů. To z ní dělá klíčovou základnu pro rozmístění bombardérů, tankovacích strojů a průzkumných letounů. V hangárech může být umístěno na 100 letounů.
</TEXT>
<HEADING>
letecká základna Musnaná
</HEADING>
<GEOGRAPHY>Omán</GEOGRAPHY>
<TEXT>
1850 km od Bagd g ádu V současnosti je stále ve výstavbě. Bude mít přistávací plochu o délce 4267 metrů. Na základně je podle některých informací několik strategických bombardérů B-1. Byla tam i část 10. horské divize, která prováděla ostrahu základny. V Ománu probíhá cvičení britských speciálních jednotek.
</TEXT>
<HEADING>
letecká základna Prince Sultána
</HEADING>
<TEXT>
Saúdská Arábie - 1000 km od Bagdádu Je tam umíst ís ěno kombinované centrum centru vzdušných operací. Jeho úkolem je vytvářet denní plány leteckých operací v bezletových zónách nad jižním Irákem a nad Afghánistánem. V Saúdské Arábii jsou přibližně 4000 vojáků.
Perský záliv a oblast Indického oceánu
Na vojenských lodích je na 20 tisíc příslušníků americké námořní pěchoty a námořníků. Na lodích je na 140 letounů.
</TEXT>
<HEADING>
Diego García
</HEADING>
<TEXT>
Indický oceán - 5350 km od Bagdádu Na ostrově jsou či by byly rozmíst ís ěny zejména strategické bombardéry B-1 a B-52, k dálkovým náletům na cíle v Iráku.
Pramen: Center for Defense Information
</TEXT>
</DOC>
<DOC>
<DOCID>LN-20020914040</DOCID>
<DOCNO>LN-20020914040</DOCNO>
<DATE>09/14/02</DATE>
<TITLE>
Porazit Palestince a teprve potom s nimi začít jednat. Tak zní jeden z návrhů nového šéfa izraelské
</TITLE>
<HEADING>
tajné služby.
</HEADING>
<TEXT>
TEL AVIV - Izraelší zastánci tvrdého postupu vůči Palestincům i okolním arabským zemím získali oporu v novém šéfovi tajné služby Mosad. Tento týden se do čela obávaného i obdivovaného Mosadu postavil generál ve výslužbě Meir Dagan, který má velmi blízko k premiéru Arielu Šaronovi. Dagan je velmi dobrý, zkušený voják a jako jeden z mála se může pyšnit vyznamenáním "Za odvahu". Toto ocenění dostal poté, co se vrhl na palestinského atentátníka, vyrval mu z ruky zbraň a zneškodnil ho. V době libanonského tažení v roce 1982 byl prý také spolu se Šaronem - tehdy ministrem obrany - a tehdejším náčelníkem generálního štábu Refaelem Ejtanem účastníkem komplotu, jehož cílem bylo oklamat premiéra Menachema Begina a rozšířit vojenskou akci až po Bejrút. Během konfliktu v Perském zálivu v roce 1991 zase Dagan navrhoval jakožto velitel operativního oddělení generálního štábu dalekosáhlé operace uvnitř iráckého území. Ty se však nakonec neuskutečnily.¨
</TEXT>
<HEADING>
Kovboj Blízkého východu
</HEADING>
<TEXT>
Dagan má k Šaronovi blízko i jinak. Je nejen členem jeho strany Likud, nýbrž v roce 2001 byl dokonce vedoucím štábu, jenž řídil Šaronovu volební kampaň. Často prohlašoval, že by bylo třeba přerušit veškerá jednání s Palestinci a obnovit je "pouze po jejich úplné porážce". V minulosti bývala osobnost šéfa Mosadu obestřena tajemstvím. V době internetu jsou ale i tyto tajnosti neudržitelné. O Daganovi tedy smíme vědět, že se narodil v roce 1945, a to ve vlaku, kterým se jeho rodiče vraceli ze Sibiře do Polska. Jeho původní jméno je Huverman a je vzdáleným příbuzným slavného houslového virtuosa Bronislawa Huvermana. Do Izraele se i s rodinou vystěhoval v roce 1959. V roce 1996, když po 33 letech služby opouštěl armádu, byl jmenován šéfem protiteroristického oddělení na úřadu izraelského premiéra, kde zůstal až do roku 2000. V nedávné době se také zapojil do akcí židovských osadníků, kteří odmítají vrácení Golanských výšin Sýrii. Dagana jeho příznivci charakterizují jako "kovboje", jenž chce všude nastolit pořádek, třeba i netradičními prostředky. Nejspíš se bude snažit i obnovit dobrou pověst Mosadu, která byla v uplynulých letech pošramocena několika pozoruhodnými neúspěchy. Se Šaronem si dokonale rozumí, říkají jeho přátelé, takže ho izraelský premiér o nic nebude muset žádat dvakrát. Většinou ho prý nebude muset prosit ani jednou.
Dagan má k Šaronovi blízko i jinak. Je nejen členem jeho strany Likud, nýbrž v roce 2001 byl dokonce vedoucím štábu, jenž řídil Šaronovu volební kampaň. Často prohlašoval, že by bylo třeba přerušit veškerá jednání s Palestinci a obnovit je "pouze po jejich úplné porážce". V minulosti bývala osobnost šéfa Mosadu obestřena tajemstvím. V době internetu jsou ale i tyto tajnosti neudržitelné. O Daganovi tedy smíme vědět, že se narodil v roce 1945, a to ve vlaku, kterým se jeho rodiče vraceli ze Sibiře do Polska. Jeho původní jméno je Huverman a je vzdáleným příbuzným slavného houslového virtuosa Bronislawa Huvermana. Do Izraele se i s rodinou vystěhoval v roce 1959. V roce 1996, když po 33 letech služby opouštěl armádu, byl jmenován šéfem protiteroristického oddělení na úřadu izraelského premiéra, kde zůstal až do roku 2000. V nedávné době se také zapojil do akcí židovských osadníků, kteří odmítají vrácení Golanských výšin Sýrii. Dagana jeho příznivci charakterizují jako "kovboje", jenž chce všude nastolit pořádek, třeba i netradičními prostředky. Nejspíš se bude snažit i obnovit dobrou pověst Mosadu, která byla v uplynulých letech pošramocena několika pozoruhodnými neúspěchy. Se Šaronem si dokonale rozumí, říkají jeho přátelé, takže ho izraelský premiér o nic nebude muset žádat dvakrát. Většinou ho prý nebude muset prosit ani jednou.
</TEXT>
</DOC>
<DOC>
<DOCID>LN-20020914041</DOCID>
<DOCNO>LN-20020914041</DOCNO>
<DATE>09/14/02</DATE>
<GEOGRAPHY>MADRID</GEOGRAPHY>
<TEXT>
Z letadla směřujícího do Velké Británie museli ve čtvrtek vystoupit čtyři Indové. Někteří cestující je totiž považovali za podezřelé a odmítali s nimi letět. Informoval o tom španělský deník El País. Čtyři mladí Indové s britským občanstvím prošli bez problémů bezpečnostní kontrolou, ale na palubu letadla britské společnosti My Travel směřujícího do britského města Leton je nevpustili, a to bez jakéhokoliv vysvětlení. Když letadlo začalo startovat, Indové se dozvěděli, že 25 cestujících z 260 pohrozilo, že z letadla vystoupí, když s nimi budou cestovat.
</TEXT>
</DOC>
<DOC>
<DOCID>LN-20020914042</DOCID>
<DOCNO>LN-20020914042</DOCNO>
<DATE>09/14/02</DATE>
<TITLE>
Menšinová vláda se stala skutečností?
</TITLE>
<TEXT>
"Až Špidla pozná charakter unie a lidovců, zjistí, že Koalice je pro sociální demokracii danajský dar," prorokoval krátce po volbách odstupující premiér Miloš Zeman. Když unionistka Hana Marvanová při včerejším hlasování o "malém rozpočtu" učinila s lehkostí sobě vlastní z pracně sestaveného většinového kabinetu Vladimíra Špidly fakticky menšinovou vládu, zdálo se, že na slova velkého prognostika došlo. Pomineme-li svéráznou političku, na "charakter" ostatních unionistů si premiér až tak stěžovat nemůže. Jednota vládních řad pro ně, i přes skřípění zubů, nakonec zůstala imperativem. Rychlost i ochota, s jakou Špidla otevřel jednání o menšinové vládě s lidovci, činí problematický spíše charakter jeho vztahu k nejmenšímu z koaličních partnerů. Svou přezíravost dal ostatně najevo již těsně před volbami. "To nejpřirozenější je vytvoření koalice na základě programu ČSSD a KDU-ČSL. Kdo se k tomu připojí, ten to bude," řekl tehdy Lidovým novinám. Pokud lidovci důrazněji nepodpoří unionisty, ještě nedávno své bratry téměř na život a na smrt, bude sociálnědemokratický kormidelník vlastně tam, kde chtěl vždy být. Jen by si měl připomenout, že někdejší vídeňská koalice, jeho vzor, nakonec skončila pro tamní socialisty nevalně. V lidoveckém náručí je nahradil Jörg Haider. Pro koho se nakonec nynější koalice stane danajským darem, prokáže až čas. Že se zvláštní charaktery najdou ve více stranách, je jasné již nyní. Špidlovi to nevadí: "Politická uskupení se chovají situačně," řekl kdysi. A hodnotit jejich charakter prý není na místě. Dokáže o tom přesvědčit i voliče?
</TEXT>
</DOC>
<DOC>
<DOCID>LN-20020914043</DOCID>
<DOCNO>LN-20020914043</DOCNO>
<DATE>09/14/02</DATE>
<TITLE>
Pro US se stala poslankyně Marvanová přítěží
</TITLE>
<TEXT>
Po včerejším hlasování ve sněmovně, kde Hana Marvanová vlastně jen dodržela koaliční dohodu, která slibuje nezvyšovat daňovou zátěž, se od poslankyně-solitérky odvrátilo i vedení US-DEU. Přitom v Praze měla vždy obrovskou podporu, získala tu nejvíc preferenčních hlasů. Včerejškem ale začala ohrožovat samu existenci mateřské strany. Vždyť co by byla US mimo vládu? Sama nesestaví ani poslanecký klub (za současný vděčí Svatopluku Karáskovi). S kým by spolupracovala? S ODS, proti které se věčně vymezuje? Spolustraníci Hany Marvanové svou bezvýchodnou situaci chápou velmi dobře, a tak se snaží. Snaží se do té míry, že se chtějí zbavit nejdůslednější zastánkyně svého programu. Chyba Hany Marvanové je v jejím přesvědčení, že politika se dělá pro efekt, nikoli pro výsledky. Nebere na vědomí postavení své strany, její reálnou sílu a perspektivy. Dokázala to i tím, že včera ještě dlouho po hlasování nevěděla, co jí všichni kolem vyčítají, že nechápala proč ten rozruch. V případě, že US svou poslankyni dotlačí k rezignaci na poslanecký mandát, nebude to nic hezkého, čím by se unie mohla chlubit. Bude to však čin dočasně sebezáchovný. A jiná než dočasná perspektiva se před touto stranou nerýsuje, pokud se ovšem nechce navrátit do lůna rodné ODS.
</TEXT>
</DOC>
<DOC>
<DOCID>LN-20020914044</DOCID>
<DOCNO>LN-20020914044</DOCNO>
<DATE>09/14/02</DATE>
<TITLE>
Stoibera drtí Schröderův "irácký populismus"
</TITLE>
<TEXT>
Kdo sleduje předvolební vývoj v Německu, nemůže se zbavit pocitu, že nějaká vyšší moc či osud si prostě nepřeje, aby se německým kancléřem stala nejvyšší hlava Bavorska. Dosud se tak nikdy nestalo. Ani kandidát CDU/CSU, bavorský premiér Edmund Stoiber, neměl jisté, že současného sociálnědemokratického kancléře porazí. Výchozí podmínky měl však skvělé. Schröderovi se nepodařilo skoro nic z toho, co slíbil. Ekonomika se nezvedá, nezaměstnanost neklesla. Pozice Německa v rámci EU není silnější než dříve, Němci stále platí vysoké příspěvky, s nimiž nesouhlasí. Stoiber předvolební kritiku vystavěl přesně na těchto bodech. A dařilo se mu: Schröder neměl protizbraň. Jeho pověstný šarm a televizní zběhlost nezabíraly. Stoiber byl napřed - rodil se budoucí kancléř. Jenže přišly povodně, Schröder exceloval a vzápětí vytáhl nejúčinnější arzenál, který mu týden před volbami přinesl možná rozhodující body - důrazné odmítání zásahu v Iráku. Není pochyb o tom, že Schröderův postoj je čirý populistický kalkul, který hraje na strunu odporu Němců k válce, a že s promyšlenou budoucí politikou nemá nic společného. Ale co naplat, zabírá to - Stoiber není schopen přesvědčivě reagovat a kancléř se mu v Bundestagu směje do očí. Nešťastná souhra náhod? Možná, ale kancléřův vyzyvatel musí být dopředu připraven na všechno. O to víc, když je jím neoblíbený Bavor.
</TEXT>
</DOC>
<DOC>
<DOCID>LN-20020914045</DOCID>
<DOCNO>LN-20020914045</DOCNO>
<DATE>09/14/02</DATE>
<TITLE>
Nikdo nechce Husajna, ale všichni se bojí jej svrhnout
</TITLE>
<TEXT>
Sto osmdesát devět představitelů zemí světa sedělo ve čtvrtek v Organizaci spojených národů a poslouchalo zástupce stodevadesáté země, jak varuje tento orgán před tím, že se stane irelevantním. Tím člověkem se zdvihnutým prstem byl americký prezident George W. Bush a tím, kvůli kterému může ztratit OSN svou vážnost, je Saddám Husajn. Ale je to opravdu tak vážné? Zdá se, že je. Podle reakcí na Bushův projev se zdá, že si to většina klíčových zemí uvědomuje. Organizace, která má mít vážnost, si nemůže dovolit, aby někdo nerespektoval její nařízení. Bush se zřejmě naposledy pokusil kauzu Irák předložit OSN, a pokud neuspěje, vyhne se napříště debatám o zásadnějších věcech ve Spojených národech. Jednat sám je totiž mnohem jednodušší.
</TEXT>
<HEADING>
Dávám vám šanci
</HEADING>
<TEXT>
Dalším důležitým bodem Bushova projevu je hledání přátel a snaha dát jim šanci. Přátelé mohou mít mezi sebou rozpory, ale když dojde na lámání chleba, musejí jednat společně, jinak nemá jejich přátelství smysl. To se týče především spojenců z Evropy. Dosavadní odmítání akce v Iráku by se díky americkému ústupku jednat prostřednictvím OSN (byť ultimativním způsobem) mělo změnit na vstřícnější postoj. Vždyť svatou pravdou je, že Saddáma Husajna se chtějí zbavit všichni: všichni ale mají strach z toho, co to může vyvolat v mezinárodních vztazích. Ačkoli podobné obavy předcházely bombardování Jugoslávie kvůli Kosovu, nevedla tato akce ke zhroucení řádu a k rozmachu "banditismu" v mezinárodních vztazích. To však neznamená, že se nemají klást otázky typu: máme právo svrhnout vládu, která by nás jednou mohla ohrozit? Kdo k tomu může dát souhlas a kdo to má provést? A v neposlední řadě, jaké musí být pro podobný zásah důvody? Musí být předloženy nezvratné důkazy, typu satelitních snímků sovětských raket na Kubě, či stačí dohady, předpoklady, nespolupráce a třeba humanitární důvody, jako v Kosovu? A nakonec, jak se vypořádáme s diktátory, kteří utlačují vlastní lid a zbavují se opozice? Patří také do skupiny odstranitelných?
</TEXT>
<HEADING>
Spojenci na rozcestí
</HEADING>
<TEXT>
Husajn splňuje všechny předpoklady nepřítele číslo jedna. Proč se ale tak dlouho čekalo? Svou roli sehrává především strach z dopadů. Proto tolik pokusů (kvůli polovičatosti neúspěšných) o svržení iráckého diktátora. V první řadě by si totiž měli uspořádat své věci Iráčané. A stále, namísto zásahu zvenčí, je to vhodnější způsob změny. Už však zřejmě uzrává čas pro rozhodující střetnutí, ve kterém cizí síly budou hrát velkou roli. Prezident Bush to jasně ve svém projevu v OSN naznačil. Spojenci si nyní musí uvědomit, že stojí na rozcestí, stejně jako OSN. Pokud Ameriku prostřednictvím mezinárodního společenství nepodpoří, přijdou napříště o schopnost ovlivňovat její rozhodování. A to by rozhodně neprospělo euroatlantické lince a nakonec ani emancipacím sjednocující se Evropy. Politici na starém kontinentu budou muset čelit velké domácí opozici a budou muset mnohé vysvětlovat - pokud se rozhodnou tak, jak se rozhodli v Kosovu. Irák bez Husajna však pro ně bude výhodnější. Jiné to není ani pro Rusko, byť se tvrdí léta opak. Bagdád bez diktátora a hlavně bez sankcí je pro Moskvu zlatým dolem. Jedině tak má šanci dostat zpátky alespoň část z desítek miliard dolarů, které ji Irák dluží, a podepsat nové lukrativní zakázky. Nakonec je pro všechny důležité neztratit tvář. Byť budou členové OSN vědět, že ultimátum, na kterém se dohodne Rada bezpečnosti, bude nesplnitelné, budou se tvářit, že je spravedlivé. Saddám Husajn je v tuto chvíli na okraji, důležitější je minimalizovat otřesy, které může jeho svržení zvenčí způsobit, a to zejména v arabském světě a potažmo v i Evropě.
Husajn splňuje všechny předpoklady nepřítele číslo jedna. Proč se ale tak dlouho čekalo? Svou roli sehrává především strach z dopadů. Proto tolik pokusů (kvůli polovičatosti neúspěšných) o svržení iráckého diktátora. V první řadě by si totiž měli uspořádat své věci Iráčané. A stále, namísto zásahu zvenčí, je to vhodnější způsob změny. Už však zřejmě uzrává čas pro rozhodující střetnutí, ve kterém cizí síly budou hrát velkou roli. Prezident Bush to jasně ve svém projevu v OSN naznačil. Spojenci si nyní musí uvědomit, že stojí na rozcestí, stejně jako OSN. Pokud Ameriku prostřednictvím mezinárodního společenství nepodpoří, přijdou napříště o schopnost ovlivňovat její rozhodování. A to by rozhodně neprospělo euroatlantické lince a nakonec ani emancipacím sjednocující se Evropy. Politici na starém kontinentu budou muset čelit velké domácí opozici a budou muset mnohé vysvětlovat - pokud se rozhodnou tak, jak se rozhodli v Kosovu. Irák bez Husajna však pro ně bude výhodnější. Jiné to není ani pro Rusko, byť se tvrdí léta opak. Bagdád bez diktátora a hlavně bez sankcí je pro Moskvu zlatým dolem. Jedině tak má šanci dostat zpátky alespoň část z desítek miliard dolarů, které ji Irák dluží, a podepsat nové lukrativní zakázky. Nakonec je pro všechny důležité neztratit tvář. Byť budou členové OSN vědět, že ultimátum, na kterém se dohodne Rada bezpečnosti, bude nesplnitelné, budou se tvářit, že je spravedlivé. Saddám Husajn je v tuto chvíli na okraji, důležitější je minimalizovat otřesy, které může jeho svržení zvenčí způsobit, a to zejména v arabském světě a potažmo v i Evropě.
</TEXT>
</DOC>
<DOC>
<DOCID>LN-20020914046</DOCID>
<DOCNO>LN-20020914046</DOCNO>
<DATE>09/14/02</DATE>
<TITLE>
Mínění odjinud
</TITLE>
<HEADING>
THE TIMES
</HEADING>
<TEXT>
Georgi W. Bushovi se včerejším projevem v OSN podařilo klidně a přesvědčivě otočit argumenty proti jeho protivníkům. Bush v něm vysvětloval, proč je podle jeho názoru nutné zasáhnout proti iráckému prezidentu Saddámu Husajnovi, který po desetiletí porušuje rezoluce Rady bezpečnosti OSN. Bush také nabídl řadu ústupků. Několikrát vyslovil sympatie Íránu. Důležité je, že zdůraznil přání, aby Irák zůstal celistvý. Po jeho projevu sice nelze očekávat masový přechod Arabů na jeho stranu nebo přitakání Evropy v tom smyslu, že Bush měl pravdu od začátku. Nicméně pro Radu bezpečnosti bude nyní velmi těžké předstírat, že nynější politika vůči Iráku je politikou "zadržování". Politici v Evropě a na Blízkém východě budou mít napříště problémy líčit Bushe jako přihlouplého kovboje. Bushův projev byl totálním zvratem v jeho politice. Ještě nedávno - v předvolební kampani - totiž trval na tom, že je proti mezinárodním intervencím USA. A svému konkurentu Albertu Goreovi tehdy řekl, že poslání Ameriky nespočívá v tom, aby obcházela svět a říkala, co se má jak dělat.
Georgi W. Bushovi se včerejším projevem v OSN podařilo klidně a přesvědčivě otočit argumenty proti jeho protivníkům. Bush v něm vysvětloval, proč je podle jeho názoru nutné zasáhnout proti iráckému prezidentu Saddámu Husajnovi, který po desetiletí porušuje rezoluce Rady bezpečnosti OSN. Bush také nabídl řadu ústupků. Několikrát vyslovil sympatie Íránu. Důležité je, že zdůraznil přání, aby Irák zůstal celistvý. Po jeho projevu sice nelze očekávat masový přechod Arabů na jeho stranu nebo přitakání Evropy v tom smyslu, že Bush měl pravdu od začátku. Nicméně pro Radu bezpečnosti bude nyní velmi těžké předstírat, že nynější politika vůči Iráku je politikou "zadržování". Politici v Evropě a na Blízkém východě budou mít napříště problémy líčit Bushe jako přihlouplého kovboje. Bushův projev byl totálním zvratem v jeho politice. Ještě nedávno - v předvolební kampani - totiž trval na tom, že je proti mezinárodním intervencím USA. A svému konkurentu Albertu Goreovi tehdy řekl, že poslání Ameriky nespočívá v tom, aby obcházela svět a říkala, co se má jak dělat.
</TEXT>
</DOC>
<DOC>
<DOCID>LN-20020914047</DOCID>
<DOCNO>LN-20020914047</DOCNO>
<DATE>09/14/02</DATE>
<TITLE>
Český premiér slibuje na příští rok zásadní reorganizaci daňového systému * Má být spravedlivější a jednodušší
</TITLE>
<TEXT>
Rozhovor týdne
Vladimír Špidla
</TEXT>
<HEADING>
S předsedou vlády hovořila Silvie Blechová
</HEADING>
<TEXT>
Povodňový balíček nelze považovat za reformu daní. Reorganizace systému je teprve před námi, tvrdil ve čtvrtek ráno premiér Vladimír Špidla. V té době ještě věřil, že balík daňových zákonů sněmovnou projde a sliboval, že pokud k tomu nedojde, předloží jej znovu s úpravami.
LN: Překvapila mě hodina, na kterou jste naplánoval náš rozhovor - je 8.45. Vy jste snad změnil svůj zvyk zvát si novináře na šestou ranní?
Zvyk jsem nezměnil, většinu rozhovorů stále dávám v tuto hodinu. Vy jste měla štěstí.
LN: Už jste dal za pravdu Miloši Zemanovi?
Ne.
LN: Zatím ani nevíte, na co se chci zeptat.
V čem bych mu měl dávat za pravdu... Já mám řadu názorů shodných s Milošem Zemanem a když byl ve vládě, tak měl na mě nepochybně vliv. Ale že bych musel některé postoje přehodnocovat, tak to ne.
LN: Mám konkrétně na mysli jeho větu, že jednou budete litovat, že jste vzal unionisty do koalice.
Když se podíváte na to, jak vláda zvládla povodně, tak spíše než bych litoval, jsem rád, že jsem si tam vzal schopné lidi. Nikdy nemohu vyloučit budoucí vývoj, ale prozatím se ministři osvědčili.
LN: Nelitoval jste ani v neděli, když jste dlouhé hodiny řešili ve vládě povodňový balíček?
Ne.
LN: Proč to jednání tedy trvalo tak dlouho? Bylo to kvůli nějakým "ideologickým" sporům?
Ne. Trvalo dlouho, protože jsme se obecně zabývali těžkou situací. Šlo o daňové změny, nemocenské, platy ústavních činitelů a podobně. Ta debata se nikdy neodehrávala jako politicko-ideologický konflikt. Dělali jsme balíček v legislativní nouzi a zákony neprošly běžným připomínkovým řízením. Tak proto to trvalo tak dlouho.
LN: Vy stále tvrdíte, na rozdíl od ministra financí Bohuslava Sobotky, že balíček není daňovou reformou. Kdy tedy přijde ta vámi slibovaná reforma?
Ano, daňová reforma je stále před námi.
LN: Můžete mi nastínit její hlavní body a kdy k ní dojde?
Já vám můžu nastínit jen ty nej-obecnější hlavní body. Prvním krokem bude zpracování rozpočtového a fiskálního výhledu. Na tom pracují odborné týmy, do kterých jsou zapojení i lidé z vysokých škol. Ně-které lze považovat za naše ideové protivníky. Jde nám totiž o to, abychom získali propracovaný pohled na věc, a ne abychom si navzájem klepali na rameno.
</TEXT>
<HEADING>
LN: Jaké jsou ty hlavní body?
</HEADING>
<TEXT>
U reformy máme několik cílů. Prvním je dlouhodobá stabilita systému. Druhým je relativně brzký vstup do eurozóny, protože se ukazuje, že zůstat v izolované pozici je nevýhodné. Třetí cíl říká, že musíme daňový systém nastavit tak, aby podporoval kreativitu a ekonomickou zdatnost a zároveň aby přiměřeným způsobem přerozděloval. Když srovnáte fiskální politiku italských měst v 15. století, tak zjistíte, že přerozdělovali přibližně tentýž díl hrubého domácího produktu co my, jen to dělali jinak. Zároveň ještě chceme zajistit hlavní cíle sociální ochrany. To znamená spolehlivé důchody, spolehlivé zdravotnictví a nepodvázat ekonomický růst. Dalším významným momentem je vyšší účinnost proti šedé ekonomice a špinavým penězům. To jsou hlavní cíle. Nicméně každá z těch věcí je vrcholně odborná a zároveň i politická, takže to bude ještě velmi těžký zápas.
LN: Dobře, to jsou cíle. Jaké budou konkrétní kroky? Jak byste tuto reformu například vysvětlil voliči sociální demokracie?
S daněmi se prostě stane to, že budou spravedlivější, že systém bude jednodušší a že se jich vybere víc. A to nikoliv proto, že by se zvyšovaly sazby, ale proto, že celý systém bude stabilizovaný.
</TEXT>
<HEADING>
LN: Kdy se tedy reformy dočkáme?
</HEADING>
<TEXT>
Do konce roku vznikne představa, jak to bude vypadat s veřejnými financemi, a na základě toho odstartuje debata o reformě. Je například zjevné, že v současnosti máme zakomponován, aniž by to snad někdo myslel vážně, samovolný pokles daňové kvóty. Každý rok jsou daně menší a kdybychom tu křivku protáhli, tak bychom se dostali do situace, kdy stát za žádných okolností nebude financovatelný. Pro mě je toto třeba klíčové. Kvóta se stabilizuje, v koaliční dohodě počítáme s hodnotou z roku 2000, a budeme ji držet jako lineární. Ale to je snad příliš odborné pro náš rozhovor.
LN: Mluvíme spolu bohužel ještě před tím, než bude sněmovna projednávat povodňový balíček, takže můžeme pouze spekulovat. Když neprojde, budete jej předkládat znovu? Pokud ano, s jakými úpravami?
Pokud neprojde, budeme muset volit nějaké jiné prostředky. Balíček byl udělán velmi rychle a dobře a něco měnit budeme jen těžce.
LN: Pokud jej tedy znovu předložíte, tak ve stejné podobě?
Možná, že by byl trošku jiný, že by tam byly ještě jiné nástroje. My jsme ale šli nejjednodušší možnou cestou. Zavést novou daň, v tomto případě povodňovou, je neobyčejně těžké a trvá to dlouho.
LN: Růst HDP se snížil na 2,5 % a bude zřejmě dále klesat, navíc roste nezaměstnanost. Není za této situace schodek 157 miliard poněkud optimistický?
Ne. Myslím, že ten schodek je realistický. Máte pravdu, že nezaměstnanost statisticky roste a budeme se tím muset intenzivně zabývat. Povodní však bylo zasaženo 800 podniků s 35 tisíci zaměstnanci, a to se někde musí projevit.
LN: To jsou všechno důsledky povodní. Neprojeví se však právě na výši schodku?
Já si myslím, že ne. Pokud se nám podaří prosadit zvýšení příjmů, tak se to na schodku neprojeví. Je tam dostatečný manévrovací prostor.
LN: V pondělí zahajujete strojírenský veletrh v Brně. Prý tam přednesete nějaký zásadní ekonomický projev.
Novinařina se vyznačuje tím, že používá nadnesené výrazy...
</TEXT>
<HEADING>
LN: Takže nebude zásadní, ale takový, řekněme, standardní.
</HEADING>
<TEXT>
Já tam prostě chci přednést projev, který nebude zdvořilostní a který se pokusí přesně vyjádřit hospodářskou politiku vlády. Tedy - snažíme se být civilizačně konkurenceschopní, průmysl představuje klíčový obor a naše celková představa je něco mezi Rakouskem, Holandskem a Švédskem.
LN: Pojďme k Janu Kavanovi. Před časem urputně tvrdil, že důležitá zasedání sněmovny bude stíhat. Jedno dosti zásadní ale tak nějak nestihl. Měl by se vzdát poslaneckého mandátu?
Otázka, kterou jste položila, je velmi složitá. Stejně jako celá záležitost. Valné shromáždění nyní jedná o Iráku. Jan Kavan je přijímán prezidentem Bushem a Česká republika má zřetelnou, byť ne nějak přehnaně velkou možnost ovlivnit celkové řešení. Je tam, kde má být.
LN: Voliči si ho ale zvolili, aby je zastupoval ve sněmovně.
Když Jan Kavan kandidoval, bylo o něm známo, že se chce stát předsedou Valného shromáždění?
</TEXT>
<HEADING>
LN: Ano.
</HEADING>
<TEXT>
Čili kandidoval se všemi informacemi, které šlo získat, a získal mandát. Lidé, kteří mu tento mandát dávali, mu jej dávali s vědomím, že bude předsedat shromáždění OSN...
LN: Takže všechno vlastně zavinili voliči...
Ale ne! Oni prostě zvolili člověka, který bude po krátkou dobu předsedou Valného shromáždění.
</TEXT>
<HEADING>
LN: K rezignaci ho tedy nevyzvete?
</HEADING>
<TEXT>
Ne. Valné shromáždění probí-há teď, bude probíhat následují- cí měsíc a žádné jiné už nebude. Po něm se Kavanův mandát významně uvolní. Prozatím nevidím důvod.
LN: Zkuste nyní zapomenout, i když to zřejmě bude obtížné, na své funkce. Kdo by se občanovi Vladimíru Špidlovi líbil jako nástupce Václava Havla?
To není obtížné, to je nemožné. Já jsem předsedou sociální demokracie a premiérem České republiky. A tak mluvím do novin. Ex officio mluvím jen doma.
</TEXT>
<HEADING>
LN: Vaše žena tedy zná vašeho favorita.
</HEADING>
<TEXT>
Jistě. Jinak jsou veškerá má vyjádření oficiální a soukromé názory nesděluji, a když mluvím s vámi, tak už vůbec ne.
LN: Kdo by se jako prezident líbil premiérovi a šéfovi ČSSD Špidlovi?
Nyní ještě nemám tuto úvahu uzavřenou a konkrétní jméno vám neřeknu. Před námi jsou poměrně důležitá jednání.
LN: Podporujete vnitrostranic-ké referendum o kandidátovi ČSSD? Pavel Rychetský jej odmítá s tím, že by trvalo příliš dlouho a že je potřeba představit kandidáta.
Prezident bude volen někdy v lednu následujícího roku a kandidát může být postaven osmačtyřicet hodin před tím. Teď je polovina září a nejdéle do začátku prosince mohou probíhat všechna možná jednání. Vybrat nějakého kandidáta je poměrně snadné. Pro mě je rozhodující, že sociální demokracie musí předložit jméno kandidáta. Zdůrazňoval jsem slovo nějakého. Ale najít člověka, který je schopen obstát v té volbě a zastávat důležitou ústavní funkci, je těžké. Daleko těžší než se na první pohled zdá. My tu diskusi nemáme uzavřenou. Dokud se tak nestane, jméno se uvádět nebude.
LN: Podporujete referendum?
Ano. Veřejné referendum, pomocí něhož bychom oslovili lid České republiky.
LN: Jak by pak vypadala otázka Určitý kandidát ano, či ne?
Vznikla by kandidátní listina, na níž by figurovalo několik lidí, z nichž každý by měl být dostatečně hájitelný. Vláda se sestavuje na základě voleb, prezident je hlava státu - jeden jediný člověk. To ovšem neznamená, že nesmí být stranickým prezidentem. On nakonec stejně je, ale přece jen v sobě musí obnášet schopnost být vnímán jako hlava státu i lidmi, kteří jsou ze všech možných politických táborů.
</TEXT>
<HEADING>
LN: Je podle vás takovým člověkem Miloš Zeman?
</HEADING>
<TEXT>
Miloš Zeman je jedním z těch, pokud bude ovšem souhlasit, což si nejsem jist, kteří by do takového procesu vstoupit mohli.
LN: Nechal se slyšet, že bude kandidovat jen za "krajně nepravděpodobné situace". Ta nastane kdy? Nebo už snad nastala a my o tom nevíme?
Psal jsem o tom u vás v novinách - když jsem 11. září šel do práce, byl jsem ministrem práce a sociálních věcí. A večer jsem uváděl armádu do branné pohotovosti. Krajně nepravděpodobná situace. Když jsem běžel do vrchu v Janských Lázních, tak měly nastat přívalové deště a já jsem si zoufale přál, aby nenastaly, a ony nastaly, a s jakými následky...
LN: Co by to však muselo být v případě Zemana? Přece buď chce kandidovat, nebo ne.
Já nerad interpretuji něčí postoj, ale moje interpretace je taková, že nezamýšlí zúčastnit se prvního kola. V případě, že by hrozila situace, kdy například rok nebudeme mít prezidenta, tak by to vzal. Znovu však opakuji, že to je moje interpretace.
LN: Vy se stále vyhýbáte konkrétním jménům. Lidovci už ale mají svého konkrétního kandidáta. Vadí vám Petr Pithart?
Petr Pithart mi nevadí.
LN: Takže si ho dovedete představit jako novou hlavu státu?
Já si dovedu jako prezidenta představit několik lidí. Jejich jména vám ale neřeknu.
LN: Vidím, že ta jména z vás stejně nedostanu. Podporujete útok na Irák? Václav Havel si myslí, že by měl mít ve světě širší podporu.
Postoj České republiky vychází z jednání s klíčovými politickými představiteli. V zásadě se debaty odehrávají v tomto duchu - režim Saddáma Husajna vytváří zbraně hromadného ničení a není jediný na světě. Na druhé straně je to ale jediný stát, který použil otravné látky hromadného ničení proti civilnímu obyvatelstvu. Husajn použil sarin proti kurdskému městečku a zabil tam asi šest tisíc lidí. Samozřejmě existují země, které mají zbraně hromadného ničení, ale nikdy je ani náznakem neaplikovaly...
LN: Nebo o tom zkrátka nevíme. Třeba Severní Korea.
To je jistě možné, ale ani já to nevím. Ovšem u Saddáma Husajna je to fakt.
</TEXT>
<HEADING>
LN: Je to důvod pro útok, který podpoříme?
</HEADING>
<TEXT>
Ne, je to důvod, proč Irák považovat za krajně rizikový režim. Je v zájmu světa, aby kapacita takového režimu byla omezena. Čili nátlak všemi prostředky je správný. Za předpokladu, že se to nepodaří jinými prostředky, je oprávněné uvažovat o použití vojenské síly. A když na to přijde, tak ji použít. Je ovšem jasné, že taková akce se musí odehrát na co nejpevnějším mezinárodně-politickém základě. Jestliže se objeví rezoluce Rady bezpečnosti OSN, bude třeba podle ní postupovat. A my jsme součástí OSN i aliance.
LN: Součástí NATO sice jsme, ale ani tam nepanuje jednotný názor - jasně schvaluje útok vedle USA jen Velká Británie. Podle koho se tedy rozhodneme?
Stanoviska ostatních zemí ještě nedozrála, a to platí i o našem stanovisku. Pokud jsem sledoval diplomatickou poštu, rezoluce bude. A když bude rezoluce, tak se k ní samozřejmě připojíme. Většina zemí, s některými jsem i jednal, odvozuje svůj postoj od Rady bezpečnosti.
LN: Věříte pověstem?
</TEXT>
<HEADING>
Ne.
</HEADING>
<TEXT>
LN: Přesto se vás zeptám. Těsně po volbách prasklo srdce zvonu Zikmund ve svatovítské katedrále, což podle pověsti znamená pohromu pro českou zemi. Tou pohromou byly volební výsledky, povodně nebo nás ještě nějaká čeká?
Já tomu nevěřím. Existuje ohromné množství nahodilých jevů a okolností... Nic takového s budoucností naší země nesouvisí.
</TEXT>
</DOC>
<DOC>
<DOCID>LN-20020914048</DOCID>
<DOCNO>LN-20020914048</DOCNO>
<DATE>09/14/02</DATE>
<TITLE>
Podle NASA je těleso, které se objevilo na oběžné dráze Země, část obrovské rakety Saturn V
</TITLE>
<TEXT>
Mise Apollo 12 odstartovala k Měsíci v třístupňové raketě Saturn V v roce 1969. Podezřelé těleso, nazvané J002E3, se pohybuje v blízkosti Země od dubna. Předtím údajně třicet let obíhalo kolem Slunce.
LOS ANGELES - Amatérský astronom objevil záhadné těleso, které je údajně částí rakety použité při vesmírné misi Apollo 12. Ta směřovala na Měsíc a uskutečnila se v roce 1969. Potvrdili to vědci z amerického Národního úřadu pro letectví a vesmír (NASA). Objekt nazvaný J002E3 poprvé spatřil ze své observatoře v Arizoně astronom Bill Yeung 3. září. Podle pozorování a výpočtů jeho dráhy bylo zjištěno, že jednou za 48 dní oběhne Zemi ve vzdálenosti dvakrát větší, než ve které obíhá Měsíc. Nejdříve bylo toto těleso považováno za asteroid, nyní se astronomové domnívají, že jde o část rakety, pravděpodobně třetí stupeň obrovské rakety Saturn V, která byla vypuštěna 14. listopadu 1969 s astronauty Charlesem "Petem" Conradem Jr., Richardem Gordonem a Alanem Beanem na palubě. "Je to detektivní příběh a my nyní zkoumáme všechny důkazy," citovala agentura AP Paula Chodase, astronoma z Jet Propulsion Laboratory v Pasadeně (výzkumná instituce, která je součástí NASA). Podle výpočtů se část rakety, která je dlouhá asi 18 metrů, dostala na oběžnou dráhu Země asi v dubnu, proto nebyla objevena dříve. Podle astronoma Paula Chodase předtím tato část rakety pravděpodobně třicet let obíhala kolem Slunce. Třetí stupeň rakety navedl kosmickou loď Saturn V na dráhu kolem Země a poté ji odeslal i k Měsíci. U třístupňové rakety se po vyprázdnění nádrží jednoho stupně tento stupeň oddělí a pak se zapálí motory dalšího stupně, který už dále urychluje jen zbytek rakety. Ve vesmíru se třetí stupeň Saturnu V měl dostat na oběžnou dráhu Slunce, inženýři z NASA však u mise Apollo 12 udělali chybu, a tak tento kus rakety zůstal na oběžné dráze Země. Na počátku semdesátých let se pravděpodobně dostal na oběžnou dráhu Slunce. J002E3 je prvním známým objektem, který byl takto zachycen v důsledku zemské přitažlivosti. Podle astronomů z NASA existuje dvacetiprocentní šance, že část rakety narazí v roce 2003 do Měsíce, jak tomu bylo u třetích stupňů raket misí Apollo 13 až Apollo 17. Je i tříprocentní šance, že zhruba za deset let shoří v zemské atmosféře, což se již stalo u některých stupňů raket u misí ze šedesátých let.
</TEXT>
</DOC>
<DOC>
<DOCID>LN-20020914049</DOCID>
<DOCNO>LN-20020914049</DOCNO>
<DATE>09/14/02</DATE>
<TITLE>
Kauci 2500 dolarů musel zaplatit americký herec, který poté, co jej zadržela dálniční hlídka, odmítl fouknout do balonku.
</TITLE>
<TEXT>
MALIBU, USA - Kvůli údajné jízdě pod vlivem alkoholu nebo drog je vyšetřován americký herec Nick Nolte. Kalifornská dálniční hlídka zahlédla ve středu hercovo auto, jak prudce zabočilo na dálnici poblíž jeho domova v Malibu. Když jej zastavila, jedenašedesátiletý Nolte odmítl fouknout do balonku. Policisté Nolteho zadržovali až do půl deváté večer místního času, kdy mu bylo předloženo předvolání k soudu, a posléze byl propuštěn na kauci ve výši 2500 dolarů (téměř 80 tisíc korun). "Policisté z dálniční hlídky nejdříve herce vůbec nepoznali kvůli jeho rozcuchanému zjevu," řekl pro agenturu AP kapitán Dan Bower. "Výsledky krevních testů budou k dispozici za několik dní." Podle některých zpráv ale dechová zkouška již prokázala, že to alkohol nebyl. Nolteho auto bylo zabaveno, při jeho prohlídce ale žádné drogy objeveny nebyly. Nick Nolte, který byl nominován na Oscara za hlavní roli ve filmu Pán přílivu, má dlouhá léta pověst pijáka, který sám sebe jednou popsal jako člověka, který "bez pití nefunguje". V polovině devadesátých let ale podle některých zpráv s pitím přestal a dal se na zdravou výživu.
</TEXT>
</DOC>
<DOC>
<DOCID>LN-20020914050</DOCID>
<DOCNO>LN-20020914050</DOCNO>
<DATE>09/14/02</DATE>
<TEXT>
NEW YORK - V newyorské loterii byla 11. září, v den prvního výročí teroristických útoků na Spojené státy, vylosována čísla 9, 1, 1. Svou výhru si tak může vyzvednout téměř 15 tisíc lidí, kteří právě tato čísla zvolili na svých tiketech. Odborníci však poznamenali, že tato záhadná shoda nemá žádný skrytý význam. Pravděpodobnost, že budou vylosována právě tato čísla, je totiž docela vysoká. "Na čísle 911 není nic zvláštního," prohlásil pro agenturu Reuters Gerard Ben Arous, profesor z New York University. "Pravděpodobnost, že bude v určitý den taženo toto číslo, je 1 : 1000." Mluvčí loterie Carolyn Hapemanová trvala na tom, že kombinace těchto čísel byla tažena opravdu náhodně. Výherních tiketů je podle ní přesně 14 878, každý z výherců tak obdrží jen okolo 300 dolarů (asi 9 tisíc korun). Někteří výherci však mají podle britského listu The Daily Telegraph kvůli své výhře smíšené pocity. Na jednu stranu z ní mají radost, na druhou stranu se obávají toho, že příbuzné obětí útoků by mohlo rozčílit to, že "vydělali na jejich tragédii". K podobné shodě došlo i loni 12. listopadu. V den, kdy se na newyorskou čtvrť Queens zřítilo letadlo letící na lince 587 do Dominikánské republiky, byla v loterii v New Jersey vylosována právě čísla 5, 8, 7.
</TEXT>
</DOC>
<DOC>
<DOCID>LN-20020914051</DOCID>
<DOCNO>LN-20020914051</DOCNO>
<DATE>09/14/02</DATE>
<GEOGRAPHY>OSLO</GEOGRAPHY>
<TEXT>
Kosatčí samec Keiko, hlavní představitel dvoudílné filmové série Zachraňte Willyho, se na důchod odebral k norskému pobřeží. U jednoho z norských fjordů se usídlil poté, co byl před sedmi týdny propuštěn poblíž Islandu po více než 20 letech strávených v zajetí. Protože pokus o kosatčino vypuštění do volné přírody skončil neúspěchem, budou se o Keiko nyní starat norští odborníci. Někteří se obávají potíží, které mohou nastat, až přijde zima. Podle britské BBC dokonce hrozí, že bude muset být utracena. Místní obyvatelé jsou však za nového obyvatele rádi. Jeho přítomnost může totiž napomoci rozvoji turismu v oblasti. Ochranáři ale varují před přílišnou pozorností veřejnosti, která by Keiko mohla rozrušit. Místní úřady z tohoto důvodu zakázaly zvědavým návštěvníkům kosatku okukovat ze vzdálenosti menší než 50 metrů. Podle veterinářů je ale zatím pětadvacetiletý sameček, který žil v zajetí od roku 1979, zdráv. Pokus o jeho návrat do volné přírody stál miliony dolarů, ale ochočený Keiko zřejmě dává přednost společnosti lidí. Fjord Skaalvik, kde kosatka Keiko pobývá, se nachází asi 400 kilometrů západně od norské metropole Oslo.
</TEXT>
</DOC>
<DOC>
<DOCID>LN-20020914052</DOCID>
<DOCNO>LN-20020914052</DOCNO>
<DATE>09/14/02</DATE>
<TITLE>
Radka. Zřejmě jde o podobu jmen Radoslava a Radmila a jazykovědci se domnívají, že jméno lze vysvětlit jako "radostná" nebo "radující se". V církevním kalendáři je dnes památka Povýšení svatého Kříže.
</TITLE>
<TEXT>
Jolana. Toto jméno má slovenský původ a snad je překladem řeckého jména Helena, tj. "světlo". Možné však je, že jde o maďarský prazáklad slova Jóleán, jež znamená "správná a dobrá dívka". V církevním kalendáři si připomínáme Josefa Kentenicha a Kateřinu Janovskou.
</TEXT>
</DOC>
<DOC>
<DOCID>LN-20020914053</DOCID>
<DOCNO>LN-20020914053</DOCNO>
<DATE>09/14/02</DATE>
<TEXT>
"Řekněte obrazem, na co vám slova nestačí." Jestli to ještě nevíte, budoucnost mobilní komunikace právě začala. Kromě textových zpráv můžete nyní posílat po mobilu i fotky. "Žijte naplno a řekněte kamarádům obrazem to, co nelze vyjádřit slovy!" Stačí si koupit nový telefon (lze i na splátky): zepředu mobil, zezadu foťák. A na co že nám slova nestačí? Celkem na čtyři věci - alespoň podle výše zmíněných reklam: buďto na obličej tenistky Grafové (její digitální úsměv teď manžela Agassiho provází všude), nebo na poničené či odtažené auto, kterým se chcete "pochlubit" přátelům, nebo na ufony, kteří vám eventuálně přistanou na zahradě (když je prý nevyfotíte, nikdo vám to neuvěří), anebo konečně na blondýnu v upnutých zelených šatech, začínajících až pod nahými ňadry. Mimochodem, opravdu potřebujete nutně barevnou fotografii, abyste si nějakou takovou holku dokázali představit? A víte, jak vypadá havarované či odtažené auto? A úsměv Steffi Grafové? No tak vida, na blondýny a na auta slova docela dobře stačí (a většinou stačí i na ostatní věci; slova nestačí pouze tam, kde jaksi není z čeho brát; kdo neumí vyjádřit radost slovně, posílá různé připitomělé smajlíky - a od dneška tedy už i fotografii). A přesto mají ty reklamy v něčem pravdu. Skutečně existují lidé, které lze slovně popsat jen s velkými obtížemi - a zdaleka nejde jen o zmíněné ufony. Vezměte si například takového Jana Kavana. Musím přiznat, že navzdory své dvanáctileté spisovatelské praxi jej při nejlepší vůli slovy popsat nedokážu. Ten člověk se vzpírá i povrchní slovní charakteristice. Jak totiž charakterizovat někoho, kdo se zároveň stýká s Georgem Bushem i s Karlem Srbou? Na jedné straně americký prezident, na druhé sekretář se zlatými řetízky kolem krku. Tady opravdu slova nestačí. Nebo přesněji: občas sice na nějaké zdánlivě přiléhavé slovo připadnu, ale cítím, že by mohlo být nespravedlivé, nepravdivé či žalovatelné. Tak snad jedině abych si ho vyfotil. Zepředu předseda Valného shromáždění OSN, zezadu Kavan. Navrch NATO, vespod KATO. Jeho úsměv mě bude provázet všude. No a je to. Škoda, že budoucnost mobilní komunikace nepřišla o chvilku dříve - mohli jsme si vyfotit i ta Kavanem poničená auta, Kavanovu cestu do Iráku, Kavanův dům v Moskvě, Kavanovy superagenty chystající likvidace novinářek i Kavanovy údajně prázdné trezory, kde se válejí statisíce ("Žijte naplno - jako Kavan!"). Třeba by nám ho pak někdo uvěřil.
</TEXT>
</DOC>
<DOC>
<DOCID>LN-20020914054</DOCID>
<DOCNO>LN-20020914054</DOCNO>
<DATE>09/14/02</DATE>
<TITLE>
Americký boj proti terorismu zasévá sémě globálního odporu
</TITLE>
<TEXT>
Útoky Al Kajdy z 11. září drasticky změnily charakter mezinárodních vztahů a přinesly narůstající napětí provázené zarážejícím americkým sklonem k jednostrannosti. Zásadní otázkou nyní je, nakolik se tyto nové rysy geopolitické krajiny ukážou být trvalými.
Pro Američany představovaly zářijové události drsný přechod do dospělosti, neboť byli jako jediná světová supervelmoc zasaženi na svém území. Proto se staly velkou hrozbou pro americké občanské svobody. Naopak pro zbytek světa je 11. září datem vyhlášení neomezené americké války proti terorismu, jejíž důsledky zatím ani zdaleka nejsou zřejmé. Americká válka v Afghánistánu svrhla režim Talibanu a zasadila silný úder infrastruktuře Al Kajdy a jejím manévrovacím možnostem. Al Kajda však přežila a i nadále představuje nejen symbol radikálního útoku na moc USA, ale zároveň se v amerických oficiálních prohlášeních stala téměř synonymem pro jakoukoli muslimskou skupinu kdekoli na světě, která považuje Spojené státy za nepřítele - a takových skupin existuje mnoho a pravděpodobně jich stále přibývá. Ještě hrozivější však je, že události minulého roku umožňují znepokojivou interpretaci, že se Usámovi bin Ládinovi víceméně podařilo pro nejbližší budoucnost vnutit světu své pojetí kulturního boje mezi Spojenými státy a muslimským světem. Ať už je či není takový výklad správný, většina muslimů dnes považuje neustálou válku proti terorismu za válku proti islámu. Výsledkem toho je, že se muslimský svět uchýlil k obranným, vyhýbavým postojům a že americké akce znemožňují rozsáhlejší uvažování muslimů o dopadech existence bin Ládina na jejich vlastní svět. Invaze do Afghánistánu, obrovský tlak na Pákistán, Saúdskou Arábii, Jemen a Sýrii, potom americký politický boj proti pákistánskému vedení, pravděpodobná budoucí masivní válka proti Iráku, možné americké údery proti vojenským cílům v Íránu a vytipování muslimů v USA jako objektů zvláštního vyšetřování - to vše muslimy přesvědčilo, že jsou to právě oni, proti komu je válka vedena. Teze Samuela Huntingtona o "střetu civilizací" se proměňuje v proroctví, které se začíná vyplňovat. Je pravda, že všechny tyto události byly oprávněnou reakcí na potřebu identifikovat, odstrašit nebo zničit teroristy. K opravdové revoluci však došlo, když se ve jménu války proti terorismu objevila a převážila nová filozofie americké zahraniční politiky. Jsme svědky ústupu od nedávných obecných sympatií k menším liberálním silám a příklonu k znovunastolení mocných, autoritativnějších vlád, vyznačujících se silným státem a uzavřenými hranicemi. Tato změna se neomezuje pouze na Spojené státy. Při hledání spojenců pro boj proti terorismu USA znovu legitimizovaly a posílily řadu autoritativních režimů a vládních stylů, které se vesměs přidaly k protiteroristickému tažení jen proto, aby ospravedlnily své vlastní tvrdé vnitropolitické zásahy, zejména proti menšinovým muslimským populacím - jde o státy, jako je Rusko, Čína, Indie a Filipíny. Autoritářství se tak v celém muslimském světě dostalo obecného povzbuzení.
</TEXT>
<HEADING>
Ideologie jednostrannosti
</HEADING>
<TEXT>
Z širšího hlediska Bushova administrativa a její neokonzervativní ideologové opustili tradiční geopolitiku po celém světě, neboť veškeré americké zahraniční vztahy byly podřízeny válce proti terorismu. Jednostrannost - ideologie, které Bushova administrativa dávala přednost od samého počátku - byla velmi posílena: Washington upouští od mezinárodních konzultací a spolupráce vždy, když by to mělo sebemenší restriktivní dopad na svobodu amerického jednání. Tato administrativa se ve skutečnosti v soukromí snad ani nevyhýbá imperiálnímu konceptu, snaze o americké impérium, která z historických důvodů vyvolala uvnitř země silné znepokojení. Američané si ani zdaleka nejsou jisti, co by to pro ně znamenalo, a možná že až zjistí, jakou cenu by za něj museli zaplatit, nebudou o něj mít zájem. Zatím si však netroufají odporovat ohromujícím krokům, jimiž postupuje politika Bílého domu. Dramaticky řečeno, zhroucením svého symbolu, dvojčat, utrpěla globalizace velkou ránu. Stala se v rámci amerického myšlení mnohem zranitelnějším konceptem, neboť se ukázalo, že její součástí je i terorismus. Nejvyšším cílem americké zahraniční politiky se teď stala absolutní bezpečnost amerického území a globalizace se dostala do pozadí: prudce se zhoršily možnosti volného pohybu zboží, lidí, a dokonce i myšlenek přes hranice USA i jiných států. Je možno dokonce říci, že jsme svědky, jak se "sekuritizace" stává v období po 11. září dominantním rysem globalizace. Řečeno slovy politiky, valná část geopolitické mapy se proměnila. Afghánistán a Pákistán jsou dnes nespolehlivé, na Americe závislé státy, které mohou kdykoli upadnout do chaosu. USA se v této chvíli přibližují Číně a Rusku a vzdalují Evropě - která je nyní pro většinu amerických globálních zájmů "irelevantní". Velice ztratila Čína, protože její rozhodující vliv v centrální Asii byl zatlačen novou americkou politickou a vojenskou přítomností. Je nepochybné, že hlavním zdrojem nestability a terorismu v muslimském světě jsou závažné problémy způsobené špatnou vládou. Obranné reakce muslimů na bin Ládinovy útoky a válku proti terorismu však přispěly k nebezpečné diskusi uvnitř USA, která by mohla mít dalekosáhlé důsledky pro americkou zahraniční politiku. Rozhořela se "debata" o islámu, v níž silně převažují proizraelské a křesťansko-sionistické hlasy v médiích, která jsou mnohem méně otevřená a liberální než před rokem. Pod vlivem těchto událostí navázaly USA blízké spojenectví s izraelskou vládou, která prosazuje historicky nejtvrdší linii. Jakákoli zmínka o spojitosti mezi zahraničními problémy a americkou zahraniční politikou je odmítána a prohlašována za nedostatečnou informovanost.
</TEXT>
<HEADING>
Co muslim, to nepřítel
</HEADING>
<TEXT>
Podle neokonzervativní vize nového amerického impéria se muslimské státy nacházejí na čele seznamu toho, co je třeba radikálně přebudovat. A v současné americké veřejné diskusi jsou to de facto právě muslimové, kdo je považován za nepřítele. Z toho vyplývá, že se vztahy USA s muslimským světem dostaly na nejnižší úroveň v historii a stále se zhoršují - dokonce i dlouho nedotknutelné vztahy USA se Saúdskou Arábií jsou nyní cílem přímého útoku. Demokratizace - pro Blízký východ zoufale potřebné zboží, tedy pokud se tato oblast chce někdy dostat ze svého současného zoufalého stavu - je pro Bushovu administrativu jenom zbraň, selektivně používaná proti muslimským nepřátelům, nikoli předmět vážné diskuse s autoritativními "přáteli". Je pravda, že nebezpečné režimy vlastnící nebezpečné zbraně jsou potenciální hrozbou, zároveň je tu však nebezpečí, že se preventivní válka stane oblíbeným politickým nástrojem. Jak dlouho bude tento zarážející vývoj směrem k americkému impériu trvat? Představuje opravdu novou americkou vizi, nebo jen vizi ideologických rádců George W. Bushe? A bude-li současný proces pokračovat po celou dobu následujících dvou let Bushovy administrativy, nestanou se Spojené státy nakonec obětí klasické choroby spojené s takovýmito projekty, totiž imperiální pýchy? Zdá se, že chuť americké veřejnosti přijmout takovýto projekt zahraniční politiky je omezená, zejména když je stále více zřejmá výše daně, kterou by za něj bylo nutno zaplatit. Ale i když se Bushovi podaří ve vojenské fázi zvítězit, jak dlouho může takové suspendování normální mezinárodní geopolitiky trvat? Souzeno podle historie - moc dlouho ne. Semena odporu již byla zaseta.
Podle neokonzervativní vize nového amerického impéria se muslimské státy nacházejí na čele seznamu toho, co je třeba radikálně přebudovat. A v současné americké veřejné diskusi jsou to de facto právě muslimové, kdo je považován za nepřítele. Z toho vyplývá, že se vztahy USA s muslimským světem dostaly na nejnižší úroveň v historii a stále se zhoršují - dokonce i dlouho nedotknutelné vztahy USA se Saúdskou Arábií jsou nyní cílem přímého útoku. Demokratizace - pro Blízký východ zoufale potřebné zboží, tedy pokud se tato oblast chce někdy dostat ze svého současného zoufalého stavu - je pro Bushovu administrativu jenom zbraň, selektivně používaná proti muslimským nepřátelům, nikoli předmět vážné diskuse s autoritativními "přáteli". Je pravda, že nebezpečné režimy vlastnící nebezpečné zbraně jsou potenciální hrozbou, zároveň je tu však nebezpečí, že se preventivní válka stane oblíbeným politickým nástrojem. Jak dlouho bude tento zarážející vývoj směrem k americkému impériu trvat? Představuje opravdu novou americkou vizi, nebo jen vizi ideologických rádců George W. Bushe? A bude-li současný proces pokračovat po celou dobu následujících dvou let Bushovy administrativy, nestanou se Spojené státy nakonec obětí klasické choroby spojené s takovýmito projekty, totiž imperiální pýchy? Zdá se, že chuť americké veřejnosti přijmout takovýto projekt zahraniční politiky je omezená, zejména když je stále více zřejmá výše daně, kterou by za něj bylo nutno zaplatit. Ale i když se Bushovi podaří ve vojenské fázi zvítězit, jak dlouho může takové suspendování normální mezinárodní geopolitiky trvat? Souzeno podle historie - moc dlouho ne. Semena odporu již byla zaseta.
</TEXT>
</DOC>
<DOC>
<DOCID>LN-20020914055</DOCID>
<DOCNO>LN-20020914055</DOCNO>
<DATE>09/14/02</DATE>
<TITLE>
sociální antropologie
</TITLE>
<TEXT>
Georges Dumézil
Mýtus a epos I. - Trojfunkční ideologie v eposech indoevropských národů (Oikoymenh)
Konečně se českým čtenářům dostává do rukou první svazek základní práce moderní evropské antropologie. Georges Dumézil v něm ohledává své celoživotní téma: existenci trojfunkční ideologie u indoevropských národů jako vůdčího principu utváření většiny společenských vztahů. Dělení společnosti na tři stavy, jež plní tři funkce, známe především ve středověké podobě: ti, kdo se modlí (kněží), ti, kdo bojují (rytíři), a ti, kdo pracují (sedláci). Teologové a filozofové, kteří někdy na přelomu 11. a 12. století zformulovali učení, které dominovalo až do sklonku středověku a ještě v 16. a 17. století hrálo důležitou úlohu při řešení otázek politické filozofie, patrně ani netušili, že znovu objevují princip, který znali již jejich dávní předkové. Dumézil se již od 30. let věnoval studiu indoevropských jazyků a jejich literárních památek. Po intermezzu vyplněném výzkumem kavkazských a arménských jazyků se po válce k indickým, íránským, řeckým a římským textům vrátil a začal je číst novýma očima - již ne jako lingvista, nýbrž jako antropolog, který v nich odkrývá velmi staré vrstvy společenských představ a promyšlené reprezentace moci. Jak se ale ukázalo, i zdánlivé odtažité filologické analýzy mu nakonec pomohly odhalit trojfunkční systém i v mytologii Osetů a Skythů a v poněkud transformované rovině i u Vikingů a Germánů. Mýtus a epos přitom rozhodně není syntetickým a definitivním výkladem problémů trojfunkční ideologie. Možná právě naopak, neboť ve velmi syrové podobě otvírá dveře do celé Dumézilovy badatelské dílny a - jistě nechtěně - demonstruje úskalí srovnávací mytologie, při níž se materiál rozrůstá autorovi pod rukama a jeho výzkum často končí v bezbřehosti. To ale nic nemění na tom, že to je kniha opravdu pozoruhodná.
paměti
Michał Głowiński
</TEXT>
<HEADING>
Černé sezony (Nakladatelství Olomouc)
</HEADING>
<TEXT>
Pamětníci 2. světové války a holocaustu pomalu odcházejí, a co není řečeno včas, nebude řečeno nikdy. Autor vzpomínkové knihy "Černé sezony" prožil válku v Polsku jako 7-10letý židovský chlapec. Nyní se mu blíží sedmdesátka, je ve Varšavě známým profesorem literatury a rozhodl se, že svědčit musí i on, jeden z posledních a možná úplně poslední žák ilegální školy slečny Julie a paní Bronisławy ve varšavském ghettu: "Nevylučuji, že žiji jen já a z toho tajného vyučování, jehož nejstarší žák neměl ani deset let, jsem jediný, kdo si pamatuje jeho existenci a kdo o tom může něco povědět. Je těžké představit si sebe jako jediného svědka, ještě těžší je žít s vědomím, že jím člověk je." Głowiński pečlivě vyvolává z paměti obrazy, které se mu z válečného dětství uchovaly. Píše je opatrně, s obavou, aby je nevylepšil a nezkreslil poznáním, které získal až později. Vidíme ghetto a život malého chlapce s rodiči, vidíme jejich náhodnou záchranu před transportem do vyhlazovacího tábora a následný konspirativní útěk "na druhou stranu", sledujeme život rozdělené rodiny v úkrytech v okupovaném Polsku. Jsme svědky několika let života malého chlapce s jasným vědomím, že jediný chybný krok znamená smrt, a vidíme ji kroužit kolem autora i jeho blízkých. Vstupujeme s ním do světa, v němž se nejvíce cení "dobrý vzhled", jaký měla teta Marie, pohledná blondýna, která se mohla odvážit na ulici bez obavy, že v ní někdo bude větřit Židovku na útěku. Pochopíme, že není nebezpečnější nářečí než lvovské, když všichni vědí, že každý třetí obyvatel Lvova je Žid a že ukrývání Židů se trestá smrtí, i když mají falešné doklady a umějí odříkat zdrávas i otčenáš. Autor rekonstruuje několik desítek scén a situací, v nichž se zrcadlí celá ta divná léta. Ta doba, kdy autorův sedmdesátiletý dědeček Lajzer učinil v ghettu jediné svobodné rozhodnutí, které ještě učinit mohl - nečekal, až ho zabijí, a zabil se sám. Patrně jde o jedno z posledních velkých svědectví o holocaustu, s nimiž si budou muset vystačit všechny příští generace. Autor je literární teoretik, autor řady odborných knih a esejí a na jeho psaní, opatrném, nervním, a přece tak jistém, je to znát. Řekne raději méně a řekne to tak, že mu rozumíme, i když píše o věcech nesdělitelných. "Mluvíme-li o hrůzném světě, jednom z nejstrašlivějších, jaké kdy vůbec lidstvo poznalo, jsou všechna velká a slavnostní slova zbytečná a vkrádá se do nich faleš," napíše Głowiński a vypráví o něm slovy prostými, přesně váženými a upřímnými.
historie
Edvard Beneš
Cirkulární telegramy
</TEXT>
<HEADING>
1920 - 1935 (Společnost Edvarda Beneše)
</HEADING>
<TEXT>
Výbor z instrukcí a informací ministra Beneše umožňuje nahlédnout do zákulisí prvorepublikové diplomacie. Cirkulární telegramy byly adresovány československým zastupitelstvím, případně prezidentu Masarykovi. Jako celek vypovídají o Benešově snaze upevnit pozici ČSR v rámci versailleského uspořádání Evropy, projevuje se zde řevnivost vůči Polsku a Maďarsku i snaha usměrnit bující totalitní tendence zvláště v Itálii a Německu. Čtenáři mohou v těchto historických pramenech hledat např. vývoj hlavních meziválečných konferencí (Janov 1922, Locarno 1925, odzbrojovací konference 1932 až 33), stejně jako podrobné Benešovy zprávy o jednáních Malé dohody. V roce 1920 Beneš např. píše, že se naše diplomacie bude ve vztahu k Berlínu řídit spojenci. V roce 1933 informuje ale se zjevnou nejistotou naše diplomaty o jednání Francie, Británie, Německa a Itálie o projektu Paktu čtyř, v němž by Francie s Británií usměrňovaly fašistické diktatury. Beneš se přes tyto tendence, které nakonec vedly k Mnichovu, snažil dál působit na ambasády optimisticky. Za pozornost také stojí poměr ke Stalinovu Rusku. Ministr Beneš se k východní mocnosti choval už od dvacátých let velmi vstřícně. Přestože ČSR uznala SSSR až v roce 1934, ministr zahraničí ohlašoval tento akt už v roce 1927. Po své návštěvě Moskvy roku 1935 dokonce nadšeně informoval o skvělém hospodářském stavu Ruska a o tom, že vzájemné přátelské vztahy "zasahují do nejširších mas lidových".
věda
</TEXT>
<HEADING>
Věda kontra iracionalita 2 (Academia)
</HEADING>
<TEXT>
Podle starověké řecké báje se král Sisyfos nebál ani bohů, ani smrti. Aby dosáhl svého soukromého záměru, prozradil říčnímu bohu Asopovi, kde se skrývá Zeus, s nímž byl Asopos ve sporu. Aby za to nemohl být zabit, uvěznil Smrt. Bůh války Ares však Smrt osvobodil a Sisyfa připravil o život. Ten si pak v podsvětí vymyslel, že na něj žena na světě zapomněla. Bohyně Persefona se nad ním ustrnula a dovolila mu, aby se na skok na zem podíval. Sisyfos se ovšem vrátit nehodlal, domnívaje se, že znovu přelstil osud. Smrt jej však definitivně dostihla a on za trest musí v podsvětí věčně valit do kopce těžký balvan, který se mu těsně pod vrcholem vždy vysmekne a spadne dolů. Od té doby se slovem "sisyfovské" označuje marné snažení, ale už se neříká, proč k němu byl Sisyfos odsouzen - protože se ve své pýše domníval, že přechytračí osud, daný řád věcí, který stojí nad lidmi i bohy. Nechtěl jej přemoci rozumem nebo silou, ale podlými úskoky. Z četby příspěvků shrnutých ve druhém sborníku Českého klubu skeptiků Sisyfos je zřejmé, že si jej členové zvolili jako svůj vzor právem.
Podle starověké řecké báje se král Sisyfos nebál ani bohů, ani smrti. Aby dosáhl svého soukromého záměru, prozradil říčnímu bohu Asopovi, kde se skrývá Zeus, s nímž byl Asopos ve sporu. Aby za to nemohl být zabit, uvěznil Smrt. Bůh války Ares však Smrt osvobodil a Sisyfa připravil o život. Ten si pak v podsvětí vymyslel, že na něj žena na světě zapomněla. Bohyně Persefona se nad ním ustrnula a dovolila mu, aby se na skok na zem podíval. Sisyfos se ovšem vrátit nehodlal, domnívaje se, že znovu přelstil osud. Smrt jej však definitivně dostihla a on za trest musí v podsvětí věčně valit do kopce těžký balvan, který se mu těsně pod vrcholem vždy vysmekne a spadne dolů. Od té doby se slovem "sisyfovské" označuje marné snažení, ale už se neříká, proč k němu byl Sisyfos odsouzen - protože se ve své pýše domníval, že přechytračí osud, daný řád věcí, který stojí nad lidmi i bohy. Nechtěl jej přemoci rozumem nebo silou, ale podlými úskoky. Z četby příspěvků shrnutých ve druhém sborníku Českého klubu skeptiků Sisyfos je zřejmé, že si jej členové zvolili jako svůj vzor právem.
</TEXT>
</DOC>
<DOC>
<DOCID>LN-20020914056</DOCID>
<DOCNO>LN-20020914056</DOCNO>
<DATE>09/14/02</DATE>
<TITLE>
Vycházejí pozoruhodné paměti českého ekonoma Jiřího Kosty
</TITLE>
<TEXT>
Osud Jiřího Kosty - nyní emeritního profesora politické ekonomie na Universitě Johanna Wolfganga Goetha ve Frankfurtu - byl do značné míry předznamenán už jeho původem. Tento odborník na komparace socialistických hospodářských systémů se totiž narodil v roce 1921 v pražské židovské rodině.
Pravda je celek, zní dnes už klasická Hegelova maxima. Tím nemá být řečeno, že to, co je dílčí anebo jen individuální, by mělo být považováno za neúplné, sporné, nebo dokonce za nepravdivé, ale spíše naopak: jde o představu umocnění jednotlivého. Teprve svým vztažením k celku, který je vždycky více než jenom suma svých částí, totiž dostávají jednotlivé události a individuální procesy svůj plný význam; odhalují vzájemné souvislosti i vztahy k jevům na první pohled marginálním a otevírají možnost obecných charakteristik. To je perspektiva, již je dobré mít na mysli při četbě autobiografie českého ekonoma Jiřího Kosty Nie Aufgegeben. Ein Leben zwischen Bangen und Hoffen (Nikdy se nevzdávat. Život mezi úzkostí a nadějí), která nedávno vyšla ve vídeňském a berlínském nakladatelství PHILO (česky vyjde v nejbližší době v nakladatelství Paseka).
</TEXT>
<HEADING>
Patnáct let v lágrech
</HEADING>
<TEXT>
Osud Jiřího Kosty (nar. 1921) výrazně poznamenaly "velké dějiny" minulého století. Kosta pochází ze zámožné pražské rodiny Lindtů, jeho otec, učitel, překladatel a publicista Oskar Kosta patřil do okruhu přátel Egona Ervína Kische, F. C. Weiskopfa, Luise Fürnberga, Lenky Reinerové a dalších německých literátů. Multikulturní povahu Prahy svého mladí Kosta líčí v perspektivě kulturní a etnické amalgamizace, s tendencí smývat rozdíly. Oproti napjatým česko-německým vztahům se mu židovsko-německé soužití zdálo dlouhou dobu naprosto neproblematickým. Změnu ukazuje Kosta jako funkci ideologické indoktrinace značné části německých spoluobčanů, vyhrocení staršího antisemitismu, ale nakonec i rostoucí spoluzodpovědnosti židovských spoluobčanů za tehdejší republiku, kterou považovali za svou a do které se pak také vraceli. Kosta v roce 1939 ještě stačil odmaturovat, pak zažil arizaci rodinného majetku a byl s číslem 323 poslán v prvním, tzv. budovatelském transportu do terezínského ghetta a pak jako horník do kladenských dolů. Do Terezína byli záhy deportováni i Kostova matka Paula a bratr Tomáš - otec přežil v anglické emigraci. V posledním "východním transportu" z Terezína odjel Jiří Kosta do Osvětimi. Přežil "Aussenkomando Gleiwitz", ukryl se před pochodem smrti a po osvobození se přes Slovensko vrátil do Prahy. Po válce ho čekalo společenské uznání, studia a osobní vzestup, k tomu naděje vkládané do budování nové, alternativní společnosti, jež sdíleli mnozí z těch, kteří přežili holocaust. Rostoucí přesvědčení o možnosti "nové fáze asimilace" nemohly zpočátku oslabit ani objevující se "první náznaky šovinismu", "brutálního zacházení s jinak myslícími", a šíření "teze o kolektivní vině", nepochybně pociťované s obavami v pražském židovském prostředí, kulturně orientovaném právě tak česky jako německy. Nové pronásledování přišlo záhy, tentokrát pod politickými hesly "sionismu" a "kosmopolitismu", za které se stalinský antisemitismus skryl. Otec byl zatčen na podzim roku 1949, matka v létě 1950, on sám byl vyhozen z ministerstva zahraničních věcí. Členové Kostovy rodiny strávili v letech 1941 - 1956 celkem patnáct let v německých lágrech a komunistických vězeních.
</TEXT>
<HEADING>
Levicoví bez ohledu na původ
</HEADING>
<TEXT>
Životní příběhy Kosty a jeho rodiny jsou v mnohém typické, přinejmenším podobné osudům lidí jedné středoevropské generace intelektuálů židovského původu, srostlých silněji s kulturou mateřské země než s vlastními náboženskými tradicemi. Často pocházeli z vyšších středních nebo i velice zámožných vrstev, zajímali se spíše o kulturu a vykonávali povolání více akademická než praktická. Zažili rasové pronásledování, deportace a emigraci. Vzdor svému původu byli většinou levicově orientovaní, i když jejich chápání marxismu bylo více emancipační, méně sociálně politické a už vůbec ne totalitární. S tímto vědomím je třeba číst i Kostovy vzpomínky na "pražské jaro", na práci v Šikově a Richtově týmu i na kolegy z oné doby. Nedůvěra k panství abstraktních principů, obavy z byrokratické monopolizace moci a především zájem o konkrétní stránku života jsou cítit i z Kostových úvah o idejích reformního socialismu, o hlavních rysech tehdy prosazovaného "ekonomického modelu" a "neomezeně liberálním klimatu" oné doby. Možná se právě tyto vzpomínky spoluúčastníka Kosty mohou zdát příliš stručné. Pro Kostu však už tehdy asi byly vůdčí ideje "pražského jara" spíše intencí než neotřesitelným principem a znamenaly pro něj především neukončitelnost procesů, otevřenost změny a dalšího pokroku. Asi směrem, k němuž se nakonec přichýlil i on sám, "od socialistického tržního hospodářství k sociálnímu tržnímu hospodářství, v němž dominují práva soukromého vlastnictví".
Jiří Kosta: Nie aufgegeben. Ein Leben zwischen Bangen und Hoffen, Vydalo nakladatelství Philo Verlag, Berlin-Wien, 2001. 184 strany, cena a náklad neuvedeny.
</TEXT>
</DOC>
<DOC>
<DOCID>LN-20020914057</DOCID>
<DOCNO>LN-20020914057</DOCNO>
<DATE>09/14/02</DATE>
<TITLE>
Darwinovská představa, že pouze jedinci nejlépe přizpůsobení ekologickým podmínkám přežijí, se stává nebezpečnou, pokud zaměníme tuto relativistickou definici za tvrzení, že přežijí nejlepší. Tomuto nebezpečí se zcela nevyhnul Jeroným Klimeš v článku Muži, ženy a povodně (LN 24. 8.)
</TITLE>
<TEXT>
Teze, že "přirozené" chování mužů a žen je ovlivňováno evolučními rysy, využívá dosud vysoce spekulativní a velice kontroverzní nová disciplína evoluční psychologie, která v 90. letech vyrostla ze sociobiologie Edwarda Wilsona. Jak je pro evoluční psychologii typické, vysvětluje Klimeš různé obecně přijímané pravdy, jako vyšší racionalitu a lineárnost myšlení mužů, pomocí úvah o tom, jak takové povahové rysy mohly v minulosti sloužit k přežití jedinců, kteří je měli. Takováto úvaha ale stojí a padá s několika předpoklady. Za prvé se předpokládá, že víme, jakým způsobem se podobné rysy mohou přenášet z generace na generaci, tj. že existuje nějaká vazba mezi konkrétními geny a tímto rysem. Genetika ale ani zdaleka takovýto předpoklad nedokáže podpořit a podle některých úvah je velice nepravděpodobné, že vývoj poznání v tomto oboru k takovému závěru dospěje. Další, mnohem závažnější námitka je nejasný poměr mezi evolucí genetickou a společenskou. Různé reprodukční chování mužů a žen zcela jistě původ v evolučních procesech posledních pěti až více milionů let. Spojovat ale naše moderní pojmy jako žárlivost a nevěra s touhou po rozšíření svých genů je až přílišné zjednodušení. Stejné nebezpečí platí pro pojmy jako racionalita a lineárnost myšlení. Vystavujeme se tak značnému nebezpečí, že spadneme do pasti matení společenských konstruktů s objektivními rysy organismu. To je o to nebezpečnější, že evoluční psychologie se jako obor nevyprofilovala nezávisle na politickém prostoru, ale je podle některých konzervativní protiváhou relativističtějšímu liberálnímu darwinismu myslitelů jako nedávno zesnulý S. J. Gould. Klimešův článek jako by tuto představu potvrzoval: Např. jeho interpretace slavné "babičkovské hypotézy" jako důkazu nemoudrosti skandinávského sociálního státu je jako vystřižená z amerických pravicových učebnic. Tato hypotéza (mimochodem mnohem starší než evoluční psychologie) vysvětluje ženskou menopauzu jako evoluční výhodu, protože již neplodné starší ženy se mohly lépe starat o děti svých dcer, a tak zvýšit naději na jejich přežití. Stále ještě zpochybňované doklady, které se pro tuto hypotézu uvádějí, spočívají v počtu kalorií, které jsou takto dětem navíc k dispozici. Klimeš (stejně jako americký antropolog Jarred Diamond) hypotézu rozšířil ještě o to, že babička prospívá psychologickému růstu dětí, a proto kritizuje švédský sociální systém takto: "Dokonalý sociální systém materiálně zabezpečí jak malé děti, tak staré lidi, ale současně je separuje - staří lidé dožívají v domovech důchodců, děti tráví čas v jeslích a školkách. Generace, které se měly původně vzájemně obohacovat, žijí odtrženě a trpí samotou." To je naprosto tendenční interpretace stavu švédské společnosti a roubování soudobých standardů na archaické sběračské společnosti, kde se podle některých propočtů věku dnešních babiček dožilo asi jen 20 % žen. Ze všech nejnebezpečnější je Klimešova věta: "Již z faktu, že se člověk vyvinul z opice, a nikoliv naopak, můžeme soudit, že v tomto procesu měly navrch eugenické síly, tj. tlaky, které zušlechťují a vybírají vždy ty kvalitnější a lépe přizpůsobené geny." Člověk se samozřejmě nevyvinul "z opic", ale jeho předchůdci se jistým způsobem - jiným, než opice - přizpůsobili životu ve změněných ekologických podmínkách. Lidské geny nejsou o nic ušlechtilejší než geny opičí a to, že lidé můžou způsobit vyhynutí opic, není žádný důkaz, naopak se může stát, že v novém prostředí, které si člověk sám vytvořil, již jeho geny pro přežití stačit nebudou. Od zaměňování moci s ušlechtilostí mezi druhy je jen krůček ke stejnému zmatení uvnitř druhu jednoho. Jeroným Klimeš sice sílu svých tvrzení parenteticky zmírňuje, ale je povinností každého humanisty, který se chce vyhnout zneužití vědy, klást důraz přesně obráceně. Tedy: Genetické přizpůsobení se jistým podmínkám neznamená absolutní nadřazenost. Geny navíc nedeterminují náš společenský život a naši úlohu v lidské komunitě, ale udávají jim jisté parametry, o kterých se můžeme začít velice opatrně bavit při plném vědomí společenské povahy našich pojmů.
</TEXT>
</DOC>
<DOC>
<DOCID>LN-20020914058</DOCID>
<DOCNO>LN-20020914058</DOCNO>
<DATE>09/14/02</DATE>
<TITLE>
Ani rok po jedenáctém září není jasná hranice mezi nadnárodním a národním terorismem
</TITLE>
<HEADING>
Válka proti terorismu: pochybnosti, které přetrvávají
</HEADING>
<TEXT>
Je terorismus zlem, které je třeba všude potírat stejnou měrou a intenzitou? Nebo existuje více druhů terorismu - od takového, který je nutno potírat válkou, po takový, nad kterým je lépe přimhouřit oči? I takovou otázku klade bilance 11. září.
Právě před rokem byla Amerika poprvé v historii vojensky napadena nikoliv státem, ale organizací. Odpověděla válkou - poprvé v historii nikoliv válkou proti státu, ale proti organizaci. Ustavila tak precedens, který se bude vůči terorismu uplatňovat obecně? Ne tak úplně, jak ukázal uplynulý rok. Po 11. září 2001 byly ve světě zaznamenány mnohé posuny. Například boje Rusů v Čečensku byly dříve celkem obecně pokládány za agresi vůči separatistické provincii, tedy za územní, státoprávní záležitost. Poté, co vyšlo najevo, nakolik se Čečeni zapojili do Al Kajdy a jejích aktivit, je Moskva Západem pasována na jednoho z lídrů boje proti terorismu, proti organizaci teroru. V ještě složitější situaci je Izrael. Nynější vlna teroru v této zemi trvá už skoro dva roky. Co do počtu obětí je tamní situace srovnatelná s Amerikou. Loňské 11. září si vyžádalo životy zhruba 3000 lidí z 270 milionů obyvatel USA (1: 90 000). Jen za dva nejkritičtější týdny letošního června padlo za oběť teroru 60 Izraelců z 6,5 milionu obyvatel státu (1: 90 000). Amerika byla nucena čelit terorismu krytému organizací, kterou neuznávala ani ona sama, ani žádný stát na světě - Al Kajda pod patronací afghánských talibů. Izrael byl nucen čelit terorismu krytému organizací, kterou většina světa uznává už dvacet let a sám Izrael téměř deset let - různé buňky pod patronací samosprávy na bázi Organizace pro osvobození Palestiny. Rovněž definitivní důkazy o této spjatosti byly získány podobně. Američané je našli v dobytém Kábulu, Izraelci v obsazeném Ramalláhu při jarní operaci "Obranný štít". Promptně pak dodali Američanům příslušné informace, například o tom, že zásilku padesáti tun íránských zbraní a výbušnin na v lednu zajištěné lodi Karine A autorizoval Jásir Arafat. Jak se v této situaci zachovat? Pokračovat v rozvíjení mírového procesu? Nebo dosavadní partnery považovat za nepřátele? Když dva dělají totéž, nemusí to být totéž. Hlavně po vojenské stránce se ukazuje, že i boj proti terorismu má své hranice. Když Izrael 23. července bombardoval dům v Gaze, aby zabil tamního teroristu číslo 1, šejcha Sálida Šihadu, na místě zůstalo 14 obětí z řad civilistů včetně 9 dětí. Proti tomu protestovala i Amerika, ačkoliv její letectvo mělo krátce předtím při mylném zásahu na svědomí trojnásobný počet civilních obětí v Afghánistánu. Ale je rozdíl mezi mylným zásahem a špatnou volbou odvetné zbraně. Izraelští odpůrci provedení zmíněné akce tvrdí: pokud se použije tunová bomba z letadla F-16 na dvoupatrovou budovu, tak i kdyby bylo předem zcela jasno, že v budově nejsou civilisté, je v hustě zastavěné oblasti zřejmé, že výbuch zasáhne lidi v okolí. Amerika po loňském 11. září chápe izraelský postup vůči terorismu, ale na stejnou misku vah klade občanská práva a svobody. Proto také věcně kritizovala nálet na Gazu, ale nerozčilovala se kvůli jarnímu zásahu izraelské armády v Džanínu.
</TEXT>
<HEADING>
Od organizace ke státu
</HEADING>
<TEXT>
To je vojenský aspekt věci. Zajímavější je ale stránka politická. Je-li možné vyvodit nějaké politické zobecnění z roku uplynulého od 11. září, pak by v rámci boje proti terorismu znělo asi takto: ještě více se prohloubil rozdíl mezi tím, jak tyto věci vnímá na jedné straně Amerika a na druhé straně terorem víceméně nedotčená západní Evropa. Právě Džanín tu slouží jako lakmusový papírek. V dubnu, v rámci operace "Obranný štít", probíhaly v uprchlickém táboře v Džanínu těžké boje od domu k domu. V této bitvě v rámci války proti terorismu zahynulo 23 izraelských vojáků a 52 Palestinců, z toho 38 ozbrojenců a 14 civilistů. Avšak ještě dříve, než byl znám skutečný charakter této bitvy, západoevropské státy zareagovaly jednostranně, apriorně a emocionálně - v Džanínu prý probíhá masakr civilistů se stovkami mrtvých. Následoval bojkot Izraele a jeho výrobků řadou evropských zemí. Nešlo o akci EU ani vlád (například v Norsku uvalily bojkot na izraelské zboží odbory), ale působila dost citelně. O čtvrt roku později, 2. srpna, vydala OSN zprávu o Džanínu, autorizovanou generálním tajemníkem Kofi Annanem. Její text sice kritizuje obě strany konfliktu (Izrael za nasazení těžké bojové techniky v hustě zastavěné oblasti, palestinskou samosprávu za nedostatečné úsilí v prevenci terorismu), ale potvrzuje výše uvedené cifry obětí a vylučuje výraz masakr. Evropský postoj tak byl sice popřen ze strany, na kterou se Evropa sama ráda odvolává, ale stalo se něco? Omluvil se někdo z těch, kteří horempádem vyhlašovali bojkot? Ani náhodou. Evropa sice loni po 11. září stála za Amerikou, její státníci vyhlašovali "neomezenou solidaritu" s USA a bojem proti terorismu, ale to vše už nějak vyčpělo - a zvláště tam, kde nejde o Ameriku. Konflikt ve Svaté zemi Evropa vnímá jako morálně rovnocenný, něco jako konflikt mezi dvěma latinskoamerickými juntami, režimem plukovníka Gonzáleze v zemi X a režimem plukovníka Jimeneze v zemi Y, jako fotbalovou válku mezi Hondurasem a Salvadorem v 60. letech. Oni do sebe prostě řežou, říkají si evropští politici, kteří v životě nepocítili existenční ohrožení vlastní osoby ani vlastního národa. Rádi se odvolávají na reálnou politiku, třicet let starý termín z doby, kdy si Západ chtěl usmiřovat komunistický blok.
</TEXT>
<HEADING>
Sýrie v OSN
</HEADING>
<TEXT>
Ukázkou bylo odhlasování Sýrie jako nestálého člena Rady bezpečnosti OSN přes odpor USA. Sýrie v prosinci prošla a v červnu radě dokonce předsedala. Bylo to v době, kdy atentátník Islámského džihádu vyhodil do vzduchu autobus v severním Izraeli (20 mrtvých). Šéf této organizace Ramadán Šalláh převzal za útok veřejně zodpovědnost, když ve svém sídle v Damašku poskytl interview televizi Al-Džazíra. Takže ve věci reálné politiky se svět za uplynulý rok v zásadě nezměnil. Občas se dozvídáme z médií, že 11. září 2001 bylo projevem nadnárodního terorismu, proti kterému je třeba bojovat válečnými prostředky. Naproti tomu terorismus jinde je víceméně národní, takový, který je v pravomoci politického řešení té či oné vlády. Přitom například na seznamu 19 nejhledanějších teroristů FBI jsou tři lidé z Hizballáhu, tedy organizace zaměřené víceméně "národně" proti Izraeli. Kde je tedy hranice mezi "nadnárodním" a "národním" terorismem? Kdo může vést proti terorismu válku a kdo musí tuto hrozbu řešit politicky? To jsou otázky, které nevyřešil ani rok, který uplynul od 11. září 2001.
Ukázkou bylo odhlasování Sýrie jako nestálého člena Rady bezpečnosti OSN přes odpor USA. Sýrie v prosinci prošla a v červnu radě dokonce předsedala. Bylo to v době, kdy atentátník Islámského džihádu vyhodil do vzduchu autobus v severním Izraeli (20 mrtvých). Šéf této organizace Ramadán Šalláh převzal za útok veřejně zodpovědnost, když ve svém sídle v Damašku poskytl interview televizi Al-Džazíra. Takže ve věci reálné politiky se svět za uplynulý rok v zásadě nezměnil. Občas se dozvídáme z médií, že 11. září 2001 bylo projevem nadnárodního terorismu, proti kterému je třeba bojovat válečnými prostředky. Naproti tomu terorismus jinde je víceméně národní, takový, který je v pravomoci politického řešení té či oné vlády. Přitom například na seznamu 19 nejhledanějších teroristů FBI jsou tři lidé z Hizballáhu, tedy organizace zaměřené víceméně "národně" proti Izraeli. Kde je tedy hranice mezi "nadnárodním" a "národním" terorismem? Kdo může vést proti terorismu válku a kdo musí tuto hrozbu řešit politicky? To jsou otázky, které nevyřešil ani rok, který uplynul od 11. září 2001.
</TEXT>
</DOC>
<DOC>
<DOCID>LN-20020914059</DOCID>
<DOCNO>LN-20020914059</DOCNO>
<DATE>09/14/02</DATE>
<TITLE>
Události na Blízkém východě po 11. září 2001 rozhodně neprokázaly, že by se svět zásadně změnil. Z rozboru propagandistických textů se dokonce zdá, že vše zůstalo při starém.
</TITLE>
<TEXT>
Nebývalá propagandistická masáž, jíž se zprvu zcela nekriticky poddala i česká masmédia, způsobila například inflaci nebo zcela nepatřičný významový posun několika termínů z oblasti historie a politologie. Podobnou ztrátu původního obsahu, jakou pamatujeme z dob minulých u výrazů buržoazie, fašismus nebo imperialismus a jakou v průběhu 90. let zažil např. termín fundamentalismus, demokracie nebo občanská společnost, už rok zažívá i pojem terorismus. Také on byl zatížen balastem účelovosti a demagogie. Terorismus jistě dobře vystihuje to, co se před rokem stalo na Manhattanu. Vzhledem k rozsahu novinářských, intelektuálských a politických rozprav o tom, jak se po 11. září "změnil svět", se však z terorismu stalo prázdné klišé, stigmatizující nálepka, politická nadávka, jíž se dnes rádo označuje vše, co subjektivně řadíme do "sféry zla".
</TEXT>
<HEADING>
Izraelské zadostiučinění
</HEADING>
<TEXT>
Příkladem toho, jak lze propagandisticky využít konkrétní tragické situace, byla reakce v Izraeli. V první emotivní odpovědi na události 11. září projevili Izraelci jistě upřímnou spřízněnost a pocit solidarity, který se ale mísil s pocitem zadostiučinění, že "konečně i Američané pocítili na vlastní kůži, co je to islámský teror, a budou nám lépe rozumět". Reakci Izraelců, především těch postižených, lze lidsky pochopit. Vážnější ovšem je, když na tragédii 11. září začala zcela účelově parazitovat vláda Ariela Šarona, politika, který sám snese označení "terorista" podle nejpřísnějších kriterií mezinárodního práva. Ještě vážnější je, že se za tento politický "parazitismus" zcela zřetelně postavili političtí reprezentanti a novináři z České republiky. V první reakci na 11. září premiér Šaron prohlásil: "Jásir Arafat je náš Usáma bin Ládin." Když po první vlně neuvážených prohlášení prezident Bush v říjnu 2001 řekl, že jedním ze způsobů, jak vylepšit image USA na Blízkém východě, je ukončit izraelsko-palestinský konflikt a umožnit Palestincům založit vlastní stát, Šaron vytáhl zcela nepřijatelnou, ale v té chvíli velmi efektní argumentaci: "Neopakujte strašné chyby z roku 1938, kdy se osvícené demokracie v Evropě rozhodly obětovat Československo kvůli dočasně vyhovujícímu řešení. Nechtějte si usmířit Araby na náš účet. Izrael se nikdy nestane Československem!" Šaron se po dílem nevraživé, dílem chlácholivé reakci Washingtonu napříště podobné argumentace vyvaroval. V zemi, již zmínil, však jeho demagogie zabrala. Připomeňme jen článek Petra Pitharta v LN s patetickým názvem Neopouštět Izrael!, nepoučené a demagogicky laděné xenofobní články o islámském teroru od senátora Žantovského nebo skandální výroky bývalého premiéra Miloše Zemana na adresu Palestinců během jeho návštěvy v Izraeli.
</TEXT>
<HEADING>
Kdo není s námi
</HEADING>
<TEXT>
Svět je ovšem složitější, než jak ho po 11. září viděl prezident Bush, který začal hovořit o "křížové výpravě" proti terorismu a připravovanou akci v Afghánistánu nazval Nejvyšší spravedlnost. Svět je složitější, než jak ho viděla bývalá ministryně zahraničí Madeleine Albrightová, když pár dní poté prohlásila: "Napadli nás, protože jsme Američané. Nyní se musí každý rozhodnout, zda je s námi, nebo s teroristy." Také české sdělovací prostředky po jistou dobu uveřejňovaly řadu až nebezpečně emocionálních tvrzení, počínaje názorem pana prezidenta, že útok na Spojené státy je "velkým varováním lidstvu" a konče názorem jakéhosi studenta politologie, který upozornil, že bychom měli nechat Američany tvrdě jednat a "nepřeceňovat závaznost mezinárodního práva". Při směšování 11. září s chronickou situací v Palestině se mýlí ti, kteří kladou rovnítko mezi Manhattan a sebevražedné útoky palestinských zoufalců, nebo tvrdí, že Evropská unie zastává proarabské postoje. Evropské postoje nikdy od roku 1948 nebyly proarabské, stejně jako však nebyly vyhraněně proizraelské, jako postoj Spojených států a dnes i České republiky. Zejména v tradici evropských sociálních demokracií je zakotven konstruktivní a oboustranně kritický postoj k aktérům konfliktu. Vychází z respektu k historickým skutečnostem a normám mezinárodního práva, který zahrnuje jak uznání legitimity Izraele, tak i poukazy na okupaci, křivdy a masové porušování lidských práv, jichž se Izrael dopouští na palestinských Arabech. Vzpomeňme jen takových jmen jako rakouský kancléř Bruno Kreisky, švédsky premiér Olaf Palme či řecký Andreas Papandreu. To jen čeští sociální demokraté se nedokázali distancovat od Zemanových nesmyslů a dělat vůči Blízkému východu zahraniční politiku, jež by skloubila naše státní zájmy s obecně humanistickými zásadami.
</TEXT>
<HEADING>
Odlišné motivace
</HEADING>
<TEXT>
Izrael zkrátka v pravou chvíli naskočil do vlaku boje proti islámskému terorismu a zatím se mu to vyplácí. Několik zásadních prohlášení prezidenta Bushe svědčí o neochotě americké vlády cokoli na Blízkém východě změnit. Izraelští civilisté na svém státním území (nikoli na okupovaných územích) jistě čelí neospravedlnitelným aktům násilí. V každém případě má ale násilí palestinských náboženských radikálů zcela jinou motivaci a odlišné historické zdůvodnění, než mají "islámští internacionalisté" z organizace Al Kajda.
Izrael zkrátka v pravou chvíli naskočil do vlaku boje proti islámskému terorismu a zatím se mu to vyplácí. Několik zásadních prohlášení prezidenta Bushe svědčí o neochotě americké vlády cokoli na Blízkém východě změnit. Izraelští civilisté na svém státním území (nikoli na okupovaných územích) jistě čelí neospravedlnitelným aktům násilí. V každém případě má ale násilí palestinských náboženských radikálů zcela jinou motivaci a odlišné historické zdůvodnění, než mají "islámští internacionalisté" z organizace Al Kajda.
</TEXT>
</DOC>
<DOC>
<DOCID>LN-20020914060</DOCID>
<DOCNO>LN-20020914060</DOCNO>
<DATE>09/14/02</DATE>
<TITLE>
Imaginace, pokora a vypravěčský um ve vyzrálé prvotině Petry Hůlové
</TITLE>
<TEXT>
Propletenec životních osudů tří sester je literárně mnohokrát vyzkoušené téma, a přece zůstává živnou půdou pro napsání dobrého románu. Kniha třiadvacetileté autorky Petry Hůlové Paměť mojí babičce, která minulý týden vyšla, je toho radostným důkazem.
Konfrontace naprosto odlišných charakterů, životních postojů a příběhů, které spojuje tak málo, a přitom tak moc - jedna krev, je osou románu, jehož děj česká autorka poněkud překvapivě zasadila do mongolských reálií. Proč, to je asi první otázka, která čtenáře nad knihou napadne a kterou nelze odbýt jen tím, že Hůlová studuje mongolistiku a strávila v Mongolsku dva roky. Počáteční rozpaky, které může volba "exotického" prostředí a útlý věk autorky navrch vzbudit, se však - jednou provždy - rozplynou hned nad prvními stranami knihy, která je nejpřesvědčivější právě v místech případných pochybností.
</TEXT>
<HEADING>
Ženské hlasy na poušti
</HEADING>
<TEXT>
Román Paměť mojí babičce je rozvržen do šesti hlasů, z nichž nejsilněji zaznívá zpěv Dzaji - v něm se spojují osudy několika generací rodiny mongolského pastevce Túlega a jeho ženy Alty. Dzaja je nejstarší dcera, jejíž osud i postavení v rodině jsou od počátku poznamenány tím, že je erlíc - nečistá a že nese stopy nenáviděné čínské rasy. Je plodem matčina osudového vzplanutí k Mergenovi pocházejícímu z Vnitřního Mongolska, "jižního kusu vlasti, zařízlý do pekelný velmoci našich odvěkejch nepřátel, nekonečný Říše středu". Stejně stigmatizovaná nečistým původem, který je pro Mongoly neodpustitelnou vadou, je i prostřední dcera Nara, jejíž světlé vlasy a pleť prozrazují ruského otce. S Dzajou má zdánlivě podobný osud, její život se však nezvrtne tak obyčejně, mimochodem. Středem jejího vesmíru není rodný kraj a předkové, ale muž, který nedokázal opětovat její lásku. Čas, který její starší sestra tráví spřádáním příběhů, utápí Nara v zatuchlém ulánbátarském bytě sněním o návratu milovaného Džargala: "Chodim po bytě jak trhačka lístků z jednoho konce trolejbusu na druhej a dotejkám se věcí. Cejtim, že už je někde docela blízko. Brněj mě ruce, a to vždycky vo něčem svěčí. Už vim. Chtěla jsem si voblíct něco lepšího. Na uvítanou. Co já vim, kdy to bude. Já mám trpělivost na rozdávání..." Jedině nejmladší Ojuna "vypučela ze dvou čistejch, hrdejch mongolskejch rodů", a tak o ní nikdy nebyly pochybnosti. Nemá je ani ona sama. Její svět sedí na přímce, ve všem má jasno, své nejbližší soudí se stejnou pragmatickou chladnokrevností, s jakou stahuje kůži z kůzlat. Ač nejmilovanější, je v ní nejméně lásky a její píseň ze všeho nejvíc připomíná vojenské bubnování. "Znám jen svýho Najmu. Tak to má bejt, říkala máma, řádný mužský hledaj právě takový. Ženská má čekat. Pro svý vlastní dobro. Jednou to přijde, a taková ženská má potom vystaráno. Zkušený ženský mužskej nevěří. Tak to je..."
</TEXT>
<HEADING>
Čarodějnice, kurtizány a vypravěčky
</HEADING>
<TEXT>
Dzajin vlastní osud je v podstatě kalendářový příběh holky z venkova, jejíž plány na spokojený život vezmou za své, když ve víru velkoměsta jednou šlápne vedle. Prodělá zkušenost ulánbátarských bezdomovců, projde řadou krušných zaměstnání, "zachrání" se ve vykřičeném domě, kde už pracuje její sestra Nara, narodí se jí nemanželská dcera, tu však nedokáže připoutat svou láskou a péčí ani tím, že jí dá rodinné magické jméno Dolgorma (po babičce), a nakonec se sama vrací do rodného kraje, kde dojde - přes nepřívětivost nejmladší sestry - vytouženého klidu: "Když sedim před svým gerem, cejtim se jako chánská princezna. Dél je plnej vonnýho větru a nadouvá se jako bublina. Tady to znám. Velebná step s hrbolkama táhnoucí se do všech stran. Za zádama jediný hory starýho světa a za nima a za desítkama jim podobnejch naše hrdý Město. Co na tom, že mám vlasy šedý a volámaný. Co na to, že mě předběhne každý malý dítě. Protože tohle všechno je mý. Dzaji z baškganskýho somonu..." Dzaja je obyčejná. Nemá čarodějnické vlohy své babičky Dolgormy, neprožije fatální lásku jako její matka a setra Nara, není ani dokonalá hospodyně jako Ojuna, a přece z ní cosi činí nepřitažlivější a vlastně i nejsympatičtější postavu románu. Je to její umění brát život tak, jak je (snad jen nostalgický refrén jejího zpěvu "Co by se stalo, kdyby..." napovídá, že v sobě nese víc bolesti, než kolik je ochotná přiznat), velkoryse naslouchat druhým lidem, oddat se moudrosti minulých pokolení a citlivě vnímat přírodní i nadpozemská znamení a schopnost vytvářet z toho všeho příběhy. "Šarceceg řekla, že jsem byla počatá v těhle tejdnech, v nejšťastnějších tejdnech máminýho života a za to že si prej máma zaslouží vděk. Něco z jejího tehdejšího štěstí je ve mně schovaný..." Ano, v Dzaje jako by byl schovaný neobyčejný básnický dar spojený s velkou láskou ke všemu stvoření, jimiž oživuje kořeny rozpadajícího se rodu. I přes svou zdánlivou prostotu, jakoby instinktivně, se dokáže všemu navzdory přidržet v životě toho podstatného, co drží svět pohromadě. Její příběh tedy logicky tvoří rámec celé knihy, do něho je pak vložen hlas dcery Dolgormy, matky Alty, nejmladší sestry Ojuny a prostřední Nary. Petra Hůlová zvolila mnohohlasou kompozici, která jí umožnila doplnit mezery ve vyprávění hlavní hrdinky o důležitá fakta a zároveň konfrontovat její interpretaci událostí s jiným pohledem. Tím její kniha získala na dramatičnosti, paměti rodu se proměnily v románovou fresku, zasazenou do historických, nikoli však historizujících souvislostí, v níž se postupně odkrývají záhadné životní okolnosti jeho jednotlivých příslušníků. Paradoxně nejméně přesvědčivý je příběh Dzajiny dcery Dolgormy, zhýčkaného a povrchního dítěte konzumní společnosti. V něm autorka zjevně držela na uzdě svou "uhranutou" imaginaci a přiznala mu jen jakousi konfrontační, doplňující úlohu. Dolgormin životní příběh není vrostlý do žádného řádu, nezapadá do rodové mozaiky, je zbaven pout ke všem společně sdíleným hodnotám a snad právě proto není pro autorku snadné zmocnit se ho se stejnou intenzitou jako života starších, osudem prověřených žen. Jednotlivé postavy románu totiž vyrůstají ne z osobní, ale z literární či estetické zkušenosti - z ní autorka čerpá básnickou sílu pro svůj román. Ačkoli se děj knihy odehrává v Mongolsku, Hůlová v podstatě navazuje na jednu významnou linii české slovesnosti, jejímiž základními pilíři jsou vztah k zemi, vize nezrušitelného koloběhu živých, mrtvých a nenarozených, úcta k tradici a potřeba vlastního zakořenění v ní... Odvážné rozhodnutí rozeznít svou "píseň o zemi" v prostředí, kde jsou tyto hodnoty do značné míry dodnes přirozenou součástí každodenního života, se jeví při pohledu na současnou českou realitu a literární texty, které ji "obrážejí" jako šťastný příslib do budoucnosti. Přinejmenším autorce otevřelo možnost naplno využít její vyprávěcí schopnosti, smysl pro rytmus, umění krajinomalby a v neposlední řadě i důvěrnou znalost mongolské slovesné kultury a reálií.
</TEXT>
<HEADING>
Jak se to řekne mongolsky?
</HEADING>
<TEXT>
Paměť mojí babičce je psána hovorovým jazykem, s nímž experimentuje řada českých prozaiků, ovšem většinou méně úspěšně, než se to daří Hůlové. Se záměrem imitovat jazyk venkovanů vytvořila zvláštní směs obecné češtiny s prvky dialektů, která má ovšem svá pevná pravidla. Součástí této směsi je i řada mongolských slov, která pojmenovávají základní atributy každodenní zkušenosti života mongolských venkovanů, a tak - spolu s lokálními úslovími a přirovnáními velmi podstatně posilují autenticitu vyprávění: "Jako by se babiččinou smrtí naše rodina začala nějak po malejch kouskách drolit jako chátrající ovó, který přestává zajímat svý uctívače a kámen po kameni se propadá do stepi. Ovó, kam naše rodina chodila nejčastějc, bylo od našeho geru asi tři hodiny na koni směrem k západním hranicím našeho ajmaku. Hromádka drsnejch ohlazenejch kamenů na úpatí hory s ženským profilem, který se říkalo Borńy úl. Slunečný dny se tam opravdu daly spočítat na koňskym kopytu a celá ta hora byla neustále zahalená deštivým mrakem, z kterýho se v provazech bez přestání řinula voda..."
</TEXT>
<HEADING>
Osudové setkání
</HEADING>
<TEXT>
Stejně rafinovaný je i styl vyprávění - zdání mluvenosti, jehož autorka dosahuje jednoduchou syntaxí, četnými opakovacími figurami nebo absencí uvozených promluv (s výjimkou dvou případů), je vyváženo ve vyšších strukturních vrstvách výsostně literárními fintami, kterými autorka svírá překotná líčení svých postav do kompaktního celku. O to více pak překvapí špatně zvolený titul knihy. Vazba slova paměť se třetím pádem je natolik neobvyklá a zaumná, že ji nelze ospravedlnit ani arzenálem výkladů o uměleckém záměru a odkazů k textu, které má autorka jistě v zásobě. Těžko zapamatovatelný titul, který se bude komolit, a k tomu ta podivně abstraktní obálka, to není pro tak dobrou knihu nejlepší vklad do života. A že to je dobrá kniha, o tom nemůže být pochyb. Jsou v ní stopy úžasu a jakéhosi zvláštního zasvěcení, jež studentka mongolistiky s imaginativním pohledem na svět, nesporným vypravěčským nadáním a velkou dávkou pokory před jinou kulturou musela během své mongolské cesty prodělat. Dokázala-li z takového osudového setkání vytěžit silný příběh, je to pro českou literaturu dar, jaký už dlouho nedostala a za nějž je třeba děkovat.
Kniha týdne
Petra Hůlová
Paměť MoJí
Babičce
Vydalo nakladatelství Torst,
Praha 2002, 235 stran.
</TEXT>
</DOC>
<DOC>
<DOCID>LN-20020914061</DOCID>
<DOCNO>LN-20020914061</DOCNO>
<DATE>09/14/02</DATE>
<TITLE>
próza
</TITLE>
<TEXT>
Alina Reyes
</TEXT>
<HEADING>
Řezník (One Woman Press)
</HEADING>
<TEXT>
Před sto lety by měšťáci jistě byli pohoršeni. Dnes ale může novela Aliny Reyesové vyvést z míry snad jen vegetariány a prudérní moralisty. Kdyby Řezníka někdo zfilmoval, vytvořil by zřejmě konvenční pornofilm. Navzdory obscénním výrazům a do anatomických detailů zacházejícím popisům koitů však novela (převedená do češtiny Zlatou Chatelovou) nepatří mezi škvár. Literární zajímavost textu dává nejen mnohoznačný závěr, ale i autorčin minimalistický styl. Nejzajímavější na celém díle je však jeho kontext. Nakladatelství One Woman Press, které knihu vydalo, zpřístupňuje již řadu let českým čtenářkám a čtenářům především soudobou feministickou literaturu. Napsán ženou, přeložen ženou a vydán ženským nakladatelstvím je Řezník ženskou erotikou či snad erotikou pro ženy? A touží tedy ženy po něze a lásce, jak se muži často domnívají, nebo spíše po pořádném kusu masa?
Laura Joh Rowlandová
</TEXT>
<HEADING>
Cesta zrady (Metafora)
</HEADING>
<TEXT>
Američanka čínsko-korejského původu Laura Joh Rowlandová píše napínavé detektivky z Japonska konce 17. století - a píše je opravdu dobře. Po románu Bundori, v němž čtenářům poprvé představila svého pátrače, mladého samuraje Sana Ičiróa, pokračuje v líčení jeho fiktivního životopisu příběhem nazvaným Cesta zrady. Sano, kterého šógun jmenoval Ctihodným hlavním vyšetřovatelem Jeho Excelence, sósakana-samou, úspěšně vyřešil komplikovaný případ rituálních vražd. Samurajova vysoká funkce tím spíš není mnoha vlivným lidem po chuti, a proto spřádají plány, jak se ho zbavit. Komoří Janagisawa jej pod smyšlenou záminkou vyšle na dalekou plavbu do Nagasaki, kde se tehdy začali usazovat "bledí barbaři", holandští obchodníci. Janagisawa předpokládá, že v přísně střežené ostrovní kolonii, která je pro ně vyhrazena, nebude těžké vyprovokovat nepokoje a v nastalém zmatku Sana zabít. Sotva Ičiró přijede na ostrov, dojde k vraždě bohatého Holanďana. Když se Sano pustí do pátrání, ocitne se tak v těžké situaci. Kromě úplatných úředníků a pašeráků, jimž zkřížil cestu, proti sobě má i neznámé útočníky. Uspěje Ctihodný hlavní vyšetřovatel? Aby ne - vždyť cyklus knih o jeho "případech" teprve začal!
pro děti
Louis Sachar
Díry aneb...
</TEXT>
<HEADING>
Tajemství Zeleného jezera (Knižní klub)
</HEADING>
<TEXT>
O dětské duši se toho vědělo vždycky málo a je otázka, zda jsou autoři dětské četby povolanějšími znalci jejích zákrut a proměn. Pokud ano, pak je kniha amerického autora Louise Sachara důkazem, že dnešní děti hodně vydrží. Příběh Stanleyho Yelnatse, který se nespravedlivě dostane do nápravného zařízení s velmi krutým "výchovným" režimem, je thriller se všemi atributy tohoto žánru. Zdrojem napětí zde není nic menšího než boj o holý život, který se navíc odvíjí v zajímavé retrospektivní paralele k tajemné rodinné historii Stanleyho Yelnatse. Jakkoli však působí krvavé scény v dětském prostředí drasticky (chovanci musejí od rána do večera kopat obrovské díry, přičemž jsou ohrožováni jedovatými ještěry, pavouky, nedostatkem tekutin a krutou, záhadného zisku chtivou vedoucí), nejsou Díry samoúčelná představení krutosti a zloby. Hlavního hrdinu a jeho přítele Nulu váže hluboké přátelství, které prochází těžkými zkouškami, a pomáhá tak oběma chlapcům stvrdit dosud neprojevené charakterové kvality a stát se - byť poněkud předčasně - muži.
Milada Motlová
</TEXT>
<HEADING>
Adam půjde do školy (Knižní klub)
</HEADING>
<TEXT>
Kniha je vlastně encyklopedií pro předškoláky. Je v ní popsáno a nakresleno prakticky vše, co by nastávající prvňák měl znát. Pětiletý Adam a jeho příbuzní jsou jediným spojujícím motivem knihy. Což je také její výhoda, protože ji lze otevřít, počíst si a zavřít prakticky kdekoli. Samozřejmě knihu s dítětem musí "studovat" dospělý, pokud sám předškolák neumí číst. Spousty ilustrací Dagmar Ježkové dětem znázorňují popisované děje a ještě informace rozšiřují. Mají však jednu vadu. Zda se někomu líbí či ne, je pouze otázkou osobního vkusu. Problém však lze spatřovat v nejednotnosti či proměnlivosti zobrazovaných zvířat. Některá jsou vyvedena velmi realisticky, jiná jsou antropomorfizovaná a další jako by pocházela z říše čiré fantazie. V rozdílném zobrazení není žádný řád, ilustrátorka ponechala věc čiré náhodě. Pomineme-li, že všichni tvorové v knize zobrazení se na nás líbezně usmívají, mohou ilustrace děti dost mást. Setkání s živým ježkem, který nemá tvář nemluvněte, může být zklamáním i pro předškoláka, zvlášť když o jiných zvířatech obrázky "nelžou". V knize je i pracovní sešit, do kterého může budoucí prvňák kreslit, vybarvovat si, vystřihovat. Komu budou konvenovat ilustrace, může být s knihou absolutně spokojen.
komiks
Enki Bilal
</TEXT>
<HEADING>
Jarmark nesmrtelných (Egmont)
</HEADING>
<TEXT>
Prvním dílem trilogie Nikopol (v překladu Michala Lázňovského) se milovníkům evropského komiksu představuje jeden z jeho nejvýraznějších představitelů, francouzský tvůrce Enki Bilal. Píše se rok 2023 a v Paříži ovládané sektou privilegovaných v čele s diktátorem Ferdinandem Kapustierem, který se podle všech příznaků zhlédl ve fašistických praktikách duceho Mussoliniho, se chystají formální volby. Do otupělé atmosféry falešné předvolební kampaně však zasáhne hned několik událostí: nad městem zdevastovaným dvěma jadernými válkami a rozděleným do dvou neprodyšně oddělených obvodů - středu, kde žije diktátor a jeho suita, a periferie, na níž živoří nejrůznější dobrodruzi, opozičníci, ale i mimozemšťané - se objeví podivný létající objekt ve tvaru pyramidy a do oběžné dráhy nad městem zabloudí i prastarý model rakety, z níž po sestřelení bdělou milicí vypadne hibernovaný kosmonaut z dalekých 90. let 20. století. Prozrazovat z děje víc by nebylo vůči čtenáři fér. Dodejme proto jen, že pro českého čtenáře má svůj zvláštní půvab i fakt, že autor do svého podobenství o diktátorské touze po moci a nesmrtelnosti a současně futuristické vize světa rozděleného na nesmiřitelné bloky (Bilal své album vydal poprvé v roce 1980) pojal i Československo. Ovšem jako součást sovětského impéria. V jednom z hlavních momentů děje proti sobě v hokejovém utkání nastoupí Kapustierovy Černé šípy proti čechosovětským Rudým střelám. Výsledek utkání dramaticky zvrátí vývoj diktátorského režimu. Ovšem jakým směrem, na to si budeme muset počkat v dalších pokračováních nazvaných Volavka a Chladný rovník.
</TEXT>
<HEADING>
Oprava:
</HEADING>
<TEXT>
V článku o knize Lvovské legendy, otištěné na tomto místě minulý týden, se sešlo několik chyb, za něž se omlouváme. Tedy: Autor knihy se správně jmenuje Vynnyčuk, haličský Kocourkov je Sknyliv a mezi jeho obyvatele patří rodina nesoucí příjmení Kapcjuch.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20020914062</DOCID>
<DOCNO>LN-20020914062</DOCNO>
<DATE>09/14/02</DATE>
<TITLE>
Jakub Železný
</TITLE>
<HEADING>
rozhovor:
</HEADING>
<TEXT>
Na schůzku přišel na minutu přesně. Oblečený ležérně ve sportovním, k pití si dal šťávu z čerstvě vymačkaných pomerančů. Za normálních okolností obyčejný usměvavý mladý muž. Když se ho ovšem zeptáte na jeho novou práci v České televizi, nebo dokonce na jeho otce - Vladimíra Železného, viditelně zvážní, ale taky znervózní. Jakub Železný (29), dlouholetý zaměstnanec Českého rozhlasu, si přesně před týdnem odbyl premiéru na postu moderátora diskusního pořadu veřejnoprávní televize Špona.
LN: Jste spokojený s prvním odvysílaným dílem diskusního pořadu Špona? Jak ho zpětně hodnotíte?
Spokojenost nebo nespokojenost by měli vyjadřovat jiní. Jsem rád, že se to rozjelo. Spadl mi kámen ze srdce. Možná bych si uměl představit třeba ještě ostřejší debatu nad ještě ostřejšími tématy. Byla to hodně odborná debata a myslím, že dopadla celkem bezproblémově.
LN: Nechcete se hodnotit. A co říkáte na čísla? ČT sledovalo při Šponě 270 tisíc diváků v průměru. Pořad vašeho otce Volejte řediteli měl přibližně ve stejnou dobu 700 tisíc...
Podle analýzy trendů, podle nejrůznějších dalších ukazatelů to na začátek není špatné číslo, jak mi bylo řečeno. Ale já nejsem sociolog ani analytik, takže se spíš ptejte v České televizi lidí, kteří se zabývají čísly, trendy, křivkami a dokážou to vysvětlovat. Ale prý to není zlé.
LN: Proč zrovna Špona?
Je to kovová tříska. Nevymýšlel jsem ten název.
LN: Kovová tříska má být narážka na vaše příjmení?
Tato hra tam možná je. Ale nemám s tím problém. Je to pro mě víceméně akceptovatelné. Přijal jsem pravidla hry i s touto hříčkou, jejíž součástí je třeba název a možná i čas.
LN: Myslíte, že můžete svému otci konkurovat?
Na to, jestli chce něčemu konkurovat Česká televize, se ptejte vedení České televize.
LN: Vy s tím nejste seznámen jako moderátor?
S čím?
LN: Jestli je Špona nasazená proti pořadům na jiných kanálech?
Nesleduji, co je kam nasazeno. Dostal jsem nějaký pořad v nějakém čase. Ten čas, jak už jsem říkal, není stoprocentní. Mohl by být pro tento typ pořadu lepší nebo zajímavější čas. Ale přiznám se, že to, jestli někdo někomu konkuruje, mě osobně nezajímá.
LN: Pozvete otce před volbami do Senátu do svého pořadu? Je to horký kandidát. Nebude to konflikt zájmů?
Na světě je spousta lidí, kteří za vším vždycky a priori vidí nějakou nekalost, špatnost, konflikt zájmů atd. Já tvrdím, že to je v devadesáti procentech případů proto, že oni sami, kdyby byli v takové situaci, tak by nejednali férově a čestně. Nedokázali by to. Nedokázali by jednat tak, jak by měli v rámci nějaké profese.
</TEXT>
<HEADING>
LN: Vy byste to tedy dokázal.
</HEADING>
<TEXT>
Jsem přesvědčen o tom, že bych to dokázal a že mi je opravdu úplně jedno, kdo v pořadu je. Je pravda, že byly vyhrocené doby, kdy jsem z některých rodinných důvodů sám požádal o to, abych v Radiožurnálu nevysílal. Věci trestněprávního charakteru.
LN: Bylo to v době, kdy na vašeho otce byla uvalena vazba?
Z jistých důvodů budu trvat na formulaci, že to byly otázky trestněprávního charakteru. Ale v politickém případě, který jste naznačila, že by mohl nastat, mi nepřísluší hodnotit jakékoliv kandidáty.
LN: Takže byste si pozval otce?
Pozval.
LN: Nechal byste si od něho, jakožto profesionála, také poradit?
Nechal jsem si radit. Konzultoval jsem tu práci s řadou profesionálů, s řadou lidí. Za poslední měsíce jsem mluvil s velkou řadou lidí z branže o spoustě různých věcí a o spoustě různých otázek.
LN: A radil jste se tedy i s Vladimírem Železným?
Ne. Pouze jednou mezi kozím sýrem a rybou jsme se o tom bavili asi čtyři minuty. Vysloveně informativně.
LN: Souhlasíte s otcem, že "Železní" ovládli sobotní poledne?
Jsou věci, o kterých nemůžu mluvit.
LN: Dobře, ale Železní a společných 70 procent sledovanosti v sobotu v poledne... Máte z toho vůbec nějaký pocit?
Ne. Otázky, které si kladu a mé pocity v souvislosti s mojí prací v České televizi se nesou v úplně jiném duchu, úplně jiným směrem. Myslím to vážně a říkám pravdu. To jsou prostě věci, které moje pocity vůbec neovládají. Ty ovládají úplně jiné věci.
LN: Sledujete vůbec Volejte řediteli? Co si o tom pořadu z profesního hlediska myslíte?
Máte na mysli nějaký pořad, který se vysílá v sobotu mezi dvanáctou a zhruba třináctou?
LN: Ano.
Tak vzhledem k tomu, že jsem v tu dobu ve studiu ČT, tak těžko mohu jakýkoliv jiný pořad sledovat.
</TEXT>
<HEADING>
LN: Dobře. Sledoval jste ho dřív?
</HEADING>
<TEXT>
To byla ale dobrá odpověď, ne? Nechtějte, abych toto hodnotil. To prostě nejde. Mohl bych vám na každou otázku odpovědět kontroverzně, konfliktně. Ale nejsem člověk, který by kolem sebe chtěl dělat humbuk a být mediálně zviditelněn. Mě to nezajímá. Spíš jsem z toho rozpačitý.
LN: Váš otec napadá ČT, jejíž tváří jste se stal. Nevadí vám to?
Opět se vracíme na led diplomatických odpovědí. Odpověď: Česká televize je a byla v různých dobách napadána za různé věci, různými lidmi. Obecně platí, že média, a zvlášť veřejnoprávní média, jsou na očích. Je logické, že ne každému je to, co veřejnoprávní média vysílají, po chuti.
LN: Vy teď ale pracujete v ČT. Ztotožňujete se s jejím vedením?
Česká televize je pro mě instituce slovutná, veřejnoprávní, a proto mně blízká. Pracuji přece ve veřejnoprávním rozhlase. Je to instituce, která má jméno a ve které jsem chtěl vždycky pracovat. Třeba proto, aby - paradoxně díky tomu, že v ní mi lidé víc pokládají různé rodinné otázky - rodinné dotazy, různá podezření a nesmysly odpadly. Proto jsem strašně chtěl pracovat právě v této veřejnoprávní České televizi. Teď v ní pracuji a považuji to za čest. Jsem rád a budu se snažit pro tuto značku, pro to logo, pro tu instituci odvádět maximum.
LN: Špona má nahradit pořad Naostro. Myslíte, že je to možné? Jak může nahradit televizní diskusi politiků z nedělního večera pořad vysílaný v sobotu v poledne?
Vy kladete otázky, na které by správně měl člověk odpovídat větou: Na to se ptejte pana Richarda Klatovského, tiskového mluvčího ČT.
LN: Mě zajímá váš osobní názor. Takhle byl pořad uváděn. Když ponecháme čas stranou, Naostro bylo jediným politickým pořadem České televize. Teď je jím Špona.
Jsem diplomat. Ten, kdo to uvedl, tak věděl, proč to uvádí. Není to otázka, která by mi příslušela. Nevím, kdo má koho nahradit. Dostal jsem nabídku na konkrétní moderování konkrétního pořadu v konkrétním čase. A přijal jsem ji. Nemůžu hodnotit a komentovat věci, které jsou okolo, které se netýkají mé osoby, jiných lidí a pořadů. Ale, jak jsem již řekl, umím si možná představit vhodnější čas pro televizní debatu.
LN: Jaká je vlastně vaše role ve Šponě? Jakým způsobem máte vést diskusi?
Můžu říci, že formát se vyvíjí a ještě se vyvíjet bude. Určitě se budou hledat lepší formy tohoto pořadu, který je na začátku a teprve startuje. Představuji si, že bych měl být sice razantní, ale pohodový usměrňovatel nebo hýbatel diskuse. Záleží na typu tématu, na typu hostů, na konkrétní situaci. Pořady se pak mohou výrazem moderátora i lišit.
LN: Myslíte, že jste pořadem na ČT zase trochu povyrostl?
Nevyrostl jsem. Nejsem lepší ani o píď.
LN: Nejste na sebe moc tvrdý?
Jsem na sebe strašně tvrdý.
</TEXT>
<HEADING>
LN: Je vaší ambicí být na očích?
</HEADING>
<TEXT>
Ne, ale kdo tvrdí, že ho netěší být trošku na očích, bude asi kecat. Trošku exhibicionismu je v každém, kdo práci jako já dělá. Rozhodně to pro mě není něco, po čem bych toužil, bažil a co bych strašně chtěl. Nezajímá mě, že jsem na očích, že můžu dát rozhovor. Pro mne je to profese. Vím, že je to superatraktivní profese, a proto jsem si ji vybral.
</TEXT>
<HEADING>
LN: Máte nějaký vzor? Třeba ze zahraničních moderátorů...
</HEADING>
<TEXT>
Bude to znít velmi banálně, ale je to samozřejmě Larry King. Neříkám, že teď zrovna chci dělat pořad, jako má on, ale viděl jsem řadu jeho pořadů a byl jsem fascinován, co ten člověk dokázal. Proč bych si měl vymýšlet a hledat vzory někde jinde, když tenhle je nejlepší.
LN: Myslíte, že by Češi takovou osobu tady přijali a dívali se?
Kdo vám říká, že to musí být tady? Kde je řečeno, že lidé, kteří se narodili a vyrostli tady, třeba jednou nemůžou dělat někde jinde. Doufám, že za dvacet let budeme úplně normální země. S tím, že tady budou pracovat lidé, kteří se tady nenarodili, a ti, co se tady narodili, budou pracovat na druhé straně zeměkoule.
LN: Takže máte ambice být v CNN a tam mít vlastní talkshow? To je váš sen?
Člověk nemůže mít malý cíl. Líbí se mi takové cíle, u kterých si devadesát procent lidí řekne: to se nikdy nesplní. A třeba se to nesplní, ale já si to nechci říkat. Nechci si říkat větu, že se to nikdy nemůže splnit. Co já vím? Člověk by měl být ambiciózní a třeba se pokusit jít dál. Nemůžete zůstat spokojená na jednom bodě. Třeba: teď jsem dosáhl nějaké práce a teď ji budu dělat, a to mi stačí. Ne! Musíte jít dál. Musíte jít výš. Pořád. Je to trošku zničující. Jsem ten, který si nikdy neřekne: tenhle cíl prostě nemám.
</TEXT>
<HEADING>
LN: Co vůbec děláte kromě novinařiny?
</HEADING>
<TEXT>
Rád čtu knížky. Teď jsem dočetl úžasnou knihu Spolčení hlupců od Johna Kennedyho Toolea. Je to kultovní kniha americké literatury a její úspěch byl vykoupen sebevraždou autora, což je úžasné a fascinující. Rád také piji a sbírám víno. Na to si už mnoho let potrpím a moji přátelé mají stejnou zálibu. Často jezdíme na Moravu a ochutnáváme u různých vinařů. Objíždíme je a navštěvujeme, necháváme si vyprávět a učíme se o víně. A pak se intenzivně odreagovávám téměř rok v posilovně.
</TEXT>
<HEADING>
LN: Promiňte, ale není to moc vidět.
</HEADING>
<TEXT>
Nechci, aby to bylo vidět a nechci vypadat jako nějaký Rambo. Buďte si jistá, že to vidět je ve srovnání s tím, jak jsem vypadal před rokem. Navíc mám trenéra, který není ten, co by mě nutil do toho, abych měl velký objem, malou hlavu a široký krk. Naopak - je to atletické posilování, které posiluje nejenom tělo, ale i ducha.
</TEXT>
<HEADING>
LN: A co váš osobní život?
</HEADING>
<TEXT>
Vše, co se dalo, jsem v osobním životě zvoral. Snažím se trávit čas s blízkými lidmi, ale moc to nejde. Času se mi dostává hrozně málo.
LN: Jezdíte někam na dovolenou?
Nejezdím nikam ani na dovolenou.
LN: Podle mého pozorování jste velmi společenský a ještě workoholik. Takže jste společenský workoholik?
Pěkné je to vaše pozorování, ale rozhodně to nebudu dementovat.
LN: Jste naivní?
Ano, ale už snad ne tak, jak jsem býval. Učím se nebýt naivní.
LN: Nedávno jste byl podle českého bulváru za svědka své matce. To je neobvyklé.
Já jsem nebyl za svědka. V žádném případě jsem nebyl za svědka. Do-provázel jsem maminku k oltáři.
</TEXT>
<HEADING>
LN: Jak jste se cítil?
</HEADING>
<TEXT>
Podívejte se, já jsem se s maminkou po mnoha letech vloni usmířil. Stejně tak s tatínkem. Maminka mě několikrát zvala, ať přijedu za ní do Francie. Až teď jsem si na to vyšetřil čas a také jsem si řekl, že by se na tu svatbu slušelo přijet. Zažil jsem tak pět docela příjemných dnů.
LN: Nechybělo vám to v období vašich třeba jedenadvaceti let, kdy jste se odstěhoval z domova? Nepotřeboval jste si někdy promluvit s mámou? Nebo jste na sebe tak tvrdý, že jste si to dokonce zakázal?
Zakázal.
</TEXT>
<HEADING>
LN: Jaký máte teď s rodiči vztah?
</HEADING>
<TEXT>
S rodiči normálně komunikujeme. Možná méně, než je to v jiných rodinách, ale rozhodně víc a líp, než tomu bylo v minulosti.
S rodiči normálně komunikujeme. Možná méně, než je to v jiných rodinách, ale rozhodně víc a líp, než tomu bylo v minulosti.
</TEXT>
</DOC>
<DOC>
<DOCID>LN-20020914063</DOCID>
<DOCNO>LN-20020914063</DOCNO>
<DATE>09/14/02</DATE>
<TITLE>
Jo, klidně tomu rozhovoru dejte titulek - Špidla možná pomůže Pollertovi znovu vyhrát olympiádu.
</TITLE>
<TEXT>
Situací ve zdravotnictví znechucený lékař Lukáš Pollert varuje vládu, že ho možná vyžene z nemocnice opět k pádlu
Chtěl bych protestovat proti způsobu úvodního řízení schůze, proti zámlkám, nejednoznačnostem, proti nepřipravenosti předsedajícího.
Řadový poslanec Václav Klaus kritizuje předsedu sněmovny Lubomíra Zaorálka
Mezi poslanci je určitě dost skautů. Napadlo mě, že bychom napříč politickými stranami založili oddíl.
Poslanec za ODS Petr Bratský alias skautský bratr Bráca o své nejnovější iniciativě ve sněmovně
Hovoří se o daních a o povodních, ale s povodněmi to v podstatě nesouvisí. Ve skutečnosti by se to mělo jmenovat zvyšování cen.
Šéf poslanců ODS Vlastimil Tlustý o "povodňovém balíčku" vlády
Považuji to za naprostý nesmysl.
Antonín Charouz nechápe, jak se závodníkovi Tomáši Engemu mohly v moči objevit stopy marihuany
V každém případě vidím budoucnost lidstva v nějakém typu dobrovolného nebo nuceného otroctví.
"Filozof" Milan Knížák přemítá o budoucnosti lidstva po loňském 11. září
Vyznávám, že monogamie je monotónní. Já taky nejsem stoprocentně věrná.
Další pikantnost ze života páru Barbara Nesvadbová - Karel Březina
</TEXT>
</DOC>
<DOC>
<DOCID>LN-20020914064</DOCID>
<DOCNO>LN-20020914064</DOCNO>
<DATE>09/14/02</DATE>
<TITLE>
téma:
</TITLE>
<TEXT>
Nelehký prezidentský úřad nachystal osud prvnímu muži Spojených států amerických Georgi Walkeru Bushovi. Zato mu na pouti životem připravil setkání se třemi silnými osudovými ženami. Prezident Bush na jejich pomoc a náklonnost spoléhá.
V prvních měsících manželova prezidentování se ještě Lauře Bushové (55) dařilo unikat pozornosti médií a tím i veřejnosti. Věnovala se svým dcerám, soukromí, společnosti rodinných přátel a její nejmilejší činností se stalo zušlechťování nového domova - na texaském ranči v Crawfordu. Dnem 11. září 2001 byla bez varování postavena před historický úkol: "Ta strašlivá věc, která Ameriku potkala, mě okamžitě a bez debat postavila před odpovědnost nezklamat zemi a stát při svém muži. Tak se snažím, seč můžu, a dělám to ráda," prohlásila první dáma USA v talkshow televize CNN Larry King Live. To, že americký prezidentský pár má jeden v druhém oporu větší než kdy předtím, potvrzují i všichni nejbližší přátelé. "George Bush spoléhá u své ženy na obětavé přátelství, laskavost, pocit rodinného bezpečí a morální podporu a ona je mu v tom za všech okolností plně k dispozici," soudí rodinná přítelkyně, historička Doris Goodwinová. Jak je Laura Bushová svému muži ideální manželkou, tak je Americe ideální první dámou. Je nebývale populární a svému muži stále přihazuje slušný počet preferenčních bodů: "Za to, jakým způsobem se chopila své role po 11. září a za celý ten rok až do dnes, jí od nás všech právem náleží hluboká poklona," říká washingtonská publicistka Sally Quinnová. Dnes je Laura pro Ameriku velmi významnou společensko-politickou silou. Prý se doma se svým mužem zaujatě baví i o zahraniční politice a rozebírají spolu záležitosti kolem Blízkého východu a Iráku. "Dokážou jeden druhému pozorně naslouchat. Vzájemně si váží svých názorů a diskutují o všem důležitém," tvrdí Antonia Felixová, autorka biografie Laura: americká první dáma, první matka. "Ona jen o těchto věcech nehovoří veřejně, protože, jak říká, lidé do úřadu nezvolili ji, ale jejího muže, a už vůbec nejsou zvědavi na její názory... O to více je paní Laura panu prezidentovi důležitou zpětnou názorovou vazbou," doplňuje Felixová. Laura má na manžela vliv bezesporu velký. Podle komentátorky ABC Barbry Waltersové to bylo veřejně poprvé patrné pár dní po útocích, kdy Bush pronesl svůj plamenný požadavek - "Chci bin Ládina živého nebo mrtvého!" Laura v onen okamžik stála poblíž a utrousila mezi zuby: "Bushi, kroť se!". Slova doprovodila káravým pohledem, aby se ve své horkokrevnosti mírnil. "Kdo si toho všiml, ví, čím paní Laura Georgovi Bushovi je," hodnotí Waltersová. Prezident USA je jí za to vděčný a denně prý děkuje Bohu za den, kdy svou Lauru před 25 lety potkal.
</TEXT>
<HEADING>
Guru mezi vulkány zahraniční politiky
</HEADING>
<TEXT>
Ovšem paní Laura není jedinou ženou v životě George Walkera Bushe. Pro úřad a vůbec vývoj kariéry 43. amerického prezidenta je v jeho administrativě naprosto nezbytná přítomnost další dámy - Condoleezzy Riceové - hlavní poradkyně pro otázky národní bezpečnosti. Přestože jí bylo tenkrát jen něco málo přes třicet, patřila už Riceová mezi nejdůležitější činitele zahraniční politiky v kabinetu prezidenta George Bushe staršího. Ten si jejích služeb vážil natolik, že když se v prosinci 1989 u příležitosti závěrečného sovětsko-amerického summitu (který de facto ukončil studenou válku) setkal s Michailem Gorbačovem na palubě lodi Maxim Gorkij poblíž maltského pobřeží ve Středozemním moři, představil mu Gondoleezzu Riceovou slovy: "Díky této šaramantní mladé a chytré dámě o vás vím, to co vím, Michaile Sergejeviči," nezapomněl Bush st. užít také typického ruského oslovení, jak ho Condi učila... O 11 let později, v průběhu prezidentské volební kampaně Bushe mladšího, už patřila Riceová do skupiny protřelých zahraničněpolitických poradců-mazáků, jež si Bush interně přezdil na vulkány. Patřil sem také bývalý ministr obrany za Bushe staršího a nynější viceprezident Dick Cheney, pak jeho tehdejší náměstek v Pentagonu Paul Wolfowitz a i Reaganův ministr zahraničí George Schultz. Byla to ale Riceová, která mezi nimi mladým a progresivním myšlením vyčnívala natolik, že se George W. Bush nerozhodoval dlouho: "Ano, to je guru mé zahraniční politiky!" a vědom si toho, že v této oblasti není silný v kramflecích, stanovil ji svou poradkyní ve všech zahraničněpolitických otázkách. Riceová disponuje kouzlem, které ještě zvýrazňuje dokonalým chováním. "Ale má i ocelové nervy," říkají lidé z její blízkosti. "Dokáže se neuvěřitelně koncentrovat a má obrovské znalosti a přehled. Každého vždy a všude převyšuje o třídu," řekl před lety Gerald Lieberman, někdejší, dnes už zesnulý rektor proslulé Stanfordovy univerzity v Kalifornii, kde Riceová od roku 1981 působila jako profesorka politologie a posledních šest let také jako děkanka. "Condi je ztělesněním intelektuální síly, elánu a ženského šarmu," říká zas Coit Blacker, její kolega ze Stanfordu, profesor politologie a kdysi zahraničněpolitický poradce Clintona. "Je až extrémně disciplinovaná a vždy ví, co chce. Jak na profesionální, tak osobní úrovni." "Je rázná, rozhodná, nekompromisní, není však chladná jako led," doplňuje jiný její univerzitní kolega Michael Britt. "Občas roztaje a má slzy na krajíčku. Třeba když hraje na klavír Beethovena či Rachmaninova nebo černošské spirituály. Je fenomenální pianistka i zpěvačka!" tvrdí Britt, sám hudebník a muzikolog. Riceová také chtěla hudbu původně studovat. Když však přišla na univerzitu do Denveru, zaujalo ji téma přednášky, kterou tam vedl profesor Josef Korbel - otec Madeleine Albrightové, pozdější Clintonovy ministryně zahraničí. Ta přednáška byla o Josifu Stalinovi a bylo rozhodnuto: "Okamžitě jsem měla jasno, co chci doopravdy studovat - diplomacii a zahraniční politiku se zaměřením na Sovětský svaz a země Východu!" Sovětský svaz a jeho satelitní blok se už sice dávno rozpadl, ale americká diplomacie a zahraničněpolitická administrativa mají dnes možná plnější ruce práce než kdy předtím. A prezident George W. Bush ví, že na nikoho se v těchto otázkách nemůže spolehnout lépe, než na Condoleezzu Riceovou.
</TEXT>
<HEADING>
Karen zvaná Velká vědma
</HEADING>
<TEXT>
Je však ještě jedna dáma, bez které by se George Bush snad ani nemohl do úřadu ve Washingtonu dostat, natož se v něm bez ní obejít. Tedy ještě donedávna... Je jí (nebo byla) Texasanka Karen Hughesová (45), údajně vůbec nejmocnější žena, která kdy v Bílém domě pracovala. Přestože její funkce zde, tedy poradkyně prezidenta, byla oficiálně vymezena na komunikaci a styk s veřejností, její vliv na Bushe a jeho politiku byl v podstatě neomezený. Byla s budoucím prezidentem od samého začátku jeho politické dráhy v roce 1993 coby "neperspektivního", avšak nakonec zvítězivšího kandidáta na guvernéra státu Texas. "Nikdo - ani hlavní stratég Bushovy volební kampaně a nynější šéfporadce a vedoucí kanceláře Bílého domu Karl Rove - nehrál tak zásadní roli v jeho sedmiletém přerodu z majitele podřadného baseballového teamu ve vůdce svobodného světa jako Hughesová," píše třeba magazín Time. Hughesová sepsala Bushovu autobiografii, dala obsah a tvar jeho politickému sdělení a byla autorkou většiny jeho nejlepších projevů. Na jeho žádost stála po jeho boku po celou dobu kampaně v roce 2000. Jako mluvčí, jako politická poradkyně. Zejména však jako opora. Co kdyby něco... Už z toho pak bylo klišé, když se během volebního tažení neustále opakovalo, že Hughesová Bushe zná tak dobře, že by za něho mohla dokončovat věty. Něco na tom bylo. A nejen proto, že Bush jen málokdy vyslovil veřejně větu, kterou by mu ona sama předem nenaformulovala... Když letos v dubnu Hughesová zčistajasna oznámila záměr z Bílého domu odejít a vrátit se domů do Texasu, aby se mohla věnovat svému synovi a muži, nikdo ji ani na moment nepodezíral, že by to byl zástěrný důvod. Že by tomu mohlo být jinak. Jen noviny v Americe psaly: "Zapomeňte na bahno Blízkého východu. Zapomeňte na to, že Usáma bin Ládin je stále na svobodě a že Saddám Husajn, ten černý Petr klanu Bushových, stále na Washington ukazuje dlouhý nos ze svého bezpečného bagdádského hnízda. Zapomeňte také na to, že senátoři smetli ze stolu "perlu" jeho energetických reforem - ropné vrty v arktických chráněných oblastech. A také že jeho preference zas připomínají houpačku... Ne, nic z toho není pro George W. Bushe tak hrozné, jako že jej v Bílém domě opouští Karen Hughesová. Bytost, o které byli všichni přesvědčeni, že odejde jako poslední, tak učinila jako první... 11. září změnilo svět, odchod Hughesové změnil Bushe!" Hughesová v červenci nakonec dopravdy odešla. Musela však slíbit, že zůstane s prezidentem alespoň v telefonickém kontaktu. Napsal to dopisovatel z Bílého domu pro časopis Time James Carney a neodpustil si: "Chudák prezident - aspoň že mu plně zůstaly věrné Condoleezza s Laurou.
Je však ještě jedna dáma, bez které by se George Bush snad ani nemohl do úřadu ve Washingtonu dostat, natož se v něm bez ní obejít. Tedy ještě donedávna... Je jí (nebo byla) Texasanka Karen Hughesová (45), údajně vůbec nejmocnější žena, která kdy v Bílém domě pracovala. Přestože její funkce zde, tedy poradkyně prezidenta, byla oficiálně vymezena na komunikaci a styk s veřejností, její vliv na Bushe a jeho politiku byl v podstatě neomezený. Byla s budoucím prezidentem od samého začátku jeho politické dráhy v roce 1993 coby "neperspektivního", avšak nakonec zvítězivšího kandidáta na guvernéra státu Texas. "Nikdo - ani hlavní stratég Bushovy volební kampaně a nynější šéfporadce a vedoucí kanceláře Bílého domu Karl Rove - nehrál tak zásadní roli v jeho sedmiletém přerodu z majitele podřadného baseballového teamu ve vůdce svobodného světa jako Hughesová," píše třeba magazín Time. Hughesová sepsala Bushovu autobiografii, dala obsah a tvar jeho politickému sdělení a byla autorkou většiny jeho nejlepších projevů. Na jeho žádost stála po jeho boku po celou dobu kampaně v roce 2000. Jako mluvčí, jako politická poradkyně. Zejména však jako opora. Co kdyby něco... Už z toho pak bylo klišé, když se během volebního tažení neustále opakovalo, že Hughesová Bushe zná tak dobře, že by za něho mohla dokončovat věty. Něco na tom bylo. A nejen proto, že Bush jen málokdy vyslovil veřejně větu, kterou by mu ona sama předem nenaformulovala... Když letos v dubnu Hughesová zčistajasna oznámila záměr z Bílého domu odejít a vrátit se domů do Texasu, aby se mohla věnovat svému synovi a muži, nikdo ji ani na moment nepodezíral, že by to byl zástěrný důvod. Že by tomu mohlo být jinak. Jen noviny v Americe psaly: "Zapomeňte na bahno Blízkého východu. Zapomeňte na to, že Usáma bin Ládin je stále na svobodě a že Saddám Husajn, ten černý Petr klanu Bushových, stále na Washington ukazuje dlouhý nos ze svého bezpečného bagdádského hnízda. Zapomeňte také na to, že senátoři smetli ze stolu "perlu" jeho energetických reforem - ropné vrty v arktických chráněných oblastech. A také že jeho preference zas připomínají houpačku... Ne, nic z toho není pro George W. Bushe tak hrozné, jako že jej v Bílém domě opouští Karen Hughesová. Bytost, o které byli všichni přesvědčeni, že odejde jako poslední, tak učinila jako první... 11. září změnilo svět, odchod Hughesové změnil Bushe!" Hughesová v červenci nakonec dopravdy odešla. Musela však slíbit, že zůstane s prezidentem alespoň v telefonickém kontaktu. Napsal to dopisovatel z Bílého domu pro časopis Time James Carney a neodpustil si: "Chudák prezident - aspoň že mu plně zůstaly věrné Condoleezza s Laurou.
</TEXT>
</DOC>
<DOC>
<DOCID>LN-20020914065</DOCID>
<DOCNO>LN-20020914065</DOCNO>
<DATE>09/14/02</DATE>
<TITLE>
reportáž:
</TITLE>
<TEXT>
Mourovatý kocour Ferdyš zírá velkýma smutnýma očima skrze mříže klece. I on patří mezi oběti letošní ničivé povodně. I on během nich přišel o domov.
Ferdyš býval kocourem s prestižní adresou na Malé Straně. Teď mu patří jedna klec v kočičím útulku v Radlické ulici na Smíchově. Domů se vrátit nemůže. Žil společně s osmdesátiletou stařenkou. Když její byt zalila rozvodněná Vltava, vzali si ji k sobě příbuzní za Prahou. Ani ona se zpátky už stěhovat nebude. A Ferdyš? Je zvyklý na život s člověkem a nesnese kolem sebe další kočku ani jiné zvíře. Do nového domova proto nemůže. O jeho povaze svědčí potrhané uši, nepochybně následky mnoha rvaček s ostatními malostranskými kocoury. A nezapře se ani tady. Jen co jsme pootevřeli klec, jedním skokem přistál na podlaze mezi dalšími kočkami. K boji nedošlo, všechny utekly. Ferdys tak jen marně syčel na všechny strany. V náručí se ale až hrozivě obrovský kocour záhy promění v nešťastné zvířátko prahnoucí po lidském dotyku. Koček s podobným osudem má po letošních povodních smíchovský útulek dost a dost. V současné době jich žije ve čtyřech místnostech asi pětašedesát, což je téměř za hranicí kapacity útulku.
</TEXT>
<HEADING>
K příbuzným se kočky stěhovat nemohou
</HEADING>
<TEXT>
"Máme tu nejnovější přírůstky hlavně z Karlína, Josefova, Malé Strany, z Komořan i ze Smíchova. Prostě kočky z vytopených oblastí. U dalších hodných lidí jsme prozatím umístili několik povodňových koťat," vypráví Jana Chlanová, jedna z místních opatrovnic. Některé kočky patří mezi povodňové nalezence, jiné sem přivedli sami majitelé. "Původně si mysleli, že to bude na pár dní, než voda opadne. Teď ale zjišťují, že se možná už neshledají. Jsou to moc smutné chvilky a osudy. Měli jsme tu paní, která se před lety ujala tří toulavých koček. Vypiplala je, starala se o ně a teď je s tím konec. Taky bydlí u příbuzných a je ráda, že má sama kde složit hlavu," líčí paní Chlanová. Osudy jiných koček jsou zase zahaleny tajemstvím. Tak třeba Pepíno - až po několika dnech po povodni ho v jednom ze sklepů v Karlíně našli statici, kteří procházeli poničené domy. Jak přežil na místě, kde bylo několik metrů vody, je záhadou. Když ho do útulku přinesli, byl dehydrovaný, podvyživený, apatický a tak tak se držel při životě. Teď už má skoro vyhráno, přežije. Přesto usedavě naříká. "Myslíš, že má ještě pořád bolesti nebo chce jenom pochovat?" dohadují se nad ním pečovatelky. Ze zaplaveného Karlína pochází i Karlík. Kromě nového jména ho ale s původní adresou už nic nespojuje. Do útulku ho přivedli policisté. "To je chytrý kocourek. Sám si řekl o pomoc, chodil kolem hlídky a mňoukal, tak se dostal až k nám," popisuje další nešťastný kočičí osud Jana Chlanová. Opuštěných nebo ztracených koček si podle ní lidé většinou příliš nevšímají: "Spíše se zajímají o psy. On je taky navíc problém takovou kočku vůbec chytit." Přesto jich útulkem ročně projde kolem osmi stovek. Většina z nich se na ulici znovu vrátí. V útulku je pouze ošetří, nakrmí a veterinář je naočkuje a sterilizuje. Potom lidé z útulku kočky opět odvezou tam, kde je našli. Důvod je prostý - očkovaná a kastrovaná kočka už pro obyvatele města nepředstavuje takové zdravotní riziko a neplodí nové divoké tuláky. Pokud ji lidé navíc vrátí zpátky do jejího teritoria, kočka ho sama ochrání před novými vetřelci. O bydlení - byť na ulici - je totiž mezi toulavými pražskými kočkami nouze. V metropoli je jich zdaleka nejvíc, mnohem více než třeba opuštěných psů.
</TEXT>
<HEADING>
Perná doba pro útulky
</HEADING>
<TEXT>
Konec léta bývá pro psí i kočičí útulky už pravidelně vedle Vánoc hektickou "sezonou". Lidé se častěji zbavují domácích zvířat, obvykle nevhodných dárků nebo zbytečných prázdninových mazlíčků. Tentokrát se prý v létě urodilo navíc i nezvykle mnoho koťat. A nakonec se k tomu všemu přidala ještě povodeň. "Báli jsme se, jestli to všechno vůbec zvládneme, když měl každý jistě svých starostí dost, ale lidi byli skvělí. Spousta jich volala, jestli nepotřebujeme pomoc, nosili konzervy, prášky na praní, jedna zdravotní sestra dokonce nakoupila plenky, rukavice, dezinfekci, obvazy a stříkačky...," vzpomíná na nedávné týdny Kateřina Kašparová, někdejší reportérka TV Nova, nyní předsedkyně Pražského spolku ochránců zvířat. Spolek se sice stará v mezích možností o všechna zvířata v nouzi, na kočičí útulky se ale zaměřuje především. A nejde o nic jednoduchého. Například smíchovský útulek se šedesáti kočkami spotřebuje měsíčně tunu krmení! Tomu odpovídá i tuna steliva do kočičích záchodků... V srpnu se spolek ochránců zvířat proměnil v jakýsi dispečink první "zvířecí" pomoci. "Kolegyně na telefonu neustále rozdávaly rady. Třeba jak se dostat ke kočce do zatopeného domu, jestli lidé mají brát při evakuaci zvířata s sebou, a další a další," popisuje Kašparová. Stovka lidí nabízela dobrovolnou pomoc, desítky dalších si domů braly evakuovaná zvířata, jiní nabízeli převoz svými auty. Celkem při povodních lidé spolku darovali téměř osm tun krmiva a spoustu chovatelských potřeb. Spolek navíc využíval svých bohatých kontaktů při řešení nezvyklých situací. Zprostředkovával třeba dočasný azyl pro koně, hospodářská zvířata, psy, kočky, papoušky, králíky, fretky i činčily. Občas přitom šlo o nečekaná dramata. "V jednom bytě v Pobřežní ulici v Karlíně jsme pomáhali zachraňovat spoustu exotických zvířat. Byli to nejrůznější hadi, gekoni, želvy. Volal nám jejich nešťastný majitel a potřeboval pomoc. My jsme u toho přímo neasistovali, ale kontaktovali jsme ho hned s odborníky v zoo," vzpomíná na kuriózní situaci Kateřina Kašparová. Majitelé domácích zvířat, která prožila povodňový stres na vlastní kůži, by se podle Kašparové měli teď svým svěřencům věnovat víc než kdy jindy: "Nejde ani tak o rozmazlování jídlem, ale o osobní péči a přítomnost. To je nejlepší lék na jejich dušičky." Zvířata prý trpěla povodní více než lidé. "Mnoho majitelů nám říkalo, že jejich zvířata byla neklidná dlouho před záplavami. Už věděla, že se něco bude dít," tvrdí Kašparová. Její slova by jistě odkývali lidé z venkova, zvyklí žít vedle zvířat a vnímat jejich chování. Svědčí o tom i příběh mladého hřebce v obci Červená Píska v Polabí. Kůň byl obvykle divoký, takřka nezvladatelný a málokdo se k němu odvážil. "Voda začala rychle stoupat a hřebec se plašil. Bál jsem se, že se mi ho nepodaří odvést do bezpečí. Najednou se ale zničehonic uklidnil a zkrotnul jako beránek. Stejně jako my se bál toho, co přijde," tvrdí jeho chovatel. Podobně popisují chování zvířat při povodních i mužovi sousedé. Psi, kteří dříve "startovali" při sebemenší příčině, za velké vody ani nehlesli. Ti, kteří před povodní běžně utíkali daleko do polí, se najednou choulili svým majitelům u nohou.
</TEXT>
<HEADING>
Moravě se letošní záplavy nevyrovnaly...
</HEADING>
<TEXT>
Na druhou stranu ovšem také platí, že si divoká zvířata s povodní dokážou poradit poměrně dobře. Instinkty jim velí jednoduše uprchnout. A že je to správná taktika, dokazují nejlépe statistiky Státní veterinární správy. Ta eviduje uhynulé kusy divokých i domácích zvířat. Podle dostupných informací se například neutopil žádný zajíc a spárkaté zvěře utonulo pouze sedmnáct kusů. Na straně domácích zvířat jsou statistiky sice horší, ovšem ve srovnání se záplavami v roce 1997 na Moravě jsou výsledky tak optimistické, že jim zprvu nevěřila ani veterinární správa. Zatímco na Moravě utonulo před pěti lety kolem dvou set tisíc slepic, ztráty se letos v Čechách pohybují pouze kolem pěti stovek kusů. Drobného zvířectva, kam veterináři řadí nejen králíky, ale právě i psy a kočky, utonulo letos asi dvanáct set kusů. Na Moravě jich přitom bylo přes třicet tisíc! "Vysvětlení je zřejmě v tom, že letošní povodeň v Čechách měla pozvolnější průběh, takže bylo více času na evakuaci než před pěti lety na Moravě. Navíc měli tentokrát lidé více zkušeností," míní Josef Duben, tiskový mluvčí Státní veterinární správy. Jeho úřad radil evakuovaným lidem, aby při odchodu z domova domácí zvířata pustili na svobodu, pokud je rovnou nemohli vzít s sebou. "Doporučovali jsme je alespoň odvázat, aby se o sebe postarala sama," říká Josef Duben. Podle údajů veterinární správy voda rybářům odnesla také 270 tisíc kilogramů ryb. "To ale nejsou škody na životním prostředí, to jsou škody hospodářské. Záplavy jsou přirozený jev, takže se z nich příroda oklepe celkem rychle sama. To platí i o řekách. A pro některé zaplavené lužní lesy v okolí řek jsou pravidelné záplavy dokonce životně důležité," tvrdí Martin Dušek z Agentury ochrany přírody. Přiznává, že populace vodních živočichů mohla voda oslabit, rozhodně je ale nevyhubila. Příkladem může být kolonie perlorodky říční na Blanici. Perlorodka patří k jednomu z nejohroženějších živočichů v tuzemsku vůbec. Velká voda "spláchla" a zahubila asi dvacet procent celé blanické kolonie, pohroma to však není. Ekologové totiž předpokládají, že se perlorodky brzy opět rozrostou do původního počtu. "Zánik jednotlivce prostě pro přírodu neznamená žádnou katastrofu," říká Martin Dušek.
Na druhou stranu ovšem také platí, že si divoká zvířata s povodní dokážou poradit poměrně dobře. Instinkty jim velí jednoduše uprchnout. A že je to správná taktika, dokazují nejlépe statistiky Státní veterinární správy. Ta eviduje uhynulé kusy divokých i domácích zvířat. Podle dostupných informací se například neutopil žádný zajíc a spárkaté zvěře utonulo pouze sedmnáct kusů. Na straně domácích zvířat jsou statistiky sice horší, ovšem ve srovnání se záplavami v roce 1997 na Moravě jsou výsledky tak optimistické, že jim zprvu nevěřila ani veterinární správa. Zatímco na Moravě utonulo před pěti lety kolem dvou set tisíc slepic, ztráty se letos v Čechách pohybují pouze kolem pěti stovek kusů. Drobného zvířectva, kam veterináři řadí nejen králíky, ale právě i psy a kočky, utonulo letos asi dvanáct set kusů. Na Moravě jich přitom bylo přes třicet tisíc! "Vysvětlení je zřejmě v tom, že letošní povodeň v Čechách měla pozvolnější průběh, takže bylo více času na evakuaci než před pěti lety na Moravě. Navíc měli tentokrát lidé více zkušeností," míní Josef Duben, tiskový mluvčí Státní veterinární správy. Jeho úřad radil evakuovaným lidem, aby při odchodu z domova domácí zvířata pustili na svobodu, pokud je rovnou nemohli vzít s sebou. "Doporučovali jsme je alespoň odvázat, aby se o sebe postarala sama," říká Josef Duben. Podle údajů veterinární správy voda rybářům odnesla také 270 tisíc kilogramů ryb. "To ale nejsou škody na životním prostředí, to jsou škody hospodářské. Záplavy jsou přirozený jev, takže se z nich příroda oklepe celkem rychle sama. To platí i o řekách. A pro některé zaplavené lužní lesy v okolí řek jsou pravidelné záplavy dokonce životně důležité," tvrdí Martin Dušek z Agentury ochrany přírody. Přiznává, že populace vodních živočichů mohla voda oslabit, rozhodně je ale nevyhubila. Příkladem může být kolonie perlorodky říční na Blanici. Perlorodka patří k jednomu z nejohroženějších živočichů v tuzemsku vůbec. Velká voda "spláchla" a zahubila asi dvacet procent celé blanické kolonie, pohroma to však není. Ekologové totiž předpokládají, že se perlorodky brzy opět rozrostou do původního počtu. "Zánik jednotlivce prostě pro přírodu neznamená žádnou katastrofu," říká Martin Dušek.
</TEXT>
</DOC>
<DOC>
<DOCID>LN-20020914066</DOCID>
<DOCNO>LN-20020914066</DOCNO>
<DATE>09/14/02</DATE>
<TITLE>
Domestikace zvířat a pěstování plodin vyvolaly populační explozi, ze které se lidstvo dodnes nevymanilo
</TITLE>
<TEXT>
Archeologové dlouho považovali zrod zemědělství za tak dramatickou událost, že dostala označení "neolitická revoluce". Jako mávnutím proutku mělo zemědělství proměnit potulného nomáda v usedlíka vytvářejícího první velké civilizace. Výzkumy dokazují, že skutečnost byla mnohem složitější.
Konec poslední doby ledové poznamenaly výrazné klimatické zvraty spojené s vymíráním velkých zvířat. Pravěcí lovci museli hledat novou kořist. Poradili si. Začali lovit malá zvířata a sbírali rostliny, které dříve opomíjeli, protože vyžadovaly před konzumací složitou úpravu. Už nekočovali za stády mamutů, koní či sobů a usadili se.
</TEXT>
<HEADING>
Jak se lidé naučili sít a sklízet
</HEADING>
<TEXT>
Obyvatelé prvních osad patrně vyvinuli složité kulty i náboženství. Součástí obřadů mohly být i prosby za úrodu planých rostlin, při kterých se vysévala na posvátných místech semena. Sběrem úrody této "duchovní setby" se lidé poznenáhlu naučili sít a sklízet. Pozvolný a nerevoluční vznik zemědělství dokládají nálezy ze Sýrie, kde lidé sbírali plané žito už před 17 000 roky. Před 13 000 lety začali tuto obilninu i pěstovat, ale sklizeň je neuživila a doplňovali ji sběrem. Zemědělci "na plný úvazek" se z nich stali teprve před 8500 roky. Rozhodnutí našich předků praštit se životem lovců a sběračů a vydat se na životní dráhu zemědělce se s odstupem 12 tisíciletí jeví jako vynikající tah. Jenže to nemohl pravěký člověk vědět. "Lovec na rozcestí" neměl v okolí jediný příklad prosperující zemědělské společnosti. Asi to bylo dobře, protože kdyby lidé tušili, co je čeká, sevřeli by luk pevně v hrsti a odmítli by se ho pustit. První farmáři dřeli do úmoru. I Křovákům z nehostinné pouště Kalahari stačí na zajištění dostatku jídla v průměru 1,5 hodiny denně. Zemědělci pracovali od slunka do slunka. První setba a pokusy o zdomácnění zvířat nebyly výsledkem svobodné volby, ale krokem, k němuž lidi dohnala nepřízeň osudu. Rostoucí usedlou populaci neuživil jen sběr a lov. A jakmile se jednou lidé stali závislými na plodinách a domácích zvířatech, uzavřeli si cestu zpátky. Jejich populace prudce rostla. Ženy lovců neměly pro děti jinou potravu než mateřské mléko. Kojení a dlouhé cesty je stály tolik sil, že otěhotněly jednou za čtyři nebo pět let. Ženy rolníků krmily děti už v útlém věku obilnou kaší a mlékem zvířat. I když dřely na polích, stihly porodit za život dvakrát tolik dětí než ženy lovců. Rostoucí počet hladových krků nebylo možné uživit jinak než dalším rozvojem zemědělství. Z honu za potravinami diktovaného populační explozí se lidstvo nevymanilo dodnes.
</TEXT>
<HEADING>
Proč nezdomácněl mravenečník
</HEADING>
<TEXT>
Syrská domovina prvních pěstitelů žita leží v oblasti označované jako "úrodný půlměsíc". Právě zde, v zemích Předního východu, spatřily světlo světa jedny z nejdůležitějších kulturních plodin, jako je pšenice, ječmen nebo žito. Úrodný půlměsíc dal lidstvu i luskoviny, např. hrách, čočku nebo cizrnu. Zcela výsadní postavení mu patří i v domestikaci zvířat, protože tu zdomácněla prasata, ovce, kozy, skot, osli a možná i koně. Eurasijský kontinent v domestikaci zvířat vítězí nad zbytkem světa vysoko na body. Jeho obyvatelé zdomácnili 13 ze 72 dostupných druhů velkých savců. Kromě zmíněných "chovanců" z úrodného půlměsíce tu má původ i sob, buvol, jak, jednohrbý i dvouhrbý velbloud a tuři banteng a gayal. Obyvatelům subsaharské Afriky se nabízelo více než 50 stejně mohutných savců, ale nedomestikovali ani jednoho. Dávní Američané zdomácnili z přírodní nabídky 24 velkých savců jen lamy. Byli pravěcí obyvatelé Evropy a Asie mistry v chovu zvířat? Pravda je prozaičtější. Evropané a Asijci měli to štěstí, že na jejich kontinentech žili savci, kteří byli přímo předurčeni pro úspěšný chov. Zbývající kontinenty jsou na vhodné druhy chudé. Některým velkým savcům lidé těžko zajistí dostatek potravy. To je důvod, proč nikdy nezdomácní mravenečník. Více než metrákovou gorilu hendikepuje pro domestikaci pomalý růst. Zdomácnění nosorožce brání jeho zlá nátura. Mnozí velcí savci (například panda velká) se v zajetí špatně rozmnožují a jejich chov by brzy zhynul na úbytě. Důležitým předpokladem pro zdomácnění je organizace stád, ve které zvířata sledují vůdčího jedince. Při chovu těchto zvířat přechází role "vůdce" na člověka, který pak zvířata snáze ovládá. Absence tohoto pudu je objektivní překážkou pro zdomácnění severoamerické ovce tlustorohé, která se zdá pro chov stejně vhodná jako ovce domácí. Pro zdomácnění se nehodí ani gazely, které se snadno plaší a propadají panice. O tom, že Evropané nebyli zdatnějšími chovateli než obyvatelé jiných světadílů, svědčí fakt, že si stejně jako Afričané vylámali zuby na domestikaci zebry.
Ta "propadá" při zdomácňování především z dobrých mravů, protože zběsile kouše.
</TEXT>
<HEADING>
Proč Inkové nedobyli Evropu
</HEADING>
<TEXT>
Podobně jako mezi zvířaty, existují také snadno a obtížně "ochočitelné" rostliny. Klasickým příkladem je mandloň a dub. Oba stromy poskytují výživná semena, ale jejich konzumaci brání hořké látky. Čas od času se v přírodě objeví strom, jehož plody jsou díky genetické odchylce jedlé. Z podobného mutanta vyšlechtili asijští zemědělci mandloň a ta se rozšířila do zbytku světa. Dubu zůstala podobná kariéra uzavřena. V případě mandloně je ztráta hořkosti podmíněna jediným genem a rostliny vypěstované ze "sladkých" semen si žádoucí vlastnost udrží. K potlačení hořkosti žaludů se musí sejít více mutací. V plodech "sladkého" dubu se kombinují vlohy novým způsobem a strom, který z nich vyroste, plodí opět hořké plody. Rostliny vhodné pro domestikaci jsou celkem vzácné kvítí. Z 200 tisíc druhů vyšších rostlin jich lidé domestikovali zhruba stovku. Zdomácnělé rostliny a zvířata začaly spolu s prvními zemědělci rychle dobývat svět. A opět to byla Evropa a Asie, kterým se pro šíření zemědělství nabízely ideální podmínky. Eurasijská pevnina otevírá nedozírné prostory pro šíření zemědělství ve směru východ - západ. To je velmi výhodné, protože zemědělci putující ve směru rovnoběžek nepřecházejí do jiných klimatických pásem a nacházejí stále stejné podmínky. Osy afrického a amerického kontinentu směřují od severu k jihu a předávání zemědělských novinek tu vázne. I tak skvělá plodina jako kukuřice putovala před příchodem Španělů Amerikou jen pomalu. Spolu se zemědělstvím se šířily i technické novinky, například kolo či písmo, a také z toho dokázala nejvíce vytěžit Evropa. Čína s ní držela krok až do středověku, kdy pod tuhou centrální mocí císařů ztratila dech, zatímco politicky roztříštěná Evropa se stala líhní dalších inovací. Jen s trochou nadsázky můžeme říct, že právě díky náskoku Evropy získanému rozvojem zemědělství mohl španělský pasák vepřů Francisco Pizarro dobýt říši Inků. Ze stejných důvodů nepřipadalo do úvahy, aby u břehů Starého světa přistálo loďstvo balzových vorů posledního inky Atahualpy a jeho vojska rozvrátila Španělsko. Pizarro a další dobyvatelé si kromě střelným prachem a ocelí podmanili cizí říše i další zbraní, za niž vděčili zemědělským kořenům své civilizace. První chovatelé se dostávali do těsného kontaktu se zvířecími viry a bakteriemi. Přitom se nakazili od zvířat tuberkulózou, chřipkou, spalničkami a možná i neštovicemi. Tato daň za zdomácnění zvířat přinesla prvním zemědělcům vydatný "úrok" při expanzi za hranice původních domovů. Chovatelé získali vůči zvířecím nemocem odolnost a nesli si je s sebou jako biologickou zbraň. Zemědělci většinou nepředávali lovcům a sběračům v sousedství své "know-how", ale nekompromisně je "převálcovali". Lví podíl na tom měly i infekční choroby, na které lovecké populace masově vymíraly. Přesto neměli první zemědělci na růžích ustláno. Naopak. Dřeli do úmoru, byli nemocní a navíc zaměnili pestrou a na živiny bohatou stravu lovců a sběračů za monotónní dietu založenou na několika málo plodinách. Jejich kostry nesou neklamné stopy po podvýživě. Strava s převahou obilnin byla chudá na bílkoviny a k jejímu zkvalitnění přispělo až pozdější pěstování luskovin.
</TEXT>
<HEADING>
Budoucnost domestikace
</HEADING>
<TEXT>
Zemědělec rychle měnil rostliny a zvířata tak, aby co nejlépe vyhovovaly jeho potřebám. Odborníci ale netají skepsi při odpovědích na otázku, zda bude domestikace zvířat a rostlin pokračovat a zda s přispěním molekulární genetiky a biotechnologií dokonce nechytne druhý dech. V posledních staletích se podařilo člověku zdomácnit jen malá zvířata (např. polární lišku, činčilu nebo králíka), která nedosáhla hospodářského významu srovnatelného s "velkou pětkou" prase, skot, ovce, koza a kůň. Pokusy rozšířit "velkou pětku" o antilopu losí, zebru nebo tura pižmového hanebně ztroskotaly. Také na polích se zřejmě neobjeví nové významné plodiny. Začínají se sice pěstovat nové druhy ovoce a zeleniny, ale "bombu" kalibru rýže nebo kukuřice zemědělci v rukávu nemají. Největší "hity" mezi organismy vhodnými pro zdomácnění nám vyfoukli dávní předkové. Na nás zbyly jen oříšky, které nebude lehké rozlousknout. S rozvojem zemědělství se měnil i člověk a domestikoval sám sebe. Musel se vypořádat s nároky nového jídelníčku. S konzumací mléka se v populacích Evropy a některých oblastí Afriky začali prosazovat lidé, kterým po završení kojeneckého věku nezmizel ze střev enzym pro trávení mléčného cukru. Strava založená na zemědělských produktech obsahuje více nasycených tuků a jednoduchých cukrů a ve srovnání s potravinami lovců a sběračů je chudší na minerály, vlákninu, nenasycené tuky. I to musely zemědělské civilizace zvládnout. Ani tento trend se nezastavil a strava lidí z rozvinutých zemí se původní stravě lovců stále vzdaluje. O to větší šok prodělávají etnika, která přešla na stravu evropského typu teprve nedávno. Lovec, který vyměnil luk za vozík v supermarketu, se ocitá v situaci, na jakou jeho tělo není uzpůsobeno. Jejich "domestikace" je překotná a následky jsou alarmující. Původní obyvatelé pacifického ostrůvku Nauru trpí ze 70 procent cukrovkou druhého typu, při níž tělo nedokáže správně hospodařit s cukry, které se do něj valí s kaloricky vydatnou stravou. Stejně jsou na tom další etnika. Tato závažná choroba postihuje jejich příslušníky už kolem dvacítky a snižuje jejich šance na zplození potomků. Stáváme se svědky nekompromisního řádění "přírodního výběru" vyřazujícího nositele těch genů, jež činí člověka k neblahým následkům moderní civilizace nejvnímavějším. Stejný trend začíná být patrný i v nejlidnatějších zemích světa, v Číně a Indii. V roce 2010 by mělo žít na zemi 220 milionů lidí s cukrovkou druhého typu, což je oproti roku 2000 nárůst o 46 procent. Obyvatelé východní Asie se budou na tomto zástupu nemocných podílet 60 procenty. Ani pak se ale nárůst nezastaví a v roce 2025 by měl dosáhnout 300 milionů. I to je důsledek procesů, jež začaly kdysi dávno na konci doby ledové.
Pes - za předka se považuje vlk obecný. Ochočit dospělého vlka je skoro nemožné, ale s mláďaty je to jednoduché. Když vlčata dospěla a začala být agresivní, lidé je nejspíše snědli. Mírnější jedinci, kteří lépe "zapadli" do lidské tlupy, mohli zůstat. Podle genetických analýz spadají přeměny vlka v psa snad až do doby před 100 000 lety, nejstarší archeologický nález z Iráku je datován na 11 000 let.
Koza - za předka se považuje koza bezoárová rozšířená dříve v Přední a Střední Asii a částečně i v Řecku. Navzdory dlouhému soužití s člověkem si koza, na rozdíl od ovcí, zachovala po předcích čilost, bystrost a svéhlavost.
Ovce - asi 14 000 let staré malby z jeskyně ve Španělsku zobrazují lov ovcí do ohrad. Nejstarší nálezy zdomácnělých ovcí pocházejí z hor severního Íránu, jsou datovány na 11 000 let. Míst, kde v úrodném půlměsíci (Egypt, Mezopotámie, a Persie) došlo k domestikaci, bylo bezpochyby víc.
Skot - předkem je pratur. Toto zvíře lidé asi domestikovali z náboženských důvodů, jako symbol plodnosti a síly. Ke zdomácnění došlo v oblasti úrodného půlměsíce, v údolí Indu a na severovýchodě Afriky.
Prase - několikadenní sele si snadno zvykne na adoptivní rodiče a i v dospělosti je vytrvale provází. Prvními domestikačními centry byl úrodný půlměsíc, Indie a Čína
Kůň - když člověk vyrobil první kamenné nástroje začal koně lovit. Možná už tehdy před 30 000 lety si lidé ponechávali živá hříbata, aby je ochočili. Ke skutečné domestikaci ale došlo později na ukrajinských stepích a v úrodném půlměsíci.
Lama - ke zdomácnění došlo zřejmě v Peru. Inkové lamy jednou za dva roky sehnali do kamenných ohrad v údolích, ostříhali je a opět vypustili. Některá zvířata poráželi pro maso nebo ochočovali.
Velbloud jednohrbý - zdomestikován na Arabském poloostrově, byl především zvířetem kočovných národů.
Kachna - mláďata považují první bytost, kterou uvidí po vylíhnutí, za svého rodiče. Člověk vybíral z hnízda divokých kachen vejce nebo chytal vylíhlá mláďata a "vtištěním" je k sobě připoutal. Domestikačním centrem byla oblast úrodného půlměsíce.
Buvol - předkem dnešního buvola domácího je buvol arni. Jeho domestikace začala zřejmě v údolí řeky Indu.
Kur domácí - jeho předkem je kur bankivský, k domestikaci došlo v údolí řeky Indu, kde sídlila vyspělá harrapská kultura. Domestikace kura byla jednoduchá, protože mláďata se řídí mechanismem "vtištění".
Kočka - předkem je zřejmě africká forma kočky plavé. Lidé kočky chytali a přivazovali je k sýpkám nebo k domům. Kočky jsou věrné především místu, a tak se další generace, při vlídném zacházení, držely poblíž lidí.
Husa - domestikace husy velké, která je předkem většiny husích plemen, proběhla zřejmě v Evropě a Malé Asii. Při zdomácnění se využíval mechanismus "vtištění".
Králík - předkem byl králík divoký. Zdomácněl v klášterech na jihu Francie. Mniši drželi králíky ve vydlážděných dvorech. Na chov ponechávali klidnější a méně lekavé jedince.
MRAVENEČNÍK je potravní specialista požírající jenom termity, mravence a jiný hmyz. Shánět mu takovou potravu by bylo zcela evidentně nad síly člověka.
NOSOROŽEC má velmi zlostnou povahu, kvůli tomu se honepodařilo domestikovat. Nevýhodou těchto zvířat jsou i obrovité tělesné proporce.
ZEBRA je velice kousavý tvor, v zoo má na svědomí více úrazů než tygři. Také odchyt zebry dá pořádně zabrat, protože má dokonalé periferní vidění a dokáže mistrně uhnout hozené smyčce.
Kresby z knihy Pestrá príroda // koláž ph
</TEXT>
</DOC>
<DOC>
<DOCID>LN-20020914067</DOCID>
<DOCNO>LN-20020914067</DOCNO>
<DATE>09/14/02</DATE>
<TEXT>
Přední východ s oblastí "úrodného půlměsíce" nebyl jediným místem na světě, kde lidé zanechali lovu i sběru a zdomácnili plané rostliny a divoká zvířata. Zemědělství vzniklo také v severní Číně, kde stálo i padalo s pěstováním prosa. Jižněji v povodí řeky Jang-c-tiang byla před 11 500 roky poprvé vypěstována rýže. V Číně začali pěstovat rovněž sóju, čaj a meruňky. Také Afrika přispěla do pokladnice světového zemědělství. V Sahelu na jih od Sahary a na území dnešní Nigérie, Beninu či Burkiny Faso zdomácnělo proso, čirok a některé olejniny. Etiopie dala světu kávovník. V Novém světě se nacházela tři centra zemědělství. Ve Střední Americe má svou domovinu kukuřice, paprika, kakao, fazol a tykev. Ze zvířat tam zdomácněl krocan a kachna pižmová. V Jižní Americe se objevili zemědělci pod nebetyčnými vrcholky And. K jejich nejvýznamnějším příspěvkům na seznam zemědělských plodin patří bezesporu brambor. Ze zvířat tu zdomácněla lama a morče. Zemědělci z pralesů Amazonie dali světu maniok a jam, které jsou dnes klíčovými plodinami tropů. Další centrum domestikace se nacházelo v Severní Americe v povodí řeky Mississippi, kde indiáni zvládli pěstování tykví, slunečnice, tabáku. Rouška tajemství halí novoguinejské centrum domestikace. V tamějších horách objevili vědci zbytky dávných zavlažovacích systémů, ale není jasné, jaké rostliny Papuánci domestikovali. Z těchto tzv. primárních center domestikace se zemědělci rozběhli po světě. Pokud cestou potkali vhodný rostlinný nebo živočišný druh, obvykle si nenechali příležitost na jeho zdomácnění ujít. V Evropě vyšlechtili z původního polního plevele oves. Zdomácněla tu vinná réva, hlávkový salát, mák, olivovník nebo jabloň. Na indickém subkontinentu zdomácnělo mango, juta či lilek. Ze zvířat tu byl domestikován "hrbatý" skot zebu a v oblasti Himálaje rovněž jak. V centrální Asii se podařilo využít velblouda jako zvíře odolné vůči drsným pouštním podmínkám.
</TEXT>
</DOC>
<DOC>
<DOCID>LN-20020914068</DOCID>
<DOCNO>LN-20020914068</DOCNO>
<DATE>09/14/02</DATE>
<TITLE>
Čeští lékaři a vědci provádějí unikátní výzkum jednoho z nejzanedbanějších měst na světě
</TITLE>
<HEADING>
Afghánský deník Petry Procházkové a Jaromíra Štětiny
</HEADING>
<TEXT>
Škrkavky, tasemnice, hadi, pavouci, komáři, ale také mikroby s názvy jako klebsiella či enterobacter jsou pro laika mnohem méně atraktivní než velbloudi či buvoli. Ale nebezpečných mikroorganismů je v Afghánistánu mnohem víc než ovcí a koz. A nyní představují pro místní obyvatelstvo i pro cizince větší nebezpečí než Taliban a Al Kajda dohromady. Bombardování je totiž neohrožuje. Naopak.
Klimatické podmínky v kábulské dolině jsou pro šíření téměř všeho, co může poškodit zdraví člověka, ideální. Jde o unikátní shodu řady faktorů, které z místa na první pohled fascinujícího vytvořily doslova bakteriologickou líheň.
</TEXT>
<HEADING>
Hory tvoří stěny obří zkumavky
</HEADING>
<TEXT>
Denní teploty v Kábulu a jeho okolí mohou dosahovat 40 až 50 stupňů Celsia, noční se pohybují mezi 10 až 20 stupni při relativní vlhkosti 5 až 20 procent. Město leží ve výšce 1800 metrů nad mořem a je ze všech stran obklopené horami. Pro milovníky přírody jeden z divů světa, z hlediska českého protiepidemiologického týmu, který působí v rámci české 6. polní nemocnice v hlavním afghánském městě, je to obrovská výzkumná laboratoř. Bádání Čechů nejen že obohatí vědecké knihovny, ale může mít obrovský význam pro obyvatelstvo Afghánistánu i všechny mezinárodní organizace, firmy a vojenské jednotky, které se zde pomalu zabydlují. Velitel týmu doktor Pavel Náplava, veterinář, mikrobiolog a dva laboranti vědí dnes o nebezpečí, jež Kábul pro člověka představuje, možná víc než kdokoliv jiný na světě. Nejstarší člen české mise, mikrobiolog Karel Kovařík, si libuje: "Kábul je pro mne z hlediska přírodovědeckého jedinečné místo. Hory tvoří uzavřený systém, kterému říkám bakteriologická zkumavka. Pro Evropana je to velice extrémní prostředí a my teď můžeme poskytnout informace, jak se zde příroda vůči člověku chová a na co se našinec má připravit," Mikrobiolog Kovařík, obklopen přístroji, zkumavkami a miskami, zaníceně vysvětluje: "Jako bakteriologické médium zde slouží vlhká půda s organickým substrátem. V době sucha substrát vyschne a vítr roznáší bakterie společně s prachem po celém Kábulu. Bakterie napadají oči, rty a vnitřní sliznice v nose, člověk je může i spolknout." To, co lidem život komplikuje, je naopak pro bakterie fantastickou příležitostí rozmnožovat se nevídaným způsobem. V kábulské kotlině totiž vane silný vítr prakticky denně a sucho trvá od konce května až do listopadu. Odpadní vody nemůže odnášet ani řeka, protože je již několik let vyschlá. V kotlině se drží po staletí vše, co se tady zrodilo, zhynulo i co vyprodukoval člověk. Ve městě neexistuje kanalizační systém, což je při takové hustotě obyvatelstva světová rarita. Hygienické návyky lidí jsou na velmi nízké úrovni. Většina domů nemá to, co bychom my nazvali koupelnou a toaletou. Bohatší rodiny, které si něco takového vybudují, stejně nemají příliš možností zbavovat se odpadních vod a fekálií, aniž by zamořovaly své okolí. Osmdesát procent obyvatel Kábulu vypouští splašky rourou do otevřeného koryta před domem na ulici. Vzhledem k vysokým teplotám a suchu vše rychle vysychá. Pak zafouká vítr a v podobě prachu se nečistota vrátí okny i dveřmi zpět do domů.
</TEXT>
<HEADING>
Prach, vítr a sucho jsou rájem bakterií
</HEADING>
<TEXT>
Proti prachu je člověk vlastně bezmocný. Dokud ale nevidí vzorky mikroorganismů, které shromáždili čeští specialisté, dýchá celkem klidně. Až když mu Karel Kovařík ukáže tabulky s výsledky výzkumu a Petriho misky se vzorky prachu přesyceného zárodky, začne ho v nose a uších svědit. Ví totiž, že se mu na sliznicích s největší pravděpodobností usadil: Bacillus cereus (u oslabených osob způsobuje otravu krve, hnisání ran a záněty očí), Aeromonas species (průjmy a otravy), Klebsiella species (hnisavý zánět mozkových blan), Fungi species (plísně smrtelně postihující plíce a srdce), Micrococcus species (hnisavé rány na kůži). Na jeden metr čtvereční spadne podle českých vědců během pěti minut 50 až 70 tisíc mikrobů. Při větrných bouřích by vlastně našinec měl raději setrvávat v uzavřené místnosti. Jeho kůže, vnitřní partie nosu a oči jsou totiž mimořádně ohroženy. "Vítr přináší bakterie nejvíce odpoledne a večer, tehdy není vhodné trénovat fyzickou kondici. Statisticky jsme již prokázali, že vojáci sloužící na bráně, kteří jsou nejvíce vystaveni prašným bouřím, trpí třikrát více různými poruchami než my ostatní," říká doktor Kovařík. Pokud by byl Afghánistán vhodnou zemí pro turisty, kteří sem kdysi s nadšením jezdili, mohly by poznatky českých vědců sloužit jako podklady k obsáhlé příručce "Jak přežít!". Možná, že bezpečnostní situace se za čas uklidní, mudžahedíni odevzdají zbraně a hory budou vyčištěny od min, a pak bude jedna z rad znít: Přivezte si jídlo z domova.
</TEXT>
<HEADING>
Dopřejte si občas pár doušků octa
</HEADING>
<TEXT>
Český protiepidemiologický tým se kromě prachu zaměřil na výzkum vody, zeleniny a potravin. Naši vojáci samozřejmě pijí vodu balenou, ale musejí si dávat pozor třeba i při čištění zubů. "Filtrační kapacita místní půdy je nízká, protože v kábulské kotlině jsou především štěrky a štěrkopísky, na rozdíl od Afriky, kde písek vodu lépe filtruje," konstatuje Kovařík, který má za sebou několikaletý pobyt v Africe. Tam se však s tak znečištěným prostředím nesetkal. "Například v Somálsku nevanul silný vítr. Navíc písek, zvednutý bouří, byl sterilní a neobsahoval tolik bakterií jako kábulský prach. Voda protékala do země přes písek jako přes filtr, a proto jsou v Somálsku studně daleko čistší než v Kábulu." V hlavním afghánském městě jsou silně kontaminovány především studně, které se nacházejí v blízkosti WC. Toalety, nebo spíš místa, která si lidé zvolili k vyprazdňování svých útrob, jsou často na dosah od "pitné" vody. Navíc koryta, do kterých na ulici vytékají splašky z domů, se studní téměř dotýkají. V současnosti Češi zkoumají vzorky vody ze studní a dalších zdrojů po celém městě. Už nyní je jasné, že povrchová voda je bohatá na bakterie vyvolávající u osob s oslabenou imunitou například hnisání ran, průjmy nebo záněty srdeční nitroblány. Pro afghánskou stranu by výsledky takového výzkumu měly obrovskou cenu už jen proto, že ho stejným způsobem pravděpodobně nikdy nikdo neprováděl. Pro české vojáky i zdravotníky znamenají poznatky specialistů některá omezení. Na místních potravinách si nepochutnají, nádobí se myje třikrát, mimo jiné i v dezinfekčním roztoku, stejně jako ruce. Přikázáno je spát zásadně pod moskytiérou a natírat se repelentem. Další z pouček by měla znít: Buďte v pohodě. Lidé ve stresu jsou totiž náchylnější ke vstřebávání bakterií prostřednictvím lymfatického a krevního systému. "U stresovaných lidí může dojít k endotoxickým a exotoxickým šokům," vysvětluje doktor Kovařík. Sám působí dojmem absolutně vyrovnaného člověka. Jenže stres může u cizince vyvolat i počáteční adaptační období nebo vysoké teploty. "Cizinci, kteří si tady ještě nezvykli, ztrácejí mnoho vody a soli pocením. Musí pak hodně pít, ale tím si zase nařeďují kyselý obsah žaludku. Jenže zabíjet bakterie je schopno právě kyselé prostředí. Naředěná žaludeční šťáva umožňuje bakteriím se pomnožit a přinejmenším způsobí takzvané cestovatelské průjmy," říká doktor Kovařík a doporučuje - zjednodušeně řečeno - přibalit si s sebou do Afghánistánu láhev octa (místní má nepříjemnou pachuť) a okyselovat si žaludek. Ve vedrech je sice dobré vypít nejméně tři litry čisté vody denně, ale loknout si občas octa také nezaškodí.
</TEXT>
<HEADING>
Nezdravé ovoce a nebezpečný chléb
</HEADING>
<TEXT>
Ani ovocem a zeleninou se našinec v Kábulu nepřejí. Moc ho zde neroste a mikrobiologové navíc došli k řadě nepříjemných zjištění. V broskvích a na povrchu meruněk našli původce hnisavých zánětů mozkových blan, otravy krve, průjmů a infekce močových cest. Stejně nebezpečným ovocem jsou i melouny. Jejich krátký kořenový systém je schopný nasávat nejen bakterie, ale například i viry hepatitidy, které jsou velmi rezistentní. "Hnojení fekáliemi je zde běžná věc. Melouny jsme zakázali nejen našim, kteří nám to strašně vyčítali, ale poslechli nás i Angličané," usmívá se doktor Kovařík. Dokonce ani místní chléb vědci našim vojákům nepovolili. Kvůli nedokonalému zařízení pekáren se při vysoké teplotě na začátku pečení vytváří silná kůrka a chrání bakterie uvnitř placky. Chleba pak může obsahovat původce otrav, zánětů a průjmů. Nebezpečné bakterie byly objeveny i v mouce. Nejméně ohrožuje zdraví ovčí maso a mango. Doktor Kovařík nabádá k nejvyšší opatrnosti už proto, že v Afghánistánu se vyskytují i nemoci, které již Evropa nezná. "Například lepra. Běžnější je ovšem cholera. U zdravého člověka jsou ale její zárodky likvidovány přímo v žaludku. U neadaptovaných jedinců nebo těch, kteří pijí nadměrné množství vody a tak si příliš naředí obsah žaludku, se může nemoc rozvinout."
</TEXT>
<HEADING>
Do Prahy odveze unikátní sbírku
</HEADING>
<TEXT>
"Asi polovina obyvatelstva Kábulu trpí různými druhy červů a parazitů," konstatuje další člen českého týmu doktor Miloslav Martinec. Nedokáže při tomto konstatování skrýt radost nad 240 centimetrů dlouhou tasemnicí, kterou mu přinesl jeden afghánský pacient. "Takový exemplář jsem ještě neviděl, stejně jako jsem neviděl, aby člověk zvracel škrkavky. K nám přišlo dítě, které jich bylo tak plné, že je vyzvrátilo. Vyděsilo to i otrlé sestřičky," říká doktor a se zalíbením si prohlíží mírně jedovatou užovku snažící se dostat ze skleněné baňky. Ve sbírce, kterou si doktor Martinec odveze do Prahy, má i pavouky, šváby, mouchy a komáry. "Jsou to unikátní vzorky, které se nedají v republice získat," říká doktor a dodává, že výsledky výzkumu mohou mít velký praktický význam. Například pakomárka by měl znát každý cestovatel. Je totiž tak malý, že běžné moskytiéry ho propustí. Tento hmyz přenáší nemoc laschmaniózu. Při ní se místo, kde pakomárek bodl, promění ve špatně se hojící vřed, po kterém zůstávají obrovské jizvy. Doktor Martinec, kterému se v týmu říká "velitel velkých zvířat" (na rozdíl od něj je doktor Kovařík považován za velitele "malých zvířat"), je asi jediný Čech, který má radost z každého komára či švába. Nad hadem pak nekontrolovatelně jásá. "Kábul je opravdu specifické místo. A tady, kde se nachází naše základna, byla 25. dubna, když jsme sem přišli, jen stáda ovcí, koz a oslů. I tato zvířata představují riziko," říká doktor Martinec. Nebezpečí přenosu parazitálních, virových i bakteriálních nemocí, které se zde vyskytují, je opravdu mimořádné. "Ošetřovali jsme pacienty, kteří trpěli chorobami, jež jsou u nás považovány za archaické. Zaznamenali jsme případy brucelózy u člověka, škrkavky, tasemnice jsou spíše běžnou záležitostí," dodává doktor. Nedostatek vody je další rizikový faktor. Řeka Kábul je špinavá stoka. "Myjí tam vše od autobusů až po zeleninu, napájejí stáda i sami sebe. Nechci spekulovat o antraxu a dalších chorobách. Bohužel je to tvrdá realita, na kterou musíme být připraveni," poznamenává doktor Martinec. Protiepidemiologický tým samozřejmě nedokáže vyřešit naprosto katastrofální situaci v Kábulu. Jedinou možností, jak odstranit příčiny, je vybudovat kanalizaci a vodovodní systém, což je v dohledné době spíš utopie. A tak ještě dlouho bude mikrobiologická zkumavka - město Kábul - sloužit jako ojedinělé vědecké pracoviště.
"Asi polovina obyvatelstva Kábulu trpí různými druhy červů a parazitů," konstatuje další člen českého týmu doktor Miloslav Martinec. Nedokáže při tomto konstatování skrýt radost nad 240 centimetrů dlouhou tasemnicí, kterou mu přinesl jeden afghánský pacient. "Takový exemplář jsem ještě neviděl, stejně jako jsem neviděl, aby člověk zvracel škrkavky. K nám přišlo dítě, které jich bylo tak plné, že je vyzvrátilo. Vyděsilo to i otrlé sestřičky," říká doktor a se zalíbením si prohlíží mírně jedovatou užovku snažící se dostat ze skleněné baňky. Ve sbírce, kterou si doktor Martinec odveze do Prahy, má i pavouky, šváby, mouchy a komáry. "Jsou to unikátní vzorky, které se nedají v republice získat," říká doktor a dodává, že výsledky výzkumu mohou mít velký praktický význam. Například pakomárka by měl znát každý cestovatel. Je totiž tak malý, že běžné moskytiéry ho propustí. Tento hmyz přenáší nemoc laschmaniózu. Při ní se místo, kde pakomárek bodl, promění ve špatně se hojící vřed, po kterém zůstávají obrovské jizvy. Doktor Martinec, kterému se v týmu říká "velitel velkých zvířat" (na rozdíl od něj je doktor Kovařík považován za velitele "malých zvířat"), je asi jediný Čech, který má radost z každého komára či švába. Nad hadem pak nekontrolovatelně jásá. "Kábul je opravdu specifické místo. A tady, kde se nachází naše základna, byla 25. dubna, když jsme sem přišli, jen stáda ovcí, koz a oslů. I tato zvířata představují riziko," říká doktor Martinec. Nebezpečí přenosu parazitálních, virových i bakteriálních nemocí, které se zde vyskytují, je opravdu mimořádné. "Ošetřovali jsme pacienty, kteří trpěli chorobami, jež jsou u nás považovány za archaické. Zaznamenali jsme případy brucelózy u člověka, škrkavky, tasemnice jsou spíše běžnou záležitostí," dodává doktor. Nedostatek vody je další rizikový faktor. Řeka Kábul je špinavá stoka. "Myjí tam vše od autobusů až po zeleninu, napájejí stáda i sami sebe. Nechci spekulovat o antraxu a dalších chorobách. Bohužel je to tvrdá realita, na kterou musíme být připraveni," poznamenává doktor Martinec. Protiepidemiologický tým samozřejmě nedokáže vyřešit naprosto katastrofální situaci v Kábulu. Jedinou možností, jak odstranit příčiny, je vybudovat kanalizaci a vodovodní systém, což je v dohledné době spíš utopie. A tak ještě dlouho bude mikrobiologická zkumavka - město Kábul - sloužit jako ojedinělé vědecké pracoviště.
</TEXT>
</DOC>
<DOC>
<DOCID>LN-20020914069</DOCID>
<DOCNO>LN-20020914069</DOCNO>
<DATE>09/14/02</DATE>
<TITLE>
Mark Thomas si nevěřícně prohlížel rostliny vinné révy. Laik by na těch keřících nic neviděl, ale oku experta, k jakým Thomas bezesporu patří, bylo jasné, že se tu děje něco nevídaného. Tahle réva bude doslova obalená hrozny.
</TITLE>
<TEXT>
Cesta za novu superplodnou vinnou révou začala před čtyřmi staletími v proslulé vinařské oblasti Champagne. Na tamějších vinicích se už dva tisíce let pěstuje réva odrůdy Pinot noir. V 16. století se na jedné z vinic objevily keře s podivně chlupatými listy. Víno z jejich hroznů mělo výbornou chuť, a tak se "chlupatá" réva začala pěstovat ve velkém a proslula mezi milovníky šampaňského jako Pinot Meunier. Teprve nedávno genetické analýzy odhalily, že Pinot noir a Pinot Meunier se prakticky neliší. Naprostá většina buněk rostlin obou odrůd nese totožnou dědičnou informaci. Jedinou výjimku představuje svrchní vrstva epidermálních (pokožkových) buněk označovaná také jako L1. Právě tyto buňky byly zasaženy genetickou změnou (tzv. mutací), která dala odrůdě Pinot Meunier její typické vlastnosti. S mírnou nadsázkou můžeme říci, že Pinot Meunier v sobě pod tenkou vrstvou mutovaných buněk skrývá rostlinu dva ticíce let staré odrůdy révy Pinot noir. Marka Thomase a jeho kolegu Paula Bosse z Plant Industry and Cooperative Research Center for Viticulture v australském městě Glen Osmond zajímalo, jak by vypadala odrůda vinné révy, která by nesla "chlupatou" mutaci v celé rostlině. Od konečků kořenů až po špičku posledního listu. Australští biologové si pomohli několika důmyslnými biotechnologickými triky. Seškrábli z povrchu listů rostlin odrůdy Pinot Meunier buňky vrstvy L1 a v laboratorních podmínkách na speciálních živných půdách vypěstovali z těchto buněk kompletní rostlinky vinné révy. Ty dostaly podle výchozích buněk kódové označení "L1". Právě tyto "L jedničky" si Mark Thomas prohlížel. Rostliny měly podle očekávání listy chlupaté stejně jako réva odrůdy Pinot Meunier, ale navíc jim místo úponků, jimiž se vinná réva "drží", když se dere za světlem, vyrůstaly stopky budoucích květů. Austrálie nepatří mezi klasické vinařské velmoci, ale na trhu s víny jí patří významné postavení. Australští vinaři by rádi své konkurenty trumfli. Doufají, že jim k tomu pomůže "L jednička". O jejím osudu rozhodne kvalita vína. V tomto směru je v odhadech Mark Thomas opatrný. "Značnou část barvy a aromatu dávají vínu slupky hroznů," říká Mark Thomas. "Jedinečná charakteristika hroznů Pinot Meunier je výsledkem interakce dvou různých typů buněk, jež tvoří slupku a dužninu jejich hroznu. Odrůda "L1" ale o tuto jedinečnou kombinaci přišla." Ve sklenících Plant Industry and Cooperative Research Center for Viticulture už proběhlo první vinobraní nové odrůdy. Pokud bude víno kvalitní a rostliny se ukážou jako vhodné pro velkovýrobní podmínky, ochutnají milovníci vín první láhve "L1" za deset až patnáct let.
</TEXT>
</DOC>
<DOC>
<DOCID>LN-20020914070</DOCID>
<DOCNO>LN-20020914070</DOCNO>
<DATE>09/14/02</DATE>
<GEOGRAPHY>EDINBURGH</GEOGRAPHY>
<TEXT>
Zapomnětlivost je podle skotských výzkumníků zapříčiněna geneticky. Tým vědců vedený Ianem Dearym sledoval změny kognitivních schopností u 450 osmdesátiletých dobrovolníků. Závěry výzkumu zveřejnil magazín Nature. Jako východisko odborníkům posloužil test duševních schopností provedený u sledovaných osob už v roce 1932. Výsledky jednotlivých dobrovolníků se v dětství téměř nelišily. Obdobný test provedený po sedmdesáti letech ukázal, že největší problémy se zapomnětlivostí mají právě lidé, u nichž vědci objevili gen označovaný APOE-e4. Jeho přítomnost může podle odborníků také zvyšovat riziko vzniku Alzheimerovy choroby.
</TEXT>
</DOC>
<DOC>
<DOCID>LN-20020914071</DOCID>
<DOCNO>LN-20020914071</DOCNO>
<DATE>09/14/02</DATE>
<TITLE>
Experti uvádějí, že po tragickém září převládne ve společnosti spíše odolnost než duševní poruchy
</TITLE>
<TEXT>
Americký národ se po teroristickém útoku z loňského září změnil. Přirozená lidská potřeba vnímat svět jako předvídatelný, uspořádaný a kontrolovatelný byla otřesena v základech.
Další teroristický útok je v blízké budoucnosti pravděpodobný, domnívá se 80 procent Američanů. Výzkumy rovněž uvádějí, že 38 procent dotazovaných se nyní více věnuje rodině a přátelům, čtvrtina obyvatel USA pociťuje nervozitu, když otevírá poštovní obálku, desetina se vyhýbá některým místům a šest procent si po loňském 11. září pořídilo zbraň. Podle studií vyvolává úmyslné násilí déletrvající psychické následky více, než přírodní katastrofy nebo nehody. Důsledky jsou dlouhodobější nejen pro jedince, ale i pro společnost. Ti, kdo přežili, pociťují nespravedlnost. Výsledkem je zlost, frustrace, bezmoc, strach a touha po odplatě. Studie navíc prokázaly, že jednat na základě této zlosti a touhy po odplatě může pocit zlosti, viny a nepohody spíše zvýšit než snížit.
</TEXT>
<HEADING>
Co tě nezabije, to tě posílí?
</HEADING>
<TEXT>
Odpověď zní - jak koho. Lidé jsou pro překonávání traumatu od přírody vybaveni. Mnozí experti shodně uvádějí, že jako výsledný psychologický efekt převládne ve společnosti spíše odolnost než psychopatologie a duševní poruchy. Lidsky srozumitelné příznaky strachu, úzkosti, znovuprožívání dramatické události, snaha vyhýbat se místům činu či rizikovým situacím - například cestovat letadlem - postupně vymizí. V průzkumu veřejného mínění provedeném v USA záhy po tragickém 11. září uváděla více než třetina dotazovaných úzkost a strach, 29 procent depresi a 14 procent nespavost. O necelý rok později, v srpnu 2002, cítilo úzkost a strach z terorismu již jen 11 procent, depresi devět a poruchy spánku tři procenta dotazovaných. Pro některé lidi však výše uvedený optimismus neplatí. Výzkum prokázal, že největšímu riziku závažnějších posttraumatických stresových reakcí jsou vystaveni ti, kteří byli s tragickou událostí konfrontováni bezprostředně: oběti, jejich rodiny a záchranáři.
</TEXT>
<HEADING>
Posttraumatické jizvy na duši
</HEADING>
<TEXT>
Co se děje s psychikou člověka bezprostředně po traumatu? Akutní pocit ztráty osobního bezpečí zmobilizuje části mozku, které díky evoluci sdílíme s plazy, a bezprostředně vyvolá některou ze tří reakcí: boj, útěk nebo ztuhnutí. Zatímco vojáci jsou trénováni, aby reagovali bojem, a některé kultury a náboženství požadují od žen ztuhnutí, ve skutečnosti lidé nejčastěji utíkají. Mozek musí rychle reagovat, nespat, nesmí propást signály případného dalšího nebezpečí. V zájmu přežití omezí mozek veškerou další činnost. Stav přetrvává, i když další zjevné nebezpečí nehrozí. Výsledkem je nespavost, porucha soustředění doprovázená zhoršením studijního nebo pracovního výkonu, které postiženého nepříjemně zaskočí a připraví jej o sebevědomí. Rejstřík emocí se omezí, pocit strachu a zoufalství časem nahradí prázdno a neschopnost cokoli prožít. Stejně omezeně vnímá postižený i emoce druhých lidí. Vyhýbání se bolestivým vzpomínkám někdy vede k jejich vytěsnění. Postižený odmítá hovořit o tom, co prožil, vyhýbá se místům i osobám spjatým s traumatem. Někdy se zážitek neodbytně vnucuje se všemi detaily a tělesnou reakcí v bdělém stavu i ve spánku. Co je normální, život zachraňující reakcí v extrémně stresující situaci, přestává být adaptivní v každodenním životě. Výsledkem je škála reakcí, na jejichž konci může být posttraumatická stresová porucha (PTSD). Mezi její typické příznaky patří zvýšená bdělost a pocit trvalého "vybuzení" s neschopností soustředit se, vyhýbání se všemu, co se zážitkem souvisí, včetně neschopnosti vybavit si detaily, pocit prázdnoty, "flashbacky" - náhle se objevující živé obrazy traumatické situace - a děsivé sny.
</TEXT>
<HEADING>
Epidemie v násilném světě
</HEADING>
<TEXT>
Posttraumatickou stresovou poruchou může onemocnět každý člověk, prožije-li traumatický zážitek rozsahu přesahujícího obvyklou lidskou zkušenost. O "epidemii" PTSD ve světě plném násilí vypovídají studie: porucha byla diagnostikovaná u 17 procent dospívajících v Detroitu, 69 procent manželek či partnerek policistů zabitých v USA ve službě, 66 procent vietnamských veteránů, z nichž 33 procent trpí poruchou dodnes. I když přesná čísla o PTSD v souvislosti s 11. zářím dosud k dispozici nejsou, na základě předchozích zkušeností není pochyb o tom, že se tato porucha bude vyskytovat. Teroristických útoků bylo naštěstí ve Spojených státech jen málo. Přestože jsou výzkumná data o vlivu terorismu na lidskou psychiku kusá, přinášejí důležité informace. Podle čeho lze předvídat rozvoj posttraumatické stresové poruchy? Zjišťuje se, že čím blíže je člověk teroristickému útoku, tím je riziko vzniku PTSD vyšší. Ohroženější jsou i lidé zranění během útoku nebo ti, kdo někoho zabitého či zraněného znají, větší riziko onemocnění hrozí také ženám a osobám s již existující psychiatrickou poruchou. I náruživí televizní diváci zpráv mohou onemocnět. Posttraumatická stresová porucha však není jediným možným důsledkem teroristického útoku. Na trauma může jedinec zareagovat rozvojem deprese nebo zvýšenou konzumací drog a alkoholu. Téměř polovina obětí, které přežily bombový útok v Oklahoma City v roce 1995 - při němž zahynulo několik stovek lidí - udávala problémy s úzkostí, depresí a alkoholem a více než jedna třetina trpěla příznaky PTSD. Lidé, kteří se snažili zahánět vzpomínky, nepřipouštět si je a poté se zcela uzavřeli, byli poruchou ohroženi více než ti, kteří se prožití emocí nebránili a dokázali se odreagovat. Obyvatelé Oklahoma City holdovali rok po bombardování více alkoholu a cigaretám, uváděli také vyšší míru stresu i příznaků PTSD než lidé z jiných měst Spojených států. Děti, jimž zemřel blízký člen rodiny, kamarád nebo příbuzný, měly více příznaků PTSD než jejich vrstevníci, kteří nikoho neztratili. Alarmující je skutečnost, že dva roky po útoku udávalo významné symptomy PTSD spjaté s událostí 16 procent dětí a dospívajících s bydlištěm v okruhu asi 150 km od města, přestože nikdo z nich nebyl přímým očitým svědkem ani neměl mezi oběťmi příbuzné. Závažnější příznaky PTSD se zjistily u jedinců, kteří více sledovali zprávy, měli kamarády nebo někoho zabitého či zraněného znali.
</TEXT>
<HEADING>
Vyhledat pomoc není projevem slabosti
</HEADING>
<TEXT>
Postižení se často domnívají, že si nikdo neumí představit, co prožili - v tom mají pravdu -, a tudíž považují pomoc za zbytečnou. Často dají přednost alkoholu, který jim pomůže alespoň na chvíli odstranit úzkost, avšak po čase vede do pekel: závislost je častou přidruženou poruchou. Pokud však postižení připustí možnost, že jim lze pomoci, a o pomoc požádají, učinili zásadní životní krok. Požádat o pomoc a vyhledat léčbu není slabost, ale nutnost. Léčba pomáhá, i když jizvu na duši neodstraní. Přestože pilulky samy o sobě posttraumatickou stresovou poruchu nevyléčí, s úspěchem se používají. Antidepresiva ovlivňující obrat serotoninu, mozkového nervového přenašeče, jimž se ve zkratce říká SSRI (selektivní inhibitory zpětného vychytávání serotoninu), prokazatelně zmírňují příznaky související s nadměrnou aktivací organismu. Upravují spánek, zlepšují soustředění, pomáhají postiženému srovnat si myšlenky a lépe čelit problémům. Tím, že přinesou postiženému alespoň částečnou úlevu, podpoří jeho naději na cestu ven z bludného kruhu nepříjemných prožitků, čímž mohou usnadnit zahájení psychoterapie. Dobrý terapeut vytvoří atmosféru bezpečí a přijetí. Nemoralizuje, nesoudí, nevychovává. Nespěchá, protože ví, že každý člověk je od přírody vybaven schopností čelit traumatu. Terapie ve skupině s podobně postiženými oběťmi umožní sdílet s nimi starosti, ale i úspěchy. Vždyť naděje na uzdravení umírá poslední.
Postižení se často domnívají, že si nikdo neumí představit, co prožili - v tom mají pravdu -, a tudíž považují pomoc za zbytečnou. Často dají přednost alkoholu, který jim pomůže alespoň na chvíli odstranit úzkost, avšak po čase vede do pekel: závislost je častou přidruženou poruchou. Pokud však postižení připustí možnost, že jim lze pomoci, a o pomoc požádají, učinili zásadní životní krok. Požádat o pomoc a vyhledat léčbu není slabost, ale nutnost. Léčba pomáhá, i když jizvu na duši neodstraní. Přestože pilulky samy o sobě posttraumatickou stresovou poruchu nevyléčí, s úspěchem se používají. Antidepresiva ovlivňující obrat serotoninu, mozkového nervového přenašeče, jimž se ve zkratce říká SSRI (selektivní inhibitory zpětného vychytávání serotoninu), prokazatelně zmírňují příznaky související s nadměrnou aktivací organismu. Upravují spánek, zlepšují soustředění, pomáhají postiženému srovnat si myšlenky a lépe čelit problémům. Tím, že přinesou postiženému alespoň částečnou úlevu, podpoří jeho naději na cestu ven z bludného kruhu nepříjemných prožitků, čímž mohou usnadnit zahájení psychoterapie. Dobrý terapeut vytvoří atmosféru bezpečí a přijetí. Nemoralizuje, nesoudí, nevychovává. Nespěchá, protože ví, že každý člověk je od přírody vybaven schopností čelit traumatu. Terapie ve skupině s podobně postiženými oběťmi umožní sdílet s nimi starosti, ale i úspěchy. Vždyť naděje na uzdravení umírá poslední.
</TEXT>
</DOC>
<DOC>
<DOCID>LN-20020914072</DOCID>
<DOCNO>LN-20020914072</DOCNO>
<DATE>09/14/02</DATE>
<TITLE>
O vývoji léčby zápalu plic a o možnostech moderní medicíny hovoří v dnešním rozhlasovém pořadu Meteor profesor Vratislav Schreiber.
</TITLE>
<TEXT>
Zápal plic býval častou příčinou smrti. Například při epidemii španělské chřipky na konci první světové války zemřely statisíce lidí. Zápal plic neboli pneumonii může vyvolat mnoho různých patogenních mikroorganismů. Hlavním z nich je pneumokok Streptococcus pneumoniae, kterého objevil zakladatel bakteriologie Louis Pasteur. Historii léčby zápalu plic popisuje magazín New England Journal of Medicine. Před sto lety se používala jen podpůrná léčba. Nemocný například dostával kafr - tedy látku, jež usnadňovala dýchání. Už při epidemii španělské chřipky v roce 1918 stáli bohatší lidé ve frontách na kyslíkové láhve. Pokud nebyl kyslík k dispozici, doporučovali lékaři kvůli zlepšení dýchání pacientů alespoň otevřít okno. Tyto primitivní postupy často neměly úspěch. Úmrtnost na zápal plic dosahovala 33 procent, tedy každý třetí nemocný zemřel. V roce 1936 zahájili odborníci pasivní imunizaci, ordinovali tedy nemocným antisérum obsahující protilátky. Úmrtnost lidí, jež se léčbě podrobili, se snížila na 18 procent. Ve třicátých letech minulého století začali lékaři používat chemoterapii. Po zavedení sulfadiazinu v roce 1941 klesla úmrtnost až na osm procent. Už tehdy se však objevila komplikace, která nás trápí dodnes - ukázalo, se totiž, že třetina kmenů pneumokoka je na léčbu již předem rezistentní. Pokud se nemocný sulfadiazinem léčil, procento rezistentních kmenů vzrůstalo.
</TEXT>
<HEADING>
Nepomáhaly ani "koňské dávky" penicilinu
</HEADING>
<TEXT>
Přišla spása, pomysleli si lékaři, když začali ve čtyřicátých letech minulého století používat penicilin. Zprvu to tak skutečně vypadalo. Jenže postupně se ukazovalo, že účinnost medikamentu proti pneumokokům klesá. Po dvaceti letech od zavedení penicilinu už bylo k zahubení pneumokoků zapotřebí padesátkrát vyšších koncentrací penicilinu než na začátku. Lékaři tedy zvyšovali dávky. Jenže koncem osmdesátých let minulého století se objevil ještě závažnější problém - úplná rezistence pneumokoků na penicilin. Například ve Španělsku bylo tehdy 44 procent kmenů pneumokoka odolných proti penicilinu. Odhalení mechanismu působení penicilinu znamenalo další posun při léčení zápalu plic. Vědci zjistili, že penicilin hubí pneumokoky tak, že pouze narušuje jejich pouzdra. Odborníci tedy vsadili na jiné antibiotikum - erytromycin. Ten nepůsobí jen na obal pneumokoka, ale také narušuje tvorbu proteinů uvnitř jeho buňky. Erytromycin proto zabíjí i pneumokoky, kteří jsou rezistentní vůči penicilinu. Radost z úspěchu však netrvala dlouho, brzy se totiž objevily kmeny pneumokoka odolné i proti novému medikamentu. Dnes používají lékaři k boji se zápalem plic další antibiotika, fluorochinoliny. V roce 1990 na ně bylo rezistentní jen jedno procento kmenů pneumokoka, toto číslo se však bohužel neustále zvyšuje. Když je někdo jednou léčen fluorochinolinem, podruhé mu tento medikament už nejspíše nezabere. V ošetřovatelských zařízeních pro seniory tak zápal plic představuje velkou hrozbu. "Co dál?" ptají se v současnosti odborníci. Zkoušejí nová antibiotika a hledají cesty, jak zabránit vzniku rezistence. Pomoci by mohlo i očkování. Tato možnost má však háček - kmenů pneumokoka je příliš mnoho. Nejběžnější vakcína je tak zaměřena pouze proti třiadvaceti z nich.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 17. září krátce po půlnoci. Text upravila redakce LN.
Meteor, populárně-vědecký magazín, bude 21. září mimo jiné vysílat: * Jak se dělá tvar rostliny * Kdo překrucuje výsledky vědy * Kdy po povodni k psychiatrovi * Meteorová encyklopedie: Proč se věci nerozpadnou
</TEXT>
</DOC>
<DOC>
<DOCID>LN-20020914073</DOCID>
<DOCNO>LN-20020914073</DOCNO>
<DATE>09/14/02</DATE>
<GEOGRAPHY>LONDÝN</GEOGRAPHY>
<TEXT>
Dělnice mravenců žijících v Brazílii, která se chce stát vládkyní kolonie, musí nejprve odstranit své konkurentky. Ne všechny kolonie mravenců mají nezpochybnitelnou královnu. Vědci zjistili, že příslušnice jihoamerického druhu Dinoponera quadriceps mezi sebou o dominantní pozici bojují. Závěry výzkumu, jenž vedl Thibaud Monnin z univerzity v Sheffieldu, zveřejnil na počátku září odborný magazín Nature. Vědci vypozorovali, že až třícentimetrové příslušnice druhu Dinoponera quadriceps, toužící po "kralování", neodstraňují své sokyně samy. Krunýř konkurentky pouze potřísní signální látkou, a tím ostatním dělnicím sdělují, aby dotyčnou zlikvidovaly. Odborníci dále zjistili, že složení sekretu mravenců se liší dle jejich sociálního postavení. Signál k potrestání provinilců tak může vydat pouze vůdkyně kolonie.
</TEXT>
</DOC>
<DOC>
<DOCID>LN-20020914074</DOCID>
<DOCNO>LN-20020914074</DOCNO>
<DATE>09/14/02</DATE>
<GEOGRAPHY>BERLÍN</GEOGRAPHY>
<TEXT>
Miniaturní přístroj, který umožňuje sledovat pochody v těle člověka, sestrojili nedávno němečtí vědci. Dřívější námět sci-fi filmů - exkurze do lidských útrob - se tak brzo stane skutečností. Nedávno vyvinuté zařízení by mělo pomáhat především lékařům při stanovování diagnóz onemocnění trávicího traktu. Jeden centimetr široký a 2,5 centimetru dlouhý přístroj podobající se tabletě dostal jméno M2A. Do obalu, jenž dovede odolávat útokům trávicích šťáv, zabudovali vědci barevnou kameru, blesk a vysílač. A jak vlastně zařízení funguje? Pacient spolkne miniaturní přístroj podobně jako obyčejnou tabletu. Kamera začíná snímat okolí již v ústech, přenáší dva obrazy za sekundu. Přijímač podobající se walkmanu má člověk, který se podrobuje vyšetření připevněný u pasu. Po šesti- až osmihodinové cestě trávicím traktem je zařízení, jež lze využít pouze jednorázově, vyloučeno. Tři až pět metrů dlouhý úsek tenkého střeva nemohli lékaři u svých pacientů zatím uspokojivě vyšetřit. Selhával rentgen, počítačová tomografie i speciální endoskopy. Objev německých odborníků tak umožní, aby lékaři vyšetřili dosud nepřístupné části těla.
</TEXT>
</DOC>
<DOC>
<DOCID>LN-20020914075</DOCID>
<DOCNO>LN-20020914075</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
První evropské silnice vybudovali Římané a jejich válečné vozy do nich vytlačily první koleje. Šířka nejmodernějších evropských železnic je tedy dána rozchodem římského válečného vozu. Ten byl tažen dvěma koňmi. Šířka dvou koňských zadků se tak stala základem obecně sdíleného světového standartu. Když americká firma Thiokol, sídlící v Utahu, navrhla přídavné startovací rakety pro Shuttle, musela jejich konstrukci přizpůsobit profilu železničního tunelu, kterým se rakety na vagónech převážely na Floridu. Konstruktéři by přídavné rakety rádi udělali širší, ale byli omezeni průměrem tunelu, který je jen o něco širší než koleje, a tak nejmodernější dopravní technologie známá člověku zůstala omezena šířkou dvou koňských zadků.
</TEXT>
</DOC>
<DOC>
<DOCID>LN-20020914076</DOCID>
<DOCNO>LN-20020914076</DOCNO>
<DATE>09/14/02</DATE>
<TITLE>
test auta
</TITLE>
<TEXT>
Síla 180 koní pod kapotou zastaví ručičku tachometru Octavie RS až za hranicí 230 km/h. Stejně dobře jako sportovní jízdu zvládá však i roli rodinného vozu.
Nejrychlejší sériově vyráběný vůz v historii Škodovky si rychle získal své zákazníky a rozhodně si nemůže stěžovat na nedostatek pozornosti. Ve Velké Británii i v Německu jdou Octavie RS doslova na dračku a ve všech zemích ke značce s okřídleným šípem ve znaku spolehlivě přitahují nové zájemce. Pokud patříte k těm, kteří na silnici občas rádi malinko provokují, pak si můžete být jistí, že Octavie RS dokáže přivést k šílenství i řidiče proslulých sportovních značek. Provedení RS se totiž na první pohled příliš neliší od běžné octavie, a tak téměř každý řidič "bavoráku" či mercedesu reaguje na blížící se octavii ve zpětných zrcátkách sešlápnutím plynu. Když ovšem octavia v zrcátku nemizí, ba se dokonce dále přibližuje, nervozita stoupá. Následuje ještě jeden marný pokus o únik a pak už jen uvolnění cesty doprovázené nevěřícným kroucením hlavy či zdvihnutým palcem ruky. Bližší pohled odhalí atraktivní šestnáctipalcová kola z lehkých slitin s nízkoprofilovými pneumatikami, mohutnější přední nárazník přecházející do nízkého prodlouženého spoileru, decentní přítlačné křídlo na víku zavazadelníku i rozšířenou chromovanou koncovku výfuku. A to již každému dojde, že asi nejde o obyčejný vůz. Na výjimečnost upozorňují i zeleně lakované třmeny kotoučových brzd na všech kolech a písmeno "V" v barvách Škody Motorsport umístěné na přídi vozu. Interiér nenechá nikoho na pochybách, že jde o sportovní vůz. Pedály z nerezavějící oceli, stříbřitě podbarvené ukazatele přístrojové desky i černá barva v kombinaci se stříbrnými doplňky dodávají pravou soutěžní atmosféru. Sportovní sedačky z černé kůže vyplňuje stejně jako dveře stříbrné čalounění, kůží je obšitý i tříramenný sportovní volant a řadicí páka. Nechybí klimatizace, audiosouprava s osmi reproduktory ani elektrické stahování oken.
</TEXT>
<HEADING>
Starostlivý otec, nebo jezdec rallye?
</HEADING>
<TEXT>
Prakticky každý, kdo za volant Octavie RS usedne, tento schizofrenní pocit zažije. Nicméně "ereso" zvládne obojí. Pod kapotou se totiž usadil přeplňovaný benzinový čtyřválec o objemu 1,8 litru, jehož výkon byl vyladěn ze 150 na 180 koní. Díky vysokému točivému momentu již od nízkých otáček umožňuje řadit pátý stupeň velice brzy (při rychlosti 70 km/h), aniž by motor ztrácel schopnost akcelerace. To znamená, že pokud zrovna cestujete s rodinou, můžete zvolit klidné plynulé tempo bez nutnosti častého řazení, za což se vám octavia odmění spotřebou okolo 7 l na 100 km. To pravé ořechové ale nastane, jen co se za manželkou zabouchnou dveře. Od 3500 1/min dostane motor díky turbodmychadlu tu pravou "šťávu" a ochotně se vytáčí až do 7000 1/min, kdy zasahuje omezovač. Rychlost 100 km/h atakuje za necelých 8 vteřin, o chvíli později se již řítíte rychlostí 170 km/h, stále ještě na třetí převodový stupeň. Hranici 200 km/h pokoříte záhy, ani za touto hranicí vůz neztrácí ochotu dále zrychlovat. Ručička tachometru se zastaví až na hodnotě 250 km/h. I při razantní jízdě jde s "eresem" jezdit průměrně za 12 l. Důležité je, že i při takto vysokých rychlostech si vůz zachovává jisté jízdní vlastnosti. Podvozek snížený o 15 mm a dodatečné výztuhy karoserie za zadními sedadly umožňují rychlý průjezd zatáčkami bez většího náklonu a vozu trvá poměrně dlouho, než se dostane díky lehké zádi na hranici smyku. Řidič je však na smyk včas upozorněn a situaci může lehce korigovat protipohybem volantu či ubráním plynu. Kotoučové brzdy s ABS plně odpovídaly zaměření vozu a neztrácely účinnost. Ačkoliv praktičnost u sportovních automobilů není nikdy na prvním místě, může Octavia RS nabídnout i něco navíc. Zavazadlový prostor o objemu 528 litrů uspokojí každou rodinu a velkou roli bude hrát jistě i příznivá cena 680 900 Kč. Za "sporťák" s bohatou základní výbavou není moc.
Škoda Octavia RS 1.8 T 20V pětidveřový liftback s pohonem předních kol
Rozměry/rozvor: 4507x1731x1413/2508 mm
Hmotnost (pohotovostní/celková): 1375/1845 kg
Motor: zážehový přeplňovaný čtyřválec o objemu 1781 cm3
Maximální výkon: 132 kW (180 k) při 5500 1/min
Max. točivý moment: 235 N.m při 1950 - 5000 1/min
Nejvyšší rychlost: 235 km/h
Zrychlení (0 - 100 km/h): 7,9 s
Spotřeba paliva (město/mimo/kombinace): 10,8/ 6,4/ 8,0 l/100 km
Objem zavazadlového prostoru: 528/1328 l
Objem palivové nádrže: 55 l
Cena základního provedení: 680 900 Kč
</TEXT>
</DOC>
<DOC>
<DOCID>LN-20020914077</DOCID>
<DOCNO>LN-20020914077</DOCNO>
<DATE>09/14/02</DATE>
<TITLE>
?záhady všedního dne
</TITLE>
<TEXT>
Vždy v srpnu a září máme problémy s roztoči parazitujícími na kůži, kteří způsobují svědící vyrážku. Co jsou tito živočichové zač? Lze se proti nim nějak bránit? Dotaz zaslala čtenářka L. K. z Chomutova.
Původcem takzvané srpnové vyrážky je roztoč sametka podzimní (Neotrombicula autumnalis). Dospělá sametka žije v půdě, kde loví drobné členovce či požírá jejich vajíčka. "Počestný" dravý způsob života však sametky nepraktikují od malička. Jako larvy totiž vylézají z půdy a čekají na kolemjdoucího teplokrevného živočicha. Na něm si vyberou vhodné místo, kde se budou živit (u člověka je jím nejčastěji ta část těla, kde oděv přiléhá nejtěsněji: v pase, pod podprsenkou...). "Jakmile se larva přisaje na kůži, probodne ji svými čelistmi a do vzniklé ranky vypustí sliny. Vlastní potravou larvy je natrávená tkáň, kterou vysaje", vysvětluje parazitolog RNDr. Milan Daniel, DrSc. Larva sametky si takto uží-vá na zvířeti několik dnů. Plně nasycená poté odpadne, zavrtá se do půdy a prodělává další vývoj. Pokud larva probodne svými čelistmi lidskou kůži, dostává se do slepé uličky. Larvy sametek jsou totiž velice jemné a postižený člověk je většinou setře při prvním mytí. I přesto mu však několik dní zůstává svědící pupínek, který se objeví kolem tkáně narušené slinami parazita. Dalších několik týdnů pak může na kůži přetrvávat nahnědlá skvrnka. U citlivých jedinců dochází po napadení větším množstvím sametek k celkové obranné reakci doprovázené zvýšenou teplotou. Podle doktora Daniela se lze proti sametkám bránit pomocí běžných repelentů. Pokud neplánujete sedat si do trávy, stačí repelent nanést na boty či ponožky.
Vážení čtenáři, dotazy do této rubriky posílejte na adresu Lidové noviny, Senovážná 1254/4, Praha 1, 110 00. Obálku označte Věda - záhady.
</TEXT>
</DOC>
<DOC>
<DOCID>LN-20020914078</DOCID>
<DOCNO>LN-20020914078</DOCNO>
<DATE>09/14/02</DATE>
<TITLE>
Počítačový kurs LN pro začátečníky i mírně pokročilé
</TITLE>
<HEADING>
11. lekce: Pořizujeme programy
</HEADING>
<TEXT>
Váš počítač vám umožní psát, počítat nebo číst, co napsali jiní. Jen pro to potřebuje ten správný software. Operační systém už máte nainstalovaný a alespoň trochu si s ním rozumíte, Je čas přidat programy. Jednotlivé programy musí být spustitelné relevantním systémem, proto existuje jiný software pro Windows, jiný pro MacOS a jiný pro Linux. Vzhledem k tomu, že většina domácích uživatelů i malých kanceláří používá Windows, zůstaneme u nich.
</TEXT>
<HEADING>
Programy, kde jste?
</HEADING>
<TEXT>
Jak získáme ten správný software? Část programů je placená. Pořídíte je ve specializovaných obchodech nebo na internetu (po zaplacení si instalujete plnou verzi, třeba správce souborů Windows Commander). Některé programy dostanete již jako součást operačního systému Windows (prohlížeč Internet Explorer nebo e-mailer Outlook Expres). Pokud si nejste jisti, zda chcete investovat několik stovek až tisíc korun do plné verze programu, zkuste jeho demo verzi nebo shareware, program který je nutné po uběhnutí zkušební lhůty legalizovat - registrovat a zaplatit (přestože funguje dál). Shareware získáte na internetu (třeba www.ecomputer.cz/shareware), na stránkách výrobců, nebo CD přílohách odborných časopisů (Internet, PC World, Chip). Programy úplně zdarma, bez omezení, se nazývají freeware (například správce souborů Salamander nebo MP3 přehrávač Future Player 1.02) a opět jsou k nalezení na internetu nebo v časopisech. Část programů tedy získáte na internetu. Internetové stránky si můžete prohlížet díky programu, který je už přibalený k Windows - Internet Exploreru. Není ale jediný. Pokud budete mít možnost, vyzkoušejte také prohlížeč Netscape nebo Opera. Nejsou tak rozšířené jako Explorer, ale je možné, že vám budou lépe vyhovovat. Pro osobní použití jsou ke stažení na internetu zdarma.
</TEXT>
<HEADING>
Napiš mi to
</HEADING>
<TEXT>
Většina mírně pokročilých uživatelů používá počítač především jako vylepšený psací stroj. Na životopis, někdo třeba i na psaní knihy. K tomu slouží program, kterému se říká textový editor. Nejrozšířenějším editorem je Word. Ve Wordu si můžete libovolně volit typy písma, vzhled stránky (okraje, velikost papíru), ale i vkládat obrázky a tabulky. Můžete se podívat, jak bude vypadat stránka před tiskem, několika způsoby text upravovat a to upravené pak zase obnovit (vrátit do původního stavu). Wordu se budeme věnovat samostatně v další lekci. Samy Windows už obsahují dva textové editory NotePad (Poznámkový blok) a WordPad (oba pod Start - Příslušenství). NotePad potřebuje jen velmi malou paměť, ale vzhledem k tomu vám nenabídne žádný luxus, jen obyčejnou práci s textem. Přesto a právě proto je stále oblíbený. Kopírujete-li třeba stránku z internetu, do Wordu zbytečně přenesete všechno - obrázky, text i odkazy. Do NotePadu se překopíruje pouze text. (Pokud se zobrazí v jednom nekonečném řádku zvolte Úpravy a klikněte myší na Zalamování řádků.) WordPad je podobný Wordu. Jelikož je ale vlastně zdarma, ponechány jsou pouze omezené funkce. Na trhu je navíc nepřeberně mnoho textových editorů. Mezi ty rozšířenější patří Word Perfect nebo 602Text. Editor Word je součástí balíčku MS Office, což je sada několika programů. Ze sady Standard vybalíte kromě Wordu ještě Excel - specialistu na grafy, tabulky a výpočty; MS Outlook - rozšířený e-mailový klient - a FrontPage - editora pro tvorbu webových stránek. Více pokročilí uživatelé využijí Power Point, který slouží k tvorbě prezentací nebo Access (databáze). Většinu programů z MS Office koupíte i odděleně. Podobný balíček nabízí také Software 602, který je zdarma.
</TEXT>
<HEADING>
Příště: Co znamenají koncovky
</HEADING>
<TEXT>
2. Vyberte si obrázek, který chcete umístit na svou pracovní plochu. Můžete použít některý z nabídky systému, nebo svůj vlastní. Po kliknutí na tlačítko Procházet... jej vyhledejte na hard disku.
RADA: Nevybírejte příliš pestré obrázky. Ikony se na nich budou ztrácet.
3. Pod záložkou Nastavení lze změnit rozlišení monitoru. Snažíme se mít co nejvíce bodů na obrazovce (ale tak, abychom bez problémů přečetli texty pod ikonami) při co nejvíce barvách.
POZOR! Když se přiblížíme hranici možností monitoru, začne obraz nepříjemně blikat. Pak je vhodné rozlišení zmenšit.
</TEXT>
</DOC>
<DOC>
<DOCID>LN-20020914079</DOCID>
<DOCNO>LN-20020914079</DOCNO>
<DATE>09/14/02</DATE>
<TITLE>
* Kde seženu manuály?
</TITLE>
<TEXT>
Většinou bývá součástí instalačního balíčku. Některé manuály jsou také ke stažení na internetu. V poslední době se většina textů, která slouží pouze pro čtení a má nějak graficky vypadat, ukládá ve formátu .pdf. Abyste tyto texty mohli číst, potřebujete program Acrobat Reader (zdarma třeba na www.usepdf.cz).
</TEXT>
<HEADING>
* Co potřebuji, chci-li poslouchat hudbu na počítači?
</HEADING>
<TEXT>
Ve vašem systému je jednoduchý přehrávač CD (Start - Příslušenství - Zábava). Nabízí ale jen to nejzákladnější a uživatelsky není příliš příjemný. Proto se vyplatí nainstalovat si některý ze specializovaných programů - Windows Media Player (součást OS od Windows98), freeware Quick Time Player nebo shareware Winamp a RealOne Player.
</TEXT>
<HEADING>
* Jak nainstaluji nový program?
</HEADING>
<TEXT>
Většina programů se sama prostřednictvím dialogového okna zeptá, zda se má nainstalovat, a instalací vás provede. Většina správných voleb pro běžného uživatele je přednastavená, takže stačí klikat myší na OK nebo Další. Jinak váš operační systém má také nabídku "Přidat nebo odebrat programy" (Start - Nastavení - Ovládací panely). Nosič s programem (třeba CD) vložte do počítače a v jeho nabídce zvolte Nainstalovat. Pokud naopak chcete program odstranit, vyberte jej ze seznamu v okně a stiskněte Odinstalovat.
Většina programů se sama prostřednictvím dialogového okna zeptá, zda se má nainstalovat, a instalací vás provede. Většina správných voleb pro běžného uživatele je přednastavená, takže stačí klikat myší na OK nebo Další. Jinak váš operační systém má také nabídku "Přidat nebo odebrat programy" (Start - Nastavení - Ovládací panely). Nosič s programem (třeba CD) vložte do počítače a v jeho nabídce zvolte Nainstalovat. Pokud naopak chcete program odstranit, vyberte jej ze seznamu v okně a stiskněte Odinstalovat.
</TEXT>
</DOC>
<DOC>
<DOCID>LN-20020914080</DOCID>
<DOCNO>LN-20020914080</DOCNO>
<DATE>09/14/02</DATE>
<TITLE>
Plug-in. Tajemné spojení, se kterým se určitě jednou setkáte. Plug-iny jsou zásuvné moduly, prográmky, které vloží do komplikovaného programu další funkci. Třeba plug-in do internetového prohlížeče Netscape nebo Explorer umožňuje prohlížet stránky s animací Flash. Rozšířené jsou také plug-iny nabízející složité grafické efekty pro Adobe Photoshop. Plug-in pořizujete jako jakýkoli jiný program, některé aplikace mají volbu přidat plug-in přímo ve svém menu nebo se ozvou s výzvou k instalaci a zároveň poradí, kam se přesně obrátit.
</TITLE>
<TEXT>
Internetovou verzi kursu najdete na adrese www.lidovky.cz/pckurs
</TEXT>
</DOC>
<DOC>
<DOCID>LN-20020914081</DOCID>
<DOCNO>LN-20020914081</DOCNO>
<DATE>09/14/02</DATE>
<TITLE>
soutěž:
</TITLE>
<TEXT>
Letošní pohádkový festival v Jičíně dobíhá do finále a tak i my vám dnes přinášíme výsledky novinářské soutěže o nejlepší příběh prázdninového putování za překvapením. Připomeňme si, že jste soutěžili o cenu Lidových novin, společnosti Ferrero a Nadačího fondu Jičín - město pohádky.
1. místo
Jakub Mencl (12 let) z Novosedel nad Nežárkou za vyprávění 'Jak jsem putoval s kaprem Jakubem'
Velice rád cestuji, a to pěšky, na kole, autem, ale nejraději vlakem. Vlakem jezdím s dědou a babičkou, autem s rodiči a dvěma malými sestrami. Byl jsem i v Rakousku a ve Švýcarsku, ale kdybych projel celý svět, vždycky budu vědět, že v Třeboni je rybník Svět. A tak se stalo, že jsem vyhrál vandrovní knížku "Putování s kaprem Jakubem", protože jsem věděl, že kapr Jakub dostal jméno po slavném rybníkáři Jakubu Krčínovi, který tady u nás na Třeboňsku všechny ty krásné rybníky vybudoval. A že kapr Jakub bydlí v rybníku Rožmberk, což je největší rybník v Čechách. Potom jsem s vandrovní knížkou cestoval: vlakem jsem jel do Veselí nad Lužnicí, kde je soutok Lužnice s Nežárkou, mám tam dvě tety a kapři tam jezdí na kánoích. Dostal jsem tam k razítku i modré tričko s vyšitým kaprem z Blat. Vlakem jsme jeli do Strakonic, které mají krásný hrad s věží Rumpál a dudáckými festivaly, vlakem jsem dojel až na Kubovu Huť, což je nejvýše položená železniční stanice v Čechách a je tam moc krásně i proto, že já jsem také Kuba. Ostatní cesty autem, na kole i pěšky se mi také velmi líbily: město Písek s nejstarším kamenným mostem ve střední Evropě a rýžováním zlata v řece Otavě, Český Krumlov s rožmberskou růží i přehrada na Lipně a Prachatice se zlatou stezkou, po které se přes Soumarský most vozila do Čech sůl. Jel jsem do Jindřichova Hradce za Bílou paní a svezl se v mašince úzkokolejky do Kapouna, kde zanechal poslední stopu Jára Cimrman. Když jsem měl ve vandrovní knížce dost razítek, dostal jsem v Českých Budějovicích kouzelnou pastelku Koh-i-noor a tam jsem se zapsal do pamětní knihy kapra Jakuba. Měl jsem velkou radost a užíval prázdnin, které byly právě v polovičce. Ale začaly se dít věci. Po krásném letním počasí začalo pršet a pršelo, jen se lilo druhý i třetí a další den. Od Lipna se valila voda na Budějovice a kde se vzala tu se vzala povodeň. Přetékaly rybníky, řeky se vylévaly z koryt, voda strhala lávky, mosty, břehy i tratě, prostě katastrofa, kalamita, neštěstí. Všechna ta krásná místa, která jsem nedávno navštívil, jsou v nejvyšším stupni nebezpečí, všude se valí voda a prší a prší. Houkají sirény, zvoní zvony a voda se valí a valí. Rybáři, hasiči, vojáci, politici, všichni zachraňují, co se dá, všichni pomáhají, páni starostové stěhují děti z tábora v Řadově do zámku ve Stráži a vytopené lidi ze Staré Hlíny do kulturáku v Kolencích. Rybník Rožmberk je v ohrožení, něco se děje s česly, musí být odstřelena část hráze a třesou se okna až u nás v Novosedlích. Všem, kteří hlídají ve dne v noci hráz Rožmberka, přichází na pomoc kapr Jakub, který svolal všechny siláky kapry i sumce, aby se natlačili na hráz a nepovolili a drželi a už je tady třeboňský vodník Čochtan, za kterým přijeli na pomoc vodníci Volšoveček a Česílko až z Jičína - města pohádky. A všichni pomáhají a všichni hlídají a všichni pracují a nejvyšší třeboňský rybář pan Hůda už není tak ustaraný a po týdnu přestává pršet a řeky se zklidňují, hladiny klesají a Rožmberk se zdá být zachráněný. Ale povodňová pohotovost trvá, všichni si pomáhají, odklízejí, čistí, hlídají a přemýšlejí. Přemýšlí vodník Volšoveček, že je třeba vysazovat nové duby a vrby pro příští generace vodníků, aby měli na čem sedat a hlídat staré duby, jak jim drží kořeny. A Česílko připomíná Čochtanovi, aby tolik nevysedával na balkoně u silnice, ale více si hleděl rybníků a stavu jejich hrází. A já jsem vyprávění o putování s kaprem Jakubem zakončil povodní, protože to byl pro mě ohromný zážitek, lítost a obdiv statečnosti všech lidí a kaprů a vodníků v Čechách.
2. místo
Kateřina Mikšíková (18 let) z Tišnova za vyprávění 'Povedený výlet do Krkonoš'
Píše se sedmý srpen tohoto roku a naše cesta za krásami krajiny Krkonoš právě začíná. V 6,30 ráno nás neúprosně vytáhne z postelí největší nepřítel všech spáčů - budík. Jde to sice stěží, nicméně protáhneme svá zkřehlá těla a s pomocí studené vody se nám konečně daří dostat se do bdělého stavu. Za hodinu už sedíme v autobusu směr Špindlerův Mlýn a kocháme se pohledem na zdejší sluncem zalitou přírodu. Ve Špindlu jsme asi tak za hodinku. Poté se další půlhodinku snažíme vyčíst z mapky nějakou nejpříhodnější túru, hodnou naší fyzické kondice. "30 km by snad mohlo stačit, shodujeme se jednomyslně a coby zkušení horalové už si to míříme do vrchů na Špindlerovu boudu vzdálenou asi 6 km. Jakmile na náš první záchytný bod dorazíme, naskýtá se nám pohled opravdu unikátní. Jelikož zdejšími horskými hřebeny vedou státní hranice s Polskem, máme naše severní sousedy po pravé ruce a českou vlast po levici- každý vtipálek a znalec Cimrmana by zde mohl na jeho způsob vyzkoušet ono slavné: "Jsem v Polsku, jsem v Čechách. A v Polsku, a v Čechách ... atd.". Nás to také hned napadlo, tudíž jsme se okamžitě stali terčem pozornosti polských policistů. Už z jejich pohledu bylo zřejmé, co si o Češích, přešlapujících červenou čáru sem a tam, asi myslí. My se však vydali dále. Před námi bylo dlouhých 15 km na Labskou boudu. Počasí nám sice svou oblačností moc nepřálo, ale zima nebyla, a tak se šlo dobře. Avšak jen do té doby, než nás začaly trápit první dešťové kapky. Desítky turistů kolem nás se samozřejmostí vytahovaly své pláštěnky, zatímco my jsme si mohli tak akorát vytáhnout svačinu. Naštěstí se příroda po chvíli umoudřila a přestala nám kazit výlet deštíkem. Malé mezipřistání jsme si udělali v místní horské boudě, čehož jsme po zaplacení limonády za 40 Kč hořce zalitovali. Naše kroky směřovaly dále, až jsme se trošku upocení a unavení dostali k Labské boudě. Odtud stačilo ujít jen kilometr a mohli jsme spatřit pramen Labe. Místo, kde se naše nejdelší řeka "rodí", nás udivilo svou jednoduchostí. Všude kolem jen kopce, planiny a turisté a před námi malá studánka. Tím více to na nás zapůsobilo. Turistické značky nám naznačily, že nás čeká ještě dalších 10 km zpět do Špindlerova Mlýna, odkud nám v 16,00 hod. odjíždí autobus. Pomalu jsme se vydali nazpátek kratší a strmější cestou do údolí. Po hodině cesty kamenitým příkrým terénem jsme s hrůzou zjistili, že času nemáme nezbyt. Ba naopak. Mohutné lesy, skalní vodopády a všechna atmosféra hor musela ustoupit do pozadí a my se soustředili na tempo naší chůze. Představte si běžce, který má za sebou 5 km tratě a v závěru musí ještě finišovat. Tak takhle bychom mohli popsat závěr naší poznávací výpravy. Jako každá správná pohádka i naše putování má šťastný konec v podobě přeplněného dusného autobusu, ke kterému jsme s jazyky na hrudi přiběhli na vteřinu včas. Tak zase příští rok...
3. místo
Jan Kytner (8 let) z Havířova za vyprávění 'Co se mi o prázdninách líbilo'
Na začátku prázdnin jsem byl na hradě Pernštejně. Byli tam šermíři. Šermoval jsem s nimi. To byl, pane, boj! Pak jsem s bráškou Pavlíkem v Nedvědici na školním dvoře jezdil v motokáře. V Doubravníku jsem hrál na dvoře proti taťkovi přehazovanou. Těsně jsem s ním prohrál. Příště už ho porazím! Na výletě s rodiči se mně líbil v Bystřici v muzeu starodávný nábytek a hospodářské nářadí. Pak se mi líbila vírská přehrada. V polovině prázdnin jsem byl s rodiči ve Dvoře Králové. V zoologické zahradě se mi líbila všechna zvířata. Sloni pěkně cvičili, hráli na harmoniku. Prohlédli jsme si Opočno, Dobrušku, Náchod, Josefov. S taťkou jsme udělali krátký výlet do Obřího dolu. Adršpach a Broumovské skály končily náš výlet. Nakonec jsem pomáhal vařit babičce na Vysočině. Byly to prima prázdniny!
</TEXT>
<HEADING>
Všem vám děkujeme
</HEADING>
<TEXT>
Po celé léto měly být redakční internetové stránky otevřené všem, kteří chtěli do naší novinářské soutěže přispět svým vyprávěním. Jenže karlínské sídlo redakce LN zaplavila voda a řadu dní naše elektronické spojení se světem nepracovalo vždy tak, jak by mělo. Možná tedy některé vaše příspěvky zabloudily v neznámu a k nám se nedostaly, i když jsme pro to udělali všechno. Věříme, že nás pochopíte, omluvíte a zůstanete našimi přáteli. Děkujeme.
Po celé léto měly být redakční internetové stránky otevřené všem, kteří chtěli do naší novinářské soutěže přispět svým vyprávěním. Jenže karlínské sídlo redakce LN zaplavila voda a řadu dní naše elektronické spojení se světem nepracovalo vždy tak, jak by mělo. Možná tedy některé vaše příspěvky zabloudily v neznámu a k nám se nedostaly, i když jsme pro to udělali všechno. Věříme, že nás pochopíte, omluvíte a zůstanete našimi přáteli. Děkujeme.
</TEXT>
</DOC>
<DOC>
<DOCID>LN-20020914082</DOCID>
<DOCNO>LN-20020914082</DOCNO>
<DATE>09/14/02</DATE>
<TITLE>
"Myslíš, že ho uvidíme?" Pro moji dvanáctiletou dceru je to základní otázka. Potkáme v Saint Andrew prince Williama? "V srpnu dost těžko. Už tu prý ani studovat nechce," beru jí všechny naděje. Vlastně se mu ani nedivím. Zbytky monumentální katedrály a hradu mu určitě ukázali už první týden, několik historických univerzitních budov si jistě také prohlédl, a pak už mu zbýval jen výhled na moře a partie golfu na zdejších proslulých hřištích. Navíc na těch několika místních komunikacích (hlavní ulice tu mají jen tři) musel být velmi snadný terč pro zástupy svých fanynek. Ještě že to měl ani ne hodinu do skotské metropole Edinburghu. To je město se vším všudy. Místní lidé se chlubí, že při posledním sčítání zde bylo napočítáno 701 hospod, barů a restaurací, tedy o jednu více než v konkurenčním (a větším) Glasgow. Šedou masu edinburského hradu nelze přehlédnout. S úctou se tady ukazují skotské korunovační klenoty a místnost, kde Marie Stuartovna porodila syna Jakuba VI. Vůbec jakékoli místo, které tato královna navštívila, je předmětem neutuchajícího zájmu. Podobnou "posvěcovací" schopnost má i další bojovník za skotskou nezávislost - princ Karel Eduard Stuart, láskyplně nazývaný jako Bonnie Prince Charlie.
</TITLE>
<HEADING>
Nejfotogeničtější hrad
</HEADING>
<TEXT>
Většina památek je soustředěna na Královské míli, ulici spojující hrad a palác Holyrood, oficiální rezidenci královny ve Skotsku. Některé zdejší atrakce (například Centrum historie skotské whisky) ale dokládají, jak vyvinutý smysl pro turistický průmysl Skotové mají. Přesně vědí, co je ve světě jako skotské vnímáno. Co turisté vidět chtějí, to také uvidí. Chtějí dudáky v tradičních tartanových sukních - kiltech? Mají je mít. Chtějí lochnesku? Bude, i když jen plastiková. Jezero Lochness vlastně ani není nijak zvlášť hezké, přesto se na jeho břehu výletní autobusy jen těžko vyhýbají jeden druhému. Podobný příklad je prý i nejfotogeničtější ze skotských hradů Eilean Donan Castle. Davy z celého světa tu cvakají aparáty ostošest. Zvláště, když se jim přesně do hledáčku postaví pravý dudák v pravém skotském kroji. Co na tom, že středověký hrad byl téměř do základů pobořen už v osmnáctém století a jeho dnešní podoba je romantická variace postavená v roce 1932. Jako filmová kulisa je ale dokonalý. Natáčela se tady jedna z bondovek a na hradbách běhal Mel Gibson ve filmu Statečné srdce. Autentických hradů, zámků i ostatních památek je ve Skotsku bezpočet. Nikdo si u nich ani nemusí vymýšlet krvavé příběhy, protože ty se prostě odehrály. O pohnutých dějinách svědčí i náměty tradičních baladických písní. Zpívá se v nich o vyklovaných očích, potocích krve a popravčích pahorcích s oběšenými milenci.
</TEXT>
<HEADING>
Pozor na muchničky
</HEADING>
<TEXT>
Postupujeme dále na sever. Ještě v Anglii jsme na ukrácení chvíle hráli prostou hru. Každému z běžných zvířat jsme přidělili bodové ohodnocení a pak už jsme se jen rozhlíželi a hlásili úlovky. Pes byl za bod, ovce za dva, čáp za deset. Jenže tady, na skotské Vysočině, nastala naprostá inflace ovcí. Mají černé hlavy, bílé kulaté chundelaté tělo a jsou všude. Tváří se, že sem patří odjakživa, ale jsou v podstatě vetřelci. V osmnáctém století angličtí správci usoudili, že než neustále hlídat hrdé Skoty, bude lepší na Vysočině pěstovat ovce. Místní obyvatelstvo násilím vyhnali na jih nebo přímo do emigrace. Ovce zůstaly, ale lidé se už nikdy úplně nevrátili. Dnes jich na každém kilometru čtverečním žije jen šest. Kromě ovcí určuje ráz Vysočiny také zvláštní plemeno polodivokých rezavých krav s dlouhou srstí. Pokud se hospodáře zeptáte, proč chová zrovna tato zvířata, asi jen pokrčí rameny. Kvůli penězům to není. Mléka produkují jenom tolik, kolik stihne vypít jejich tele, a ani v produkci masa nejsou žádné šampionky. Ale patří ke Skotsku. Když pak pozorujete zrzavé, jakoby plyšové telátko s čupřinou na čele, jak se tulí ke své chlupaté mámě, pochopíte slabost zdejších farmářů. Čím dále na severozápad jedeme, tím více se objevuje problém, kterému Středoevropan čelí jen těžko. Hejna drobných kousavých mušek - muchniček. Skoro nejsou vidět, ale ve svém množství tvoří krvelačnou bestii, které jsou české repelenty k smíchu. Naštěstí stačí popojít pár set metrů směrem vzhůru a muchničky mizí. Pro horskou turistiku je Skotsko země zaslíbená. Trochu paradoxně, protože nejvyšší hora Ben Nevis měří jen 1344 metrů. Většinou se ale na túry nastupuje z téměř nulové výšky (není divu, v žádném místě Skotska není k moři dále než 60 km) a vzhledem k drsnému podnebí si už někde ve dvou stech metrech našinec připadá jako těsně pod tatranskými vrcholky. Výška se zde udává ve stopách. Vypadá to důstojněji a snadněji se odliší tzv. munros - hory vyšší než tři tisíce stop. Je jich 284 a jmenují se podle sira Hugta Munra, muže, který je první obešel a v roce 1891 vyhotovil jejich seznam. Dal tím zvyknout svéráznému hnutí. V klubu "munroistů" je nyní asi 2700 členů - tedy těch, kteří stanuli na všech vrcholcích. Soutěží, kdo navštíví nejvíc "munroovek" během jednoho dne (rekord 28) či kdo nejrychleji všechny obejde v jednom kuse (rekord 51 dní). Jistý Steward Logan dokonce takových okruhů udělal osm. Projíždíme kolem kopců posetých chomáčky ovčích kožichů. Zelená údolí ústí u některého z bezpočtu průzračných jezer. Na břehu je sem tam osada, jejíž obyvatelé žijí bůhví z čeho. U každé osady by klidně mohla být cedule "Konec světa". Jednou z nich je Torridon. Ve zdejším obchůdku se dostane snad všechno potřebné k životu. Všeho je však jen v pečlivě odměřeném množství. Osm cibulí, deset jogurtů, čtyři hlavičky česneku. Jediná police, která přetéká, obsahuje bojové prostředky proti muchničkám - spreje, sítě, vykuřovadla a snad i amulety. Zdá se, že směna zboží za peníze je jen vedlejším produktem. Neméně důležitá je výměna informací a projevů obyčejné lidské sounáležitosti.
</TEXT>
<HEADING>
Poslední Skot
</HEADING>
<TEXT>
Podobně přívětivým dojmem působí i miniaturní škola . České děti mohou jen závidět. Učitelka se ztrácí v hromadách hraček a knížek. Jsou prázdniny, a tak jí uklízet pomáhá jen školní kočka. Na první pohled je zřejmé, že sem chodí osm dětí. Je tu osm věšáčků, osm skříněk, osm židliček a v kuchyňce osm hrnků. "Nejmladšímu jsou tři, nejstaršímu dvanáct, ostatně tady se na ně podívejte," ukazuje učitelka na stěnu za sebou. Každý z žáků tu má obrovskou fotografii, doplněnou povídáním o tom, co ho baví, co rád jí, jaká zvířata doma chová, co dělají tatínek a maminka. Osmiletý Robert ze všeho nejradši hraje fotbal. Nemá to chudák snadné. Místní hřiště rozhodně nevyhovuje standardním parametrům. Jednu postranní čáru tvoří břeh jezera, převýšení mezi brankami je několik metrů, a navíc se hráči musejí vyrovnávat s všudypřítomným ovčím trusem. Zato výhled, který při hře mají, neposkytuje žádný ze světových stadionů. Vlastně ani není potřeba nikam chodit. Stačí jen sedět a dívat se. Krajina se každou chvíli mění před očima. Ideální prostředí pro pasivní turistiku. Drobná změna počasí, a jako bychom byli úplně jinde. Nejpůsobivější jsou stráně pokryté vřesem. Jak na ně zasvítí slunce, jejich barva z temně hnědé přechází na fialovou. Po jediné torridonské silnici najednou šlape muž. Vypadá jako jeden z posledních z odbojných Skotů. Barvy jeho kiltu jsou vybledlé - zdá se, že jej nosil celý rok. Zpod kostkované látky koukají šlachovité nohy v kožených sešlapaných botách. Nezastavuje se, jde směrem do hor a turisté mu mohou být ukradení. I on je důkazem toho, jak dobré je sejít z tras, doporučovaných v pestrobarevných průvodcích s nápisem Welcome to Scotland.
Letadlem: zpáteční letenka Praha - Edinburgh s ČSA stojí 10 990 Kč. S GTS International (studenti a mládež do 26 let) stojí 7340 Kč.
Autobusem: zpáteční jízdenka Praha - Edinburh (nebo Glasgow) přijde na 4386 Kč.
Ubytování je jedno z nejdražších v Evropě. Mnoho domácností si přivydělává tím, že poskytují Bed and Breakfast (postel se snídaní). Cena se pohybuje kolem 15 liber za lůžko. Cenově přijatelné je ubytování v síti mládežnických hostelů (www.syha.org.com), které jsou často umístěny v zajímavých historických objektech. Nejlevnější stojí šest liber a výš.
</TEXT>
<HEADING>
Kuchyně:
</HEADING>
<TEXT>
Jedním z tradičních jídel je haggis - vařený ovčí žaludek naplněný nasekaným masem nebo mletými vnitřnostmi a převážně kořenovou zeleninou. Oblíbenou pochoutkou je shortbread - sladké máslové sušenky trojúhelníkového tvaru. Ve skotském jídelníčku nechybějí skopové a hovězí maso, ryby, bažanti, koroptve i divoké kachny.
</TEXT>
<HEADING>
Praktické rady:
</HEADING>
<TEXT>
Vstupné do historických objektů je vysoké, vyplatí se zakoupit kartu Historic Scotland. Je k dostání u každého zapojeného objektu. (info:www.historic-scotland.net)
Pozor na muchničky (tzv. midges). Dokáží otrávit i nejzdatnějšího cestovatele. Místo po kousnutí zrudne a vydrží svědit i několik dní.
Připravte se na to, že budete špatně rozumět zdejší angličtině.
Ve Skotsku se kromě anglickými librami platí běžně librami skotskými. V ČR jsou téměř nesměnitelné, proto se jich před odjezdem zbavte.
V Edinburghu dejte před vyhlídkovými cestami přednost městské dopravě. Celodenní lístek stojí 2,20 libry, mimo špičku a o víkendu 1,50 libry. Autobusy jezdí po trasách jako turistické a ještě mnohem dál.
Pramen: Svojtka &amp; Co.
</TEXT>
</DOC>
<DOC>
<DOCID>LN-20020914083</DOCID>
<DOCNO>LN-20020914083</DOCNO>
<DATE>09/14/02</DATE>
<TITLE>
Nová publikace spekuluje o tom, že herečka a monacká kněžna podporovala irské teroristy
</TITLE>
<TEXT>
Když před dvaceti lety ztratilo Monako svoji první dámu, milovanou kněžnu Grace Patricii Kellyovou, mnozí tvrdili, že s ní částečně zemřelo i Monako. Dnešní knížectví sice žije dál svým kasinem, turistickým ruchem a událostmi v knížecí rodině, ale i po letech starousedlíci vzpomínají na Grace. Teprve ona podle nich dodala malému knížectví lesk, z něhož žije Monako dodnes.
Americká herečka Grace Kellyová, která se v roce 1956 provdala za knížete Rainiera III., si získala lásku monackého obyvatelstva více než vládnoucí rod Grimaldiů za celou svoji dlouhou historii. Zároveň přilákala zájem mocných z celého světa: jestliže na svatbě Grace a Rainiera nebyla v Monaku žádná hlava státu, na kněžnině pohřbu v roce 1982 přišli nejslavnější umělci, z nichž mnozí byli její filmoví partneři. Životní příběh Grace Kellyové, často přirovnávaný k pohádce, zůstává však v mnoha ohledech stejnou záhadou jako její tragická autonehoda, na jejíž následky 14. září před dvaceti lety tehdy třiapadesátiletá Grace zemřela. Nikdy se nepodařilo - nebo možná ani nechtělo - vyšetřit, zda opravdu řídila kněžna, nebo její nejmladší dítě, tehdy sedmnáctiletá Stefanie. Nikdo se také již nedozví, zda pro ni výměna Hollywoodu za palác byla takovým štěstím, jak se zdálo. Nikdo si také neumí vysvětlit, proč se k ní zachoval osud tak krutě, když dopustil, aby smrtelně havarovala právě na silnici, kde v roce 1955 natáčela komedii Chyťte zloděje s Cary Grantem. Již při natáčení oslňovala Grace Kellyová svým brilantním řidičským uměním. Shodou okolností to byl jeden z jejích posledních filmů. Obsadil ji do něj Alfred Hitchcock, který s mladou herečkou měl velké umělecké plány.
</TEXT>
<HEADING>
Jiná Grace
</HEADING>
<TEXT>
Grace se však brzy po natáčení seznámila s Rainierem a když ji pak Hitchcock nabídl další roli, odmítla. Bylo přece nemyslitelné, aby v novém postavení hrála kleptomanku. Film pro ni navždy skončil. Místo toho reprezentovala a zajistila knížecímu rodu tři dědice. Osobnost plavovlasé Grace Kellyové s andělskou tváří ovšem byla opředena i mnoha dalšími tajemstvími, z nichž si většinu vzala navždy s sebou. Pohádka o krásné dívce, která se stala nejmocnější a nejbohatší ženou země, trvala necelých třicet let. Po tuto dobu nejenže hrála úspěšně roli první dámy, ale především tajila mnohé ze své minulosti. Ani s přibývajícími léty však nepřestávají média doslova slídit po intimnostech z jejího života, a tak mnohá fakta, ať již ověřená, nebo ne, vyplouvají na veřejnost. Stále ještě žijí pamětníci, kteří znali i jinou Grace, a tak její památka není jen pomníkem distingovanosti a cudnosti. Kupodivu nejvíce se na tomto šokujícím zjištění podíleli hereččini rodiče. Zahraniční novináři totiž vypátrali výroky matky první dámy, které paní Kellyová starší pronesla po ohlášení zásnub své dcery v lednu 1956. "Milostné návrhy a nabídky k sňatku dělají muži mé dceři od jejích patnácti let," prohlásila Margaret Kellyová a novinářům dokonce řekla, že Rainier je padesátým mužem v pořadí, který má o Grace zájem. Matka se netajila ani tím, že žádný z ženichů jí nebyl dost dobrý, teprve na svého budoucího knížecího zetě byla paní Kellyová dostatečně pyšná. Grace se nikdy nepochlubila s tím, že jí před nápadníky rodiče dělali nemožné scény. Otec, zedník irského původu, který se vypracoval vlastní pílí, neschvaloval ani rozhodnutí Grace studovat herectví. A tak když Grace odešla z rodné Filadelfie do New Yorku, jezdili ji rodiče dost nevybíravým způsobem občas zkontrolovat. Ještě větší faux pas se však odehrávala, když Grace občas přivedla nějakého nápadníka domů. Jeden z mnoha byl o jedenáct let starší režisér Don Richardson. Ten se také postaral o odhalení poměrů, z nichž Grace pocházela. "Na návštěvu u Kellyových nikdy nezapomenu. Chovali se jako manekýni, otec vypadal jako řecký bůh, matka byla krasavice, nejstarší dcera úchvatná, nejmladší ještě dítě. Jenom bratr měl tlustý krk. Grace se mezi nimi proměnila v nejistou osůbku." Když se matka Richardsona zeptala na dceřiny studijní výsledky a režisér odpověděl, že by z ní mohla být velká hvězda, otec Jack Kelly řičel smíchy. To však ještě zděšený režisér netušil, že mu matka Kellyová stačila v hostinském pokoji prohledat kufr a pročíst jeho osobní doklady. Za několik týdnů mu to však již mohlo být jedno, protože se na scéně objevil daleko zajímavější nápadník, iránský šáh Mohammed Réza Páhlaví. Tehdy třiatřicetiletý rozvedený panovník herečku poznal při své návštěvě Ameriky v zimě roku 1949. Točil se kolem Grace tak, že jeho znavená ochranka herečku prosila, ať mu alespoň jeden večer schůzku odmítne. Ta však odmítla především jeho nabídku k sňatku. Méně zamítavě se ale stavěla k šáhovým darům. Patřil k nim například kufříček z masivního zlata, hodinky poseté diamanty a perlami, brož ve tvaru klícky s malým ptáčkem z diamantů a safírů. Rodiče Grace se o celé záležitosti dočetli v tisku, sedli do letadla a přicestovali jí domluvit. Grace nejen že své rozhodnutí nezměnila, ale nevrátila ani šperky. Později je rozdala družičkám na své svatbě s Rainierem.
</TEXT>
<HEADING>
Náhlé zásnuby
</HEADING>
<TEXT>
Než Grace řekla své ano, proslula mnoha milostnými románky. Svedla Clarka Gablea, Williama Holdena, Raye Millanda a desítky dalších. V době, kdy poznala Rainiera III., byla zamilována do Olega Cassiniho, jemuž otec Kelly přezdíval hanlivě Talián nebo žížala. Když byla po natáčení v Monaku v roce 1955 pozvána do knížecího paláce, vůbec se jí tam nechtělo. Oficiální setkání s rodinou Grimaldiů brala jako společenskou povinnost. O pár měsíců později se konala neuvěřitelná věc - tisková konference ke sňatku Grace Kellyové a Rainiera III. Opět se na ní vyznamenali hereččini rodiče. "Vidíš mami, všechno je dobře prodáno," řekl otec Kelly a vůbec mu to nepřipadalo nevhodné. Rainier to v době zamilovanosti přecházel, ale již tehdy se snažil vše kolem manželčina soukromí utajit. Grace doufala, že svatbou udělá za svou rodinou a minulostí tlustou čáru. Podařilo se jí to jenom na čas. Pravda o poměrech, z nichž pocházela, se začala dostávat na veřejnost hned po její smrti. Stejně tak vyšly najevo i její pozdější avantýry s mladými muži, kterým neudělala konec ani jako první dáma.
</TEXT>
<HEADING>
Téma stále živé
</HEADING>
<TEXT>
Zdálo by se, že téma Grace Kellyová je v den výročí její smrti prakticky vyčerpáno. O to větším překvapením je vydání francouzské knihy Sága Monako, v níž autor Bernard Violet píše, že Grace Kellyová podporovala irské teroristy. Svoje tvrzení opírá o fakt, že herečka byla až fanaticky zamilována do Irska, země svých předků. První návštěva knížecího páru se v Irsku uskutečnila v roce 1961. Když kněžna přijela do okolí Westportu, odkud rod jejího otce pocházel, propadli prý místní téměř hysterii. Podobné nadšení mezi Iry vyvolal před Grace jen John Fitzgerald Kennedy. Od té doby cestovala Grace mezi Monakem a Dublinem často. V knize Sága Monako je citována řada tvrzení a výroků těch, kteří byli kněžně nablízku, mnohá fakta zde vyslovují novináři, kteří po celé věci léta pátrají. Avšak i bulvární zahraniční listy hovoří o "příliš vážném obvinění". Nechce se věřit, že by Grace podporovala aktivity, které vedly k smrti tisíců nevinných lidí. Samozřejmě došlo i na vykonstruovaná spojení aktivit v Irsku a záhadnou autonehodou. Kněžna se již nemůže bránit, budiž jí útěchou, že pro většinu obyvatel Monaka zůstává krásnou a laskavou modlou, jejíž památka sem dodnes přivádí miliony návštěvníků z celého světa. Zároveň však zůstane ještě dlouho i výnosným artiklem pro bulvární publikace, které budou přinášet nová senzační odhalení.
Zdálo by se, že téma Grace Kellyová je v den výročí její smrti prakticky vyčerpáno. O to větším překvapením je vydání francouzské knihy Sága Monako, v níž autor Bernard Violet píše, že Grace Kellyová podporovala irské teroristy. Svoje tvrzení opírá o fakt, že herečka byla až fanaticky zamilována do Irska, země svých předků. První návštěva knížecího páru se v Irsku uskutečnila v roce 1961. Když kněžna přijela do okolí Westportu, odkud rod jejího otce pocházel, propadli prý místní téměř hysterii. Podobné nadšení mezi Iry vyvolal před Grace jen John Fitzgerald Kennedy. Od té doby cestovala Grace mezi Monakem a Dublinem často. V knize Sága Monako je citována řada tvrzení a výroků těch, kteří byli kněžně nablízku, mnohá fakta zde vyslovují novináři, kteří po celé věci léta pátrají. Avšak i bulvární zahraniční listy hovoří o "příliš vážném obvinění". Nechce se věřit, že by Grace podporovala aktivity, které vedly k smrti tisíců nevinných lidí. Samozřejmě došlo i na vykonstruovaná spojení aktivit v Irsku a záhadnou autonehodou. Kněžna se již nemůže bránit, budiž jí útěchou, že pro většinu obyvatel Monaka zůstává krásnou a laskavou modlou, jejíž památka sem dodnes přivádí miliony návštěvníků z celého světa. Zároveň však zůstane ještě dlouho i výnosným artiklem pro bulvární publikace, které budou přinášet nová senzační odhalení.
</TEXT>
</DOC>
<DOC>
<DOCID>LN-20020914084</DOCID>
<DOCNO>LN-20020914084</DOCNO>
<DATE>09/14/02</DATE>
<TITLE>
Celkem třikrát se v posledních měsících radovala z mezinárodního ocenění známá módní návrhářka Blanka Matragi. V dubnu získala Evropskou cenu za umění, v poslední srpnový den Světovou cenu Salvadora Dalího a Cenu Františka Kupky.
</TITLE>
<GEOGRAPHY>PRAHA</GEOGRAPHY>
<TEXT>
Podle Miroslava Klikara, předsedy Aliance Salvador Dalí International, jejíž česko-španělská nadace Dalího cenu od roku 1996 uděluje, přihlížela mezinárodní porota zejména k tomu, že tvorba návrhářky českého původu Blanky Matragi není jednostranná: "Vyvíjí se ve dvou rovinách - v oblasti sklářského výtvarnictví, kde získala základní profesionální dovednosti už v mládí, a v oblasti módní tvorby," řekl Klikar. "Tvorba Blanky Matragi má výsostně individuální charakter. Je již klasickou hodnotou nejen na Středním východě, ale i v umění evropském a světovém." Rodačce ze Světlé nad Sázavou, která se velmi dobře prosadila ve světě a už více než dvacet let pracuje ve svém bejrútském salonu Blana Houte Couture, odborníci přiznávají původnost tvorby a oceňují harmonii, s níž využívá různé výtvarné techniky. Miroslav Klivar připomíná jednotu grafiky, malby, barvy, materiálu využitou v syntéze s osobností člověka, jemuž je model určen. Překvapením bylo pro Blanku Matragi ocenění, kterým ji poctilo Sdružení českých grafiků František Kupka. Je první módní návrhářkou, která Cenu Františka Kupky dostala - podle grafika Jana Hajdy proto, že "přináší zcela originální a původní estetické kvality do světové módy, že vychází z hodnot malířských a grafických, a také proto, že osobně domalovává svá díla". Udílení cen se uskutečnilo v kostele sv. Rocha v pražské Galerii Miro, kulisou byla Dalího výstava. Matragi přiznala, že tvorbu Salvadora Dalího nesmírně obdivuje a stejně tak miluje i dílo Františka Kupky.
PRAHA - Podle Miroslava Klikara, předsedy Aliance Salvador Dalí International, jejíž česko-španělská nadace Dalího cenu od roku 1996 uděluje, přihlížela mezinárodní porota zejména k tomu, že tvorba návrhářky českého původu Blanky Matragi není jednostranná: "Vyvíjí se ve dvou rovinách - v oblasti sklářského výtvarnictví, kde získala základní profesionální dovednosti už v mládí, a v oblasti módní tvorby," řekl Klikar. "Tvorba Blanky Matragi má výsostně individuální charakter. Je již klasickou hodnotou nejen na Středním východě, ale i v umění evropském a světovém." Rodačce ze Světlé nad Sázavou, která se velmi dobře prosadila ve světě a už více než dvacet let pracuje ve svém bejrútském salonu Blana Houte Couture, odborníci přiznávají původnost tvorby a oceňují harmonii, s níž využívá různé výtvarné techniky. Miroslav Klivar připomíná jednotu grafiky, malby, barvy, materiálu využitou v syntéze s osobností člověka, jemuž je model určen. Překvapením bylo pro Blanku Matragi ocenění, kterým ji poctilo Sdružení českých grafiků František Kupka. Je první módní návrhářkou, která Cenu Františka Kupky dostala - podle grafika Jana Hajdy proto, že "přináší zcela originální a původní estetické kvality do světové módy, že vychází z hodnot malířských a grafických, a také proto, že osobně domalovává svá díla". Udílení cen se uskutečnilo v kostele sv. Rocha v pražské Galerii Miro, kulisou byla Dalího výstava. Matragi přiznala, že tvorbu Salvadora Dalího nesmírně obdivuje a stejně tak miluje i dílo Františka Kupky.
</TEXT>
</DOC>
<DOC>
<DOCID>LN-20020914085</DOCID>
<DOCNO>LN-20020914085</DOCNO>
<DATE>09/14/02</DATE>
<TITLE>
Babí léto v Bohnicích. Třináctý ročník kulturní přehlídky bude zahajovat celorepublikové Týdny pro duševní zdraví. Program zahrnuje kromě koncertů a divadelních představení i program nazvaný Psychohrátky, slepecký workshop, dále výtvarné dílny pro děti i dospělé, divadla pro děti, přehlídky starých řemesel (vitráž, košíkářství, tkaní) z dílen Psychiatrické léčebny Bohnice, odborné přednášky s diskusemi, šachové souboje, žonglérský workshop a další zajímavosti. Akce proběhne v areálu psychiatrické léčebny.
</TITLE>
<TEXT>
Pravoslavné zpěvy v České Lípě. Poprvé se v České republice představí sbor Drevněrusskij raspěv, který se pod vedením Anatolije Grinděnka zaměřuje na ruské pravoslavné zpěvy. Nedělní vystoupení v českolipské bazilice Všech svatých a pondělní koncert v kostele sv. Antonína v Liberci jsou součástí druhého Festivalu duchovní hudby Česká Lípa. Další z dvanácti večerů je naplánován na svátek sv. Václava. Zazní na něm hudba českého baroka dedikovaná tomuto světci.
Svatováclavské slavnosti začínají. Koncert v pražském kostele Panny Marie Sněžné zahájí v neděli 11. ročník mezinárodního festivalu duchovního umění Svatováclavské slavnosti. "Duchovní rámec podtrhují dvoje nešpory - na svátek sv. Ludmily v podání souboru Cantio Feminae a o sv. Václavu s kolektivem Schola Gregoriana Pragensis," řekl ředitel festivalu Pavel Svoboda. Atraktivní bude například koncert barokní tvorby pro trubku a varhany v Týnském chrámu.
Chce mladé lidi přesvědčit, že být fašistou a xenofobem je trapné a nemoderní. Na návštěvníky čekají vystoupení britské skupiny Chumbawamba, českých Hipnotix či Švihadla. Bližší informace lze nalézt na internetové adrese www.musicbeats.cz či www.panackove.cz. Vstupné je do 15 hodin dobrovolné. Výtěžek poputuje na odstranění povodňových škod.
Středověké město Faber. V areálu zámku Hradec nad Moravicí bude dnes a zítra postaveno město - mobilní středověký skanzen. Program se zaměřil na život v době Václava IV. Svá řemesla budou předvádět rytíři, kejklíři, lazebnice, kat i krčmář. Pro veřejnost bude město Faber otevřeno od 10 do 17 hodin.
Hradecké hudební dny. Koncertní sezona Filharmonie Hradec Králové spolu s Hradeckými hudebními dny zahajují zítra od 19.30 koncertem ve velkém sále KC Aldis. Orchestr za řízení Ondřeje Kukala přednese Dvořákovu kantátu Svatební košile. Jako sólisté vystoupí Simona Houda-Šaturová, Tomáš Černý a Roman Janál. Představí se také Kühnův smíšený sbor.
</TEXT>
</DOC>
<DOC>
<DOCID>LN-20020914086</DOCID>
<DOCNO>LN-20020914086</DOCNO>
<DATE>09/14/02</DATE>
<TITLE>
Desátý ročník české hokejové extraligy odstartoval, posílení Pražané zvítězili ve Vítkovicích 5:2
</TITLE>
<HEADING>
Zápas kola: Vítkovice - Slavia 2:5
</HEADING>
<TEXT>
Pěti zápasy se včera rozběhl 10. ročník české hokejové extraligy. Pražská Slavia ve šlágru 1. kola uspěla ve Vítkovicích a potvrdila předsezonní prognózy o jednom z kandidátů na příčky nejvyšší. Premiéra nováčka z Liberce, který přivítá Litvínov, je na programu dnes (18 hod.). Mistrovská Sparta si své včerejší utkání se Zlínem kvůli zatopení haly přeložila na úterý.
OSTRAVA - Slávisté se na vítkovickém ledě představili se čtyřmi letními posilami: obránci Kučerou, Posmykem, Kolaříkem a loňským nejlepším střelcem extraligy Davidem Hruškou. Přestože se do statistik zapsal jen posledně jmenovaný (přihrával na druhý gól), ukázali Pražané svou sílu. O jejich čtyři góly se postarali rovným dílem členové prvního útoku Antoš s Beránkem, pátou branku přidal reprezentant Viktor Ujčík. Vítkovice, úřadující vicemistři, naopak zklamaly a premiéra jejich nového kouče Ladislava Svozila se vůbec nevyvedla. Šest tisíc diváků se přišlo na jejich výkon podívat a v závěru již se neubránili pískotu. Tragickým úvodem si Vítkovice prohrály celý zápas. Jejich mátožný výkon bez patřičného nasazení a důrazu, to byla voda na mlýn Slavie. "V první třetině jsme propadli, soupeři jsme individuálními chybami doslova darovali tříbrankový náskok. Ten se proti takovému týmu jako Slavia likviduje velmi těžko," přiznal kouč Svozil. Už ve třetí minutě se po sérii zmatků ve vítkovické obraně prokličkoval před Trvaje Antoš a krátkým nápřahem poprvé rozvlnil síť. Domácí znervózněli, naopak hosté v klidu vyčkávali na chyby a po jednoduchých akcích pravidelně prověřovali formu gólmana Trvaje. Ten odolával až do 16. minuty, pak ho však podruhé pohotovým příklepem znovu přelstil Antoš a ukázkový Beránkův blafák už rozčarované diváky přinutil k hlasitému pískotu. Po první třetině prohrával jejich tým 0:3. "Náskok nám hrál do karet, protože Vítkovice musely otevřít hru. Ve druhé třetině si vypracovaly velkou převahu a měly devatenáct střel na naši branku, ale v těžkých chvílích nás podržel brankář Málek," popisoval spokojený slávistický asistent Jiří Kalous. Menší zápletka přišla pro Pražany až v 59. minutě. Moravec snížil na 2:4 a Vítkovičtí se odhodlali k power play. Jejich opuštěnou klec však vzápětí trefil svým druhým gólem večera reprezentant Beránek a slávistický asistent Kalous tak mohl prohlásit: "Jsme rádi, že se nám povedl vstup do soutěže."
</TEXT>
</DOC>
<DOC>
<DOCID>LN-20020914087</DOCID>
<DOCNO>LN-20020914087</DOCNO>
<DATE>09/14/02</DATE>
<TITLE>
Vsetín - Plzeň 3:5
</TITLE>
<TEXT>
Richard Farda, trenér Plzně: "Po takovém výsledku se mi zápas hodnotí strašně dobře. Zklamal mě ale náš útočník Duda, který zahrál hluboce podprůměrně."
</TEXT>
<HEADING>
Znojmo - K. Vary 4:1
</HEADING>
<TEXT>
Kamil Konečný, trenér Havířova: "Vstoupili jsme do extraligy s obrovským respektem, který měl v první třetině aspoň za následek, že jsme byli precizní v defenzívě. Po přestávce se však náš respekt změnil v pasivitu."
Příští program
</TEXT>
</DOC>
<DOC>
<DOCID>LN-20020914088</DOCID>
<DOCNO>LN-20020914088</DOCNO>
<DATE>09/14/02</DATE>
<TITLE>
* Zrodily se superútoky. První útočná formace Třince Zadina - Richard Král - Pletka zazářila a obstarala pět ze sedmi gólů týmu. Jednu se trefil i navrátilec ze zámoří Pletka. Pozadu nezůstala ani první formace pražské Slavie Antoš - Beránek - Hruška, která stála u čtyř vstřelených gólů.
</TITLE>
<TEXT>
* Duda vyhořel. Reprezentační objev, jenž měl být lídrem Plzně, vstoupil do nového ročníku špatně. Ani jednou nebodoval a po utkání ho dokonce kritizoval i jeho kouč Richard Farda.
</TEXT>
<HEADING>
Hvězdy kola
</HEADING>
<TEXT>
1. Richard Král (Třinec) - třinecký lídr po rozehrání v reprezentaci zvládl vstup do sezony skvěle a režíroval hru svého týmu, celkem si připsal čtyři body za tři nahrávky a jeden vstřelený gól
2. Jan Kolář (Pardubice) - jedenadvacetiletý mladík do včerejška vstřelil v extralize pouhé dvě branky za 27 zápasů, včera svůj účet během jednoho utkání zdvojnásobil
3. Milan Antoš (Slavia) - jeho brzké dva góly zlomily odpor domácích Vítkovic
</TEXT>
</DOC>
<DOC>
<DOCID>LN-20020914089</DOCID>
<DOCNO>LN-20020914089</DOCNO>
<DATE>09/14/02</DATE>
<TEXT>
Novou soukromou školu Svítání v Pardubicích, která poskytuje postiženým dětem vzdělání, zdravotní a rehabilitační péči, navštívil legendární hokejový brankář Dominik Hašek, který je jedním ze sponzorů této školy.
</TEXT>
</DOC>
<DOC>
<DOCID>LN-20020914090</DOCID>
<DOCNO>LN-20020914090</DOCNO>
<DATE>09/14/02</DATE>
<TITLE>
Český jezdec i přes nařčení z dopingu útočí na titul
</TITLE>
<GEOGRAPHY>MONZA</GEOGRAPHY>
<TEXT>
Třetí místo obsadil český jezdec Tomáš Enge v kvalifikaci na závod mezinárodního mistrovství FIA formule 3000 v italské Monze. Jeho největší rival v boji o celkové prvenství v seriálu, Francouz Sebastian Bourdais, skončil až sedmý. Nejrychlejší byl Engeho kolega z týmu Arden International Švéd Björn Wirdheim a druhé místo obsadil Ital Giorgio Pantano. Enge měl v srpnu v Budapešti po závodu, který vyhrál, pozitivní test na marihuanový doping. Mezinárodní automobilová federace FIA mu v Monze povolila startovat, ale už 1. října musí předstoupit v Paříži před Světovou radu motoristického sportu, která bude jeho případ řešit. Enge se i odmítl bavit o dopingu. "Byl to dlouhý a náročný týden, ale vydal jsem se dnes na sto procent. Jsem unavený," citovala českého pilota agentura AP. "Ať už se stane cokoliv, budu bojovat. Pořád ještě mohu šampionát vyhrát," prohlásil Enge po skončení kvalifikace. V Monze se rozhodne o celkovém vítězi. Engemu schází na Bourdaise jediný bod. Český jezdec se stane celkovým vítězem seriálu, jestliže dojede nejhůř třetí a před Francouzem. Pokud zároveň nezvítězí Pantano, třetí z uchazečů o titul, může Enge před Bourdaisem dojet i na zbývajících bodovaných místech. Kdyby český pilot dodatečně přišel kvůli diskvalifikaci za doping o deset bodů za výhru v Budapešti, ztratil by samozřejmě šanci stát se vítězem seriálu.
Průběžné pořadí seriálu před závodem na Monze: 1. Bourdais 55 b., 2. ENGE 54, 3. Pantano 48, 4. Rodrigo Sperafico (Braz./Durango Formula) 20, 5. Pizzonia, Haberfeld, Wirdheim a Ricardo Sperafico (Braz./Petrobraz Junior) všichni 18.
</TEXT>
</DOC>
<DOC>
<DOCID>LN-20020914091</DOCID>
<DOCNO>LN-20020914091</DOCNO>
<DATE>09/14/02</DATE>
<TITLE>
* Rozhovor s fotbalistou Lukášem Hartigem, objevem minulé sezony, jenž se utápí v Bohemians
</TITLE>
<TEXT>
* Dana Zátopková slaví osmdesátiny. Rozhovor s olympijskou vítězkou v hodu oštěpem.
* Kompletní soupisky týmů hokejové extraligy
* Jak dopadl Engeho boj o titul ve formuli 3000?
</TEXT>
</DOC>
<DOC>
<DOCID>LN-20020914092</DOCID>
<DOCNO>LN-20020914092</DOCNO>
<DATE>09/14/02</DATE>
<TITLE>
Do urozené společnosti osmimetrových dálkařů se tlačí další skokan. Jmenuje se Petr Lampart a k vytoužené metě mu schází pár centimetrů. Je mu teprve devatenáct, ale na rozdíl od svých slavnějších předchůdců už je světovým šampionem. A to armádním; ani takový titul se ovšem zadarmo neuděluje.
</TITLE>
<GEOGRAPHY>PRAHA</GEOGRAPHY>
<TEXT>
Ačkoli měl ještě loni osobní rekord 729 centimetrů, teď už se mu osmimetrová hranice nezdá jako zaklínadlo. Před dvěma týdny totiž na mistrovství republiky 22letých atletů přistál na značce 791, předtím s podporou větru dolétl na 796 centimetrů. A s přešlapem se dokonce přenesl přes magickou osmičku. V dešti a chladu, čili v žádných ideálních podmínkách. "Při tom přešlapu byl čistý skok dvě čísla přes osm metrů," byl ochoten přísahat šéftrenér české atletiky Václav Fišer, nadšený z nového objevu. Kde hledat vysvětlení takového zlepšení dlouhána z Brna (191 cm), který se po koketování se skokem do výšky teprve v lednu, po příchodu do pražské Dukly, definitivně rozhodl pro písčité doskočiště? "Až na Julisce jsem začal pořádně trénovat, zlepšení přicházelo postupně. Tak nějak samo," krčí rameny Lampart.
</TEXT>
<HEADING>
Běhá jako bílý černoch
</HEADING>
<TEXT>
Trenér Milan Kovář, ještě loni rovněž dálkař, má podobné vysvětlení. "Petr začal teprve na Julisce systematicky trénovat. Ne že by se v Brně flákal, ale trpěl na zranění a loni absolvoval operace obou menisků pravé, odrazové nohy. Teď ale vypadá dobře, má obrovskou chuť do práce," tváří se spokojeně. Šéftrenér Fišer si po Lampartově zlepšení okamžitě vzpomněl na již bývalého dálkaře Milana "Čembyho" Gombalu, který stříbrem z ME 1994 v Helsinkách získal pro Česko poslední dálkařskou medaili. "Čemby taky už v první sezoně v Dukle skočil s větrem 812. Tomu Lampartových 791 v dešti a chladu odpovídá." Když Fišer spatřil nováčka v lednu v hale Olympu, byl unešen. "Jak jen krásně běhal! Hned mě napadlo přirovnání - je to bílý černoch. Týden jsem o ničem jiném nemluvil. A pozor - je rychlejší než Čemby," rozplývá se šéftrenér. Také další výsledek benjamínka z Julisky, mimo jiné sedmého z červencového juniorského MS na Jamajce, stál za to. Před týdnem si na mistrovství světa armád v italském Tivoli poradil i se čtyřmi "osmimetrovými" dálkaři (mj. Řek Koukodimos, Rumun Tudor) a zvítězil výkonem 787 centimetrů. Pro českou výpravu (celkem osm medailí) získal jediné zlato. Na případnou odměnu prý nemyslí. "Spíš chci ještě letos skočit osm metrů, forma je," povídá a bez mrknutí prozradí své plány. "Chtěl bych se na Dukle stát profesionálním atletem. Osmička by mi k tomu pomohla," je přesvědčen. Zatímco většina atletů už odpočívá, Lampart ladí formu. "Mám ještě tři šance," počítá. V neděli jej čeká mítink v Brně - Líšni, za tý-den v Bělehradě finále juniorského PMEZ a potom ještě domácí mistrovství juniorských družstev. "Mohl bych to dokázat." "Takového dálkaře jsme už dlouho neměli," těší se Fišer.
Osmimetroví dálkaři v republice
825 Milan Mikuláš 1988
818 Milan Gombala 1992
817 Jan Leitner 1985
816 Milan Kovář 1998
811 Roman Orlík 1994
809 Ján Čado 1984
808 Zdeněk Mazur 1982
804 Zdeněk Hanáček 1986
804 Róbert Szeli 1987
803 Ivo Krsek 1987
Pozn.: Osm metrů překonali také desetibojaři Roman Šebrle (811), Robert Změlík (809) a Tomáš Dvořák (807)
</TEXT>
</DOC>
<DOC>
<DOCID>LN-20020914093</DOCID>
<DOCNO>LN-20020914093</DOCNO>
<DATE>09/14/02</DATE>
<GEOGRAPHY>CANONSBURG</GEOGRAPHY>
<TEXT>
Po sedmi týdnech mohl český hokejista Martin Straka konečně sundat korzet, jeho bolavá záda po nehodě v posilovně se hojí dobře a hráč zřejmě nebude muset na operaci. Tyto pozitivní novinky sdělili třicetiletému útočníkovi lékaři při čtvrteční prohlídce v Pittsburghu. "To jsou senzační a příjemné zprávy," oddechl si olympijský vítěz z Nagana. Vážné zranění si přivodil 23. července v plzeňské posilovně, když na něj spadlo 170 kilogramů těžké závaží. Poškodilo mu obratel i okolní vazy. Čeští lékaři o operaci rovněž uvažovali, ale rozhodli se pro běžnou léčbu a další postup nechali na kolezích v Pittsburghu. Ti Straku ve čtvrtek prohlédli a s aktuálním stavem byli spokojeni. "Všichni jsou optimisty, protože je to v pořádku. Na operaci nemusím," sdělil český hokejista. Generální manažer klubu Craig Patrick jej doplnil, že v hladký průběh léčby bez nutného zákroku doufali. Operace by totiž Straku pravděpodobně připravila o celou sezonu NHL. "Proto jsme se do ní před šesti týdny nehrnuli. Věřili jsme, že se záda dají dohromady i bez operace. Martin už nemá žádné bolesti," řekl. Hned když se Straka zbavil korzetu, začal s přípravou. Ta bude po téměř dvou měsících nečinnosti bolestivá. "Pětadvacet minut jsem jezdil na kole, ale nemohl vůbec dýchat. Byl jsem unavený, ale jsem rád, že to takhle dopadlo," ulevil si po první tréninkové dávce. Na brusle by se mohl dostat za dva až tři týdny. Pokud bude zdráv, jeho páteř v pořádku a bude moci hrát, měl by Straka podle zpráv z Pittsburghu nastupovat ve druhé řadě s Alexejem Kovaljovem. Sezona v NHL začne pro "Tučňáky" 10. října.
</TEXT>
</DOC>
<DOC>
<DOCID>LN-20020914094</DOCID>
<DOCNO>LN-20020914094</DOCNO>
<DATE>09/14/02</DATE>
<TITLE>
PRAHA - Po reprezentační pauze o sobě opět dá vědět první fotbalová liga. Sedmé kolo načnou už dnes tři zápasy a představí se v nich všechna pražská mužstva, která příští týden čeká start v Poháru UEFA. Pikantní bude hlavně souboj v Teplicích, kde se obvykle daří Žižkovu. Naposledy Na Stínadlech prohrál v roce 1998. Domácí poprvé ve funkci hlavního trenéra povede František Straka. Před domácím publikem absolvuje debut i Dušan Uhrin mladší. S Bohemians by určitě nerad opakoval jarní debakl s Ostravou 0:4. Premiérový bod s týmem získal na východě Čech a hráči se netají chutí v neděli Baník porazit a zlomit krizi. Poopravit bilanci bude chtít Hradec, který v Olomouci v samostatné české lize získal pouhé dva body za remízy. Totéž platí o Synotu, který dva roky čeká na výhru nad Brnem. Liberec, čtvrtého zástupce v pohárové Evropě, čeká až v pondělí atraktivní severočeská bitva v Jablonci.
</TITLE>
<TEXT>
Program 7. kola
</TEXT>
</DOC>
<DOC>
<DOCID>LN-20020914095</DOCID>
<DOCNO>LN-20020914095</DOCNO>
<DATE>09/14/02</DATE>
<TITLE>
Horkokrevní tifosi si museli pořádně oddechnout. Jejich modle Serii A hrozil kolaps, ale nakonec se hluboká krize v italském fotbale tento týden přece jen urovnala a fotbalová scéna může se čtrnáctidenním zpožděním o tomto víkendu zvednout oponu. Pomohly totiž velkokluby.
</TITLE>
<GEOGRAPHY>PRAHA</GEOGRAPHY>
<TEXT>
Nedostatek peněz. To je nemoc celého evropského fotbalu, ale v Itálii tato choroba letos propukla v pořádné síle. Už v srpnu bylo rozhodnuto, že ligový start bude odložen o dva týdny. Důvod? Vlekoucí se jednání malých klubů o vysílacích právech. Jenomže ani tak se nemuselo začít hrát. Osmička menších klubů - Bergamo, Brescia, Chievo, Modena, Empoli, Como, Piacenza a Perugia - totiž nebyla spokojena s nabídkou placených televizních stanic Stream a Telepiu. Zdála se jim příliš nízká a pohrozily, že za takových podmínek budou ligu bojkotovat. Televize původně nabízely 36 milionů eur, kluby požadovaly více než dvojnásobek - 80 milionů. TV kanály potom sice zvýšily nabídku na 53 milionů, ale osmička "rebelů" stále trvala na osmdesáti milionech.
</TEXT>
<HEADING>
Giganti se báli, tak pomohli
</HEADING>
<TEXT>
"Italskou ligu tak bude hrát jenom devět týmů. Jsme připraveni od bojkotu ustoupit, to ale musejí televizní kanály udělat krok vpřed," pohrozil po odmítnutí druhého návrhu prezident Brescie Luigi Corioni. Jeho kolega z Coma Enrico Preziosi se nechal slyšet, že je snad něčím zájmem, aby menší kluby umřely hlady. Situace byla vážná, plánovaný start ligy se blížil, ale k dohodě stále nedocházelo. Tak se velkokluby rozhodly udělat gesto, i když tak trochu vynucené. Giganti AC a Inter Milán, AS Řím, Juventus, Parma a Lazio Řím se totiž rozhodly vzdorujícím klubům finančně pomoci. Budou jim platit část ze svých zisků z vysílacích práv. Třeba takový Juventus inkasuje za jeden přenos desetinásobnou sumu než malý klub. Závěrečné jednání proběhlo na úřadu ministerstva kultury a sportu. "Dohodli jsme se díky vstřícnosti velkoklubů," podotkl ligový sekretář Mario Pescante. Ze strany silných klubů to ale spíše než gesto solidarity byla obava o vlastní zisky, co je přimělo přistoupit na tuto dohodu. V případě, že by totiž skutečně osmička vzbouřenců ligu torpédovala, Juventus a spol. by přišly o mnohem víc peněz, než kolik vyplatí chudým klubům na základě uzavřené dohody.
</TEXT>
<HEADING>
Doba je zlá, šetřte
</HEADING>
<TEXT>
Tahanice o vysílací práva ale byla jen vyvrcholením celé situace. Vážné problémy s penězi hlásila řada klubů už dávno, ale jako první na ně doplatila Fiorentina. Po uši zadlužený klub už situaci nemohl ustát a zkrachoval. Slavné jméno se tak přes noc propadlo ze Serie A až do čtvrté nejvyšší soutěže a hráči se ocitli na dlažbě. "Je to k neuvěření. Ještě před rokem se tady mluvilo o dobytí scudetta, a teď tohle," kroutil hlavou útočník Predrag Mijatovič, který si posléze našel angažmá ve druholigovém španělském Levante. Tíživá finanční situace trápí také římské Lazio. To muselo prodat své hvězdy, obránce Alessandra Nestu do AC Milán a útočníka Hernána Crespa do Interu, aby klub vůbec mohl dál fungovat. Až na pár výjimek na rozhazování nebylo nikde. Kluby spíš hráče vyměňovaly nebo se pídily po těch, kterým skončila smlouva, a byli tedy zdarma.
Na Apeninském poloostrově už působí skoro dva roky, do Regginy přišel v říjnu 2000. V týmu nováčka by se mohl stát překvapením.
Marek Jankulovski (záložník, 25 let, Udine)
Před sezonou opustil druholigovou Neapol. Chce se uchytit v základní sestavě, ale přitížilo mu zranění z přípravy se Slováky.
Pavel Srníček (brankář, 34 let, Brescia)
Brankáře, který za český národní tým odchytal 49 zápasů, čeká boj o místo. Zatím je v podprůměrném mužstvu náhradníkem.
</TEXT>
</DOC>
<DOC>
<DOCID>LN-20020914096</DOCID>
<DOCNO>LN-20020914096</DOCNO>
<DATE>09/14/02</DATE>
<TITLE>
Válka mezi Milánem a Turínem za asistence Říma. Tak by se asi dal charakterizovat právě startující ročník italské fotbalové Série A.
</TITLE>
<GEOGRAPHY>PRAHA</GEOGRAPHY>
<TEXT>
Nejžhavější kandidáti na zisk scudetta čili mistrovského titulu jsou tři: oba milánské kluby - AC a Inter - a turínský Juventus. Do boje by se ale mohly zamíchat i římský AS a snad i jeho oslabený městský rival Lazio.
</TEXT>
<HEADING>
Juventus Turín (vloni 1. místo)
</HEADING>
<TEXT>
Obhájce scudetta s Pavlem Nedvědem v sestavě se v létě příliš neposílil, z Parmy přišel de facto jen Di Vaio, silový útočník, který má zajistit spoustu gólů. Jinak zůstal pohromadě kompaktní týmový blok, se kterým trenér Lippi vloni dobyl titul. Kouč věří i talentovaným domácím hráčům, kteří přišli z menších klubů: Camoranesimu z Verony, Brighimu z Rimini či Baiccovi z Perugie. V konkurenci to ale budou mít přetěžké.
</TEXT>
<HEADING>
AC Milán (vloni 4. místo)
</HEADING>
<TEXT>
Po letech krachů jak na domácí, tak na evropské scéně se hlavní šéf klubu a italský premiér Berlusconi rozhodl, že nadešel čas oprášit zašlou slávu černo-červeného klubu. Pustil se tedy do vehementního posilování. Zdarma získal mistra světa Rivalda (Barcelona) a dánského kanonýra Tomassona (Feyenoord), z obránce Nesty (Lazio) udělal nejdražšího hráče letošního italského trhu (bezmála miliarda Kč) a k tomu získal ještě Seedorfa. Pokud se dá dohromady i dva roky marodící Redondo, budou mít "rossoneri" skutečně strach nahánějící tým.
</TEXT>
<HEADING>
Inter Milán (vloni 3. místo)
</HEADING>
<TEXT>
Fanoušci se těšili na milánské derby v podání brazilských "R", Ronalda a Rivalda, ale prodejem prvně jmenovaného do Realu Madrid naděje zhasly. Místo Ronalda získal klub Crespa z Lazia, dále Cannavara z Parmy a Coca z konkurenčního AC. Nic než scudetto, takový je cíl pro tuto sezónu. Vloni totiž černo-modrým titul uplaval v posledním kole do Turína, a navíc kouč Cúper hodlá prolomit své prokletí "neúspěchů": s Mallorkou v PVP a dvakrát s Valencií v Lize mistrů skončil také těsně před cílem: porážkou ve finále. "Snad už letos konečně vyhrajeme," přeje si trenér.
</TEXT>
<HEADING>
AS Řím (vloni 2. místo)
</HEADING>
<TEXT>
Vypadá to, že prezidentovi loňského mistra Francovi Sensimu docházejí peníze. Za posily se totiž žádné velké sumy tentokrát neutrácely, přesto "giallorossi" získali kvalitní posily: Guardiolu (Brescia), Dellase (Perugia), Sartora (Parma) či Bombardiniho (Palermo). Trenér Fabio Capello měl kromě toho jeden dost kuriózní sen: získat do týmu Edgara Davidse z Juventusu Turín. V dobách, kdy trénoval AC Milán, nechal tohoto hráče odejít, a teď po něm touží.
</TEXT>
<HEADING>
Lazio Řím (vloni 6. místo)
</HEADING>
<TEXT>
Těsně před uzávěrkou přestupů v poslední srpnový den musel klub prodat dvě hvězdy: "neprodejného" zadáka Alessandra Nestu, po němž kdysi toužil i Real Madrid, do AC Milán a útočníka Hernána Crespa do Interu Milán. Navzdory tomu ale trenér Mancini, idol fanoušků, má k dispozici slušný kádr, který může hodně dokázat, pokud se ekonomická situace nezhorší. Přestupovou hvězdou se stal účastník MS v Asii, Argentinec Juan Pablo Sorín, který přišel z Cruzeira. Bude to tuhý boj, který fanoušky navzdory pesimistickým předpovědím táhne. Kluby totiž zaznamenaly čtyřprocentní nárůst prodaných permanentek.
Těsně před uzávěrkou přestupů v poslední srpnový den musel klub prodat dvě hvězdy: "neprodejného" zadáka Alessandra Nestu, po němž kdysi toužil i Real Madrid, do AC Milán a útočníka Hernána Crespa do Interu Milán. Navzdory tomu ale trenér Mancini, idol fanoušků, má k dispozici slušný kádr, který může hodně dokázat, pokud se ekonomická situace nezhorší. Přestupovou hvězdou se stal účastník MS v Asii, Argentinec Juan Pablo Sorín, který přišel z Cruzeira. Bude to tuhý boj, který fanoušky navzdory pesimistickým předpovědím táhne. Kluby totiž zaznamenaly čtyřprocentní nárůst prodaných permanentek.
</TEXT>
</DOC>
<DOC>
<DOCID>LN-20020914097</DOCID>
<DOCNO>LN-20020914097</DOCNO>
<DATE>09/14/02</DATE>
<GEOGRAPHY>MOSKVA</GEOGRAPHY>
<TEXT>
Hokejisté Omsku čekali na svou první výhru v novém ročníku jen do druhého kola. Tým, který od nové sezony vede česká trenérská dvojice Ivan Hlinka a Radim Rulík, vyhrál v Togliatti 2:0.
</TEXT>
</DOC>
<DOC>
<DOCID>LN-20020914098</DOCID>
<DOCNO>LN-20020914098</DOCNO>
<DATE>09/14/02</DATE>
<TITLE>
* Marvanová hlasovala proti koalici
</TITLE>
<TEXT>
* Špidla jedná o menšinové vládě * Do hry se dostávají i komunisté
PRAHA - Dosavadní koaliční vláda sociálních demokratů, lidovců a unionistů je po třech měsících v troskách. Ve sněmovně včera neprošel vládní povodňový balík zákonů. Vláda v povodňovém balíku navrhovala růst spotřebních daní a DPH, vyšší zdanění příjmu nejbohatších lidí či pokles daně z příjmu podniků. Proti návrhu se postavila unionistka Hana Marvanová. Jednání se neúčastnil Jan Kavan, který vedl zasedání OSN. Jeho neúčast však byla vyvážena dlouhodobě absentujícím komunistickým poslancem Josefem Houzákem. Špičky sociální demokracie a lidovců začaly okamžitě po hlasování hovořit o porušení koaliční smlouvy a o vytvoření menšinové vlády bez US-DEU s podporou komunistů. "Jedná se o možné rekonstrukci vlády. Myslím si, že je zřejmé, že na jediném hlasu nemůže záviset budoucnost vlády a země," řekl LN premiér Vladimír Špidla. "Situace je vážná, je třeba jednat o rekonstrukci vlády," dodal šéf lidovců Cyril Svoboda. Ani jeden z nich však nechtěl upřesnit, jak přesně hodlají vládu "rekonstruovat". Podle premiéra Špidly existuje několik variant a "celá záležitost by měla být vyřešena do několika dní". Jednou z možností je, že sociální demokraté sestaví jednobarevnou menšinovou vládu a budou spoléhat na podporu komunistů. Pravděpodobnější se ale jeví menšinová vláda socialistů s lidovci. Špidla řekl jasně jen jedno: "Neznamená to, že budu znovu žádat o důvěru vládě." Zdroj dobře obeznámený se situací ve vládě včera LN řekl, že by rekonstrukce mohla vypadat i tak, že unionisté ztratí ministerská křesla, ale zůstanou jim další funkce a posty dohodnuté v koaliční smlouvě. Za to by vládu v klíčových hlasováních podpořili. Pořád však ještě existuje varianta, že unionisté ve vládě zůstanou. Museli by ovšem přesvědčit Hanu Marvanovou, aby se vzdala poslaneckého mandátu a přepustila ho náhradníkovi - Tomáši Vrbíkovi. Marvanovou už včera vyzvaly k rezignaci na poslaneckou funkci úřadující předseda strany Ivan Pilip a poslanecký klub US-DEU. Marvanová ovšem chtěla, ať její setrvání ve sněmovně posoudí ještě pražský a republikový výbor. Většina pražského výboru byla pro rezignaci.
Vládní krize
Mimořádné zpravodajství strany 2 a 3
</TEXT>
<HEADING>
Komentáře LN strana 10
</HEADING>
<TEXT>
"Postup, který paní Marvanová zvolila, je porušením dohod, o tom není pochyb. Nicméně soubor těchto zákonů není tímto infantilním krokem nijak dotčen. Budeme jej předkládat i nadále."
premiér Vladimír Špidla
"Neměli bychom dopustit, aby zde předseda vlády urážel místopředsedkyni sněmovny. To se na této půdě ještě nestalo."
místopředseda ODS Vlastimil Tlustý
"Nebylo by dobré, aby vláda byla rukojmím jedné nevypočitatelné ženy."
úřadující předseda US-DEU Ivan Pilip
"Nelze, aby kabinet stál na hlasu jednoho poslance."
předseda KDU-ČSL Cyril Svoboda
"Pokud nás nebudou ve vládě chtít, odejdeme."
</TEXT>
<HEADING>
předseda poslanců Unie svobody Karel Kühnl
</HEADING>
<TEXT>
"Rozhodně je nemožné, aby se sociální demokracie tvářila, že se nic nestalo. Tuto věc není možné nechat bez odezvy. Nejsme žádná ořezávátka."
ministr vnitra Stanislav Gross
</TEXT>
</DOC>
<DOC>
<DOCID>LN-20020914099</DOCID>
<DOCNO>LN-20020914099</DOCNO>
<DATE>09/14/02</DATE>
<TITLE>
PRAHA - Unie svobody-DEU včera zkusila zřejmě poslední možnost, jak se udržet v koaliční vládě - vyzvala Hanu Marvanovou, ať složí poslanecký mandát. Pražská US-DEU, za kterou byla Marvanová zvolena poslankyní, se včera večer shodla, že by se Marvanová mandátu měla vzdát. "Proběhlo kolečko názorů a ten výsledek se v drtivé většině přiklonil k tomu, že by měla setrvání v Poslanecké sněmovně zvážit," řekl předseda pražské US-DEU Pavel Svoboda. "Jsem nemile překvapena," reagovala na výsledek jednání Marvanová. K rezignaci ji vyzval i úřadující předseda US-DEU Ivan Pilip a celý poslanecký klub unionistů. Pokud bývalá předsedkyně US-DEU odstoupí, mohl by místo ní nastoupit k vládě "loajálnější" poslanec (náhradníkem Marvanové je devětadvacetiletý Tomáš Vrbík), vláda by se zbavila "problému" a mohla by pokračovat v nezměněné sestavě.
</TITLE>
<TEXT>
Variantu výměny Marvanové za jiného poslance přitom unionistům neoficiálně doporučili jak lidovci, tak sociální demokraté. Myšlenku podpořil i premiér Vladimír Špidla: "Je to jedna z variant, kterou rozhodně budeme diskutovat," řekl LN premiér. Hana Marvanová byla podle svých slov výzvou k rezignaci na poslanecký mandát nepříjemně překvapena: "Skládat poslanecký mandát kvůli odlišnému názoru vyjádřenému při hlasování - který je nota bene v souladu s programem, za který jsem byla zvolena - to mi připadá příliš," podotkla. Úřadující předseda US-DEU Pilip však situaci vidí jinak. "Měla by rezignovat. Její postoj bych chápal, kdyby se hlasovalo o něčem závažném typu eutanazie, nebo otázky víry. Povodňový balík však takovým hlasováním nebyl," prohlásil. Stejnou výzvu jako od pražské unie dostane Marvanová zřejmě i od celostátního vedení, které v době uzávěrky tohoto vydání ještě jednalo. "To není jen moje osobní věc, jde o princip, co tedy v US-DEU platí. Jestli program, nebo vládní rozhodnutí," dodala Marvanová
</TEXT>
</DOC>
<DOC>
<DOCID>LN-20020914100</DOCID>
<DOCNO>LN-20020914100</DOCNO>
<DATE>09/14/02</DATE>
<TITLE>
Zarazila vládní povodňový balík. ČSSD i lidovci hodlají kvůli tomu "rekonstruovat vládu" - bez US-DEU. Aby se tomu unionisté vyhnuli, vyzvali Hanu Marvanovou, ať se vzdá poslaneckého mandátu.
</TITLE>
<TEXT>
LN: Co říkáte tomu, že vaše "jsem proti" může stát US-DEU účast ve vládě?
Vůbec nerozumím tomu, proč by to mělo mít tak závažné důsledky. Pro mne je to prosté - byl podán nějaký balík. Já jsem k němu vznesla výhrady. Nebyla ale ochota o nich jednat, proto návrh neprošel. Přece když mám k něčemu výhrady, nemohu hlasovat pro jen proto, abych nezpůsobila vládě problémy. Každá koalice funguje na principu kompromisu, a nikoli diktátu.
LN: Pokud US-DEU o místa ve vládě přijde, bude vám to zřejmě hodně členů strany vyčítat...
Jsem připravená čelit všemu možnému. Ale nemohu zradit klíčový slib, který jsme my všichni - zvolení za Koalici - dali voličům: že budeme daně snižovat. Takže jsem teď nemohla podpořit zvýšení daní.
LN: Sociální demokraté okamžitě po neúspěchu slibovali, že předloží k US-DEU mnohem "nešetrnější" nový návrh daňové reformy. Nemyslíte, že kdybyste dnes byla pro, mohl být výsledek nárůstu daní ve finále menší?
Když k tomu sociální demokraté seženou podporu... Ale přece jsem nemohla hlasovat pro něco, s čím nesouhlasím.
LN: Premiér Špidla i někteří lidovci naznačili, že by US-DEU mohla ve vládě zůstat, kdybyste se vzdala poslaneckého mandátu. Někteří unionisté vás k tomu prý už vyzvali...
Jako první mě vyzval úřadující předseda Ivan Pilip. Diskutovalo se o tom i v poslaneckém klubu. Ten sice nehlasoval, jen se k tomu jednotliví poslanci vyjadřovali. Většina z nich měla ten názor, že by to řešila složením mandátu.
LN: Jaká byla vaše první reakce? Chystáte se svůj mandát složit?
Byla jsem velmi nepříjemně překvapena. Skládat totiž poslanecký mandát kvůli odlišnému názoru vyjádřenému při hlasování, - který je nota bene v souladu s programem, za který jsem byla zvolena - to mi připadá příliš...
LN: Jste tedy připravena mandát složit, nebo hodláte poslankyní zůstat?
Zatím své stanovisko nemám rozmyšlené. Takovéto rozhodnutí v žádném případě nemohu dělat ukvapeně. Vše si musím promyslet. Budu samozřejmě chtít, aby se tím zabývaly orgány strany, pražský a pak republikový výbor. Pro mne bude hodně důležité, co řeknou mí kolegové ve straně. Navíc jsem v Praze získala poměrně hodně silný mandát. Své rozhodnutí tedy budu konzultovat i s některými lidmi, kteří mě podporovali nebo volili.
LN: Máte vůbec chuť zůstat v US-DEU, když vám straničtí kolegové dali jasně najevo, že o vás nestojí? Neuvažujete o návratu do ODS, k čemuž vás 4. července vyzval i Václav Klaus?
Pro mne osobně je to velké zklamání. Ale já nedělám ukvapené závěry. Já si pořád myslím, že obraz strany ukáží diskuse jejích orgánů, nikoli jen diskuse v poslaneckém klubu. Ukazuje se velký problém Unie svobody, a proto bych chtěla, aby se tím zabývaly orgány strany. To není jen moje osobní věc, jde o princip, co tedy v US-DEU platí - jestli program, nebo vládní rozhodnutí. Myslela jsem si, že to musí být v souladu a že program je klíčová věc.
</TEXT>
</DOC>
<DOC>
<DOCID>LN-20020914101</DOCID>
<DOCNO>LN-20020914101</DOCNO>
<DATE>09/14/02</DATE>
<TITLE>
Předčasné volby, které v Rakousku vyvolal původně vnitrostranický spor Svobodných (FPÖ), čekají Rakousko už v listopadu.
</TITLE>
<GEOGRAPHY>VÍDEŇ</GEOGRAPHY>
<TEXT>
Včerejší dění v Poslanecké sněmovně, která neschválila vládní návrh daňových úprav, může nastartovat podobný proces, který nastal před několika dny v Rakousku. Poté, co se vládní Svobodní (FPÖ) nebyli schopni mezi sebou dohodnout na odložení daňové reformy v zemi, padl rakouský kabinet. Za vládní krizí v Rakousku tedy stojí rozpory uvnitř jedné strany, podobně jako v Česku, kde roli FPÖ "převzala" Unie svobody. I v Rakousku šlo o to, sehnat peníze na odstranění škod způsobených záplavami. Vedení Svobodných v čele s její bývalou šéfkou Susanne Riessovou-Passerovou se přitom s koaličními lidovci (ÖVP) dohodlo, že bude nutné o rok odložit plánované snížení daní. Uvnitř Svobodných se ihned rozpoutal ostrý vnitrostranický boj. Ve straně se vytvořily dva tábory. V čele jednoho byla Riessová-Passerová podporovaná ministry. Tito politici trvali na odložení daňové reformy. Druhý tábor vedl kontroverzní korutanský hejtman Jörg Haider, který byl v té době řadovým členem Svobodných. Za něj se postavilo vedení zemských organizací strany. Haider nejprve prohlásil, že o odložení reformy má rozhodnout lid v referendu. Od toho ale později ustoupil. Zdálo se, že rozmíšky mezi Haiderem a Riessovou-Passerovou končí. Zástupci zemských organizací podporovaní Haiderem ale začali tlačit na šéfku strany, aby o daňové reformě jednal mimořádný sjezd strany. Ta prohlásila, že v případě svolání sjezdu rezignuje - na funkci šéfky strany i na post rakouské vicekancléřky. Haider prohlásil, že vše lze vyřešit kompromisem. Sjezd se měl o pár měsíců odložit. Zdálo se, že krize je opět zažehnána. "Vždyť Haiderovi se pořád něco nelíbí. Bývalý šéf strany chce být jen v centru pozornosti," tvrdila média. Riessová-Passerová ale nejspíše věděla své a demisi skutečně podala. Spolu s ní z vlády odstoupili i někteří ministři Svobodných.
</TEXT>
<HEADING>
Přijdou Svobodní o moc?
</HEADING>
<TEXT>
Lidovecký kancléř Wolfgang Schüssel, kterého mezitím rakouská opozice obvinila z tajného jednání s Haiderem, pak prohlásil, že situaci v zemi vyřeší jedině předčasné volby. Ty se budou konat nejspíše v listopadu. Spor uvnitř Svobodných zároveň vynesl do čela strany Haidera. Ten ve středu večer prohlásil, že přebírá vedení FPÖ. Na svá opakovaná prohlášení, že opouští spolkovou politiku, rychle zapomněl. Předčasné volby ale Svobodné nejspíše odstaví od moci. Volební analytici tvrdí, že v nich zvítězí opozice.
Lidovecký kancléř Wolfgang Schüssel, kterého mezitím rakouská opozice obvinila z tajného jednání s Haiderem, pak prohlásil, že situaci v zemi vyřeší jedině předčasné volby. Ty se budou konat nejspíše v listopadu. Spor uvnitř Svobodných zároveň vynesl do čela strany Haidera. Ten ve středu večer prohlásil, že přebírá vedení FPÖ. Na svá opakovaná prohlášení, že opouští spolkovou politiku, rychle zapomněl. Předčasné volby ale Svobodné nejspíše odstaví od moci. Volební analytici tvrdí, že v nich zvítězí opozice.
</TEXT>
</DOC>
<DOC>
<DOCID>LN-20020914102</DOCID>
<DOCNO>LN-20020914102</DOCNO>
<DATE>09/14/02</DATE>
<GEOGRAPHY>PRAHA</GEOGRAPHY>
<TEXT>
KSČM bude těžit ze současné situace, kdy sněmovna neschválila vládní návrh daňových úprav mající zajistit finance na obnovu po povodních, tvrdí politologové. Návrh neprošel především proto, že se proti němu postavila místopředsedkyně sněmovny a bývalá předsedkyně US-DEU Hana Marvanová. "Nejstrašnější na tom je, že ona se zašprajcovala kvůli dobrému důvodu," řekl politolog Bohumil Doležal s odkazem na vládou zamýšlenou tzv. milionářskou daň, která je podle něj "nemravná". Politolog Zdeněk Zbořil neúspěch vlády nechce svalovat jen na Marvanovou. "Neviděl bych v tom politickou schválnost, a to ani od paní Marvanové," řekl. Vláda podle něj udělala chybu, když nezvládla mediální prezentaci svých návrhů a nedokázala si pro ně zajistit dostatečnou podporu ve sněmovně. I podle něj byla chybou především plánovaná "milionářská daň".
</TEXT>
</DOC>
<DOC>
<DOCID>LN-20020914103</DOCID>
<DOCNO>LN-20020914103</DOCNO>
<DATE>09/14/02</DATE>
<TITLE>
PRAHA - Unie svobody-DEU včera zkusila zřejmě poslední možnost, jak se udržet v koaliční vládě s ČSSD a lidovci - vyzvala Hanu Marvanovou, ať složí poslanecký mandát. Kdyby Marvanová odstoupila, mohl by místo ní nastoupit k vládě "loajálnější" poslanec (náhradníkem je Tomáš Vrbík), vláda by se zbavila svého největšího "problému" a mohla pokračovat v nezměněné sestavě. Tuto variantu unionistům neoficiálně doporučili jak lidovci, tak sociální demokraté. Myšlenku podpořil i premiér Vladimír Špidla: "Je to jedna z variant, kterou rozhodně budeme diskutovat," řekl LN premiér. Úřadující předseda US-DEU Ivan Pilip a po něm i její klub unionistů po včerejším hlasování Marvanovou vyzvali, ať na poslaneckou funkci rezignuje. Marvanová uvedla, že neví, jak se zachová. Počká si na stanovisko pražského a republikového výboru. Oba orgány se sešly ještě včera večer.
</TITLE>
<TEXT>
Hana Marvanová byla podle svých slov výzvou k rezignaci na poslanecký mandát nepříjemně překvapena: "Skládat mandát kvůli odlišnému názoru vyjádřenému při hlasování - který je nota bene v souladu s programem, za který jsem byla zvolena - to mi připadá příliš," podotkla. Úřadující předseda US-DEU Pilip však situaci vidí jinak. "Měla by rezignovat. Její postoj bych chápal, kdyby se hlasovalo o něčem závažném typu euthanasie, nebo otázky víry. Povodňový balík však takovým hlasováním nebyl," prohlásil. Marvanová ovšem nechtěla poslechnout ani Pilipa, ani poslanecký klub US-DEU, který jí složení mandátu rovněž doporučil. Trvala na tom, že chce znát názor kolegů z pražského a republikového výboru US-DEU, které se sešly včera večer, aby ke "kauze Marvanová" zaujaly stanovisko. "Své stanovisko zatím nemám rozmyšlené. Pro mne bude hodně důležité, co řeknou mí kolegové ve straně," sdělila Marvanová. "To není jen moje osobní věc, jde o princip, co tedy v US-DEU platí. Jestli program, nebo vládní rozhodnutí," dodala.
</TEXT>
</DOC>
<DOC>
<DOCID>LN-20020914104</DOCID>
<DOCNO>LN-20020914104</DOCNO>
<DATE>09/14/02</DATE>
<TITLE>
... a může snadno přijít o těsnou většinu ve sněmovně
</TITLE>
<TEXT>
Pevná i v době krize. Taková měla být koaliční vláda premiéra Špidly. Velká voda ale zřejmě nakonec poboří i kabinet ČSSD, KDU-ČSL a US-DEU.
PRAHA - Co bude dál? Variant dalšího vývoje je celkem šest. Možnost, že by sociální demokracie vytvořila velkou koalici s ODS nebo by dokonce porušila bohumínské usnesení a přizvala k vládnutí komunisty, je krajně nepravděpodobná. Ze zbylé čtveřice možností během včerejšího dne vykrystalizovaly jako nejpravděpodobnější dvě. Vladimír Špidla totiž hned včera nabídl lidovcům "dvojvládí" bez Unie svobody. Ještě ve čtvrtek ráno, několik hodin před klíčovým jednáním o povodňovém balíčku, však tvrdil: "Bez unionistů by se nám vládlo mnohem hůře. Jsem rád, že jsem si vzal do vlády schopné lidi." Je možné, že lidovci koalici se sociálními demokraty přijmou. "Takovou nabídkou se KDU-ČSL bude vážně zabývat," řekl po zasedání předsednictva místopředseda strany Milan Šimonovský. Vládní partnerství ČSSD a KDU-ČSL by však vyneslo pouze 91 mandátů ve sněmovně a při klíčových hlasováních by potřebovalo podporu některé z opozičních stran. Na ODS ani na KSČM by se dvojkoalice zřejmě spoléhat nemohla. Možnost, že by jí většinu zajistili unionisté, nevázaní koaliční dohodou, je také sporná. Vláda by tedy musela podporu složitě dojednávat před každým hlasováním. Další varianta, že vládní sestava zůstala beze změn, se již jeví jako méně pravděpodobná. Může nastat pouze za předpokladu, že se Unie svobody "zbaví" rebelující poslankyně a místopředsedkyně dolní komory Hany Marvanové a nahradí ji "poslušnějším" unionistou. Vinu na krizi připisují Marvanové téměř všichni vládní politici, včetně spolustraníků z US-DEU. "Není možné, abychom při každém důležitém zákonu prodělávali takovéto porody a čekali, jak se jedna poslankyně vyspí," rozhořčil se například místopředseda ČSSD Stanislav Gross. Názor, že by se Marvanová měla vzdát poslaneckého mandátu, zněl mezi poslanci US-DEU a naplno ho řekl prozatímní šéf strany Ivan Pilip: "Myslím, že by měla rezignovat."
</TEXT>
<HEADING>
Špidla jednal s komunisty
</HEADING>
<TEXT>
Do debaty o budoucnosti Hany Marvanové znovu vstoupila i ODS. Předseda Václav Klaus včera prohlásil, že jeho strana "je připravena přijmout do svých řad pravicové politiky." Klaus Marvanovou vyzval k návratu do ODS už po její červencové rezignaci na post šéfky US-DEU. Marvanová je však výzvami k odchodu ze sněmovny šokována. "Skládat poslanecký mandát kvůli odlišnému názoru vyjádřenému při hlasování mi připadá příliš," řekla. Trojici pravděpodobných variant vývoje uzavírá menšinová vláda samotné ČSSD se sedmdesáti hlasy ve sněmovně a závislostí na jiné straně. To, že menšinovou vládu lze udržet po čtyři roky, už dokázal "kabinet sebevrahů" Miloše Zemana. Je ovšem otázkou, u koho by menšinová vláda našla podporu. Včerejší Špidlova schůzka s Miroslavem Grebeníčkem svědčí o tom, že by to přeci jen mohli být i komunisté. Toho se ovšem děsí ODS. Ta si přeje spíše předčasné volby. Věří totiž, že by si v nich mohla jedině polepšit.
Tato varianta se zamlouvá komunistům. Kabinet by musel spoléhat na jejich hlasy. Ochotu podpořit menšinovou vládu ČSSD deklarovala KSČM již po volbách.
</TEXT>
<HEADING>
Předčasné volby
</HEADING>
<TEXT>
Po této možnosti nejhlasitěji volá opoziční ODS. V červnu poražená Klausova strana věří, že by ji nové hlasování mohlo posílit.
Velká koalice ČSSD a ODS
Krajně nepravděpodobná varianta. Vladimír Špidla totiž vládní spolupráci s občanskými demokraty z principu odmítá.
Koalice ČSSD a komunistů
Bylo by to velké překvapení, ČSSD se stále odvolává na tzv. bohumínské usnesení, které jim zakazuje s komunisty spolupracovat.
Foto LN Hynek Glos // koláž ph
</TEXT>
</DOC>
<DOC>
<DOCID>LN-20020914105</DOCID>
<DOCNO>LN-20020914105</DOCNO>
<DATE>09/14/02</DATE>
<TITLE>
Mnozí organizátoři sbírek na pomoc obětem povodní nepožádali o svolení kraj
</TITLE>
<TEXT>
Až půlmilionová pokuta hrozí lidem, kteří v dobré víře vyhlásili sbírku pro postižené povodněmi a nepožádali o povolení krajský úřad. Jen v jižních Čechách zaregistrovali úředníci desítky případů nelegálních sbírek.
ČESKÉ BUDĚJOVICE - Měsíc po katastrofálních záplavách v Jihočeském kraji hledají úřady řešení, které by pomohlo zlegalizovat desítky veřejných sbírek určených na pomoc obětem povodní. Mnoho obcí, institucí i soukromých osob totiž často v dobré víře vypsalo veřejnou sbírku, aniž splnilo zákonnou povinnost a požádalo o povolení příslušný krajský úřad. Pokud by se úředníci přísně drželi litery zákona, hrozila by organizátorům takových nelegálních sbírek až půlmilionová pokuta. Navíc by peníze z příslušného povodňového konta měly být zabaveny a předány pod správu krajského úřadu. Například pro zatopené obce, které zapomněly svou sbírku nahlásit, by takový postup znamenal katastrofu.
</TEXT>
<HEADING>
Dodatečné povolení
</HEADING>
<TEXT>
"K dnešnímu dni registrujeme v jižních Čechách šedesát šest řádně povolených a evidovaných sbírek pro oběti povodní. Stačí se ale podívat do novin nebo na veřejná prostranství a snadno zjistíte, že další desítky sbírek nám prostě jejich organizátoři ani nenahlásili," řekla LN mluvčí jihočeského krajského úřadu Mária Ptáčková. Za normálních okolností by přitom podle ní hrozila organizátorům nelegální sbírky, včetně obce, až půlmilionová pokuta. Místo represe se však tentokrát snaží úředníci nelegální konta prostě zlegalizovat. "Obvoláváme obce, jejichž sbírky u nás nejsou evidované, a varujeme je před možnými důsledky takového, v mnoha případech nechtěného zanedbání povinností. Sbírku pak povolujeme dodatečně," řekla Lucie Škodová z právního oddělení Krajského úřadu v Českých Budějovicích. Úřad podle ní ale zatím neví o žádném případu, kdy by se někdo pokusil zneužít neevidovaného povodňového konta k vlastnímu obohacení. Ve snaze legalizovat nelegální sbírky dokonce jihočeský hejtman navrhuje vyhlášení jakési amnestie. "Pokutovat ty, kteří nezůstali lhostejní k postižení druhých, mi připadá nemorální. Domnívám se proto, že by pro případy, kdy výtěžek nenahlášené sbírky prokazatelně našel adresáta, měl být vyhlášen generální pardon," uvedl hejtman Jan Zahradník. Protože se problém zdaleka netýká jen Jihočeského kraje, hodlá hejtman předložit svůj návrh na "amnestii" na nejbližším zasedání Asociace krajů. Pokud by úředníci v případě nelegální sbírky uplatnili zákonné sankce, mnoho vyplavených obcí by mohlo alespoň dočasně přijít o statisícové částky z nejrůznějších forem humanitární pomoci. "Sbírka obecního úřadu je řádně evidovaná a povolená. Některým sbírkám, z nichž jsme dostali peníze, ale určitě úřední povolení schází," řekl LN starosta obcí Předmíř a Metly na Strakonicku Karel Palivec. Stejně jako jihočeský hejtman se proto domnívá, že by úřady měly organizátorům takových nelegálních sbírek pokutu odpustit.
"K dnešnímu dni registrujeme v jižních Čechách šedesát šest řádně povolených a evidovaných sbírek pro oběti povodní. Stačí se ale podívat do novin nebo na veřejná prostranství a snadno zjistíte, že další desítky sbírek nám prostě jejich organizátoři ani nenahlásili," řekla LN mluvčí jihočeského krajského úřadu Mária Ptáčková. Za normálních okolností by přitom podle ní hrozila organizátorům nelegální sbírky, včetně obce, až půlmilionová pokuta. Místo represe se však tentokrát snaží úředníci nelegální konta prostě zlegalizovat. "Obvoláváme obce, jejichž sbírky u nás nejsou evidované, a varujeme je před možnými důsledky takového, v mnoha případech nechtěného zanedbání povinností. Sbírku pak povolujeme dodatečně," řekla Lucie Škodová z právního oddělení Krajského úřadu v Českých Budějovicích. Úřad podle ní ale zatím neví o žádném případu, kdy by se někdo pokusil zneužít neevidovaného povodňového konta k vlastnímu obohacení. Ve snaze legalizovat nelegální sbírky dokonce jihočeský hejtman navrhuje vyhlášení jakési amnestie. "Pokutovat ty, kteří nezůstali lhostejní k postižení druhých, mi připadá nemorální. Domnívám se proto, že by pro případy, kdy výtěžek nenahlášené sbírky prokazatelně našel adresáta, měl být vyhlášen generální pardon," uvedl hejtman Jan Zahradník. Protože se problém zdaleka netýká jen Jihočeského kraje, hodlá hejtman předložit svůj návrh na "amnestii" na nejbližším zasedání Asociace krajů. Pokud by úředníci v případě nelegální sbírky uplatnili zákonné sankce, mnoho vyplavených obcí by mohlo alespoň dočasně přijít o statisícové částky z nejrůznějších forem humanitární pomoci. "Sbírka obecního úřadu je řádně evidovaná a povolená. Některým sbírkám, z nichž jsme dostali peníze, ale určitě úřední povolení schází," řekl LN starosta obcí Předmíř a Metly na Strakonicku Karel Palivec. Stejně jako jihočeský hejtman se proto domnívá, že by úřady měly organizátorům takových nelegálních sbírek pokutu odpustit.
</TEXT>
</DOC>
<DOC>
<DOCID>LN-20020914106</DOCID>
<DOCNO>LN-20020914106</DOCNO>
<DATE>09/14/02</DATE>
<TITLE>
PRAHA - Krádež, obecné ohrožení, podvod a útok na veřejného činitele. To jsou trestné činy, které policie vyšetřuje v souvislosti s povodněmi. "Celkem evidujeme přes šest desítek případů," sdělila včera LN tisková mluvčí Policie ČR Blanka Kosinová. "Přesné číslo nemáme, protože u některých skutků - zejména podvodů - nelze jednoznačně říci, zda to je ,záplavový' delikt," dodala Kosinová. "V Praze se vyšetřuje 24 případů," řekl LN Martin Omelka, mluvčí Městského státního zastupitelství. Vyplývá to ze zprávy, kterou koncem týdne předložili nejvyšší státní zástupkyni.
</TITLE>
<HEADING>
V metropoli je nejvíce případů v osmém obvodu
</HEADING>
<TEXT>
Nejvíce případů - deset - se stalo v Praze 8. Právě její čtvrti Karlín a Holešovice byly stoletou vodou nejvíce zasaženy. "Šest z nich jsou majetkové trestné činy," upřesnil Omelka. Z krádeže jsou podezřelí i dva vojáci, kteří přehrabovali skládky a do kasáren si přinesli vyplavenou elektroniku. Případ šetří vojenská policie. Další voják byl obviněn v Praze 5, kde měl ukrást legálně drženou pistoli. Za padělání a pozměňování veřejné listiny je stíhán muž, který se s falešným služebním průkazem vydával za policistu. Pražská policie řeší tři útoky na veřejného činitele. Muže zákona napadl v Praze 2 Američan, který za to dostal pokutu. Na policistku zaútočila žena botou v Praze 6. V pátém pražském obvodu muž vozidlem najížděl do policejní hlídky. Nápad, jak využít povodní k vlastnímu obohacení, dostal podvodník z Prahy 5, který svůj vlastní bankovní účet vydával za konto určené na sbírku pro postižené. Zda se někdo dopustil trestného činu obecného ohrožení, policie vyšetřuje v kauze zatopení metra, pádů domů v Praze 8 a utržení lodi u Karlova mostu. Žádná povodňová trestní kauza se podle informací státního zastupitelství nepřihodila v Praze 3, 9 a 10. Policie již nepředpokládá, že by trestných činů týkajících se záplav nějak výrazně přibylo. Ve zkráceném řízení byla hned v prvním povodňovém týdnu odsouzena Slovenka, která se v noci ze 14. na 15. srpna pokusila vykrást zatopené starožitnosti. Trest byl uložen ještě muži za to, že se prokazoval falešným povolením k vjezdu do uzavřených oblastí Prahy.
Nejsledovanější povodňové případy
Neratovice - dva úniky chloru a dioxinů
Zálezlice - špatné informování veřejnosti o intenzitě povodňové vlny
Praha - miliardové škody, které vznikly zatopením metra
Praha 7 - úhyn zvířat v zoologické zahradě
Praha 8 - odpovědnost za zřícení domů
Mělník - letáky, které za vysoké ceny nabízely plynové masky
Lipno - postup při upouštění přehrady
Labe - utržení několika plavidel
</TEXT>
</DOC>
<DOC>
<DOCID>LN-20020914107</DOCID>
<DOCNO>LN-20020914107</DOCNO>
<DATE>09/14/02</DATE>
<TITLE>
krátce z moravy
</TITLE>
<GEOGRAPHY>VYŠKOV</GEOGRAPHY>
<TEXT>
Více než sto nováčků, kteří po záplavách dva týdny pomáhali s odstraňováním škod v Praze, až včera složili vojenskou přísahu na Vysoké vojenské škole pozemního vojska ve Vyškově. Kvůli velké vodě přísahali s týdenním zpožděním. Nyní je čeká ještě výcvik a od 1. listopadu usednou do poslucháren. "Ještě než se mohli stát řádnými studenty školy a také profesionálními vojáky, byly jejich schopnosti tvrdě prověřeny při pomoci záplavami zasažené Praze. Je možné říci, že všichni budoucí studenti dělali čest škole," uvedl při přísaze rektor Ignác Hoza. Všem za jejich práci a nasazení poděkoval. Poprvé v historii školy se letos stalo, že nováčci přerušili základní výcvik, aby šli pomáhat do zaplavených oblastí. Odklízeli zničené zařízení z bytů, vyklízeli zkažené potraviny z několika obchodních domů a s policií dohlíželi na pořádek v evakuovaných částech metropole.
VYŠKOV - Více než sto nováčků, kteří po záplavách dva týdny pomáhali s odstraňováním škod v Praze, až včera složili vojenskou přísahu na Vysoké vojenské škole pozemního vojska ve Vyškově. Kvůli velké vodě přísahali s týdenním zpožděním. Nyní je čeká ještě výcvik a od 1. listopadu usednou do poslucháren. "Ještě než se mohli stát řádnými studenty školy a také profesionálními vojáky, byly jejich schopnosti tvrdě prověřeny při pomoci záplavami zasažené Praze. Je možné říci, že všichni budoucí studenti dělali čest škole," uvedl při přísaze rektor Ignác Hoza. Všem za jejich práci a nasazení poděkoval. Poprvé v historii školy se letos stalo, že nováčci přerušili základní výcvik, aby šli pomáhat do zaplavených oblastí. Odklízeli zničené zařízení z bytů, vyklízeli zkažené potraviny z několika obchodních domů a s policií dohlíželi na pořádek v evakuovaných částech metropole.
</TEXT>
</DOC>
<DOC>
<DOCID>LN-20020914108</DOCID>
<DOCNO>LN-20020914108</DOCNO>
<DATE>09/14/02</DATE>
<TITLE>
krátce z moravy
</TITLE>
<GEOGRAPHY>BRNO</GEOGRAPHY>
<TEXT>
Za obchody s drogami poslal včera brněnský krajský soud na sedm let do vězení s ostrahou Ifraima Abduraimiho z Makedonie a Nguyena Tiena Dunga z Vietnamu. Muži prodali předloni ve Znojmě policistovi v civilu za asi 400 tisíc korun tři čtvrtě kilogramu heroinu. Vinu popírají. Soud je poslal do vězení již v únoru a včera původní verdikt potvrdil. Dvojice se proti sedmiletému vězení odvolala již před půl rokem. Vrchní soud v Olomouci nařídil brněnskému krajskému soudu, aby vyslechl další svědky a vynesl nový rozsudek. Dvojice totiž tvrdila, že její dopadení bylo výsledkem policejní provokace. Soud jim však ani včera nedal za pravdu a původní rozsudek potvrdil. Spis ke kauze ale kvůli odvolání poputuje opět k vrchnímu soudu.
BRNO - Za obchody s drogami poslal včera brněnský krajský soud na sedm let do vězení s ostrahou Ifraima Abduraimiho z Makedonie a Nguyena Tiena Dunga z Vietnamu. Muži prodali předloni ve Znojmě policistovi v civilu za asi 400 tisíc korun tři čtvrtě kilogramu heroinu. Vinu popírají. Soud je poslal do vězení již v únoru a včera původní verdikt potvrdil. Dvojice se proti sedmiletému vězení odvolala již před půl rokem. Vrchní soud v Olomouci nařídil brněnskému krajskému soudu, aby vyslechl další svědky a vynesl nový rozsudek. Dvojice totiž tvrdila, že její dopadení bylo výsledkem policejní provokace. Soud jim však ani včera nedal za pravdu a původní rozsudek potvrdil. Spis ke kauze ale kvůli odvolání poputuje opět k vrchnímu soudu.
</TEXT>
</DOC>
<DOC>
<DOCID>LN-20020914109</DOCID>
<DOCNO>LN-20020914109</DOCNO>
<DATE>09/14/02</DATE>
<TITLE>
krátce z moravy
</TITLE>
<GEOGRAPHY>KROMĚŘÍŽ</GEOGRAPHY>
<TEXT>
Přelámáním nohou po propuštění z věznice vyhrožoval včera u kroměřížského okresního soudu předsedovi senátu Petru Marákovi obžalovaný Ladislav Lakatoš. Podobně hrubě častoval i ostatní účastníky soudního líčení. Přítomnou novinářku dokonce zasáhl plastovou lahví plnou vody, kterou mu přinesl jeho obhájce. Nezabránila mu v tom ani justiční stráž. Jedenapadesátiletý Lakatoš je obžalován z více trestných činů násilného charakteru. Soud projednává 16 skutků, kterých se měl Lakatoš dopustit. "K nejzávažnějším patří útok na státní orgány, pokus o ublížení na zdraví, vydírání a násilí proti skupině obyvatel a jednotlivci," řekla státní zástupkyně Tamara Čechová. Dodala, že mu hrozí až osm let vězení. Lakatoše zadržela v červnu se třemi společníky kroměřížská policie. Akci zabezpečovalo kolem 50 policistů. Zadržení členové skupiny se vydávali za majitele fiktivních firem a zájemcům mimo jiné nabízeli zprostředkování koupě automobilu ze zahraničí. Několik postižených údajně připravili o zhruba 450 tisíc korun. Soud se včera zabýval útoky obžalovaného na zdravotníky z rychlé záchranné služby. "Pan Lakatoš je skutečně velice vážně nemocen, ale lékaři, které volá tak třistakrát za rok, se k němu domů bojí jezdit. Vyhrožuje jim a sám si chce ordinovat léky, především opiáty a analgetika," řekl zdravotník Tomáš Olšina. Hlavní líčení bylo včera odročeno.
KROMĚŘÍŽ - Přelámáním nohou po propuštění z věznice vyhrožoval včera u kroměřížského okresního soudu předsedovi senátu Petru Marákovi obžalovaný Ladislav Lakatoš. Podobně hrubě častoval i ostatní účastníky soudního líčení. Přítomnou novinářku dokonce zasáhl plastovou lahví plnou vody, kterou mu přinesl jeho obhájce. Nezabránila mu v tom ani justiční stráž. Jedenapadesátiletý Lakatoš je obžalován z více trestných činů násilného charakteru. Soud projednává 16 skutků, kterých se měl Lakatoš dopustit. "K nejzávažnějším patří útok na státní orgány, pokus o ublížení na zdraví, vydírání a násilí proti skupině obyvatel a jednotlivci," řekla státní zástupkyně Tamara Čechová. Dodala, že mu hrozí až osm let vězení. Lakatoše zadržela v červnu se třemi společníky kroměřížská policie. Akci zabezpečovalo kolem 50 policistů. Zadržení členové skupiny se vydávali za majitele fiktivních firem a zájemcům mimo jiné nabízeli zprostředkování koupě automobilu ze zahraničí. Několik postižených údajně připravili o zhruba 450 tisíc korun. Soud se včera zabýval útoky obžalovaného na zdravotníky z rychlé záchranné služby. "Pan Lakatoš je skutečně velice vážně nemocen, ale lékaři, které volá tak třistakrát za rok, se k němu domů bojí jezdit. Vyhrožuje jim a sám si chce ordinovat léky, především opiáty a analgetika," řekl zdravotník Tomáš Olšina. Hlavní líčení bylo včera odročeno.
</TEXT>
</DOC>
<DOC>
<DOCID>LN-20020914110</DOCID>
<DOCNO>LN-20020914110</DOCNO>
<DATE>09/14/02</DATE>
<TITLE>
krátce z moravy
</TITLE>
<GEOGRAPHY>OLOMOUC</GEOGRAPHY>
<TEXT>
Do jeskyň Moravského krasu zamíří dnes téměř dvě stovky dětí z dětských domovů a sociálních ústavů z Olomouckého kraje. Výlet pro ně připravilo velitelství pozemních sil v Olomouci, které podobné akce připravuje pro děti již dva roky. "Chceme, aby i tyto děti měly možnost podívat se do přírody, a zpestřit si tak svůj život v domovech či v ústavech," řekl včera mluvčí velitelství Zdeněk Kroutil. Pro malé návštěvníky přichystala armáda v Moravském krasu prohlídku Punkevní jeskyně a jeskyně Balcarky. Děti se projedou místním vláčkem a podívají se na let rogala. Výlet do krasu je čtvrtou letošní akcí armády tohoto druhu.
OLOMOUC - Do jeskyň Moravského krasu zamíří dnes téměř dvě stovky dětí z dětských domovů a sociálních ústavů z Olomouckého kraje. Výlet pro ně připravilo velitelství pozemních sil v Olomouci, které podobné akce připravuje pro děti již dva roky. "Chceme, aby i tyto děti měly možnost podívat se do přírody, a zpestřit si tak svůj život v domovech či v ústavech," řekl včera mluvčí velitelství Zdeněk Kroutil. Pro malé návštěvníky přichystala armáda v Moravském krasu prohlídku Punkevní jeskyně a jeskyně Balcarky. Děti se projedou místním vláčkem a podívají se na let rogala. Výlet do krasu je čtvrtou letošní akcí armády tohoto druhu.
</TEXT>
</DOC>
<DOC>
<DOCID>LN-20020914111</DOCID>
<DOCNO>LN-20020914111</DOCNO>
<DATE>09/14/02</DATE>
<TITLE>
krátce z moravy
</TITLE>
<GEOGRAPHY>BRNO</GEOGRAPHY>
<TEXT>
Nový dům s 50 lůžky vznikne při domově důchodců v brněnské Kociánce. Rozhodli o tom městští radní. Pavilon má být hotov do roku 2006 a město bude stát 50 milionů. Brněnský primátor Petr Duchoň včera uvedl, že nedostatek míst v brněnských domovech důchodců je velkým problémem města, které eviduje na 1700 žadatelů. Čekací doba na ubytování je tři až čtyři roky. Současná kapacita v těchto zařízeních v Brně je asi 1100 míst. V domovech důchodců na jižní Moravě schází pro uspokojení zájmu seniorů 2000 lůžek. V celém kraji je 25 domovů s kapacitou 3500 míst. Podle studie popisující technický stav domovů je 26 procent budov ve velmi dobrém stavu, u 54 procent je stav uspokojivý, ostatní bude nutné brzy zrekonstruovat. Nový domov důchodců se 105 lůžky zřejmě vznikne i v Holásecké ulici v Brně-Tuřanech.
BRNO - Nový dům s 50 lůžky vznikne při domově důchodců v brněnské Kociánce. Rozhodli o tom městští radní. Pavilon má být hotov do roku 2006 a město bude stát 50 milionů. Brněnský primátor Petr Duchoň včera uvedl, že nedostatek míst v brněnských domovech důchodců je velkým problémem města, které eviduje na 1700 žadatelů. Čekací doba na ubytování je tři až čtyři roky. Současná kapacita v těchto zařízeních v Brně je asi 1100 míst. V domovech důchodců na jižní Moravě schází pro uspokojení zájmu seniorů 2000 lůžek. V celém kraji je 25 domovů s kapacitou 3500 míst. Podle studie popisující technický stav domovů je 26 procent budov ve velmi dobrém stavu, u 54 procent je stav uspokojivý, ostatní bude nutné brzy zrekonstruovat. Nový domov důchodců se 105 lůžky zřejmě vznikne i v Holásecké ulici v Brně-Tuřanech.
</TEXT>
</DOC>
<DOC>
<DOCID>LN-20020914112</DOCID>
<DOCNO>LN-20020914112</DOCNO>
<DATE>09/14/02</DATE>
<GEOGRAPHY>KLADNO</GEOGRAPHY>
<TEXT>
Neznámý pachatel včera ráno přepadl mezi obcemi Pchery a Jemníky na Kladensku poštovní vůz převážející hotovost. Mluvčí České pošty Ladislav Vančura uvedl, že peníze byly v bezpečnostních boxech a při neoprávněné manipulaci s nimi se bankovky znehodnotí. Kolik peněz vůz převážel, neuvedl. Po lupiči policie pátrá. Loupež se stala mezi 4.15 a 4.30. Poštovní avii předjelo osobní vozidlo Škoda 105 nebo 120 tmavé barvy a zatarasilo jí cestu. Pachatel potom rozbil okno u avie, jejího řidiče omráčil a svázal. Pak odcizil kontejnery s penězi. Omráčený řidič byl ošetřen v nemocnici a policie ho vyslechla. K popisu pachatele ani jeho případných kompliců se zatím nevyjádřil. Řidič převážel peníze sám. Mluvčí Ladislav Vančura tvrdí, že to ale nebylo v rozporu s předpisy pošty. Zkušenosti posledních šesti let, kdy vzrůstá agresivita pachatelů, ukazují, že je od loupeže neodradí ani vícečlenná posádka poštovního vozu.
</TEXT>
</DOC>
<DOC>
<DOCID>LN-20020914113</DOCID>
<DOCNO>LN-20020914113</DOCNO>
<DATE>09/14/02</DATE>
<GEOGRAPHY>KOLÍN</GEOGRAPHY>
<TEXT>
Policie ve čtvrtek zadržela u obce Nová Ves II na Kolínsku tři osoby, které se snažily prodat 11 kilogramů plastické trhaviny semtex a pět rozbušek. Marie Masaříková z tiskového odboru ministerstva vnitra uvedla, že mezi zadrženými byl i jeden policista. Mluvčí policejního prezidia Blanka Kosinová sdělila, že na akci se podíleli pracovníci útvaru pro odhalování organizovaného zločinu spolu s útvarem rychlého nasazení. Inspekce ministra vnitra prošetřuje jednoho kolínského policistu, který je podezřelý z nedovoleného ozbrojování. "Výsledek ještě není znám," dodala Masaříková s tím, že bližší informace zatím sdělit nemůže.
</TEXT>
</DOC>
<DOC>
<DOCID>LN-20020914114</DOCID>
<DOCNO>LN-20020914114</DOCNO>
<DATE>09/14/02</DATE>
<GEOGRAPHY>BRUSEL</GEOGRAPHY>
<TEXT>
Za nepřijatelný označili včera čeští vyjednávači způsob výpočtu rozpočtového postavení České republiky po vstupu do EU, kterou minulý týden předložila členským státům Evropská komise. Při prvním jednání s komisí na toto téma vyjádřili naději, že se způsob výpočtu české situace podaří změnit. Komise v interním dokumentu spočítala, že ČR by v roce 2004, kdy by měla vstoupit do EU, odvedla do jejího rozpočtu 835 miliónů eur, ale dostala by z něj jen 650 miliónů. Navrhla, aby rozdíl EU uhradila formou kompenzace a dále Česku vyplatila 158 miliónů eur, což je objem předvstupní pomoci v roce 2003. Splnila by tak slib, že kandidátské země na tom nebudou ve vztahu k EU po vstupu hůře než před vstupem.
</TEXT>
</DOC>
<DOC>
<DOCID>LN-20020914115</DOCID>
<DOCNO>LN-20020914115</DOCNO>
<DATE>09/14/02</DATE>
<GEOGRAPHY>MOSKVA</GEOGRAPHY>
<TEXT>
Dolní komora ruského parlamentu, Státní duma, včera podpořila postoj ruského prezidenta Vladimira Putina ke Gruzii. Ten před třemi dny vyzval k tvrdému postupu vůči čečenským ozbrojencům na území této republiky a pohrozil opatřeními ze strany Ruska v souladu s pravidly OSN. Gruzínská policie při přestřelce s ozbrojenci v Pankiské soutěsce v noci na včerejšek vážně zranila a zadržela jednoho Čečence, dalším dvěma se podařilo uprchnout.
</TEXT>
</DOC>
<DOC>
<DOCID>LN-20020914116</DOCID>
<DOCNO>LN-20020914116</DOCNO>
<DATE>09/14/02</DATE>
<GEOGRAPHY>VARŠAVA</GEOGRAPHY>
<TEXT>
Členové polského parlamentu ve čtvrtek vypískali evropského komisaře Franze Fischlera. Píšťalky zazněly na závěr jeho setkání se členy parlamentních zemědělských výborů. Za incident jsou odpovědní především poslanci radikální pravicové Ligy polských rodin (LPR), přidat se ale neváhali ani členové vládní Polské lidové strany (PSL). Radikální poslanci své chování odůvodnili tím, že komisař podle nich uráží Poláky, polské rolníky i členy polského parlamentu.
</TEXT>
</DOC>
<DOC>
<DOCID>LN-20020914117</DOCID>
<DOCNO>LN-20020914117</DOCNO>
<DATE>09/14/02</DATE>
<TITLE>
Až 320krát více niklu, než dovolují normy Evropské unie, se vlivem lidského potu uvolňuje z některých nových euromincí.
</TITLE>
<GEOGRAPHY>CURYCH</GEOGRAPHY>
<TEXT>
Společná evropská měna dráždí nejen euroskeptiky - některým lidem se po zacházení s euromincemi objevuje na kůži svědivá vyrážka a puchýřky. Švýcarští vědci nyní přišli na to, proč tomu tak je. Podle výzkumného týmu z Curyšské univerzity, který výsledky svého bádání zveřejnil v nejnovějším čísle časopisu Nature, vyvolává alergickou reakci nikl, který se působením potu uvolňuje ve velkém množství z některých euromincí. Potížemi může trpět až patnáct procent populace - právě tolik lidí totiž podle Nature trpí alergií na nikl. Švýcarští vědci tvrdí, že problém se týká mincí v hodnotě jedno a dvě eura, vyrobených ze dvou niklových slitin. Z nich se za určitých podmínek uvolňuje více niklu než z mincí vyrobených pouze z tohoto kovu. Například některé švýcarské franky obsahují stejné množství niklu jako tyto euromince, ale alergickou reakci nezpůsobují. Inkriminované euromince se skládají ze dvou částí - středového kruhu a vnějšího okruží. Různá je barva i složení slitin. Žlutá slitina obsahuje měď, zinek a pět procent niklu, zatímco bílý kov je složen ze 75 procent z mědi a z 25 procent z niklu.
</TEXT>
<HEADING>
Nebezpečí hrozí pokladním
</HEADING>
<TEXT>
Právě rozdílný obsah niklu v obou slitinách je podstatou problému. Vlivem působení lidského potu se mezi oběma částmi mince začnou pohybovat ionty niklu. Mince rychle korodují a nebezpečný kov způsobuje na lidské pokožce alergickou reakci. Podle curyšského týmu se z jedno- a dvoueurových mincí může uvolňovat 240krát až 320krát více niklu, než dovolují evropské normy. EU již před několika lety schválila předpis, který omezuje množství tohoto kovu například ve špercích a pláštích hodinek. Vědci tvrdí, že mince mohou způsobovat potíže jen lidem, kteří je berou často do rukou. "Podrážděním pokožky mohou trpět lidé, kteří s mincemi zacházejí často, například pokladní v obchodech nebo ti, kdo nosí mince v kapse a dotýkají se jich," uvedl šéf výzkumného týmu Frank Nestle. Evropská unie zatím neuvedla, zda se hodlá zprávou švýcarských vědců zabývat. Výzkum potěšil především britské euroskeptiky. "Je to typické - špatné plánování je charakteristické pro všechno v EU. Lidé budou muset utrácet mnohem více peněz za krémy na léčení alergie, než kdyby si každá země ponechala národní měnu," uvedla pro list The Financial Times Strana pro nezávislé Spojené království.
Právě rozdílný obsah niklu v obou slitinách je podstatou problému. Vlivem působení lidského potu se mezi oběma částmi mince začnou pohybovat ionty niklu. Mince rychle korodují a nebezpečný kov způsobuje na lidské pokožce alergickou reakci. Podle curyšského týmu se z jedno- a dvoueurových mincí může uvolňovat 240krát až 320krát více niklu, než dovolují evropské normy. EU již před několika lety schválila předpis, který omezuje množství tohoto kovu například ve špercích a pláštích hodinek. Vědci tvrdí, že mince mohou způsobovat potíže jen lidem, kteří je berou často do rukou. "Podrážděním pokožky mohou trpět lidé, kteří s mincemi zacházejí často, například pokladní v obchodech nebo ti, kdo nosí mince v kapse a dotýkají se jich," uvedl šéf výzkumného týmu Frank Nestle. Evropská unie zatím neuvedla, zda se hodlá zprávou švýcarských vědců zabývat. Výzkum potěšil především britské euroskeptiky. "Je to typické - špatné plánování je charakteristické pro všechno v EU. Lidé budou muset utrácet mnohem více peněz za krémy na léčení alergie, než kdyby si každá země ponechala národní měnu," uvedla pro list The Financial Times Strana pro nezávislé Spojené království.
</TEXT>
</DOC>
<DOC>
<DOCID>LN-20020914118</DOCID>
<DOCNO>LN-20020914118</DOCNO>
<DATE>09/14/02</DATE>
<TEXT>
Policie v americkém státě Florida včera uzavřela část dálnice I-75 poblíž města Naples poté, co na ní zastavila dva automobily. Tři muži, kteří v nich cestovali, jsou podezřelí z organizace teroristického útoku: ve čtvrtek večer žena v restauraci ve státě Georgia zaslechla, jak hovoří o výbuchu ve floridském Miami. Podezřelí byli zatčeni a jejich auta prohledával robot i pyrotechnici v ochranných oblecích. Ani po několika hodinách nebyla žádná výbušnina v automobilech nalezena.
</TEXT>
</DOC>
<DOC>
<DOCID>LN-20020914119</DOCID>
<DOCNO>LN-20020914119</DOCNO>
<DATE>09/14/02</DATE>
<TEXT>
NEW YORK - Americký prezident George W. Bush včera specifikoval, jak dlouhé je podle něj ultimátum dané Iráku. Bagdád musí souhlasit s návratem zbrojních inspektorů OSN a se splněním dalších podmínek mezinárodního společenství, jinak mu hrozí vojenský útok. "Mluvíme o dnech a týdnech, nikoliv měsících a letech," prohlásil Bush během setkání s několika africkými vůdci. "Mám ale velké pochyby o tom, že splní naše požadavky," prohlásil americký prezident při následném setkání s novináři. Jeho názor potvrdil i Bagdád. Irácký vicepremiér Tárik Azíz v reakci na Bushův čtvrteční projev na půdě OSN prohlásil, že bezpodmínečný návrat inspektorů nepřipadá v úvahu. "Je moudré opakovat zkušenost, která se neosvědčila a nezabránila agresi?" prohlásil Azíz v reakci na uplynulé americko-britské nálety na Irák. Americký ministr zahraničí Colin Powell mezitím včera zahájil konzultace s členy Rady bezpečnosti OSN, které by měly vést k přijetí rezoluce, v níž by Irák dostal jasné ultimátum. Powell měl naplánovaný oběd s ministry zahraničí Ruska, Francie, Británie a Francie - tedy zemí, které jakožto stálí členové rady disponují právem veta - a poté se hodlal setkat i s dalšími členy klíčového orgánu OSN.
</TEXT>
</DOC>
<DOC>
<DOCID>LN-20020914120</DOCID>
<DOCNO>LN-20020914120</DOCNO>
<DATE>09/14/02</DATE>
<GEOGRAPHY>BRATISLAVA</GEOGRAPHY>
<TEXT>
Slovenský opoziční vůdce Vladimír Mečiar včera slovně a patrně i fyzicky napadl reportéra soukromé televize Joj, který se - jako všechna média na Slovensku - snažil z bývalého premiéra a nynějšího předsedy Hnutí za demokratické Slovensko (HZDS) vymámit vyjádření k jeho záhadným majetkovým poměrům. "Mečiar ho popadl pod krkem, křičel 'takovou ti jebnu, že se nevzpamatuješ' a snažil se mu dát facku, ale reportér uhnul," vylíčil příhodu očitý svědek v kuloárech Slovenského rozhlasu; dotyčný zaměstnanec jiného média si nepřál být jmenován.
</TEXT>
</DOC>
<DOC>
<DOCID>LN-20020914121</DOCID>
<DOCNO>LN-20020914121</DOCNO>
<DATE>09/14/02</DATE>
<TEXT>
NEW YORK - Při nehodě malého kamionu zahynulo včera na severovýchodě Spojených států 14 zahraničních dělníků. Jak oznámila místní policie, sjelo vozidlo jedoucí nepřiměřeně vysokou rychlostí z mostu a zřítilo se do řeky Allagash. K nehodě došlo v lesnaté oblasti na severu státu Maine, pro který je to podle agentury AP vůbec nejhorší dopravní nehoda v historii. Vozidlo přepravovalo do práce pět dělníků z Guatemaly a deset z Hondurasu. Pouze jednomu se podařilo z potopeného vozu vyprostit.
</TEXT>
</DOC>
<DOC>
<DOCID>LN-20020914122</DOCID>
<DOCNO>LN-20020914122</DOCNO>
<DATE>09/14/02</DATE>
<GEOGRAPHY>GAZA</GEOGRAPHY>
<TEXT>
V pásmu Gazy včera přišli o život čtyři Palestinci. Tři z nich při výbuchu v uprchlickém táboře Džabálija a dalšího zabila střepina při izraelské vojenské operaci na jihu pásma, poblíž Rafáhu. 12 dalších Palestinců přitom bylo zraněno. Armáda k Rafáhu vyslala asi 50 tanků, protože odtud Palestinci útočili na izraelské oddíly. Tanky se stáhly po několika hodinách a po zatčení hledaných extremistů.
</TEXT>
</DOC>
<DOC>
<DOCID>LN-20020914123</DOCID>
<DOCNO>LN-20020914123</DOCNO>
<DATE>09/14/02</DATE>
<GEOGRAPHY>SPLIT</GEOGRAPHY>
<TEXT>
Český potápěč z Prahy zahynul v úterý při průzkumu podmořské jeskyně nedaleko chorvatského Splitu. Při záchranné akci přišel o život i místní policejní potápěč. Informovala o tom chorvatská televize HRT. Čech, který byl pravděpodobně v Chorvatsku jen jako turista, se k jeskyni potopil v úterý kolem desáté hodiny večer v zálivu Poganica u ostrova Šolta. Tělo českého potápěče bylo nalezeno ve čtvrtek večer v hloubce 57 metrů nedaleko vchodu do podmořské jeskyně.
</TEXT>
</DOC>
<DOC>
<DOCID>LN-20020914124</DOCID>
<DOCNO>LN-20020914124</DOCNO>
<DATE>09/14/02</DATE>
<TITLE>
Premiér nebude se spoluprací s KSČM váhat
</TITLE>
<TEXT>
Když se vládní koalice včera při hlasování neshodla a povodňový balíček zákonů neprošel, předseda vlády tuto skutečnost před plénem sněmovny vzápětí označil za porušení koaliční dohody. Okamžitě začal jednat s komunistickým předsedou Grebeníčkem o eventuální podpoře menšinové vlády ČSSD - KDU-ČSL. Jednání nezůstalo dlouho utajeno: Miroslav Grebeníček se ním brzy a rád pochlubil. Na dotaz, zda by lidovcům nebyla podpora KSČM na překážku, odpověděl Vladimír Špidla šalamounsky: Zeptejte se na to jich. Každopádně Vladimír Špidla asi výnosy z daní, které včera neprošly, velmi "potřebuje", je-li ochoten "přece jenom najít prostor" a otevřeně spolupracovat s KSČM. Usnesení bohumínského sjezdu samozřejmě neporuší, komunisté budou "jen" hlasovat, až bude pan Špidla potřebovat. O podobě případné rekonstruované vlády rozhodne premiér a povolnost jeho partnerů. Lidovcům by se líbilo, kdyby US z vlády vystoupila ale zároveň ji podporovala. Pokud nebude zbytí, patrně spolknou i ty komunisty. Tučné časy tak evidentně nastávají poslancům KSČM, kteří si svou mandátovou sílu nechají od premiéra dobře "zaplatit" a navíc se budou nadouvat vlastní důležitostí. Vždyť Špidla s Grebeníčkem si už vyměnili i telefonní čísla. Dočkali se, po třinácti letech.
</TEXT>
</DOC>
<DOC>
<DOCID>LN-20020914125</DOCID>
<DOCNO>LN-20020914125</DOCNO>
<DATE>09/14/02</DATE>
<TITLE>
Desátý ročník české hokejové extraligy odstartoval, posílení Pražané zvítězili ve Vítkovicích 5:2
</TITLE>
<TEXT>
Pěti zápasy se včera rozběhl 10. ročník české hokejové extraligy. Pražská Slavia ve šlágru 1. kola uspěla ve Vítkovicích a potvrdila předsezonní prognózy o jednom z kandidátů na příčky nejvyšší. Premiéra nováčka z Liberce, který přivítá Litvínov, je na programu dnes (18 hod). Mistrovská Sparta si své dnešní utkání se Zlínem kvůli zatopení haly přeložila na úterý. Zápasy Znojmo - Karlovy Vary a Pardubice - České Budějovice skončily po uzávěrce.
</TEXT>
<HEADING>
Vítkovice - Slavia 2:5
</HEADING>
<TEXT>
Extraligová premiéra Ladislava Svozila v roli hlavního kouče vítkovických hokejistů nedopadla slavně. Jeho tým podlehl Slavii 2:5, ale více než výsledkem rozesmutnil šest tisíc diváků mizerným výkonem. Naopak hosté si díky dvěma gólům Beránka a Antoše odvezli cenné vítězství. Tragickým úvodem si Vítkovice prohrály celý zápas. Jejich mátožný výkon bez patřičného nasazení a důrazu, to byla voda na mlýn Slavie. Už ve třetí minutě se po sérii zmatků ve vítkovické obraně prokličkoval před Trvaje Antoš a krátkým nápřahem poprvé rozvlnil síť. Hosté v klidu vyčkávali na chyby a po jednoduchých akcích pravidelně prověřovali formu gólmana Trvaje. Ten odolával až do 16. minuty, pak ho však pohotovým příklepem znovu přelstil Antoš a ukázkový Beránkův blafák už rozčarované diváky přinutil k hlasitému pískotu. Po první třetině prohrával jejich tým 0:3. Až po přestávce se Svozilův soubor probral z letargie. Nový vítkovický kouč stáhl ze hry čtvrtý útok, domácí zrychlili tempo a uzamkli soupeře v jeho obranném pásmu. Koncovka však byla žalostná. Až ve 27. minutě snížil Melenovský. Z převahy však domácí více nevytěžili, naopak jedno z dalších zaváhání v jejich obraně potrestal po vzorné spolupráci se Štraubem střelou do prázdné branky Ujčík. Tříbrankové vedení Pražané v závěru utkání bez větších komplikací uhájili. Moravec sice v vykřesal jiskru naděje, ale tu záhy zašlapal do ledu Beránek střelou do opuštěné vítkovické branky.
Vsetín srovnal skóre první třetiny na 1:1 až v poslední minutě, nástup do druhé se mu však vydařil. V polovině zápasu vedl 3:1 a zdálo se, že se na Valašsku bude slavit první vítězství v sezoně. Plzeň však odmítla zopakovat kolaps z úvodu minulého ročníku, kdy dlouho tápala až na samém dnu tabulky. Ještě do konce druhé části vyrovnala a ve 43. minutě dal její vítězný gól Dvořák. Soubor vsetínských mladíků se již na odpor nezmohl, naopak ještě inkasoval z hole J. Straky.
Jen první třetinu dokázal outsider z Havířova držet krok v Třinci. Pak však přišel uragán tradičně v ofenzivě výborně disponovaných domácích, jenž řídil především Richard Král. Ten stihl na tři branky nahrát a poslední sedmou pak sám dal. Trefil se i navrátilec ze zámoří Václav Pletka. Před poslední třetinou sice držel Havířov ještě přijatelné třígólové manko, pak však jeho obranná hra zkolabovala. V poslední části nastříleli rozjetí domácí čtyři branky a zápas dohrávali v exhibičním duchu.
</TEXT>
</DOC>
<DOC>
<DOCID>LN-20020914126</DOCID>
<DOCNO>LN-20020914126</DOCNO>
<DATE>09/14/02</DATE>
<TEXT>
NEW YORK - V den zahájení přípravného kempu se dohodl český hokejista Radek Dvořák na podmínkách nové smlouvy v klubu New York Rangers. Pětadvacetiletý útočník se upsal Jezdcům na dva roky a jeho základní plat činí celkově 3,575 milionu dolarů. V nadcházejícím ročníku si přijde na dva miliony dolarů a může si na bonusech navíc vydělat ještě dalších 50 tisíc. Hokejisté Rangers ve čtvrtek odcestovali na kemp do Vermontu. V týmu nechybí ani jednačtyřicetiletý veterán Mark Messier, který podepsal smlouvu ve středu. Manažer Glen Sather nyní jedná o kontraktu ještě s dalším volným českým hráčem, útočníkem Martinem Ručinským.
</TEXT>
</DOC>
<DOC>
<DOCID>LN-20020914127</DOCID>
<DOCNO>LN-20020914127</DOCNO>
<DATE>09/14/02</DATE>
<GEOGRAPHY>LONDÝN</GEOGRAPHY>
<TEXT>
Trenér anglického prvoligového fotbalového týmu West Ham United se zastal obránce a bývalého reprezentanta Tomáše Řepky po jeho incidentu s fanoušky. Když West Ham prohrál ve středu doma 0:1 s West Bromwichem, začali fanoušci pískat, na což Řepka při odchodu do šaten reagoval posunky. Šéf klubu Paul Aldridge ho s pomocí dalších rychle ze hřiště odtáhl. Trenér Glen Roeder prý sám incident neviděl, ale pochybuje, že by šlo o něco vážného - mimo jiné i proto, že Řepka podle něj neumí dost dobře anglicky, aby si mohl s fanoušky vyměňovat názory. Klub upozornil také na to, že ani hlavní rozhodčí Andy D'Urson nezanesl incident do zprávy o zápasu. Klubový šéf Aldridge zdůraznil, že se nic nestalo. Pokud jde o všechny zúčastněné, věc je uzavřena, dodal.
</TEXT>
</DOC>
<DOC>
<DOCID>LN-20020914128</DOCID>
<DOCNO>LN-20020914128</DOCNO>
<DATE>09/14/02</DATE>
<GEOGRAPHY>FILADELFIE</GEOGRAPHY>
<TEXT>
Basketbalista Allen Iverson nebude nijak pykat za to, že začátkem července vtrhl ozbrojen do bytu svého bratrance a hledal u něj svou ženu Tawannu. Poté, co soud už před šesti týdny stáhl dvanáct ze čtrnácti bodů obžaloby proti rozehrávači Philadelphie 76ers, ve čtvrtek upustil také od zbylých dvou. Iversonovi hrozil trest až několikaletého vězení za přestupky jako napadení, ohrožování osob, nelegálního držení zbraně a dalších. Ukázalo se ale, že výpovědi svědků se výrazně lišily.
</TEXT>
</DOC>
</CZE>