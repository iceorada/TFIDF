<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020830001</DOCID>
<DOCNO>LN-20020830001</DOCNO>
<DATE>08/30/02</DATE>
<TITLE>
PRAHA - V cele vazební věznice Praha-Pankrác se včera před polednem oběsil vrah Alexander Kručinin. Ruský byl stíhán za vraždu policisty, kterou spáchal 2. srpna v pražském metru. "Oběsil se na pruhu látky z prostěradla, který uvázal na okenní mříže," popsala pro LN tisková mluvčí Vězeňské služby ČR Miloslava Havlíčková. V době sebevraždy byl obviněný Rus na cele sám. "Stíhaný, s nímž jej vedení věznice umístilo na celu, byl v době jeho sebevraždy u soudu," upřesnila mluvčí. Dozorci oběšeného Kručinina nalezli v 11 hodin 20 minut. "Lékař okamžitě zahájil resuscitaci. Smrt konstatoval ve 12.20," uvedla Havlíčková. Motiv sebevraždy není zatím jasný, prošetřuje jej policie a oddělení prevence a stížností pankrácké věznice. "Jakmile dostanu oficiální hlášení o smrti, trestní stíhání zastavím," řekl LN státní zástupce Martin Omelka, který vyšetřování vraždy v metru dozoroval.
</TITLE>
<TEXT>
V pátek 2. srpna krátce před 18. hodinou vhodil Kručinin výbušninu do kolejiště na stanici Muzeum. Napomenul jej čtyřiasedmdesátiletý cestující Milan Vítek, jemuž probodl obě plíce. Poté bodl do srdce policistu Jána Mata, který se snažil Rusa zneškodnit. Policista na místě zemřel. Zneškodnit vraha se podařilo až čtyřiadvacetiletému hokejistovi, studentu Jaroslavu Českému. Jej a důchodce Vítka vyznamenal za statečnost ministr vnitra Stanislav Gross. Kručinin byl záhy po činu obviněn z vraždy a z obecného ohrožení, za což mu hrozilo až 15 let vězení. Jak již dříve informoval policejní prezident Jiří Kolář, motivem jeho chování v metru bylo to, že "se mu zhroutil svět". Byl psychicky na dně, jelikož mu české úřady znemožnily pobyt v ČR, kde žil od roku 1996. Navíc mu loni v Moskvě zavraždili manželku. Totožnost vraha podle otisků prstů a fotografie potvrdil teprve před několika dny ruský Interpol. Policie dosud nezjistila, jakou výbušninu Rus do kolejiště hodil.
</TEXT>
</DOC>
<DOC>
<DOCID>LN-20020830002</DOCID>
<DOCNO>LN-20020830002</DOCNO>
<DATE>08/30/02</DATE>
<TITLE>
PRAHA - Slavný student Jaromír Jágr zdárně dokončil střední školu. Hvězda hokejové NHL včera úspěšně složila poslední ústní část maturitní zkoušky na Soukromém středním odborném učilišti hotelového provozu Proficom v Praze 9. "Vysvědčení je dost kvalitní, překvapil jsem sám sebe. Kdybych věděl, že to takhle půjde, učil bych se míň," vtipkoval včera, když se záhy po zkoušce dostavil k autogramiádě svého životopisu v knihkupectví na Václavském náměstí. Vysvědčení a s ním i známky si však nechal pro sebe. "Ještě byste mi ho záviděli a chtěli to svoje se mnou vyměnit," smál se. V kuloárech však putovaly zvěsti o dvou jedničkách a třech dvojkách. Pro Jágra začala maturitní zkouška již v pondělí písemnou částí, v úterý následovala část praktická a až včera přišly na řadu ústní zkoušky. Hokejista i jeho okolí celý týden tajili jméno školy i další bližší podrobnosti.
</TITLE>
<TEXT>
"Jarda byl docela nervózní," přiznal jeho osobní trenér a přítel Marian Jelínek. "Nervy byly hlavně ze začátku, měl jsem strach, že se zaseknu a nebudu vědět, jak dál. Nakonec jsem ale mluvil tak, že jsem se až divil, kde jsem vzal takovou slovní zásobu," dal k dobrému výborně naladěný hokejista. Jágr maturoval z českého jazyka, angličtiny, ekonomie a marketingu. "Ono ale maturovat v třiceti je daleko jednodušší než v osmnácti, protože za těch dvanáct let získáte spoustu zkušeností hlavně v otázce byznysu, které jsem dřív nevěděl," říkal Jágr, jenž je znám svými investicemi na burze.
Ví, co napsal Čapek, ale gól dal před půl rokem
Kritickým bodem maturity měl být podle všeho český jazyk. Hokejista také přiznal, že mu dal nejvíce zabrat. "Hlavně větný rozbor, předmět, podmět, příčestí minulé, trpný rod. To jsou věci, které už jsem zapomněl a nedají se okecat," přiznal. Z literatury si pak vytáhl otázku meziváleční spisovatelé. "Vančura, Majerová, Jaroslav Hašek. Vidíte, ten Hašan mě pronásleduje všude..." Písemná práce z češtiny byla na téma peníze a můj vztah k nim. To nebyl pro hráče, jenž si jen hokejem vydělal 63 mil. dolarů ( 2,1 miliardy korun), velký problém. "Napsal jsem jim tam, že peníze nejsou důležitý, ale bez nich to nejde..." Praktická část, jak se nakonec ukázalo, se neskládala z číšnických dovedností, ale například z výpočtů daní a podobných úkonů. Jágr skládal maturitu sám, učitelů na něj byla přesila. V komisi jich zasedlo téměř deset. "Ale byli skvělí, rozumní," pochvaloval si. Otázku, zda se po zkoušce z dospělosti již cítí dospělý, doprovodil Jágr výmluvným gestem. "Tak se podívejte," ukázal se smíchem na točenou zmrzlinu, kterou držel v ruce. Koupil si ji po slavnostním obědě ve svém Jágr's Baru, kam z maturity šel. "Jarda nás všechny pozval," říkal Jelínek. Po absolvování školy, na jejíchž internetových stránkách se uvádí, že studium nedokončí jen jeden žák z tisíce, pomýšlí hokejista i na univerzitu. "To je ještě daleko, ale když bude za dva roky v NHL stávka, mohl bych studium zase rozjet," má naplánováno. Nyní však chce od učebnic co nejrychleji útéct k hokeji. "Ono je hezké, že sice vím, co napsal Čapek, ale gól už jsem nedal asi půl roku..."
</TEXT>
</DOC>
<DOC>
<DOCID>LN-20020830003</DOCID>
<DOCNO>LN-20020830003</DOCNO>
<DATE>08/30/02</DATE>
<TEXT>
Vládní experti se při hledání peněz na likvidaci povodňových škod pouštějí do krkolomných plánů, které by přinesly jen malý okamžitý zisk. Navenek to ovšem vypadá, že se vláda snaží, aby zátěž nesli všichni. Skutečný motiv je jiný: vláda "právě teď" může změnit daňové poměry na delší dobu, o shánění peněz na povodně jde až ve druhé řadě. Kupříkladu: vyšší daně pro skupinu s nejvyššími příjmy mají přinést miliardu ročně, další miliardu dodá růst daně z přidané hodnoty. Při škodách v řádu desítek miliard, které je nutné odstranit co nejdříve, je to směšná suma. Dlouhodobě však slušný a jistý zdroj. Vládní stratégové to nepřiznají, ani nemohou, a tak vymýšlejí alibi. To nejtrapnější našli - pokolikáté už v Evropské unii. Ona nás prý nutí do změny "prodejních" daní, musíme sladit krok a - zdražit. Není to pravda. O výši nepřímých daní se EU marně dohaduje třicet let. Existují pouhá doporučení, nikoli direktivy. Stát od státu se sazby různí. Jen u nás se politici tváří, že v Evropě panuje diktátorská shoda. Vskutku pěkná reklama pro vstup do EU, navíc od vlády, jež se samolibě ověsila titulem "proevropská".
</TEXT>
</DOC>
<DOC>
<DOCID>LN-20020830004</DOCID>
<DOCNO>LN-20020830004</DOCNO>
<DATE>08/30/02</DATE>
<TITLE>
PRAHA - Hůř než v představách vypadá podle Güntera Verheugena pražská čtvrť Karlín, kde včera evropský komisař pro rozšíření zahájil exkurzi do míst zalitých povodní. Před zříceným domem v Křižíkově ulici potom slíbil, že se za více peněz pro postižené Čechy bude v Bruselu "bít jako čert". "Pane komisaři, dáte přednost holínkám?" ptá se v angličtině pražský primátor Igor Němec. "Nevím, potřebuji je?" odpovídá evropský komisař. "Záleží na vašem rozhodnutí," pokračuje primátor. "OK. Tak zůstanu bez nich," končí Günter Verheugen zdvořilostní "uvítací ceremoniál" před stanicí metra Florenc. Schází do vestibulu metra. Po několika krocích zcela sestoupí pod rysku, kterou na přístupovém schodišti nechala voda. "Stanice trasy C byla plná bláta. Bahno se snažíme ředit a odvádět ho spolu s vodou. Jen z této stanice čerpáme větracími šachtami asi 400 litrů za sekundu," vysvětluje komisaři Petr Kuchár ze stavební firmy Subterra.
</TITLE>
<TEXT>
Hluboko pod stanicí "céčka" leží stanice trasy B. Ta patří k nejhlouběji položeným ve městě. A dnes jsou stále pod vodou všechny její prostory. "Čerpat budeme ještě pět sedm dní. Florenc bude suchý jako poslední, protože leží nejhlouběji," dodává Kuchár. Günter Verheugen v přilbě a pracovních rukavicích se ptá, zda se podařilo evakuovat všechny lidi. Podařilo. Potom se snaží dozvědět, proč vlastně metro zmizelo pod vodou. "Tak já si myslím, že to bylo především proto, že...," začíná vysvětlovat Kuchár, ale do řeči mu pro jistotu skočí někdo jiný. Otázka, kterou řeší policie a možná požene zodpovědné až před soud, se tedy dnes otevírat nebude. Verheugen s doprovodem dorazí až k hladině podvodního jezera ve stanici "béčka".
</TEXT>
<HEADING>
Karlínské divadlo přežije
</HEADING>
<TEXT>
Otáčí se a téměř beze slova opouští metro. "Včera jsem v Záhřebu podepsal kontrakt na stavbu tunelu. Investorem je Evropská unie. Moc vám děkuji," loučí se s evropským komisařem Kuchár. Delegaci potom jako štafetový kolík přebírá ředitel Karlínského hudebního divadla Ladislav Županič. Hlediště, jeviště, kulisy. Vše bylo pod vodou. "Myslíte, že divadlo přežije?" ptá se komisař. "Copak divadlo, to přežije, ale soubor asi ne. Dva roky bez stálé scény, to bude těžké. Pomoc nám ale přislíbil primátor," odpovídá Županič. Komisař pokračuje Křižíkovou ulicí přes kostel Cyrila a Metoděje až k jednomu ze zřícených karlínských domů. "Situace je tu horší, než jsem si představoval, i když jsem už "přípravu" prodělal v Sasku. Ve středu jsme se dohodli na zřízení fondu na nápravu následků katastrof. Budu za vás bojovat jako čert," řekl Verheugen. Jeho polobotky zůstaly téměř čisté. Stopy bahna z Karlína si ale odnesl na saku a kalhotech.
Otáčí se a téměř beze slova opouští metro. "Včera jsem v Záhřebu podepsal kontrakt na stavbu tunelu. Investorem je Evropská unie. Moc vám děkuji," loučí se s evropským komisařem Kuchár. Delegaci potom jako štafetový kolík přebírá ředitel Karlínského hudebního divadla Ladislav Županič. Hlediště, jeviště, kulisy. Vše bylo pod vodou. "Myslíte, že divadlo přežije?" ptá se komisař. "Copak divadlo, to přežije, ale soubor asi ne. Dva roky bez stálé scény, to bude těžké. Pomoc nám ale přislíbil primátor," odpovídá Županič. Komisař pokračuje Křižíkovou ulicí přes kostel Cyrila a Metoděje až k jednomu ze zřícených karlínských domů. "Situace je tu horší, než jsem si představoval, i když jsem už "přípravu" prodělal v Sasku. Ve středu jsme se dohodli na zřízení fondu na nápravu následků katastrof. Budu za vás bojovat jako čert," řekl Verheugen. Jeho polobotky zůstaly téměř čisté. Stopy bahna z Karlína si ale odnesl na saku a kalhotech.
</TEXT>
</DOC>
<DOC>
<DOCID>LN-20020830005</DOCID>
<DOCNO>LN-20020830005</DOCNO>
<DATE>08/30/02</DATE>
<TITLE>
Vláda má v úmyslu zvýšit daňovou sazbu pro zaměstnance, jejichž roční plat přesahuje 1,1 milionu korun (podle jiných informací 900 tisíc Kč). Podle dostupných statistik se může jednat asi o deset tisíc osob. Údajně by toto zvýšení daňové sazby mělo státnímu rozpočtu přinést asi miliardu ročně. To je velmi zajímavé. Není známo, kdo je autorem tohoto odhadu, je však velmi pravděpodobné, že dotyčný není příliš silný v počtech. Z realistického odhadu situace totiž vyplývá, že zvýšení sazby by přineslo státu jen několik set milionů korun v nejlepším případě. Vláda tedy získá zanedbatelný přínos za cenu vyslání signálu: boháči, nemáme vás rádi.
</TITLE>
<TEXT>
Kdo je vlastně v českých podmínkách "boháč"? Vždyť milion korun ročně je průměrný plat příslušníka střední třídy v Evropské unii. Skutečnost, že jen asi čtvrt procenta českých zaměstnanců dosáhne na evropský průměr, svědčí o tom, jak hluboko jsme ekonomicky klesli od dob první republiky. Námitka, že u nás jsou nízké životní náklady, je směšná: pokud hodláte žít ve velkém městě (jinde než v Praze nebo v Brně, roční plat přes milion stěží dostanete) a mít standardní evropskou životní úroveň, vaše životní náklady budou rovněž "evropské". Už jen samé bydlení je dnes v Praze na západní úrovni - ovšem pouze cenově, nikoli kvalitou. Středně velký byt v centru Prahy s běžným standardem dnes stojí zhruba tolik, jako například bydlení v prestižní ženevské čtvrti s výhledem na jezero.
</TEXT>
<HEADING>
Podprůměrné závody, a. s.
</HEADING>
<TEXT>
Úroveň služeb, které zaměstnaným lidem šetří čas, je otřesná, pokud tyto služby vůbec v Praze existují. Ano, životní náklady jsou v České republice nižší než v EU, ovšem pouze tehdy, pokud bydlíte na malém městě nebo v bytě s regulovaným nájemným a pokud máte dost času nazbyt na běžný provoz domácnosti. Pro člověka s průměrným příjmem je ostatně dost obtížné vcítit se do postavení "milionáře". Představme si například tým pracovníků mezinárodní poradenské firmy, kde milionové roční platy nejsou ničím mimořádným. Pracují na projektu v nedávno privatizovaných Podprůměrných závodech, a. s., na zavedení manažerského informačního systému a na dalších změnách, včetně zavedení systému hodnocení zaměstnanců podle výkonnosti. Dělníci, kteří byli již od komunismu zvyklí v pracovní době pospávat, hrát karty a pít pivo, budou proti nežádoucím vetřelcům pochopitelně v opozici. Správně tuší, že jejich odvěká "privilegia" se octla v ohrožení. Manažeři Podprůměrných závodů, a. s., kteří se horečně učí cizímu jazyku, aby se mohli vůbec domluvit s vlastníkem svého podniku, budou vykazovat jisté příznaky pocitu méněcennosti. Pracovnice v účtárně budou silně žárlit na "tu mladou fiflenu od počítače, která měsíčně bere nejmíň pětkrát tolik, co my s třicetiletou praxí". A nikoho ani v nejmenším nezajímá, že ta "fiflena" ovládá tři světové jazyky a navíc čínštinu, že studovala ve Švýcarsku a v USA a že pracovala na třech světových kontinentech. Nikdo nevidí, že ona a její kolegové pracují dlouho do noci a o víkendech, zatímco běžní zaměstnanci jsou doma již v pět a během víkendů okopávají zahrádku. Nikoho nezajímá, že příjem českých "milionářů" stále tvoří jen zlomek toho, co by za podobnou práci získali v Německu, ve Francii nebo třeba v Austrálii. Nikoho nedojme, že dotyční musejí výměnou za vysoký plat být připraveni k nasazení třeba na roční projekt v Białystoku nebo v jiné nepříliš atraktivní lokalitě. Na každého však udělá dojem cifra na výplatní pásce. Závist je mocná čarodějka. Zvýšení daní zaměstnancům s vysokými příjmy je symbol: občané, nesnažte se. Nemá to cenu. Nepracujte víc, než je nezbytně nutné, po práci seďte u televize a pijte nejlevnější pivo na světě. Sociální stát vás klepne přes prsty, když budete vyčnívat z davu.
Úroveň služeb, které zaměstnaným lidem šetří čas, je otřesná, pokud tyto služby vůbec v Praze existují. Ano, životní náklady jsou v České republice nižší než v EU, ovšem pouze tehdy, pokud bydlíte na malém městě nebo v bytě s regulovaným nájemným a pokud máte dost času nazbyt na běžný provoz domácnosti. Pro člověka s průměrným příjmem je ostatně dost obtížné vcítit se do postavení "milionáře". Představme si například tým pracovníků mezinárodní poradenské firmy, kde milionové roční platy nejsou ničím mimořádným. Pracují na projektu v nedávno privatizovaných Podprůměrných závodech, a. s., na zavedení manažerského informačního systému a na dalších změnách, včetně zavedení systému hodnocení zaměstnanců podle výkonnosti. Dělníci, kteří byli již od komunismu zvyklí v pracovní době pospávat, hrát karty a pít pivo, budou proti nežádoucím vetřelcům pochopitelně v opozici. Správně tuší, že jejich odvěká "privilegia" se octla v ohrožení. Manažeři Podprůměrných závodů, a. s., kteří se horečně učí cizímu jazyku, aby se mohli vůbec domluvit s vlastníkem svého podniku, budou vykazovat jisté příznaky pocitu méněcennosti. Pracovnice v účtárně budou silně žárlit na "tu mladou fiflenu od počítače, která měsíčně bere nejmíň pětkrát tolik, co my s třicetiletou praxí". A nikoho ani v nejmenším nezajímá, že ta "fiflena" ovládá tři světové jazyky a navíc čínštinu, že studovala ve Švýcarsku a v USA a že pracovala na třech světových kontinentech. Nikdo nevidí, že ona a její kolegové pracují dlouho do noci a o víkendech, zatímco běžní zaměstnanci jsou doma již v pět a během víkendů okopávají zahrádku. Nikoho nezajímá, že příjem českých "milionářů" stále tvoří jen zlomek toho, co by za podobnou práci získali v Německu, ve Francii nebo třeba v Austrálii. Nikoho nedojme, že dotyční musejí výměnou za vysoký plat být připraveni k nasazení třeba na roční projekt v Białystoku nebo v jiné nepříliš atraktivní lokalitě. Na každého však udělá dojem cifra na výplatní pásce. Závist je mocná čarodějka. Zvýšení daní zaměstnancům s vysokými příjmy je symbol: občané, nesnažte se. Nemá to cenu. Nepracujte víc, než je nezbytně nutné, po práci seďte u televize a pijte nejlevnější pivo na světě. Sociální stát vás klepne přes prsty, když budete vyčnívat z davu.
</TEXT>
</DOC>
<DOC>
<DOCID>LN-20020830006</DOCID>
<DOCNO>LN-20020830006</DOCNO>
<DATE>08/30/02</DATE>
<TITLE>
Vláda chystá zvýšení DPH, u potravin má daň vzrůst z 5 na 7 procent
</TITLE>
<GEOGRAPHY>PRAHA</GEOGRAPHY>
<TEXT>
Peníze na úhradu povodňových škod se vláda zřejmě pokusí získat i změnou daně z přidané hodnoty. Reforma této daně se nachází ve fázi jednání. Sblížení sazeb daně z přidané hodnoty by zřejmě přineslo například zdražení potravin. Platit by mohlo už od začátku roku. O zvýšení nižší hranice DPH z 5 procent na 7 a snížení vyšší z 22 na 21 procent se však strany vládní koalice dosud nedohodly. "Koaličně to není dohodnuto. Zatím je to spíše pracovní otázka," uvedl včera prozatímní šéf unionistů Ivan Pilip. Podle bývalé předsedkyně US-DEU Hany Marvanové budou o daních jednat experti strany 10. září. "Snížení horní hranice a zvýšení spodní hranice DPH není v podstatě špatná cesta, navíc je v souladu s EU. Jde ale o změnu, která bude nevratná. Nejde ji řešit pod tlakem povodní. Měli bychom mít na ni více času," řekl k návrhu Ivan Pilip Předseda rozpočtového výboru sněmovny Miroslav Kalousek z KDU-ČSL se domnívá, že o přibližování sazeb DPH by se ve vládě jednalo stejně. "Všechny politické strany měly v programu určitou změnu daňové soustavy. Fenomén povodní to však také ovlivnil," prohlásil. Pro státní pokladnu je to jedna z cest, jak získat peníze na pokrytí povodňových škod. Ty se odhadují na 60 až 90 miliard korun.
Vládní debatu o DPH potvrdil i poradce ministra financí a poslanec za ČSSD Jan Mládek. "Změny na spodní a horní hranici DPH jsou jednou z variant, která je ve hře a o které se jedná," sdělil LN Mládek. "Zvýšení dolní sazby o dva procentní body by do státní pokladny přineslo zhruba šest miliard korun, na-opak snížení horní hranice na 21 procent by znamenalo úbytek ve výši pěti miliard korun." Podle Ivana Pilipa návrh pochází z ministerstva financí. Mluvčí resortu Jaroslav Třoska včera o daních mluvit nechtěl. "Jednání o daních probíhají, je jich více. Nebudeme je komentovat, dokud nedojde k dohodě. První informace by mohly být příští týden," uvedl mluvčí. Při zvýšení spodní hranice DPH podle ekonomů dojde k růstu cen. "K růstu cen dojde rychle," říká hlavní ekonom Patria Online David Marek. V nižší hranici DPH se nachází například většina potravin. Snížení cen v důsledku poklesu horní hranice DPH naopak nenastane. "Ze zkušenosti je vidět, že kupříkladu přechod do nižší sazby v pohostinství ceny nezměnil. Krátkodobě se tak pouze zvýší marže výrobců a prodejců," uvedl Marek.
</TEXT>
<HEADING>
Čeho by se změna DPH dotkla?
</HEADING>
<TEXT>
* základní potraviny * knihy, časopisy * léky lzdravotnické pomůcky * lékařské nástroje * vozíky pro invalidy * dětské autosedačky * služby v restauracích
* základní potraviny * knihy, časopisy * léky lzdravotnické pomůcky * lékařské nástroje * vozíky pro invalidy * dětské autosedačky * služby v restauracích
</TEXT>
</DOC>
<DOC>
<DOCID>LN-20020830007</DOCID>
<DOCNO>LN-20020830007</DOCNO>
<DATE>08/30/02</DATE>
<TITLE>
PRAHA - Vyboulené, rozbité dlaždice, bahno a tekoucí voda. Takový pohled se včera naskytl vedení pražského metra v přestupních prostorách stanice Můstek. Pracovníci metra totiž včera objevili novou cestu, kterou se při povodních dostala voda do trasy A. Strop na trase B ve stanici Můstek nevydržel obrovský tlak vzlínající vody, podlaha v přestupní chodbě na trasu A se prolomila a vzdula. Průlomem o délce zhruba 15 metrů pak proteklo značné množství vody do výše položené stanice na trase A. "Je to zákonité a dalo se to očekávat. Ochranné uzávěry byly mezi trasami A a B zataženy a tlak vody musel zespodu někudy prorazit," konstatoval technický náměstek ředitele DP Metro Josef Němeček. Ten se byl spolu s novináři a televizními štáby osobně na vzniklou škodu podívat. "Podle informací, které zatím máme, voda pronikla do kabelového kanálu a prolomila podlahu v průchodu. Zatím nevíme, jestli byla podlaha poškozena jen na tomto jednom místě, nebo i dál, protože tam se naši zaměstnanci ještě nedostali," řekl Němeček. Destrukci podlahy podle Němečka napomohla skutečnost, že voda nemohla proniknout přes hermeticky uzavřená protiatomová vrata. Hydrostatický tlak proto postupně narůstal, až jej nevydržela chodba. "Něco takového se dalo předpokládat. Jak jinak by se voda do stanice na trase A dostala, když vrata byla včas a správně uzavřena. Byl to zákonitý jev," uvedl Němeček.
</TITLE>
<TEXT>
Němeček se domnívá, že pokud by vrata uzavřena nebyla, přestupní stanice by nejspíš destrukci unikla. "Ze zahraničí víme, že někde to tak při záplavách dělají. Pokud nemají v podzemí umístěny technologie, prostě vodě nechají volnou cestu, aby nic nezničila," podotkl Němeček. Pražské metro však technologické zázemí v podzemí má. Na zborcení některých částí stavby metra nemá podle něj nikdo vinu, nebylo mu možné zabránit. Kdyby byly uzávěry otevřeny, voda by s největší pravděpodobností zatopila jednotlivé stanice, a tomu se chtěli správci metra vyhnout. Zborcení podlahy na přestupní stanici by nemělo mít žádné velké důsledky pro celkovou výši škod. Podle Němečka nebude mít ani vliv na prodloužení oprav. "Místo předběžně prohlédl statik a nezjistil narušení stavby. Zatím jde jen o podlahu," prohlásil. Zničená podlaha na Můstku je už druhým místem v metru, kde došlo tlakem vody k prolomení zdiva. První objevili zaměstnanci metra ve stanici Palmovka, kde tlak vody vytrhl ze zdi protipovodňová vrata. Nejlepší situace je na trase C. "Není tam voda, takže opravné práce mohou probíhat rychle. Předpokládám, že budou skončeny do konce září," poznamenal Němeček. Vedení metra se v minulých dnech sešlo s ruskými odborníky, kteří se podíleli na stavbě pražského metra. Ti byli podle vyjádření Němečka stavem metra velmi znepokojeni, zejména tím, že ochranný systém jimi navržený dramaticky selhal. "Uvědomili si, že musí přehodnotit funkčnost ochranného systému metra i v Moskvě, které je postaveno stejně," podotkl Němeček. Ruští odborníci nabídli českému metru pomoc. Kromě náhradních dílů a opravy eskalátorů ruské výroby také několik odborných pracovníků.
</TEXT>
<HEADING>
Co se stalo ve stanici Můstek
</HEADING>
<TEXT>
Strop ve stanici Můstek na trase B (a tedy vlastně podlaha v přestupní chodbě na trasu A) nevydržel tlak vody a prolomil se. Průlomem pak protekla voda na trasu A.
Strop ve stanici Můstek na trase B (a tedy vlastně podlaha v přestupní chodbě na trasu A) nevydržel tlak vody a prolomil se. Průlomem pak protekla voda na trasu A.
</TEXT>
</DOC>
<DOC>
<DOCID>LN-20020830008</DOCID>
<DOCNO>LN-20020830008</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Až 200 tisíc korun mohou dostat od státu lidé, kterým velká voda poškodila jejich dům nebo byt. Ti, kteří si své obydlí pojistili, však budou muset vrátit do povodňových fondů obcí 35 procent z částky, kterou jim za škodu vyplatí pojišťovna. Ze státní pokladny tak dostanou méně ti, kteří svůj majetek pojistili. Podle ministerstva pro místní rozvoj, které dotační program organizuje, se "nejedná o zamýšlenou penalizaci pojištěných majitelů bytů a domů, ale o uplatnění principu solidarity ze strany pojištěnců".
</TEXT>
</DOC>
<DOC>
<DOCID>LN-20020830009</DOCID>
<DOCNO>LN-20020830009</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Ničivé záplavy mají i jednu světlou stránku, a tou je "mimořádné" zlepšení vztahů s Rakouskem i s dalšími okolními státy. Prohlásil to včera český ministr zahraničí Cyril Svoboda. Pozitivně včera o česko-rakouských vztazích hovořil ve Vídni i předseda Národní rady dolní komory rakouského parlamentu, Heinz Fischer. Svoboda připomněl přísloví, že vše špatné je pro něco dobré. "Konstatuji mimořádné zlepšení vztahů s Rakouskou republikou, konstatuji také výrazné zlepšení vztahů s dalšími sousedními státy," prohlásil šéf české diplomacie. Fischer konstatoval, že ve vztazích obou zemí "existuje šance na obrat k lepšímu".
</TEXT>
</DOC>
<DOC>
<DOCID>LN-20020830010</DOCID>
<DOCNO>LN-20020830010</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Poslední prázdninový víkend bývá pro motoristy tradičně kritickým obdobím. Tentokrát budou zvýšený provoz komplikovat i dopravní omezení kvůli povodním. Zatěžkávací zkouška čeká Prahu, kde je provoz na hranici kolapsu již nyní. Policie proto vyzývá řidiče, aby nenechávali návrat do města na poslední chvíli a jezdili maximálně opatrně. Pro automobily je stále uzavřena většina pražských mostů i mnoho komunikací. Nadále budou moci využívat jen most Závodu míru na Zbraslavi, Barrandovský most, most Barikádníků a Hlávkův most. Od soboty bude otevřena Strakonická ulice. Pro dopravu je kvůli záplavám uzavřena v okrese Praha-západ silnice mezi Prahou a Štěchovicemi a Prahou a Roztoky. Na Mělnicku je uzavřena silnice II/101 do Obříství. Silnice I/3 z Mirošovic v okrese Praha-východ do Tábora je kvůli rekonstrukci částečně uzavřena mezi šestým až 11. kilometrem.
</TEXT>
</DOC>
<DOC>
<DOCID>LN-20020830011</DOCID>
<DOCNO>LN-20020830011</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Pražská ODS zatím nemá jasno, kdo bude jejím kandidátem na post primátora hlavního města. Její regionální rada včera rozhodla, že pět nejvážnější uchazečů má mezi sebou do sobotního poledne vybrat hlavního kandidáta. Pokud se nedohodnou, bude se o něm jednat na nedělním sněmu pražské ODS. V pětici možných lídrů jsou starostové Prahy 1, 3 a 6 Jan Bürgermeister, Milan Český a Pavel Bém, současný primátor Igor Němec a místopředseda pražské ODS Radovan Šteiner. V posledních dnech často zmiňovaný ředitel magistrátu Zdeněk Zajíček mezi favority pražské ODS není.
</TEXT>
</DOC>
<DOC>
<DOCID>LN-20020830012</DOCID>
<DOCNO>LN-20020830012</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Mnohem více než už dříve slíbených osm miliard korun příspěvků a půjček bude moci zatopená Česká republika využít jako pomoc Evropské unie k nápravě povodňových škod. Evropský komisař pro rozšíření Günter Verheugen včera do Prahy přivezl nabídku, která kromě okamžité pomoci a výhodných úvěrů poskytne Čechům také peníze z nově vznikajícího fondu k překonávání následků katastrof. Verheugen také prohlásil, že si Evropská unie uvědomuje svoji odpovědnost vůči Česku. "Je jen na rozhodnutí české vlády, jak tyto prostředky využije, ale z naší strany nedojde k žádnému zdržení při poskytování těchto financí," řekl komisař Verheugen po setkání s premiérem Vladimírem Špidlou. Česká vláda dosud nedokáže určit, které oblasti a projekty získají peníze z evropských institucí. "Uvědomme si, že to je katastrofa obrovského rozsahu. Ocenit jednotlivé škody a dotáhnout jednotlivé projekty vyžaduje svůj čas," řekl Špidla. Okamžitou pomoc Evropské unie ve výši 1,7 miliardy korun bude Česko čerpat z navýšených prostředků fondů Phare a Ispa určených na podporu kandidátských zemí. Od Evropské investiční banky může republika získat výhodný úvěr až do výše 6 miliard korun.
</TEXT>
</DOC>
<DOC>
<DOCID>LN-20020830013</DOCID>
<DOCNO>LN-20020830013</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Krátce před odletem do Kodaně navštívil komisař Evropské unie Gunther Verheugen také pražskou židovskou čtvrt, kde povodeň poničila téměř všechny památky. V doprovodu předsedy Židovské obce v Praze Tomáše Jelínka a dalších židovských představených si Verheugen prohlédl Staronovou synagogu, Pinkasovu synagogu a Starý židovský hřbitov. Na závěr poseděl Verheugen v zasedací síni Židovské radnice. Komisař projevil živý zájem o stav těchto jedinečných památek a při prohlídce objektů pozorně poslouchal odborný výklad ředitele Židovského muzea v Praze Lea Pavláta. Verheugen se divil, že statika Staronové synagogy, která je nejstarší fungující synagogou, nebyla vodním živlem poškozena. "Před skutečnou kalamitou nás ochránil Golem," odvětil Verheugenovi s úsměvem Jelínek. "Tomu nevěřím, ale je to hezké," řekl na to Verheugen. Byl potěšen, když mu Jelínek sdělil, že synagoga bude otevřena pro širokou veřejnost již zítra. V Pinkasově synagoze, která bude naopak zavřená nejméně rok, shlédl Verheugen památník jmen umučených židů, jemuž, poté co voda v budově vystoupala během kulminace Vltavy do výšky jednoho a půl metru, hrozí zkáza. Na židovském hřbitově se Verheugen neprošel, poněvadž restauratoři se obávají možných sesuvů půdy. "Tohle je jen velmi krátká informační návštěva," řekl Verheugen LN. "Konkrétní kroky jak pomoci budou koncipovány postupem času. Cílem návstěvy je vyjádřit solidaritu lidem, jejichž majetek byl zničen či poškozen," dodal Verheugen. "Jde o symbolickou návštěvu." Na programu Verhaugena nebyly pouze pražské židovské památky, ale také osud památníku Terezín, o němž ho informoval ředitel památníku Munk. Verheugen byl potěšen Munkovou zprávou, že památník bude otevřen pro návštěvníky již od pondělka, přestože škody jsou podle ředitele Munka obrovské. Verheugen byl během návštěvy nejvíce dojat devastací Karlína. "Domníval jsem se, že jsem duševně připraven, poté co jsem viděl vodou zničené vesnice v Sasku. Karlín mě však šokoval." Škody v Praze Verheugen shrnul slovy: "Bylo to horší, než si člověk může představit."
</TEXT>
</DOC>
<DOC>
<DOCID>LN-20020830014</DOCID>
<DOCNO>LN-20020830014</DOCNO>
<DATE>08/30/02</DATE>
<TITLE>
Úřady versus občané - šlo zabránit zatopení některých míst?
</TITLE>
<TEXT>
Příběh první
Projekt hráze proti povodni na pražské Kampě už existuje. Kompromisním řešením je výstavba výsuvné hráze.
PRAHA - Kdyby letošní povodeň přišla o rok či dva později, Kampa by ji možná přežila stejně v suchu jako Staré Město. Kompromisní projekt protipovodňových zábran na Kampě totiž už na pražském magistrátu leží. Město však s výstavbou počítalo až v roce 2003. Projekt protipovodňových zábran od počátku narážel na protesty památkářů. Kompromisní řešení se však nakonec našlo a potvrdilo je i ministerstvo kultury. Praha zařadila výstavbu protipovodňové ochrany na Kampě do svého dlouhodobého plánu. Ten počítá s podobnými stavbami i jinde na březích Vltavy. Do roku 2010 by měla být hotova i podobná ochrana Holešovic a Karlína. Na Kampě se stala předmětem sporu s památkáři hráz, která má při povodni zcela uzavřít Čertovku u ústí jejího výtoku zpět do Vltavy - přibližně pod Karlovým mostem. "Čertovku je nutné při povodni uzavřít hrází a na takovou hráz bude pochopitelně působit obrovský tlak vody. Musí tedy být dostatečně pevná a stabilní," vysvětlil Karel Bureš z Hydroprojektu Praha. Právě tato firma pro město projekt připravuje. V první variantě proto projektanti navrhli malý mostík, který by Čertovku při jejím ústí do Vltavy překlenul. O něj by pak záchranáři mohli hráz opřít a zajistit. Kolem by pak rozestavěli mobilní zábrany podobně jako na Starém Městě. Tato varianta se nezamlouvala Státnímu ústavu památkové péče, pražským památkářům i části veřejnosti. Neměli nic proti mobilním zábranám, pouze proti mostíku, který by narušil ráz břehu, který obdivují turisté celého světa. "V Benátkách taky nikoho nenapadne stavět mola. Radši si nechají každý rok zaplavit náměstí Svatého Marka i s kostelem, jinak by přišli o jedinečnou kulturní památku," vysvětluje Karel Ksandr ze Státního ústavu památkové péče. Kompromisním řešením se ukázala varianta s výsuvnou hrází, kterou jistí místo mostu jen dva stabilní pilíře a nízká podezdívka v okolí. Takový je plán, s nímž napřesrok počítá pražský magistrát. Tato opatření ale nezabrání zaplavení Sovových mlýnů a Lichtenštejnského paláce.
Praha - Zaplavení pražské Kampy měly zabránit mobilní protipovodňové zábrany. Ty samy o sobě památkářům nevadily, jak se mylně uvádí. Problémem pro ně bylo přemostění Čertovky u jejího přítoku do Vltavy. Malý můstek měl být jakousi opěrnou konstrukcí pro hráz, která by Čertovku při povodni zcela uzavřela. Všechny strany se nakonec dohodly na variantě bez mostu, se skrytou a výsuvnou hrází. Tu má však město Praha v plánu vystavět až v příštím roce.
</TEXT>
</DOC>
<DOC>
<DOCID>LN-20020830015</DOCID>
<DOCNO>LN-20020830015</DOCNO>
<DATE>08/30/02</DATE>
<TITLE>
Příběh druhý
</TITLE>
<TEXT>
ČESKÉ BUDĚJOVICE - Jednou z nejvíce postižených městských čtvrtí se v Českých Budějovicích stala Havlíčkova kolonie. Přitom už před dvěma lety v této oblasti vedení magistrátu navrhovalo protipovodňová opatření, která mimo jiné počítala s rozšířením koryta řeky Malše a odvodňovacím kanálem. Proti návrhu radních se však formou petice postavilo na 3000 tamních obyvatel i řada městských zastupitelů. Návrh v zastupitelstvu nakonec neprošel. "Já nevyčítám nic obyčejným lidem. Vinu nesou někteří politici, kteří v rámci stranických půtek prostě dokázali zmanipulovat dav, a výrazně tak přispěli k současným povodňovým škodám," řekl LN Miloš Kratochvíl, ředitel firmy 1. JVS, která spravuje městské vodovody a kanalizace. Ještě dnes si údajně vzpomíná na slova některých politiků, kteří obviňovali vodohospodáře, že si chtějí pouze "namastit kapsu". Jeden z iniciátorů tehdejší petice, geofyzik Pavel Kolář však tvrdí, že obyvatelé Havlíčkovy kolonie neodmítali jakákoliv protipovodňová opatření. Nesouhlasili údajně pouze s nákladným projektem, navrhovaným magistrátem. "Ten projekt by stál 90 milionů korun. My jsme jen chtěli, aby se radnice pokusila nalézt jiný model, levnější a šetrnější k přírodě," řekl LN. Takový návrh řešení, které upřednostňuje výstavbu hrází, podle něj už skutečně existuje. Primátor Miroslav Tetter však tvrdí, že původní projekt podpořila nejen řada nezávislých posudků, ale také Povodí Vltavy. "Iniciátoři petice však nebyli spokojeni s žádným posudkem, a celý problém se proto zbytečně odkládal až do doby, kdy Havlíčkovu kolonii zcela zaplavila voda," řekl Tetter LN. Osobně se prý domnívá, že by se ti politici, kteří se zasadili o zastavení protipovodňového projektu, měli alespoň lidem omluvit. "Celá čtvrť nešla zachránit. Škody ale mohly být výrazně menší," uvedl Tetter.
České Budějovice - Rozšíření koryta řeky Malše a odvodňovací kanál - tyto protipovodňová opatření navrhovalo vedení magistrátu Českých Budějovic ve čtvrti Havlíčkova kolonie. Znamenalo by to ale zničení parku se vzrostlými stromy. Proti opatřením část tamních obyvatel sepsala petici, ke které se připojili někteří komunální politici. A výsledek? Zastupitelstvo města projekt zamítlo.
</TEXT>
</DOC>
<DOC>
<DOCID>LN-20020830016</DOCID>
<DOCNO>LN-20020830016</DOCNO>
<DATE>08/30/02</DATE>
<TITLE>
Příběh třetí
</TITLE>
<TEXT>
ČESKÝ KRUMLOV - Mohla památky v Českém Krumlově ochránit před povodní případná stavba protipovodňových bariér či jiných zábran? Nemohla. Na rozdíl od Prahy se v případě Krumlova na tom památkáři shodují jak s městskými radními, tak vodohospodáři. Řeka Vltava, která se v Krumlově točí několika meandry, se v případě povodní chová zcela jinak než v Praze. Také úzké uličky a rozložení domů nad řekou prakticky vylučují případnou ochranu města pomocí bariér. "Ani nevím o tom, že by někdo v minulosti nějaké protipovodňové zátarasy v Krumlově navrhoval," řekl LN zástupce ředitele Památkového ústavu v Českých Budějovicích Bohuslav Mičan. Velká voda podle něj navíc přišla tak náhle a s takovou silou, že by jakékoliv bariéry byly zbytečné. Kromě zřícené klenby jednoho domu v Máselné ulici přesto všechny památkové objekty přežily v Krumlově povodeň bez větší úhony. "Problém Krumlova je v něčem jiném. Naši předci dobře věděli, že sklepy jejich domů čas od času zaplaví voda a podle toho tyto prostory také využívali. Dnes jsou ve sklepích, ohrožených povodní, často restaurace a obchody," podotkl pro LN mluvčí tamní radnice Vladimír Zunt.
Český Krumlov - V Českém Krumlově se památkáři shodují s vodohospodáři i radními: povodňové bariéry by zatopení řady památek nezabránily. A jejich stavba není ani vzhledem k úzkým uličkám a rozložení domů nad Vltavou prakticky možná. Až na jeden dům v Máselné ulici přesto všechny památkové objekty přežily povodeň bez větší úhony.
</TEXT>
</DOC>
<DOC>
<DOCID>LN-20020830017</DOCID>
<DOCNO>LN-20020830017</DOCNO>
<DATE>08/30/02</DATE>
<TITLE>
Záleží jen na památkářích, zda zůstanou nenáviděnou a direktivní složkou, tvrdí architekt Roman Koucký.
</TITLE>
<HEADING>
LN: Vyhovuje ještě dosavadní systém památkové péče?
</HEADING>
<TEXT>
Spíše bychom mohli hovořit o "diktatuře památkářů" než o péči. Památkářská praxe musí změnit svoji podstatu. Pokud to neudělá, pokud nepřetvoří své staré koncepty, ztratí šanci uspět a být respektovaným partnerem. Zůstane nenáviděnou direktivní a represivní složkou, které je potřeba se vyhnout, kterou je potřeba ošálit a uchlácholit, které se rozhodně nikdo, jen trochu soudný, nebude dobrovolně na nic ptát. V podstatě se již delší dobu stává nenávratným hrobařem autentických hodnot, které zprvu možná měla snahu ochraňovat. Je ovšem otázkou, zda její skutečnou snahou byl rozbor a ochrana těchto hodnot, nebo jestli to od počátku nebyla pouze romanticko-napodobovací mánie uvádění do původního stavu. Připomenu typicky památkářský termín: dům (palác, kostel, most, zahrada...) byl v tom a tom století zásadně přestavěn - to se říká s obdivem. Jak je možné, že dnes je tento postup tak nepřípustný? Proč musíme stále pouze rekonstruovat? Když navíc nejsou památkáři většinou schopni stanovit, která ta "původní" podoba vlastně je ta pravá, a která je proto hodná oné rekonstrukce? Platnost předchozích koncepcí se pomalu, ale jistě proměňuje. Nové technologie mění zásadně nazírání na život na planetě Zemi, a tím také ve městech. Je proto nutné pokusit se stanovit koncepce nové. Je nutné definovat, nezůstávat u myšlení devatenáctého století.
Spíše bychom mohli hovořit o "diktatuře památkářů" než o péči. Památkářská praxe musí změnit svoji podstatu. Pokud to neudělá, pokud nepřetvoří své staré koncepty, ztratí šanci uspět a být respektovaným partnerem. Zůstane nenáviděnou direktivní a represivní složkou, které je potřeba se vyhnout, kterou je potřeba ošálit a uchlácholit, které se rozhodně nikdo, jen trochu soudný, nebude dobrovolně na nic ptát. V podstatě se již delší dobu stává nenávratným hrobařem autentických hodnot, které zprvu možná měla snahu ochraňovat. Je ovšem otázkou, zda její skutečnou snahou byl rozbor a ochrana těchto hodnot, nebo jestli to od počátku nebyla pouze romanticko-napodobovací mánie uvádění do původního stavu. Připomenu typicky památkářský termín: dům (palác, kostel, most, zahrada...) byl v tom a tom století zásadně přestavěn - to se říká s obdivem. Jak je možné, že dnes je tento postup tak nepřípustný? Proč musíme stále pouze rekonstruovat? Když navíc nejsou památkáři většinou schopni stanovit, která ta "původní" podoba vlastně je ta pravá, a která je proto hodná oné rekonstrukce? Platnost předchozích koncepcí se pomalu, ale jistě proměňuje. Nové technologie mění zásadně nazírání na život na planetě Zemi, a tím také ve městech. Je proto nutné pokusit se stanovit koncepce nové. Je nutné definovat, nezůstávat u myšlení devatenáctého století.
</TEXT>
</DOC>
<DOC>
<DOCID>LN-20020830018</DOCID>
<DOCNO>LN-20020830018</DOCNO>
<DATE>08/30/02</DATE>
<TITLE>
Přísná regulace toku Vltavy v 19. století se Kampy nedotkla, říká ředitel Kanceláře a sekretář České komory architektů Jiří Plos. Podle něj ale nic nebrání tomu, aby oblast dostala jiný charakter.
</TITLE>
<TEXT>
LN: Co by se při jednáních o protipovodňových bariérách na pražské Kampě mělo brát v úvahu?
Například otázka, jestli by takové místo, jako je Kampa, mělo mít novou zástavbu - já jsem přesvědčen, že ano, pokud bude respektovat, že do těchto míst může přijít voda. Takové stavby se dělají, architektura si s tímto problémem umí technologicky poradit - poradila si s ním přece i v historii. Zároveň je faktem, že přesto, že se v 19. století dělala velmi přísná regulace toku Vltavy, zůstala v Praze otevřená místa - a jedním z nich je právě Kampa. Ale může se to změnit, učinit politické rozhodnutí: dát Kampě, která není běžné městské nábřeží, ale městský park, jiný charakter. Nemyslím si, že tomu něco zásadně brání.
</TEXT>
</DOC>
<DOC>
<DOCID>LN-20020830019</DOCID>
<DOCNO>LN-20020830019</DOCNO>
<DATE>08/30/02</DATE>
<TITLE>
PRAHA - Ředitel Státního ústavu památkové péče Josef Štulc zůstává ve funkci. Ministr kultury Pavel Dostál přitom včera v rozhovoru pro LN naznačil, že musí sporné výroky týkající se protipovodňových opatření na Kampě řešit "personálně s ředitelem Štulcem". Se Štulcem se Dostál sešel včera. "Pan ministr mi řádně vyčinil - prý jsem se příliš věnoval památkám a zapomněl jsem na lidi. Zůstávám ale dále ředitelem," uvedl o schůzce památkář. Ministr Štulce dále napomenul kvůli možnému střetu zájmů některých zaměstnanců ústavu, kteří se zároveň angažují v občanských organizacích, například v Klubu za starou Prahu. "Ministr řediteli uložil, aby přijal taková opatření, která zamezí konfliktu zájmů," sdělila Dostálova mluvčí Kateřina Besserová. Štulc slíbil, že úřad přeorganizuje. Dostál včera zopakoval, že památkářům za zaplavení Malé Strany vinu neklade.
</TITLE>
<TEXT>
Rozhovor s ředitelem Státního ústavu památkové péče Josefem Štulcem čtěte zítra v LN.
</TEXT>
</DOC>
<DOC>
<DOCID>LN-20020830020</DOCID>
<DOCNO>LN-20020830020</DOCNO>
<DATE>08/30/02</DATE>
<GEOGRAPHY>BRNO</GEOGRAPHY>
<TEXT>
Život obyvatel Podyjí v těchto dnech provází velmi nepříjemný zvuk - bzučení stovek a tisíců komárů. Vinou nedávno rozvodněné Dyje teď zažívají města a obce podél jejího toku komáří kalamitu. Komáří samičky, které se vylíhly v zaplavených oblastech, totiž v těchto dnech končí svůj vývoj a po tisících vyletují a hledají, kde by mohly utišit svou žízeň. "Vypadá to špatně. Tam, kde komáři končí svůj vývoj, se situace ze dne na den zhoršuje," sdělil entomolog Okresní hygienické stanice v Břeclavi Oldřich Šebesta. Jak sdělil, v mnoha obcích a městech u Dyje již množství komárů překročilo hranici sto útoků na člověka ze jednu minutu. "Nyní jsou postiženy obce okolo Dyje a v nejbližších dnech se to rozšíří na území zhruba deset kilometrů od řeky," sdělil entomolog. Obce se kalamitě brání několika způsoby. Podle Šebesty například v Břeclavi a v Lednici vyrazily do ulic postřikovače, obce se snaží využít takzvané bariérové postřiky. V lesích se správci pokoušejí likvidovat komáry postřikem ještě na zemi.
</TEXT>
</DOC>
<DOC>
<DOCID>LN-20020830021</DOCID>
<DOCNO>LN-20020830021</DOCNO>
<DATE>08/30/02</DATE>
<TITLE>
Svůj vlastní majetek neměly pojištěný paradoxně některé pojišťovny, které hradí povodňové škody svým klientům. Ztráty ve vyplavených pobočkách tak budou muset uhradit z vlastních zdrojů.
</TITLE>
<TEXT>
ČESKÉ BUDĚJOVICE/PRAHA - Mnozí ekonomové upozorňují na nedostatečné pojištění podnikatelů a obyvatel proti živelním katastrofám a doporučují lidem uzavírat pojistky. Často ale ani pojišťovny nejdou samy příkladem. Trochu stranou totiž zůstává po záplavách fakt, že pojišťovny nejen musejí hradit vzniklé škody na cizím majetku, ale zároveň se potýkají se škodami i na majetku vlastním. Vedení některých pojišťoven přitom přiznává, že část svých zaplavených poboček proti povodni nepojistilo. "České pojišťovně způsobila velká voda přímou škodu ve výši padesát milionů korun," řekl LN mluvčí České pojišťovny Richard Kapsa. Rozvodněné řeky totiž vyplavily celou řadu poboček firmy v regionech, včetně například velké pobočky v Českých Budějovicích.
</TEXT>
<HEADING>
Pojištěni jsou u konkurence
</HEADING>
<TEXT>
Česká pojišťovna je podle Kapsy proti živelním katastrofám pojištěna u konkurence, jejíž jméno nechce zveřejnit. Toto pojištění nicméně nedokáže nahradit ani zdaleka veškerou škodu způsobenou velkou vodou. "Některé naše pobočky skutečně nebyly proti povodni pojištěné. Pojistili jsme jen naše nejdůležitější budovy," přiznal Kapsa. Část škod tak bude muset Česká pojišťovna hradit z vlastních zdrojů. Některé jiné, povodní postižené pojišťovny zase pro zabezpečení svého majetku proti živelním katastrofám zvolily na první pohled neobvyklý způsob. Jejich vedení totiž tvrdí, že škodu uhradí z pojis-tky uzavřené formou pojišťovna pojišťovně. "V naší zaplavené českobudějovické pobočce jsme v nájmu. Některé poničené věci, například počítače, jsme ale měli pojištěné u sebe," řekla doslova LN mluvčí pojišťovny Generali Martina Kurfirstová. Je možné, aby pojišťovna platila pojistné sama sobě a přitom si zároveň vyplácela pojistku? S odpovědí na tuto otázku si zatím neví rady ani Česká asociace pojišťoven. "Logicky a na první pohled nikdo nemůže uzavírat smlouvu sám se sebou. Je to ale složitý problém, který by si vyžádal u konkrétního případu delší rozbor," řekl LN jeden ze zaměstnanců pražské centrály asociace, který si nepřeje zveřejnit své jméno.
Česká pojišťovna je podle Kapsy proti živelním katastrofám pojištěna u konkurence, jejíž jméno nechce zveřejnit. Toto pojištění nicméně nedokáže nahradit ani zdaleka veškerou škodu způsobenou velkou vodou. "Některé naše pobočky skutečně nebyly proti povodni pojištěné. Pojistili jsme jen naše nejdůležitější budovy," přiznal Kapsa. Část škod tak bude muset Česká pojišťovna hradit z vlastních zdrojů. Některé jiné, povodní postižené pojišťovny zase pro zabezpečení svého majetku proti živelním katastrofám zvolily na první pohled neobvyklý způsob. Jejich vedení totiž tvrdí, že škodu uhradí z pojis-tky uzavřené formou pojišťovna pojišťovně. "V naší zaplavené českobudějovické pobočce jsme v nájmu. Některé poničené věci, například počítače, jsme ale měli pojištěné u sebe," řekla doslova LN mluvčí pojišťovny Generali Martina Kurfirstová. Je možné, aby pojišťovna platila pojistné sama sobě a přitom si zároveň vyplácela pojistku? S odpovědí na tuto otázku si zatím neví rady ani Česká asociace pojišťoven. "Logicky a na první pohled nikdo nemůže uzavírat smlouvu sám se sebou. Je to ale složitý problém, který by si vyžádal u konkrétního případu delší rozbor," řekl LN jeden ze zaměstnanců pražské centrály asociace, který si nepřeje zveřejnit své jméno.
</TEXT>
</DOC>
<DOC>
<DOCID>LN-20020830022</DOCID>
<DOCNO>LN-20020830022</DOCNO>
<DATE>08/30/02</DATE>
<TITLE>
LITOMĚŘICE - Starostové patnácti obcí na Mělnicku v okolí Spolany Neratovice už nevěří nikomu a chtějí se sami postarat o bezpečnost a zdraví svých občanů. Výsledkem jejich včerejšího jednání na radnici v Kostelci nad Labem je dohoda o založení právnického subjektu "Sdružení obcí hájících práva svých občanů proti obecnému ohrožování ze Strany Spolany". Hlavním cílem sdružení bude prosadit kroky, které by Spolaně zamezily obnovit provoz dříve, než budou dokončeny veškeré revize areálu a okolí chemičky. Starostové požadují, aby před spuštěním provozu byly zjištěny a odstraněny všechny ekologické zátěže. Jde hlavně o sanaci tzv. dioxinových baráků a prostor zamořených rtutí. "Výsledky těchto šetření požadujeme řádně a pravdivě zveřejnit," uvádí se v prohlášení. Zástupci sdružení se hodlají obrátit na úřady místní správy a podle tajemnice kostelecké radnice Daniely Soukupové hodlají o pomoc požádat i ministerstvo vnitra a ministerstvo životního prostředí. K tomuto postupu proti Spolaně starosty vedly hlavně nedávné zkušenosti s chemičkou, která je pozdě a nepravdivě informovala o úniku chloru. "Po těchto zkušenostech se Spolanou jsme se rozhodli, že musíme chránit své občany sami," uvedla pro LN Soukupová.
</TITLE>
<HEADING>
Hasiči porušili zákon, myslí si starostové
</HEADING>
<TEXT>
Starostové rovněž vyjádřili nespokojenost s činností středočeských hasičských záchranných sborů, které viní ze špatného informování o situaci ve Spolaně, čímž údajně porušili zákon. Starostové ale zároveň přiznávají, že odpovědnost hasičů není jasná. "Nevíme, zda Spolana informovala hasiče včas, nebo ne. Nás ale ze zákona měli informovat hasiči, a ti tak neučinili," řekl LN starosta Kostelce nad Labem Jiří Králík. Jeho tajemnice si je ale nevinou hasičů jistá. "Osobně si myslím, že nebyli informováni ani hasiči, a že je to vina Spolany," říká Soukupová. Iniciátory sdružení jsou starostové Kostelce nad Labem a Brandýsa nad Labem - Staré Boleslavi. Stejné radnice stály i za vznikem petice proti Spolaně. Tu podle Králíkova odhadu podepsalo už kolem tří tisíc lidí. Ke sdružení se nepřipojily Neratovice.
Starostové rovněž vyjádřili nespokojenost s činností středočeských hasičských záchranných sborů, které viní ze špatného informování o situaci ve Spolaně, čímž údajně porušili zákon. Starostové ale zároveň přiznávají, že odpovědnost hasičů není jasná. "Nevíme, zda Spolana informovala hasiče včas, nebo ne. Nás ale ze zákona měli informovat hasiči, a ti tak neučinili," řekl LN starosta Kostelce nad Labem Jiří Králík. Jeho tajemnice si je ale nevinou hasičů jistá. "Osobně si myslím, že nebyli informováni ani hasiči, a že je to vina Spolany," říká Soukupová. Iniciátory sdružení jsou starostové Kostelce nad Labem a Brandýsa nad Labem - Staré Boleslavi. Stejné radnice stály i za vznikem petice proti Spolaně. Tu podle Králíkova odhadu podepsalo už kolem tří tisíc lidí. Ke sdružení se nepřipojily Neratovice.
</TEXT>
</DOC>
<DOC>
<DOCID>LN-20020830023</DOCID>
<DOCNO>LN-20020830023</DOCNO>
<DATE>08/30/02</DATE>
<GEOGRAPHY>NERATOVICE</GEOGRAPHY>
<TEXT>
Z neratovické chemičky neuniklo pouze kolem 80 tun chloru, ale do vody i do ovzduší se během povodní dostaly tuny dalších chemických látek. Jejich seznam zveřejnilo její vedení včera. Objevila se na něm i silně žíravá kyselina sírová, jíž uniklo 10,6 tuny. Do Labe se dostalo i 50 kilogramů rakovinotvorného dichlorethanu 1,2, 30,5 tuny mazutu a 13 717 litrů ropných produktů. Část ropných látek se podle mluvčího Unipetrolu zachytila v areálu podniku. Uniklo z něj ale 2380 tun dusíkatého hnojiva síranu amonného, 150 kilogramů hydroxidu vápenatého a řada dalších látek. Do ovzduší se podle Spolany dostalo 40 tun etylénu, který byl nedokonale spálen. Vzduch zamořilo i 75 tun oxidu uhličitého. Celková bilance se netýká dioxinů a rtuti, jichž podle firmy uniklo jen stopové množství. Vyšší koncentraci těchto látek v okolí objektu nezaznamenala ani Česká inspekce životního prostředí. Vedení Spolany tvrdí, že tuny chemikálií nijak neohrozily zdraví lidí, ani životní prostředí.
</TEXT>
</DOC>
<DOC>
<DOCID>LN-20020830024</DOCID>
<DOCNO>LN-20020830024</DOCNO>
<DATE>08/30/02</DATE>
<TITLE>
Každý nový předplatitel, který si objedná a zaplatí Lidové noviny na rok, ušetří osm procent. A navíc! Získá zdarma nejnovější vydání encyklopedie Kdo je kdo v hodnotě 1295 korun. Stačí zavolat na bezplatnou linku 0800 312 312.
</TITLE>
<TEXT>
KDO JE KDO - Osobnosti české současnosti (Nejnovější vydání - poprvé s fotografiemi osobností - bude v prodeji od tohoto září)
Celospolečenská encyklopedie vychází opět po čtyřech letech. Obsahuje 5000 biografických hesel současných nejvýznamnějších osobností ČR. Výběr osobností provedla redakce Agentury KDO JE KDO ve spolupráci s více než 120 oborovými lektory. Hesla jsou zpracována z dotazníků vyplněných samotnými osobnostmi a čtenář zde nalezne osobní data, údaje o studiích, profesní dráze a díle, ale také osobní krédo dotyčného, jeho zájmy a koníčky apod. Součástí hesel jsou ve více než osmdesáti procentech soukromé nebo pracovní adresy a telefony.
</TEXT>
</DOC>
<DOC>
<DOCID>LN-20020830025</DOCID>
<DOCNO>LN-20020830025</DOCNO>
<DATE>08/30/02</DATE>
<TITLE>
Žena, která obvinila Karla Srbu z přípravy vraždy, změnila podle obhájce výpověď
</TITLE>
<TEXT>
Klíčová svědkyně při novém výslechu popřela, že by si bývalý generální sekretář ministra zahraničí objednal vraždu novinářky. Tvrdí to alespoň Srbův obhájce Miroslav Kříženecký.
PRAHA - Eva Tomšovicová, která je společně s bývalým generálním sekretářem ministerstva zahraničních věcí Karlem Srbou obviněna z přípravy vraždy novinářky Sabiny Slonkové, změnila výpověď. Při svém včerejším výslechu popřela, že by si někdejší Kavanův muž - Karel Srba - objednal likvidaci novinářky. "Hned na začátku výslechu do protokolu uvedla, že inženýr Srba jí nikdy neřekl, že má být Slonková zavražděna," shrnul několikahodinovou výpověď Srbův obhájce Miroslav Kříženecký. Policie uvalila na případ informační embargo. Není tedy možné ověřit Kříženeckého informace přímo u vyšetřovatelů.
</TEXT>
<HEADING>
Známky duševní poruchy
</HEADING>
<TEXT>
Podle slov právního zástupce jsou ve výpovědi Tomšovicové také další "nové informace" - ty jsou však podle něj jednoznačně nepravdivé. "Vypovídala o trestné činnosti, kterou jsem měl se Srbou páchat já. To jsou evidentní lži," prohlásil Kříženecký. Tomšovicová je podle jeho slov velice nedůvěryhodná osoba, jejíž projevy jeví "známky duševní poruchy". Proto obhájce navrhl, aby byla podrobena znaleckému zkoumání specialistů z oboru psychiatrie a psychologie. Tomšovicovou policisté v této věci již jednou vyslechli - hned 18. července, krátce po obvinění z trestného činu. Stíhání proti Srbovi zahájili až o den později. Obhájci bývalého generálního sekretáře proto poukazovali na novelu trestního řádu. V ní se uvádí, že proti obviněnému lze použít pouze ty důkazy, které byly pořízeny až po zahájení trestního stíhání. Tedy nikoli výpověď, kterou někdo učinil den před tím. Pokud Tomšovicová setrvá na včerejším tvrzení, že Srba likvidaci novinářky neobjednal, padne tak jediný klíčový důkaz, který proti němu policie měla. Kromě Tomšovicové a Srby jsou za přípravu vraždy novinářky obviněni Michal Novotný a Petr Volf. Všichni čtyři čekají na verdikt soudu ve vazbě. Srba byl v pondělí převezen na psychiatrické oddělení věznice Brno-Bohunice. Trpí prý klaustrofobií, má sebevražedné sklony a deprese. V kauze přijímání úplatků byl prozatím vyslechnut Srbův nástupce ve funkci generálního sekretáře Pavel Jaroš. Stíhán je stejně jako Srba pro přijímání úplatku. Podle obvinění měl Jaroš dostat pět milionů za zvýhodnění firmy Block z Valašského Meziříčí při výběrovém řízení na rekonstrukci velvyslanectví v chorvatském Záhřebu. Stíhán je též bývalý pracovník zmíněné firmy Jiří Sitár, který zakázku zprostředkoval, a Tomáš Pfeffer ze společnosti Certos. Ta na ministerstvu zahraničních věcí organizovala výběrová řízení.
Podle slov právního zástupce jsou ve výpovědi Tomšovicové také další "nové informace" - ty jsou však podle něj jednoznačně nepravdivé. "Vypovídala o trestné činnosti, kterou jsem měl se Srbou páchat já. To jsou evidentní lži," prohlásil Kříženecký. Tomšovicová je podle jeho slov velice nedůvěryhodná osoba, jejíž projevy jeví "známky duševní poruchy". Proto obhájce navrhl, aby byla podrobena znaleckému zkoumání specialistů z oboru psychiatrie a psychologie. Tomšovicovou policisté v této věci již jednou vyslechli - hned 18. července, krátce po obvinění z trestného činu. Stíhání proti Srbovi zahájili až o den později. Obhájci bývalého generálního sekretáře proto poukazovali na novelu trestního řádu. V ní se uvádí, že proti obviněnému lze použít pouze ty důkazy, které byly pořízeny až po zahájení trestního stíhání. Tedy nikoli výpověď, kterou někdo učinil den před tím. Pokud Tomšovicová setrvá na včerejším tvrzení, že Srba likvidaci novinářky neobjednal, padne tak jediný klíčový důkaz, který proti němu policie měla. Kromě Tomšovicové a Srby jsou za přípravu vraždy novinářky obviněni Michal Novotný a Petr Volf. Všichni čtyři čekají na verdikt soudu ve vazbě. Srba byl v pondělí převezen na psychiatrické oddělení věznice Brno-Bohunice. Trpí prý klaustrofobií, má sebevražedné sklony a deprese. V kauze přijímání úplatků byl prozatím vyslechnut Srbův nástupce ve funkci generálního sekretáře Pavel Jaroš. Stíhán je stejně jako Srba pro přijímání úplatku. Podle obvinění měl Jaroš dostat pět milionů za zvýhodnění firmy Block z Valašského Meziříčí při výběrovém řízení na rekonstrukci velvyslanectví v chorvatském Záhřebu. Stíhán je též bývalý pracovník zmíněné firmy Jiří Sitár, který zakázku zprostředkoval, a Tomáš Pfeffer ze společnosti Certos. Ta na ministerstvu zahraničních věcí organizovala výběrová řízení.
</TEXT>
</DOC>
<DOC>
<DOCID>LN-20020830026</DOCID>
<DOCNO>LN-20020830026</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Všechny zbraně vyráběné v Rusku si mohl solventní zájemce koupit od dvou Čechů a jednoho Rusa s kanadským pasem, kteří s nimi nelegálně obchodovali. Pražští a němečtí kriminalisté skupinu pozatýkali. Devětašedesátiletá česká žena a osmadvacetiletý muž jsou podezřelí, že prodávali zbraně ruské a bulharské výroby. Vojenská technika směřovala do arabsky mluvících zemích. Kromě střelných zbraní nabízeli překupníci i raketové nosiče, bojová vozidla, tanky, letadla i ponorky. "Obchody se pohybovaly v milionových částkách amerických dolarů," odhadl Libor Gregor z Útvaru pro odhalování korupce a závažné hospodářské trestné činnosti (SPOK). Zbraně byly podle něj určeny pro Střední východ a policie je přesvědčena, že mířily i do zemí, které podléhají embargu OSN. Přes Českou republiku však podle policie zbraně dopravovány nebyly.
</TEXT>
</DOC>
<DOC>
<DOCID>LN-20020830027</DOCID>
<DOCNO>LN-20020830027</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Mezinárodní organizace stále kritizují Českou republiku za vysokou míru korupce, premiér Vladimír Špidla ale míní, že situaci změní nový zákon o finanční kontrole ve státní správě, který platí od července. Špidla to řekl včera po setkání s komisařem EU pro rozšíření Günterem Verheugenem. Verheugen odmítl stav korupce v Česku komentovat. "Komise nyní připravuje hodnotící zprávy, veřejnosti je představíme 16. října a jako vždy v nich budeme posuzovat i správní kapacity budoucích členů a přitom se samozřejmě zaměříme i na náchylnost ke korupci. Nyní ale nechci bez znalosti našich pozorování a analýz posuzovat situaci v České republice," řekl komisař na tiskové konferenci.
</TEXT>
</DOC>
<DOC>
<DOCID>LN-20020830028</DOCID>
<DOCNO>LN-20020830028</DOCNO>
<DATE>08/30/02</DATE>
<TEXT>
HRADEC KRÁLOVÉ - Krajský soud v Hradci Králové včera uvalil vazbu na dvacetiletého muže z Praskačky, kterého policie obvinila z pondělní vraždy devítileté dívky. "Důvodem vazby je vysoký trest, který muži hrozí, a obava, že by se mohl vyhýbat trestnímu řízení," řekl policista řídící vyšetřování. Obviněný se k činu v úterý doznal. V případě odsouzení mu hrozí 12 až 15 let vězení nebo výjimečný trest. Motiv jednání obviněného policie zatím nezná, vyšetřovatelé nicméně nevyloučili sexuální pohnutky. Dívka si v pondělí přišla hrát ke své kamarádce na schovávanou. Bratr kamarádky se k nim přidal a ve chvíli, kdy byl s dívkou sám, bodl ji srpem do břicha. Dívka vykrvácela. Tělo oběti pak obviněný ukryl do plastikového sudu, v němž je policisté po rozsáhlé pátrací akci našli.
</TEXT>
</DOC>
<DOC>
<DOCID>LN-20020830029</DOCID>
<DOCNO>LN-20020830029</DOCNO>
<DATE>08/30/02</DATE>
<TITLE>
Ochranka účastníků summitu NATO si musí opatřit zbrojní list
</TITLE>
<TEXT>
Povinnost vyplnit formulář na české ambasádě se nevyhne ani osobním strážcům nejmocnějších politiků, kteří přijedou do Prahy na summit NATO.
PRAHA - Zhruba 500 bodyguardů přijede v listopadu do Prahy na summit NATO jako doprovod nejvlivnějších světových státníků. Všichni členové elitních ochranek si přivezou své vlastní zbraně i náboje. K legálnímu přechodu české hranice se střelnou zbraní je ale třeba povolení - tzv. zbrojního průvodního listu. Podle zákona o zbraních a střelivu ho musí mít každý, třeba i člen ochranky amerického prezidenta Bushe. Problémem se na svém posledním zasedání na konci července zabývala dokonce i vládní Bezpečnostní rada státu (BRS). "Pokud se důsledně dodrží zákon, tak by si každý osobní strážce na území ČR musel osobně požádat o vydání zbrojního průvodního listu, musel by uvést řadu citlivých údajů a celý proces by byl administrativně náročný. Současně tento úkon podléhá určitým poplatkům," řekl podle zápisu z jednání RBS ministr zahraničí Svoboda. Svoboda - který chtěl "problém s bodyguardy" společně s ministrem vnitra Stanislavem Grossem vyřešit jinak - ale neuspěl. O zbrojní průvodní list si budou muset požádat bez výjimky všichni bodyguardi, kteří na summit aliance přijedou s vlastní střelnou zbraní. "Strážci, kteří budou doprovázet zahraniční účastníky na summit NATO, budou muset mít zbrojní průvodní listy. O ně požádají na zastupitelských úřadech ČR," sdělila LN Marie Masaříková z tiskového odboru ministerstva vnitra. Členové ochranek budou muset úředníkům velvyslanectví předložit platný cestovní pas, zbrojní průkaz a potvrzení příslušného ministerstva, které je na pracovní cestu na summit vysílá. Ambasády jsou prý na nápor bodyguardů připraveny, zbrojní průvodní listy vydávají běžně. "Máme dostatečnou technickou i lidskou kapacitu vyhovět všem žádostem," sdělila LN referentka českého konzulátu v nizozemském Haagu Eva Sandtnerová. "Vystavení průvodního listu vyřizujeme zpravidla na počkání... Pokud by šlo o žádost většího počtu osobních strážců, je možno domluvit si schůzku i v odpoledních hodinách," dodala Sandtnerová. Bodyguardi budou mít proti "běžným ozbrojeným cestovatelům" jednu jedinou výhodu - jako hosté české vlády nebudou muset za vystavení povolení platit administrativní poplatky.
</TEXT>
</DOC>
<DOC>
<DOCID>LN-20020830030</DOCID>
<DOCNO>LN-20020830030</DOCNO>
<DATE>08/30/02</DATE>
<TEXT>
Kauza Karel Srba překročila hranice České republiky. České velvyslanectví v Kazachstánu zaslalo ve středu kazašskému ministerstvu zahraničních věcí nótu, v níž se distancuje od informací o Srbových vazbách na ambasádu, které odvysílala kazašská soukromá televize KTK. "V pondělí večer KTK odvysílala reportáž, podle níž česká tajná služba požádala kazašskou tajnou službu, aby vyhledala a zadržela spolupracovníka zastupitelství, který je napojen na Karla Srbu, a měl ho dokonce instruovat ve věci vraždy Slonkové," řekl český velvyslanec v Kazachstánu Miroslav Andr. Podle některých neověřených informací může být tímto spolupracovníkem myšlen přímo Andr. Velvyslanec to ovšem považuje za nesmysl a reportáž označil za nedorozumění. Stejně reagovalo i české ministerstvo zahraničí: "Reportáž tamní soukromé televize byla zkreslená a neodpovídá skutečnosti," řekl ředitel tiskového odboru ministerstva Karel Borůvka.
</TEXT>
</DOC>
<DOC>
<DOCID>LN-20020830031</DOCID>
<DOCNO>LN-20020830031</DOCNO>
<DATE>08/30/02</DATE>
<TEXT>
České lesy se v posledních dnech změnily - zejména ve vyšších polohách - v ráj houbařů. Teplé počasí po vydatných deštích přeje všem druhům hub. Děti na snímku se radují z "úlovku" svých rodičů v Křemži na Českokrumlovsku.
</TEXT>
</DOC>
<DOC>
<DOCID>LN-20020830032</DOCID>
<DOCNO>LN-20020830032</DOCNO>
<DATE>08/30/02</DATE>
<TITLE>
říká o úhradě ekologických závazků šéf holdingu Unipetrol Pavel Švarc
</TITLE>
<TEXT>
Nejlepší by bylo, kdyby stát Unipetrolu pomohl navýšením kapitálu. Stačila by ale i garance na dlouhodobý úvěr, říká ředitel a šéf představenstva Unipetrolu Pavel Švarc.
LN: V souvislosti se situací ve Spolaně jste vyměnil ředitele společnosti. Budou následovat další opatření?
Spolanu teď čeká minimálně půl roku, rok tvrdé práce, aby se dostala do lepší situace. Skutečně to chceme řádně zanalyzovat, já chci ustavit v Unipetrolu nějaký tým, který se bude věnovat všem aspektům Spolany. To znamená ať už zvýšení bezpečnosti toho, co je rizikové, ať se to týká systémů včasné výstrahy, či toho, že chlorové sklady bychom měli postavit výš alespoň o dva metry. Spolana byla léta zanedbávána a, což je asi pravda, podcenila komunikaci směrem k regionu. Takže starostí je hodně, a proto jsme tam dali člověka, který má proti panu Věkovi (odvolaný šéf Spolany) větší drive. Pan Věk je více týmový hráč, kdežto tam ta situace vyžaduje člověka trošku direktivnějšího, což pan Koliha (nový šéf Spolany) je.
LN: Proč dosud nedošlo k odstranění ekologických zátěží ve Spolaně?
Sbíráme takové ty staré neduhy. Vezměte si, že Spolana byla bezprizorní, z ní se tahaly akorát peníze. Harvardské fondy, Chemapol, IPB - to byli majitelé! Všechno, co jsme předtím koupili a co bylo v těchto rukách, bylo vysáto z peněz. Takže je to kondenzát všech těch problémů v jednom.
LN: Je možnost, že by se FNM podílel v rámci záruk na úhradě zátěží?
Je jasné, že ty staré ekologické škody musí hradit fond. To znamená dioxiny, rtuť... Výběrové řízení na rtuť měl vypsat tento týden. Česká inspekce životního prostředí vydala nebo by v těchto dnech měla vydat rozhodnutí o tom, že se musí sanovat dioxiny. Je tam lhůta na nabytí právní moci a pak všichni budeme tlačit na fond, aby vyhlásil výběrové řízení na dioxiny. Ekologické zátěže jsou pokryty zhruba ze třetiny.
LN: Proč se to řeší všechno ex post, až když dojde k nějaké krizové situaci, která mohla skončit ještě hůř?
Ne, ne, ne, ne, to není pravda, neřeší se to ex post. Unipetrol nastoupil do Spolany někdy v březnu a jedna z prvních věcí byla, že jsme začali komunikovat s takovými aktivitami, jako je Greenpeace a jednak že jsme začali tlačit FNM ohledně dioxinů. Studie, kterou dělala americká vládní agentura U.S. TDA, byla hotová někdy v lednu. Uvědomme si prosím vás, že to je akce (odstranění dioxinů) za tři miliardy korun.
</TEXT>
<HEADING>
LN: A rtuť?
</HEADING>
<TEXT>
Ta rtuť se odhaduje na asi 700 milionů korun. Takže si uvědomte, že to je balík peněz. A kolik lidí do toho chce mluvit - FNM, ministerstvo životního prostředí, Česká inspekce životního prostředí, teď ti zpracovatelé studie, stavební úřady... A teď každý má připomínky.
LN: Hovořil jste, že budete nucen požádat o státní pomoc. To je hlavně kvůli Spolaně?
Ano, její škody jsou v rámci Unipetrolu největší. Nyní jsou řádově miliarda padesát, a k tomu je nutno připočíst náklady, aby se dostala na špičkovou bezpečnostní úroveň, což je zhruba půl miliardy. To je dohromady 1550 milionů. To je to, co jsem psal Rusnokovi v dopise.
LN: Jak vysokou pomoc byste potřebovali?
Já jsem částku vůbec neuváděl - já jsem jenom poprosil, jestli bychom o tom mohli jednat.
LN: A jakou by pomoc měla mít formu, co byste preferoval?
Těch možností je celá řada. Co já bych preferoval, to je jednoznačné, ale podle mě to není reálné. Navýšení základního jmění.
</TEXT>
<HEADING>
LN: Proč je to nereálné?
</HEADING>
<TEXT>
Jedná se o čisté peníze, a ještě k tomu státní peníze. Myslím, že kdybychom byli schopni dostat i v tom nejhorším případě nějaký dlouhodobý, ale skutečně dlouhodobý úvěr, dvacetiletý nebo něco podobného, s nějakou malou úrokovou mírou, tak by to bylo taky řešení, ale to bych předbíhal.
LN: V petrochemickém průmyslu panuje delší dobu recese. Jak se na potížích holdingu projeví další rána, povodně?
Stáhnou celý holding letos do ztráty, určitě.
</TEXT>
<HEADING>
LN: Budete tedy snižovat náklady?
</HEADING>
<TEXT>
Od roku 1998, od roku 1999, kdy jsme nastoupili, do roku 2001 jsme ušetřili 3,1 miliardy korun na fixních, na režijních nákladech. A pokračujeme.
</TEXT>
<HEADING>
LN: A budete propouštět?
</HEADING>
<TEXT>
Ale my propouštíme kontinuálně. Od začátku roku tak osm set lidí. Daleko nejsme na optimálním stavu. Do konce roku propustíme tak 200, 300 lidí. Myslím, že se ale soustředíme na takové firmy, které neutrpěly tou ztrátou moc.
</TEXT>
<HEADING>
LN: Jaké platí holding pojištění?
</HEADING>
<TEXT>
Po těch průšvizích ve světě - jako byly výbuch rafinerie v Kuvajtu, ve Skotsku a povodně všude ve světě, pak 11. září - došlo k značné neochotě pojišťovacích ústavů vůbec pojišťovat. My jsme dostali vlastně v tendru jenom dvě relevantní nabídky na pojištění Chemopetrolu a Kaučuku. A sazby vyletěly ke konci loňského roku extrémně nahoru. Když jsem nastoupil na Unipetrol, platili jsme 39 milionů pojištění ročně za Chemopetrol a Kaučuk. Teď platíme poolu pojišťoven za ty dvě firmy 320 milionů korun ročně.
LN: Andrej Babiš nedávno uvedl, že bude požadovat snížení kupní ceny Unipetrolu kvůli tomu, že rafinérská od ledna přechází na tzv. přepracovací rafinerii. Jak to změní cenu?
To nikdo neví, jaký to bude mít vliv na cenu Unipetrolu. Počítám, že pokud odsouhlasíme na valné hromadě 27. září ten základní design, tak pak se teprve dá s nějakými velkými hrubými odhady spočítat, jaký vliv to bude mít. Ale určitě ne dřív.
</TEXT>
</DOC>
<DOC>
<DOCID>LN-20020830033</DOCID>
<DOCNO>LN-20020830033</DOCNO>
<DATE>08/30/02</DATE>
<TITLE>
Ničivá vlna ve velkých městech a větší pojištěnost firem a domácností připraví pojišťovny o výrazně vyšší peníze než před pěti lety.
</TITLE>
<GEOGRAPHY>PRAHA</GEOGRAPHY>
<TEXT>
Letošní povodně se stanou černou můrou tuzemských pojišťoven. Budou hradit největší škody ve své moderní historii. "Zatím se hovoří, že výše škod šplhá ke třiceti miliardám," říká předseda představenstva makléřské společnosti Insurance Management Group Vratislav Hybner. O podobných sumách hovoří i další odborníci. Jen škody osmi velkých pojišťoven už v současnosti přesahují dvaadvacet miliard korun. Tato částka přitom není konečná, protože nejsou ještě vyřízeny všechny pojistné události. Pojišťovny proto uvádějí, že jejich odhady se mohou ještě zvýšit. "Záleží na tom, kdy pojištěný nahlásí škodu," říká mluvčí Uniqa pojišťovny Eva Svobodová. "Ten největší objem je však už podchycen," dodala Kateřina Hamerská z IPB Pojišťovny. Při povodních na Moravě přitom pojišťovny zaplatily zhruba deset miliard korun z celkových škod ve výši 63 miliard korun. Letos se počítá s tím, že pojišťovny uhradí trojnásobnou částku než před pěti lety.
</TEXT>
<HEADING>
Odhady se stále zvyšují
</HEADING>
<TEXT>
Větší částka vyplacená pojišťovnami je dána tím, že i celkové škody budou pravděpodobně vyšší než při povodních v roce 1997. První odhady letošních ztrát dosahují až devadesáti miliard korun. Kromě toho na Moravě nebyla v takové míře jako letos zasažena průmyslová oblast a zároveň nedošlo k takovým událostem jako zatopení metra, které pojišťovny připraví o rovnou jednu miliardu korun. Drtivá většina škod připadá na majetek podnikatelů a firem. Podle Svobodové se na výši škod podílejí podnikatelská rizika z 90 procent. Větší rozsah škod ale není jediným důvodem. Podle Hybnera se mírně zvýšila pojištěnost lidí. "Byla zasažena větší města, kde je povědomí o pojištění větší," dodává. Pojišťovny proto uhradí letos větší díl celkových ztrát než při povodních na Moravě. "Mohlo by to jít k 35 procentům celkových škod," odhaduje Hybner, který dodává: "Větší část břemene bude na pojišťovnách." Před pěti lety zaplatily pojišťovací domy šestinu celkových škod. Největší škody zatím hlásí lídr tuzemského trhu Česká pojišťovna, která je odhaduje na osm miliard korun. Miliardové částky ale budou svým klientům vyplácet i další velké pojišťovací ústavy. Jejich odhady škod se přitom stále zvyšují. Například Allianz ze 3,0 na 3,5 miliardy korun. Samy o sobě pojišťovny neponesou největší tíhu ztrát, které jejich klienti utrpěli ze záplav. Drtivou většinu uhradí zajišťovny, což jsou pojišťovny pojišťoven.
Větší částka vyplacená pojišťovnami je dána tím, že i celkové škody budou pravděpodobně vyšší než při povodních v roce 1997. První odhady letošních ztrát dosahují až devadesáti miliard korun. Kromě toho na Moravě nebyla v takové míře jako letos zasažena průmyslová oblast a zároveň nedošlo k takovým událostem jako zatopení metra, které pojišťovny připraví o rovnou jednu miliardu korun. Drtivá většina škod připadá na majetek podnikatelů a firem. Podle Svobodové se na výši škod podílejí podnikatelská rizika z 90 procent. Větší rozsah škod ale není jediným důvodem. Podle Hybnera se mírně zvýšila pojištěnost lidí. "Byla zasažena větší města, kde je povědomí o pojištění větší," dodává. Pojišťovny proto uhradí letos větší díl celkových ztrát než při povodních na Moravě. "Mohlo by to jít k 35 procentům celkových škod," odhaduje Hybner, který dodává: "Větší část břemene bude na pojišťovnách." Před pěti lety zaplatily pojišťovací domy šestinu celkových škod. Největší škody zatím hlásí lídr tuzemského trhu Česká pojišťovna, která je odhaduje na osm miliard korun. Miliardové částky ale budou svým klientům vyplácet i další velké pojišťovací ústavy. Jejich odhady škod se přitom stále zvyšují. Například Allianz ze 3,0 na 3,5 miliardy korun. Samy o sobě pojišťovny neponesou největší tíhu ztrát, které jejich klienti utrpěli ze záplav. Drtivou většinu uhradí zajišťovny, což jsou pojišťovny pojišťoven.
</TEXT>
</DOC>
<DOC>
<DOCID>LN-20020830034</DOCID>
<DOCNO>LN-20020830034</DOCNO>
<DATE>08/30/02</DATE>
<TITLE>
PRAHA - Společnost Tele2 začne od září nabízet majitelům pevných linek službu volba operátora. Ta umožňuje zákazníkům Českého Telecomu, aby si prostřednictvím čtyřmístného předčíslí (v případě Tele2 1002) zvolili společnost, která jim spojí vybrané hovory. Tele2 je po Aliatelu (předčíslí 1012) teprve druhou tuzemskou firmou, která novou službu zavedla. Tele2 a Aliatel nabízejí oproti dominantnímu Českému Telecomu levnější meziměstské hovory, volání na mobily a do zahraničí. Zavedení služby je většinou velmi jednoduché a firmy si účtují pouze hovorné. Majitelé pevných linek však i nadále zůstávají svázáni Českým Telecomem, kterému musejí platit měsíční paušály. Aliatel směřuje své služby spíše na střední a menší podniky a nadprůměrně volající domácnosti. Svým zákazníkům proto měsíčně účtuje minimální částku 525 korun. Tele2 si naopak neklade žádné podobné podmínky. Ostatní alternativní operátoři zatím se spuštěním nové služby vyčkávají.
</TITLE>
<TEXT>
Ceny operátorů pevných linek v Korunách za minutu, včetně 5 % DPH
Český Telecom Aliatel Tele2
</TEXT>
</DOC>
<DOC>
<DOCID>LN-20020830035</DOCID>
<DOCNO>LN-20020830035</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Lidé, kterým povodeň poškodila byt či dům a jsou pojištěni, dostanou ze státní kasy stejně jako nepojištěnci až 200 tisíc korun na opravy. Pětatřicet procent z částky, kterou jim vyplatí pojišťovna, však budou muset státu vrátit. Pokud bude pojištěná osoba provádět například opravu ve výši 350 tisíc korun a od pojišťovny dostane 200 tisíc, bude stále moci žádat o státní dotaci ve výši 200 tisíc korun. Z této sumy si však může ponechat jen 65 procent částky, tedy 130 tisíc korun. Zbylých 35 procent (70 tisíc korun) vrátí do povodňového fondu obce. "Takový člověk bude moci využít na opravu kromě vlastních peněz 330 tisíc korun," uvedl Dimun. Naopak ten, kdo před záplavami nechránil svůj majetek pojištěním, dostane od státu rovnou až 200 tisíc korun. "Do tohoto programu byla zakomponovaná i myšlenka principu solidarity, tentokrát ze strany pojištěnců," vysvětlil Dimun, proč stát více pomáhá nepojištěným občanům. "Stát musí v této mimořádné situaci plnit sociální funkci a pomoci i těm, kteří nebyli z různých důvodů pojištěni," dodal. Při stanovování nároku na dotace prý ministerstvo vycházelo z možností veřejného rozpočtu. Podporu od státu by mělo dostat až dvacet tisíc majitelů poškozených bytů a domů. Nevratné dotace by tak mohly dosáhnout až 4,2 miliardy korun. Ministerstvo má přitom na všechny své programy pomoci postiženým záplavami zatím jednu miliardu korun. "Další zdroje se budou muset hledat," uvedl Petr Dimun. Peníze určené jako dotace na opravu poškozeného bydlení půjdou nejprve do povodňových fondů obcí. Ty je pak rozdělí jednotlivcům. Těm, kterým velká voda jejich byty nebo domy zničila, stát přislíbil nenávratnou dotaci na nové bydlení ve výši 150 tisíc korun. Vedle toho mají nárok na výhodnou státní půjčku až do výše 850 tisíc korun s dvouprocentním úrokem.
</TEXT>
</DOC>
<DOC>
<DOCID>LN-20020830036</DOCID>
<DOCNO>LN-20020830036</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Odborníci se shodují, že vládou navrhované zvýšení nejvyšší sazby z daně příjmu na 37 procent nebude příliš účinné. Zaměstnanci firem jej totiž budou moci různými triky obejít. "Nejjednodušším trikem je návrat k naturální směně ve stylu půjčení auta, placení nájmu bytu jako podnikové ubytovny bez toho, aby to bylo oficiálně zaznamenáno a nezvyšovalo to daňový základ zaměstnance," podotkl Tomáš Prouza z finančního serveru Peníze.cz. Řada mezinárodních firem podle něj jistě sáhne k zaměstnání lidí ze zahraničí. Manažer tak nebude zaměstnancem české pobočky, ale třeba londýnské centrály, takže bude platit britské daně, a nikoliv české. "Při větším objemu dobře placených lidí se dokonce i ryze českým společnostem vyplatí založit si firmu třeba v Maďarsku, kde je daňové zatížení výrazně nižší než v ČR," dodal. Erik Best z internetového bulletinu Final Word upozornil, že premiér Špidla riskuje tímto krokem znepřátelení si "bohatých" lidí z profesí, jež ovlivňují veřejné mínění (novináři, analytici, manažeři).
</TEXT>
</DOC>
<DOC>
<DOCID>LN-20020830037</DOCID>
<DOCNO>LN-20020830037</DOCNO>
<DATE>08/30/02</DATE>
<TITLE>
Slovenského prezidenta propustili z nemocnice v Rakousku * Lékaři stále neznají příčinu jeho potíží
</TITLE>
<TEXT>
Možnost otravy vyloučila doplňující vyšetření, která provedli rakouští odborníci během hospitalizace Rudolfa Schustera ve Vídni.
VÍDEŇ - Slovenský prezident Rudolf Schuster se včera vrátil na Slovensko poté, co se ve vídeňské Všeobecné nemocnici podrobil několika doplňujícím vyšetřením. Příčinu jeho onemocnění neodhalili ani rakouští odborníci, do jejichž péče byl Schuster svěřen již v úterý. Prezidentova léčba ještě zcela neskončila. Slovenští lékaři nyní zvažují její další způsob. Prezident Schuster se ale včera nechal slyšet, že by se ke své práci rád vrátil již během dnešního dne. Ačkoliv se příčinu jeho obtíží nepodařilo po dvoudenní hospitalizaci zjistit, Schuster byl podle vídeňského lékaře Wolfganga Graningera propuštěn v"dobrém zdravotním stavu". Hlava státu se v Rakousku podrobila několika doplňujícím vyšetřením, jako například testům za pomoci magnetické rezonance. Profesor Graninger se domnívá, že Schusterovo onemocnění mohla způsobit bakteriální infekce. Nelze však podle něj vyloučit ani jiné příčiny, jako například zánět, který se ovšem lékařům nepodařilo lokalizovat. Podle slovenské agentury TASR však rakouští lékaři vyvrátili možnost, že šlo o otravu. Kvůli tomuto podezření podal Schusterův syn Peter trestní oznámení na neznámého pachatele. "Může se to potvrdit, ale i vyvrátit. Udělal jsem pouze to, co by udělal normální občan, kdyby pojal podezření," řekl pro ČTK Peter Schuster. "Sami lékaři přišli s touto teorií a já jsem pouze požádal orgány činné v trestním řízení, aby to vyšetřily," dodal. Sám prezident ale nevěří, že by jej někdo chtěl otrávit. Ze stejného důvodu se chystá svému synovi doporučit, aby trestní oznámení stáhl. Slovenský prezident se zároveň nedomnívá, že by za náhlými zdravotními potížemi stála špatná životospráva. "Spíše se v práci přepínám. Připouštím, že neznám osmihodinovou pracovní dobu," řekl Schuster.
</TEXT>
<HEADING>
Schuster: Všem lékařům nedůvěřuji
</HEADING>
<TEXT>
Profesor Graninger ocenil práci svých kolegů z bratislavské Vojenské nemocnice, kam byl Schuster s horečkami převezen již minulý týden. Slovenští lékaři se však marně pokoušeli stanovit diagnózu. V úterý odpoledne byl Schuster vlastní limuzínou dopraven do Vídně. Pro převoz se rozhodl kvůli pocitu, že mu "ubývají síly". Dalším z důvodů byly opakované telefonáty rakouského prezidenta Thomase Klestila, který slovenskému prezidentovi nabídl pomoc rakouských odborníků včetně svého osobního lékaře. Na včerejší tiskové konferenci ve Vídni Schuster řekl, že slovenským lékařům důvěřuje, nikoli však všem. Těm bratislavským lékařům, kteří o něj pečovali v roce 2000 do doby, než byl po proděravění tlustého střeva převezen do nemocnice v Innsbrucku, prý ale nedůvěřuje. Slovenský prezident, který výdaje za léčení v Rakousku uhradí ze svého, se podle svých slov cítí již mnohem lépe. "Mé tělo se zdá být silnější," uzavřel Schuster.
Profesor Graninger ocenil práci svých kolegů z bratislavské Vojenské nemocnice, kam byl Schuster s horečkami převezen již minulý týden. Slovenští lékaři se však marně pokoušeli stanovit diagnózu. V úterý odpoledne byl Schuster vlastní limuzínou dopraven do Vídně. Pro převoz se rozhodl kvůli pocitu, že mu "ubývají síly". Dalším z důvodů byly opakované telefonáty rakouského prezidenta Thomase Klestila, který slovenskému prezidentovi nabídl pomoc rakouských odborníků včetně svého osobního lékaře. Na včerejší tiskové konferenci ve Vídni Schuster řekl, že slovenským lékařům důvěřuje, nikoli však všem. Těm bratislavským lékařům, kteří o něj pečovali v roce 2000 do doby, než byl po proděravění tlustého střeva převezen do nemocnice v Innsbrucku, prý ale nedůvěřuje. Slovenský prezident, který výdaje za léčení v Rakousku uhradí ze svého, se podle svých slov cítí již mnohem lépe. "Mé tělo se zdá být silnější," uzavřel Schuster.
</TEXT>
</DOC>
<DOC>
<DOCID>LN-20020830038</DOCID>
<DOCNO>LN-20020830038</DOCNO>
<DATE>08/30/02</DATE>
<GEOGRAPHY>LONDÝN</GEOGRAPHY>
<TEXT>
Britské elitní jednotky SAS podnikají průzkumné mise podél hranic se Zimbabwe a připravují se na případnou evakuaci britských občanů z této africké země. Napsal to včera britský list Daily Telegraph s odvoláním na nejmenované vojenské představitele. Ministerstva zahraničí a obrany to popřela. Podle listu vojenští plánovači dokončují projekt evakuace asi 20 000 britských občanů - většinou bílých farmářů - vzduchem i po zemi.
</TEXT>
</DOC>
<DOC>
<DOCID>LN-20020830039</DOCID>
<DOCNO>LN-20020830039</DOCNO>
<DATE>08/30/02</DATE>
<GEOGRAPHY>BELFAST</GEOGRAPHY>
<TEXT>
Při pouličních bitkách mezi katolíky a protestanty utrpělo v noci na včerejšek ve východním Belfastu zranění šestnáct britských vojáků. Oznámila to místní policie. Katolíci a protestanti po sobě navzájem házeli kameny a zápalné láhve a vojáci při rozhánění účastníků potyček použili plastikové střely. Policisté v místech, kde se násilnosti strhly, objevili předmět, o němž se domnívají, že to jsou zbytky podomácku vyrobené nálože.
</TEXT>
</DOC>
<DOC>
<DOCID>LN-20020830040</DOCID>
<DOCNO>LN-20020830040</DOCNO>
<DATE>08/30/02</DATE>
<GEOGRAPHY>NEWCASTLE</GEOGRAPHY>
<TEXT>
Úřady severoanglického města Newcastle znovu dovolily kouzelníkům provozovat kousek s vytahováním králíků z klobouku. Dospěly totiž k závěry, že se při tomto čísle se zvířaty nezachází krutě. Zákaz se vztahuje na vystupování zvířat v cirkusech, úřady jej ale dočasně uplatnily i na kouzelníka Martina Duffyho. Ten během nuceného omezení dětem vysvětloval, že kousek s králíky neuvidí kvůli podlosti jedné ježibaby.
</TEXT>
</DOC>
<DOC>
<DOCID>LN-20020830041</DOCID>
<DOCNO>LN-20020830041</DOCNO>
<DATE>08/30/02</DATE>
<TITLE>
Bostonská univerzita nabízí africkým vládcům místo, ti ale musí nejdřív demokraticky odstoupit
</TITLE>
<TEXT>
Pohádkový důchod chce nabídnou keňský parlament prezidentovi Danielovi arap Moiovi, pokud přenechá svůj post někomu jinému.
BOSTON - Když se v subsaharské Africe někdo jednou dostane k moci, často mu zachutná natolik, že se jí už za žádnou cenu nechce vzdát. Když se to jeho politickým odpůrcům nelíbí, je z toho většinou válka. Samotní Afričané i Západ si už několik desetiletí lámou hlavu nad tím, jak donutit africké diktátory, aby se vzdali moci a netekla přitom krev. Univerzita v americkém Bostonu jedno řešení našla: africké státníky, kteří se své moci vzdají demokratickou cestou, chce zaměstnávat jako učitele. Bostonská univerzita už jednu "velkou rybu" ulovila - bývalého prezidenta Zambie Kennetha Kaundu. Ten v této jihoafrické zemi vládl od roku 1964 plných 27 let. "Svatoušek" to rozhodně nebyl - proslavil se zejména tím, že během své vlády zakázal v zemi všechny politické strany - tedy kromě jedné, jeho vlastní. Nabídka bostonské univerzity je poměrně lákavá. Kaunda dostane ve městě dům, vlastní ochranku a "přiměřený" plat. Za to se od něj požaduje jediné přednášet a účastnit se diskusí o Africe. Na hledáčku vysoké školy je i zimbabwský diktátor Robert Mugabe, který v osmdesátých letech nechal povraždit několik tisíc příslušníků kmene Ndebele a v těchto dnech vyhání ze země tisíce bílých farmářů. "Jestliže se svého úřadu vzdá demokratickou cestou, budeme určitě uvažovat i o něm," prohlásil Charles Stith, který na univerzitě vede africký archiv. Bostonská vysoká škola chce ovšem zaměstnat i bývalé "vzorné" vládce - například někdejšího prezidenta Jihoafrické republiky Nelsona Mandelu.
</TEXT>
<HEADING>
Limuzíny a armáda služebnictva
</HEADING>
<TEXT>
Univerzita ale zatím neoslovila keňského prezidenta Daniela arapa Moie. Ten nemá o moc lepší pověst než Mugabe. V Keni se drží u moci víc než čtvrt století. Moi sice před časem oznámil, že na konci roku odstoupí, keňští poslanci se ovšem bojí, že si to rozmyslí. A tak vymysleli "lákadlo", které by ho mohlo donutit, aby svůj slib dodržel - chtějí mu dát "královský" důchod. Moi by měl dostávat 80 procent prezidentského platu. Stát by mu koupil malou flotilu šesti aut, z toho dvou limuzín. Platil by mu sedm řidičů, 34 úředníků, tři kuchaře, dva služebníky a devítičlennou ochranku. Moi by měl dostat přepychový dům s dvanácti ložnicemi vybavený posilovnou, bazénem, saunou a tenisovým kurtem. Spotřebu vody, elektrické energie a telefonní hovory zaplatí stát. Lékařská péče o celou jeho rodinu by měla jít rovněž na státní účet. Poslanci neopomenuli ani Moiův pohřeb - stát ho prý rád uhradí. To všechno samozřejmě něco stojí. Jenom za první měsíc Moiova přepychového důchodu zaplatí daňový poplatníci 900 000 dolarů. Z toho by kolem půl milionu dolarů měsíčně stála armáda Moiova služebnictva. Zahraniční pozorovatelé nad tím vším kroutí hlavou: Moi zemi hospodářsky zruinoval, miliony lidí zde žijí v naprosté bídě, a přesto možná odejde jako král.
Univerzita ale zatím neoslovila keňského prezidenta Daniela arapa Moie. Ten nemá o moc lepší pověst než Mugabe. V Keni se drží u moci víc než čtvrt století. Moi sice před časem oznámil, že na konci roku odstoupí, keňští poslanci se ovšem bojí, že si to rozmyslí. A tak vymysleli "lákadlo", které by ho mohlo donutit, aby svůj slib dodržel - chtějí mu dát "královský" důchod. Moi by měl dostávat 80 procent prezidentského platu. Stát by mu koupil malou flotilu šesti aut, z toho dvou limuzín. Platil by mu sedm řidičů, 34 úředníků, tři kuchaře, dva služebníky a devítičlennou ochranku. Moi by měl dostat přepychový dům s dvanácti ložnicemi vybavený posilovnou, bazénem, saunou a tenisovým kurtem. Spotřebu vody, elektrické energie a telefonní hovory zaplatí stát. Lékařská péče o celou jeho rodinu by měla jít rovněž na státní účet. Poslanci neopomenuli ani Moiův pohřeb - stát ho prý rád uhradí. To všechno samozřejmě něco stojí. Jenom za první měsíc Moiova přepychového důchodu zaplatí daňový poplatníci 900 000 dolarů. Z toho by kolem půl milionu dolarů měsíčně stála armáda Moiova služebnictva. Zahraniční pozorovatelé nad tím vším kroutí hlavou: Moi zemi hospodářsky zruinoval, miliony lidí zde žijí v naprosté bídě, a přesto možná odejde jako král.
</TEXT>
</DOC>
<DOC>
<DOCID>LN-20020830042</DOCID>
<DOCNO>LN-20020830042</DOCNO>
<DATE>08/30/02</DATE>
<TEXT>
CHAMONIX, Francie - Během výstupu na Aiguille du Goter v masívu Mont Blanku včera zahynul při pádu z výše několika stovek metrů devětapadesátiletý český horolezec. Oznámili to francouzští četníci citovaní agenturou AFP. Horolezec byl na Mont Blanku s vícečlennou českou skupinou. Skupina se vydala k chatě Goter ve výši 3800 metrů nad mořem, odkud dnes chtěla vystoupit na Mont Blanc. Při cestě k chatě se ve výši 3600 metrů jeden horolezec zřítil. Jméno oběti četníci neoznámili. Počet českých obětí, které si vyžádala nejvyšší hora Evropy, se po včerejšku zvýšil na sedm. Naposledy na Mont Blanku zahynuli 16. srpna dva mladí horolezci z České republiky.
</TEXT>
</DOC>
<DOC>
<DOCID>LN-20020830043</DOCID>
<DOCNO>LN-20020830043</DOCNO>
<DATE>08/30/02</DATE>
<TITLE>
Proti zásadám práva jde podle francouzského prezidenta záměr Spojených států vojensky zasáhnout proti iráckému režimu.
</TITLE>
<GEOGRAPHY>PAŘÍŽ/LONDÝN</GEOGRAPHY>
<TEXT>
Hlavní evropští spojenci USA dali najevo výhrady vůči možnosti, že by byl útok na Irák proveden bez dalšího projednání v Radě bezpečnosti OSN. Zvlášť kritický hlas se včera ozval s Paříže. "To je v rozporu s francouzskou představou o kolektivní bezpečnosti, představou založenou na spolupráci mezi státy, na úctě k zákonům a na autoritě Rady bezpečnosti (OSN)," prohlásil francouzský prezident Jacques Chirac před shromážděním francouzských velvyslanců. Paříž se už delší dobu staví vyhýbavě k možnosti vojenské operace v Iráku, Chirakovo včerejší vystoupení ale pozorovatelé označili za doposud nejostřejší kritiku amerického přístupu. Francouzský prezident ale vzápětí zdůraznil, že není proti vojenskému zásahu jako takovému. "Pokud bude Bagdád nadále odmítat návrat zbrojních inspektorů OSN, je na Radě bezpečnosti, aby rozhodla, jaká opatření přijmout," dodal. Lidé z Chirakova okruhu totiž podobně jako Američané vyjadřují znepokojení nad tím, že irácký režim obnovil výrobu zbraní hromadného ničení. "Už několik let nevíme, co se v Iráku děje. Nemůžeme si dovolit nechat věci být," citovala jednoho z nejmenovaných francouzských představitelů agentura Reuters.
</TEXT>
<HEADING>
Irák inspektory odmítá
</HEADING>
<TEXT>
Za hlavního evropského spojence USA jsou pro případný úder proti Iráku považováni Britové. I vláda v Londýně, čelící kritickým hlasům veřejnosti, se ale přiklání k tomu, aby se bagdádská krize projednala na půdě OSN. Britská vláda údajně hodlá navrhnout, aby Irák dostal ještě jedno ultimátum, do kdy musí splnit rezoluce Rady bezpečnosti OSN. Jde hlavně o okamžité umožnění vstupu do země zbrojním inspektorům OSN a bezpodmínečnou spolupráci s nimi. Inspektoři odešli z Iráku v roce 1998 kvůli neochotě Bagdádu spolupracovat při prohlídkách. "Irák musí splnit to, co požadují současné rezoluce OSN, včetně zbrojních inspekcí," prohlásil britský ministr zahraničí Jack Straw. Irácký viceprezident Tahá Jasín Ramadán ale včera možnost návratu zbrojních inspektorů vyloučil. "Jaký smysl by mělo gesto dobré vůle či iniciativa, vedoucí k návratu špionů?" prohlásil Ramadán během návštěvy Sýrie.
Za hlavního evropského spojence USA jsou pro případný úder proti Iráku považováni Britové. I vláda v Londýně, čelící kritickým hlasům veřejnosti, se ale přiklání k tomu, aby se bagdádská krize projednala na půdě OSN. Britská vláda údajně hodlá navrhnout, aby Irák dostal ještě jedno ultimátum, do kdy musí splnit rezoluce Rady bezpečnosti OSN. Jde hlavně o okamžité umožnění vstupu do země zbrojním inspektorům OSN a bezpodmínečnou spolupráci s nimi. Inspektoři odešli z Iráku v roce 1998 kvůli neochotě Bagdádu spolupracovat při prohlídkách. "Irák musí splnit to, co požadují současné rezoluce OSN, včetně zbrojních inspekcí," prohlásil britský ministr zahraničí Jack Straw. Irácký viceprezident Tahá Jasín Ramadán ale včera možnost návratu zbrojních inspektorů vyloučil. "Jaký smysl by mělo gesto dobré vůle či iniciativa, vedoucí k návratu špionů?" prohlásil Ramadán během návštěvy Sýrie.
</TEXT>
</DOC>
<DOC>
<DOCID>LN-20020830044</DOCID>
<DOCNO>LN-20020830044</DOCNO>
<DATE>08/30/02</DATE>
<GEOGRAPHY>VÍDEŇ</GEOGRAPHY>
<TEXT>
Spor v rakouské nacionálněpopulistické straně Svobodných (FPÖ) mezi jejím charismatickým předákem Jörgem Haiderem a vládním týmem pod vedením formální předsedkyně FPÖ Susanne Riessové-Passerové se vyhrotil jako dosud nikdy. Rozhodnutí, zda FPÖ zůstane ve vládě a zaměří se na pomoc zaplaveným oblastem, jak si to přeje Riessová-Passerová, nebo bude prosazovat realizaci daňové reformy nehledě na povodně, jak si přeje Haider, má padnout na mimořádném plénu vedení FPÖ svolaném na úterý. "Já chci, aby moje strana řekla: ano, zachováme svou účast ve vládě až do konce volebního období k podzimu 2003," prohlásila vicekancléřka Riessová-Passerová v rozhovoru pro nejnovější číslo magazínu News. "Zůstat ve vládě ale má smysl jen tehdy, pokud se dohodneme na práci v jednom směru. Pokud se na tom v úterý nedohodneme, budeme muset z vlády odejít," dodala. Je to jasná výzva korutanskému hejtmanu Haiderovi, který ministerský tým FPÖ obviňuje ze zrady vládního programu strany. Ten obsahuje uskutečnění daňové reformy nejpozději během posledního roku vlády nynější koalice, tedy 2003. Srpnové rozsáhlé povodně však staví na první místo potřebu pomoci a obnovy postiženým oblastem, takže vládní tým FPÖ se s koaličními lidovci (ÖVP) bez problémů dohodl, že daňová reforma bude o rok odložena. Tuto dohodu Haider v pondělí prudce napadl a pohrozil iniciováním podpisového referenda, kterým chce uskutečnění reformy prosadit.
</TEXT>
</DOC>
<DOC>
<DOCID>LN-20020830045</DOCID>
<DOCNO>LN-20020830045</DOCNO>
<DATE>08/30/02</DATE>
<TITLE>
Islámský aktivista ze Seattlu chtěl údajně vybudovat výcvikové středisko pro teroristy
</TITLE>
<TEXT>
Atentát na ministra obrany Williama Cohena při jeho cestě do Turecka v roce 2000 možná připravovali v Detroitu členové teroristické skupiny podezřelé z napojení na Al Kajdu.
DETROIT/SEATTLE - Šest mužů bylo v amerických městech Detroit a Seattle obviněno z podpory mezinárodního terorismu. Skupina z Detroitu byla označena za "spící buňku" radikálních muslimů, kteří pomáhali připravovat a plánovat útoky v USA, v Turecku a v Jordánsku. Podle Federálního úřadu pro vyšetřování (FBI) je to poprvé, kdy byla ve Spojených státech nějaká skupina označena za "spící buňku". V Detroitu bylo obviněno pět mužů, kteří měli poskytovat pomoc teroristům. Jde o salafisty, kteří usilují o návrat k formě islámu, jakou vyznávali jejich předci. Radikální část stoupenců učení salafíja toho chce dosáhnout i násilnými prostředky. Někteří salafisté mají napojení na teroristickou organizaci Al Kajda. Detroitská buňka byla zodpovědná za získávání falešných pasů, čísel sociálního pojištění a dalších dokumentů. Podle obžaloby měli také zajišťovat nákup zbraní a hledali bezpečnostní mezery na detroitském letišti. Dva z podezřelých pracovali v létě 2001 ve firmě připravující jídla pro letecké společnosti. Karím Kubrítí, Ahmad Hannán, Farúk Alí-Hajmán, Júsif Hmimsá a muž, který je znám pouze křestním jménem Abdella, jsou ve vazbě. Podle všeho se Abdella rozhodl spolupracovat s vyšetřovateli. Tři z těchto mužů byli zatčeni kvůli falešným dokladům už 17. září loňského roku. Podle nejmenovaných zdrojů buňka spolupracovala na přípravě útoku na nemocnici v Jordánsku. U obviněných byly nalezeny také nákresy americké základny Incirlik v Turecku a plán cesty tehdejšího ministra obrany Williama Cohena, kterou měl prosinci 2000 podniknout právě do Turecka. Cohen tehdy návštěvu zrušil kvůli teroristické hrozbě.
</TEXT>
<HEADING>
Kontakty s radikály
</HEADING>
<TEXT>
Dalším mužem, který byl obviněn z podpory terorismu, je známý islámský aktivista ze Seattlu Earnest James Ujaama (36). Americký občan Ujaama (původním jménem James Earnest Thompson) byl zatčen letos v červenci. Podle obvinění měl nabízet Al Kajdě vybudování výcvikového tábora pro teroristy na farmě v Bly v Oregonu. "Cílem spiknutí byla nabídka zajištění prostor v USA pro výcvik osob pro vedení ozbrojeného džihádu, zajištění bezpečných úkrytů v USA, rekrutování lidí pro vedení ozbrojeného džihádu a provádění jejich vojenského výcviku, ve střelbě ze zbraní a v dalších aktivitách," praví se v obvinění. Ujaama to odmítá. Podle obvinění měl Ujaama v říjnu 1999 odjet ještě s dalšími aktivisty do Bly, kde se cvičili ve střelbě. Poté zafaxoval militantnímu muslimovi Abú Hamzovi al-Masrímu do Londýna nabídku na vytvoření výcvikového střediska v Bly. Al-Masrího americká vláda označila za teroristu. Měl se podílet na útoku na americkou vojenskou loď USS Cole na podzim 2000 v Jemenu.
Dalším mužem, který byl obviněn z podpory terorismu, je známý islámský aktivista ze Seattlu Earnest James Ujaama (36). Americký občan Ujaama (původním jménem James Earnest Thompson) byl zatčen letos v červenci. Podle obvinění měl nabízet Al Kajdě vybudování výcvikového tábora pro teroristy na farmě v Bly v Oregonu. "Cílem spiknutí byla nabídka zajištění prostor v USA pro výcvik osob pro vedení ozbrojeného džihádu, zajištění bezpečných úkrytů v USA, rekrutování lidí pro vedení ozbrojeného džihádu a provádění jejich vojenského výcviku, ve střelbě ze zbraní a v dalších aktivitách," praví se v obvinění. Ujaama to odmítá. Podle obvinění měl Ujaama v říjnu 1999 odjet ještě s dalšími aktivisty do Bly, kde se cvičili ve střelbě. Poté zafaxoval militantnímu muslimovi Abú Hamzovi al-Masrímu do Londýna nabídku na vytvoření výcvikového střediska v Bly. Al-Masrího americká vláda označila za teroristu. Měl se podílet na útoku na americkou vojenskou loď USS Cole na podzim 2000 v Jemenu.
</TEXT>
</DOC>
<DOC>
<DOCID>LN-20020830046</DOCID>
<DOCNO>LN-20020830046</DOCNO>
<DATE>08/30/02</DATE>
<GEOGRAPHY>BERLÍN</GEOGRAPHY>
<TEXT>
Německé úřady mají důkazy o tom, že hamburská buňka teroristické organizace Al Kajda plánovala útok na New York a Washington, k němuž došlo loni 11. září, již v dubnu nebo květnu 2000. Uvedl to včera při procesu v Karlsruhe německý generální prokurátor Kay Nehm. V procesu, který začal ve středu, stojí před soudem marocký občan Múnir el-Mutasádik. Ten byl zatčen loni 28. listopadu v Hamburku kvůli "intenzivním kontaktům" s teroristy. Maročan se podle obžaloby důvěrně stýkal se sebevražednými piloty Muhammadem Attou, Marvánem Šihhím a Zijádem Džarráhem, kteří unesenými letadly narazili do budov v USA. Německá policie má důkazy o tom, že jeden z únosců Marván Šihhí - Mutasádikovi řekl o chystaném útoku i jeho cíli. "Budou tisíce mrtvých, všichni na mě budete vzpomínat," sdělil prý Šihhí svému marockému známému.
</TEXT>
</DOC>
<DOC>
<DOCID>LN-20020830047</DOCID>
<DOCNO>LN-20020830047</DOCNO>
<DATE>08/30/02</DATE>
<GEOGRAPHY>WASHINGTON</GEOGRAPHY>
<TEXT>
Teroristická síť Al Kajda má i nadále přístup k desítkám milionů dolarů, které by jí mohly v budoucnu posloužit k financování dalších teroristických útoků. Hovoří o tom zpráva vypracovaná výborem OSN, který je pověřen dohledem na uplatňování embarga vůči Al Kajdě. Spojené státy a další členské státy OSN se po útocích 11. září loňského roku rozhodly zlikvidovat všechny potenciální finanční zdroje Al Kajdy. Podle zprávy OSN, o níž včera informoval list Washington Post, ale čerpá Al Kajda i nadále své zdroje z osobního dědictví bin Ládina. Kromě toho disponuje penězi zpronevěřenými charitativním organizacím a dokument také hovoří o investicích v hodnotě nejméně 30 milionů dolarů, které spravují přívrženci Al Kajdy v severní Africe, na Blízkém východě a v Asii.
</TEXT>
</DOC>
<DOC>
<DOCID>LN-20020830048</DOCID>
<DOCNO>LN-20020830048</DOCNO>
<DATE>08/30/02</DATE>
<TITLE>
Na podzim nastane velké vyhodnocování "povodňových" zásluh a vin
</TITLE>
<TEXT>
Vodní katastrofa v roce 1997 měla svého hrdinu - byl jím generál Petr Voznica, který řídil vojenské operace na Moravě. Jeho výkonu se dostalo uznání - a patří k logice života v naší zemi, že muž takto osvědčený už v armádě není: poté sice zastával kupříkladu funkci náčelníka generálního štábu, ale nakonec se rozhodl z armády odejít. Letošní katastrofa žádného hrdinu nevygenerovala ani nevygenerálovala - aspoň takový dojem máme teď, čtrnáct dní po povodni.
</TEXT>
<HEADING>
Možná je to optický klam
</HEADING>
<TEXT>
Před pěti lety jsme neměli integrovaný záchranný systém, koordinující záchranné a likvidační práce při vzniku mimořádných událostí a soustřeďující policejní složky, armádu, hasiče, zdravotníky, správní úřady, ale také sdružení, nadace i jednotlivé občany. Před pěti lety fungovala armáda jako jediné centrálně řízené jakžtakž fungující těleso, vybavené technikou i specialisty. V chaosu a dezorganizaci tedy vynikla jako jednooký mezi slepými. I takové se nabízí vysvětlení. Letos integrovaný záchranný systém máme. Jakmile vzniklo ohrožení povodněmi, začaly fungovat krizové štáby. Všechny působily na konkrétním území - a jejich práci posuzovali a budou posuzovat občané. Jejich úsudek se jistě promítne do výsledků podzimních komunálních voleb. Buď jak buď, povodeň vstoupila jako brutální element do předvolební kampaně. Pokud se v obcích a městech objevily silné vůdčí osobnosti, občané jim jistě na podzim dají svou důvěru. Hrdinové to měli letos těžké. Povodeň skutečně předčila svou silou veškerá rozumná očekávání, takže nemohla dopadnout jinak, než jak dopadla, totiž katastrofálně. Díky slušně fungujícímu záchrannému systému bylo poměrně málo lidských obětí, zato materiální a kulturní škody jsou nesmírné. Těžko tedy čekat, že by někdo za těchto okolností mohl sklidil bezprostřední potlesk, i když třeba dělal vše, co bylo v lidských silách.
</TEXT>
<HEADING>
Na katastrofu bylo zaděláno již dříve
</HEADING>
<TEXT>
Nastala fáze hledání viníků. Je nevyhnutelná. Obrovskému kritickému tlaku je vystaven ředitel pražské zoologické zahrady Petr Fejk právě tak jako pražský primátor Igor Němec. Křeslo se třese pod generálním ředitelem pražského Dopravního podniku Milanem Houfkem, pod zadkem generálního ředitele neratovické Spolany Radomírem Věkem se propadlo do pekel. Přitom je zřejmé, že příčinou technologického debaklu v metru a v chemičce není ani tak výpadek soudnosti a rozhodnosti, jako dlouhodobý šlendrián a flikování, nejasnost v kompetencích a odpovědnostech. Za vrcholně názornou ilustraci této teze slouží zaplavené pražské metro, kde jsou - zřejmě - zaplavené vodou obrovské podzemní prostory, o nichž nikdo neví, komu vlastně patří a co v nich je! Signály přicházející od vojenských specialistů operujících v neratovické Spolaně jsou v obdobném duchu: jsou tu nedokumentované pozůstatky dávných a pradávných činností s obrovskými důsledky a bez konkrétních viníků.
</TEXT>
<HEADING>
Povodeň a politika
</HEADING>
<TEXT>
Je v tom něco až osudového, že katastrofa přišla právě v tuto dobu. Bude mít totiž v blízké budoucnosti i v dlouhodobém období vážné politické důsledky. Vliv bude mít především na volby. Je to zřetelně vidět na postoji ODS, která zřejmě ztrácí víru ve své dosavadní koně v pražském primátorském dostihu a sune do popředí současného ředitele magistrátu Zdeňka Zajíčka. Jestliže se zatím z vln Vltavy, Berounky či Malše nevynořil žádný hrdina, není vyloučeno, že noví hrdinové budou mediálně určeni do listopadu - až uschneme a pozapomeneme. V dlouhodobém rozměru hrozí nebezpečné zaplavení vládní politiky. Až dosud se leccos nepopulárního svádělo na to, že "to po nás chce Brusel". Dalším bubákem se stane povodeň, pokud věci půjdou tak, jak je v Čechách zvykem - rozvážně, bez fantazie a osobního nasazení. Přitom příležitost pro hrdinství tu stále ještě je. Špidlův kabinet pořád ještě může přijít s jasným programem obnovy, s bilancí prostředků a cílů, s průhledným finančním programem. Bohužel, zatím to na snahu o mužný postoj neukazuje: program obnovy nevidíme ani v nárysu, a představy o financování se dají shrnout do oblíbeného hesla: ať to zaplatí nepopulární menšiny, kuřáci, automobilisti, ožralové a milionáři!
Je v tom něco až osudového, že katastrofa přišla právě v tuto dobu. Bude mít totiž v blízké budoucnosti i v dlouhodobém období vážné politické důsledky. Vliv bude mít především na volby. Je to zřetelně vidět na postoji ODS, která zřejmě ztrácí víru ve své dosavadní koně v pražském primátorském dostihu a sune do popředí současného ředitele magistrátu Zdeňka Zajíčka. Jestliže se zatím z vln Vltavy, Berounky či Malše nevynořil žádný hrdina, není vyloučeno, že noví hrdinové budou mediálně určeni do listopadu - až uschneme a pozapomeneme. V dlouhodobém rozměru hrozí nebezpečné zaplavení vládní politiky. Až dosud se leccos nepopulárního svádělo na to, že "to po nás chce Brusel". Dalším bubákem se stane povodeň, pokud věci půjdou tak, jak je v Čechách zvykem - rozvážně, bez fantazie a osobního nasazení. Přitom příležitost pro hrdinství tu stále ještě je. Špidlův kabinet pořád ještě může přijít s jasným programem obnovy, s bilancí prostředků a cílů, s průhledným finančním programem. Bohužel, zatím to na snahu o mužný postoj neukazuje: program obnovy nevidíme ani v nárysu, a představy o financování se dají shrnout do oblíbeného hesla: ať to zaplatí nepopulární menšiny, kuřáci, automobilisti, ožralové a milionáři!
</TEXT>
</DOC>
<DOC>
<DOCID>LN-20020830049</DOCID>
<DOCNO>LN-20020830049</DOCNO>
<DATE>08/30/02</DATE>
<TITLE>
Stát to s plněním sociální funkce přehání
</TITLE>
<TEXT>
Ministerstvo pro místní rozvoj se chystá penalizovat majitele pojištěných bytů, které byly poškozeny velkou vodou. Ti mají podobně jako jejich méně odpovědní a nepojištění spoluobčané nárok až na dvousettisícovou dotaci na opravy. Poté, co si svůj byt nebo dům zrenovují, však zaplatí do povodňových fondů obcí 35 procent částky, kterou jim pojišťovna vyplatí. Podle socialistických politiků (včetně ministra pro místní rozvoj Pavla Němce z US-DEU) je v tomto systému zakompovaná "myšlenka principu solidarity, tentokrát ze strany pojištěnců". Současná vláda je stále v zajetí myšlenek, které na našem území zakotvily po roce 1948. Soukromé vlastnictví neexistuje, není třeba být za něj odpovědný. Kdo si svůj majetek nepojistí, nic neztratil, všemocná ruka státu ho z bryndy vytáhne. Tedy pokud se najdou peníze. Když dojdou, stát sáhne do peněženek těm, kteří ke svému majetku nějaký vztah cítí. Ministerstvo pro místní rozvoj svůj princip solidarity ale nedotáhlo do konce. Kdyby chtělo uhradit všechny škody, které utrpěli nepojištění občané, neměli by ti pojištění dostat od státu vůbec nic. Při příštích povodních by se už nemuselo nějakými socialistickými principy argumentovat. Jen hlupák by měl uzavřenou pojistku.
</TEXT>
</DOC>
<DOC>
<DOCID>LN-20020830050</DOCID>
<DOCNO>LN-20020830050</DOCNO>
<DATE>08/30/02</DATE>
<TITLE>
Pomoc z EU se nesmí zastavit na úřadech
</TITLE>
<TEXT>
Už podruhé v krátké době potvrdila Evropská unie svůj mimořádný zájem o osud České republiky, a to fyzicky i symbolicky. Po šéfovi Evropské komise Romanu Prodim přijel do popovodňové Prahy i komisař pro rozšíření Günther Verheugen, aby zopakoval libozvučnou větu, že rozsáhlá "povodňová pomoc" Česku, nečlenské zemi EU, je dosud nevídaná věc. Jak už se stalo Verheugenovým zvykem, na všechny se usmíval, sliboval pomoc a neustále opakoval, že rozšíření EU se kvůli ničivým záplavám ve střední Evropě zcela jistě nezpozdí - jako by někoho předtím napadlo, že tomu bude naopak. V proudu politických proklamací (před rozhodujícím jednání o rozšíření jistě důležitým) řekl Verheugen jednu podstatnou věc: rychlost a nasměrování pomoci EU bude záviset jen a jen na české vládě. Ona musí zhodnotit situaci, říci, kde jsou peníze nejvíce potřeba, a připravit příslušné projekty. EU pak nebude mít problémy peníze ze společného povodňového fondu poslat. Právě tento zdánlivě lehce zvládnutelný bod může být největším kamenem úrazu. Česká státní správa totiž v minulosti mnohokrát prokázala, že bruselskému řádu příliš nerozumí. Stačí se podívat na krátkou historii čerpání peněz z fondu Phare, která je plná příběhů, v nichž neschopnost úředníků (státních či obecních) zastavila dohodnutý příliv peněz. Verheugenovo nové ujištění o finanční pomoci je pro Českou republiku potěšující a nadějné. Vláda teď musí zajistit, aby to politici a ouřadové nezkazili.
</TEXT>
</DOC>
<DOC>
<DOCID>LN-20020830051</DOCID>
<DOCNO>LN-20020830051</DOCNO>
<DATE>08/30/02</DATE>
<TITLE>
Změní se kvůli obchvatu zákony?
</TITLE>
<TEXT>
Starostové pražských městských částí lobbují za metro. Chtějí, aby vláda přispěla na jeho opravu. Vzhledem k rozsahu poškození to vypadá, že do Vánoc nebudou v provozu zdaleka všechny stanice. Dalším projektem je pražský obchvat. Ten by měl ulehčit centru, které po mnoha uzavírkách prožívá každodenní dopravní infarkt. "Musí se najít prostředky, jak projekty dovést ke stavebnímu povolení," říká místostarostka Prahy 6. Chce tím říci, že starostové hledají způsob, kterým by se dal zákon obejít a eliminovat tak ekologické aktivisty, kteří výstavbu obchvatu brzdí. Obávám se, že po nadcházejícím víkendu se hlas lidu přidá na jejich stranu. Jestli, jak doufám, odolají naši zákonodárci těmto prvním "nesmělým" hlasům a nepovolí. Bude to jen dobře. Dnes, kdy je povodeň využívána k nejrůznějším "mimořádným" daním a opatřením, se starostům městských částí naskýtá jedinečná příležitost k zavření některých ulic v centru pro automobily. Třeba z toho důvodu, aby se ulehčilo veřejné dopravě. To se však nestane. Starostové budou spíše napínat své síly k tomu, aby si čeští motoristé nemuseli zvykat na mnohahodinové dopravní zácpy a naučili se počítat s jejich existencí. Proti obětování nějakých těch "ekologistů" nebude moc lidí protestovat. A po nich přijde na řadu...
</TEXT>
</DOC>
<DOC>
<DOCID>LN-20020830052</DOCID>
<DOCNO>LN-20020830052</DOCNO>
<DATE>08/30/02</DATE>
<TEXT>
Slovensko by k vítězům druhé světové války patřilo s přimhouřením oka i bez povstání, a to jako nástupnický stát po bývalém Československu. Vtip je právě v tom přimhouření oka. Slovenský štát totiž mobilizoval slovenské vojáky, kteří bojovali po boku nacistického Německa a hlavně za jeho zájmy. Díky povstání se však do odboje proti nacismu se zbraní v ruce zapojilo více Slováků, než dokázal válečný stát poslat na frontu jako spojenec Německa. (...) Dnes jsou zvláštním slovenským jevem lidé, kteří se prohlašují za demokraty, a přitom odmítají demokratickou a protifašistickou tradici SNP a obhajují profašistický, nedemokratický a kolaborantský režim Tisova Slovenského štátu. Komunistická ideologie a historiografie jim bohužel poskytly argumenty, kterými bojují, i když jsou to meče pořádně rezavé. Za komunistů se totiž oficiálně prosazovala teze, že SNP bylo začátkem "národní a demokratické" tradice. (...) A slovenská společnost má evidentně problémy s tím, k jakým tradicím se má hlásit. (Bratislava, 28. 8. 2002)
</TEXT>
</DOC>
<DOC>
<DOCID>LN-20020830053</DOCID>
<DOCNO>LN-20020830053</DOCNO>
<DATE>08/30/02</DATE>
<TITLE>
Ad LN 21. 8.: Zoo: opravdu podivná atrakce; Konec lachtanovy cesty za svobodou
</TITLE>
<TEXT>
V České republice si kdekdo o sobě myslí, že je mistr světa ve všech disciplínách. Samozřejmě má každý nárok na vlastní názor, nemůže jej však vydávat za obecně platnou skutečnost. Podle pana Švehly to "nutně vyvolává otázku, zda přítomnost těchto zvířat je nutná." Nezaujatá odpověď musí nutně znít ne. Říká, že otázka zoo, nejen pražské, leží v centru pozornosti. Dovolil bych si odpovědět, že dle mého posouzení otázka těchto zahrad v centru pozornosti obyvatel těžce soužené země vůbec neleží. Panu Horákovi, bych pak doporučil, aby v Praze na svoje náklady zřídil velkoplošnou projekci ze života zvířat a za rok sdělil, jaká byla návštěvnost. Tipuji, že by zkrachoval. Gaston neplaval do moře, ale byl unášen silným proudem, proti němuž nemohl neustále bojovat. Nebyla to totiž čisťounká vodička, na niž byl zvyklý, ale tok plný výkalů a odpadu. Na hony vzdáleny jsou těmto názorům odborně fundované myšlenky ředitele pražské zoo pana Fejka a zejména mezinárodně uznávaného zoologa pana Veselovského.
</TEXT>
</DOC>
<DOC>
<DOCID>LN-20020830054</DOCID>
<DOCNO>LN-20020830054</DOCNO>
<DATE>08/30/02</DATE>
<TITLE>
Ad LN 27. 8.: Šéfové Spolany by měli...
</TITLE>
<TEXT>
Celý text provází zmatečné formulace. Představa o skladu chloru a jeho dusivých účincích je mírně řečeno diletantská. Přesto se pan Doležal cítí být kvalifikovaným soudcem. Člověk by měl po přečtení jeho článku dojem, že snad nějací abstraktní šéfové ten chlor vypustili úmyslně. Já ale Spolanu znám a soudit nehodlám. Spolana byla v situaci, na kterou nebyla připravována a připravena. Neexistovaly žádné plány, předpisy, nic, čeho by bylo možno se držet. A když pracovníci Povodí Vltavy svou předvídavostí, správným nastavením priorit a za pomoci nejvýkonnější výpočetní techniky posunuli soutok Labe a Vltavy do areálu Spolany, kam shora teklo Labe a odspodu Vltava od Mělníka, dostalo se pod vodu prakticky vše. Mohl v tu chvíli v areálu fungovat nějaký informační systém? Jedno je jisté. Spolana je typ podniku, který měl být postaven stranou od lidských obydlí. Nové Neratovice byly s typicky komunistickou neúctou k lidským bytostem postaveny v podstatě jako městská ubytovna zaměstnanců Spolany. Bylo to velmi výhodné, na bicyklu jste v práci za deset minut. A lidé? Ti jsou nahraditelní!
</TEXT>
</DOC>
<DOC>
<DOCID>LN-20020830055</DOCID>
<DOCNO>LN-20020830055</DOCNO>
<DATE>08/30/02</DATE>
<TITLE>
Ad LN 19. 8.: Poslanci, pomozte!
</TITLE>
<TEXT>
Většina mediálně působících politiků ODS v době povodní byla z řad hejtmanů a starostů, kteří aktivně pomáhali a pomáhají lidem v povodněmi postižených oblastech. Řídili krizové týmy nebo byli jejich součástí, spolupracovali se všemi složkami záchranného systému a představiteli státu bez ohledu na to, jakou politickou stranu reprezentují. Zajedno jsou politici v tom, že stát musí pomoci. Diskuse se vede o tom jak. Z principu nemůže ODS souhlasit se zneužitím povodňové situace k prezentaci "sociálního státu" se socialistickými návrhy na omezování lidské svobody, rozpínání státní byrokracie a zvyšování daňové zátěže občanů. ODS je přesvědčena, že výdaje na řešení následků povodní jsou výjimečné, proto je má zaplatit stát z příjmů z privatizace státních podniků, a ne postižení občané.
</TEXT>
</DOC>
<DOC>
<DOCID>LN-20020830056</DOCID>
<DOCNO>LN-20020830056</DOCNO>
<DATE>08/30/02</DATE>
<TITLE>
Ad LN 27. 8.: Špatné počty reportérů TV Nova
</TITLE>
<TEXT>
Necítím se kompetentní posuzovat, zda se paní Havlová měla vrátit z dovolené v Portugalsku do České republiky co nejdříve, nebo třeba až za měsíc. Myslím si totiž, že je to čistě její osobní věc. Zároveň si ovšem myslím, že je čistě věcí její a jejího manžela, zda a kolik peněz a času věnují obětem záplav. Připadá mi proto zbytečné komentovat načasování návratu paní Havlové z dovolené a zároveň mi připadá vrcholně nevkusné, že paní Havlová svoji pomoc při každé příležitosti vyčísluje. Její časté zdůrazňování, s jak významnými osobnostmi je v kontaktu, ve mně pak evokuje snahu dokazovat, jak významná osoba je ona sama. Prostor, který Lidové noviny věnovaly prezentaci dobročinnosti paní Dagmar Havlové a její osobní polemice, jste určitě mohli využít užitečněji. Nemohu se totiž zbavit dojmu, že nejsem sama, koho osoba paní Havlové a to, co dělá nebo nedělá, už dávno nezajímají.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020830057</DOCID>
<DOCNO>LN-20020830057</DOCNO>
<DATE>08/30/02</DATE>
<TEXT>
Psychologie nemá v očích veřejnosti nejlepší jméno. Řada lidí podezírá psychology z toho, že komplikovanými a ne zcela srozumitelnými větami sdělují naprosté banality, že po hodinách zjišťování nakonec stejně dojdou k tomu, co už klient věděl předem, že mezi jejich nejoblíbenější výroky patří "hm, hm" nebo "může to být tak, či naopak". Naštěstí psychologie i konkrétní psychologové si stále více uvědomují, že výzkumné poznatky, experimentování, výsledky teoretických reflexí dojdou naplnění teprve tehdy, když se je podaří přetavit do praxe, a když tedy mohou napomoci těm, kteří pomoc potřebují. Mezi psychology, kteří naplňují uvedenou myšlenku měrou vrchovatou, patří i dětský psycholog profesor Zdeněk Matějček, který se v minulých dnech (narozen 16. 8. 1922) dožil osmdesáti let. Za sebou má více než padesát let praktické poradenské služby pro děti, jejich rodiče i učitele, bohatou pedagogickou, výzkumnou, popularizační a charitativní činnost. Zmínit z ní lze jen střípky. Vzpomínám na vždy plnou ambulanci v Thomayerově nemocnici, znovu a znovu mě překvapuje, kolik mých klientů konzultovalo s Matějčkem nebo u něj byli s dítětem na vyšetření. Když u nás na katedře psychologie FFUK vypíšeme na pondělní podvečer volitelný cyklus přednášek prof. Matějčka, můžeme si být jisti, že posluchárna bude praskat ve švech. Přestože nikdy nebyl členem katedry, zájem o spolupráci s ním i o jeho témata diplomových prací je přes třicet let trvalý a neuvadající. Matějček výzkumně a teoreticky poznamenal řadu oblastí. Nepřehlédnutelné je jeho působení v oblasti náhradní rodinné péče. Stál u zrodu českých SOS vesniček a změn systému náhradní rodinné péče. Jeho průkopnická práce o deprivaci (spolu s J. Langmeierem) ze šedesátých let vyšla v řadě překladů. Neopominutelný je jeho podíl na řadě unikátních longitudinálních výzkumů pro Světovou zdravotnickou organizaci či pro UNESCO. Týkaly se nechtěných dětí, dětí vyrůstajících v rodinách alkoholiků, dětí s lehkou mozkovou dysfunkcí. Teprve když se nám po roce 1989 otevřel svět dokořán, viděli jsme na vlastní oči, že v oblastech, kterými se Matějček zabývá, víme docela dobře, co podstatného se právě děje ve světě. Zcela bez výhrad je jeho popularizační činnost. Nevím, jestli někdo kdy u nás dělal či dělá takovou službu při kultivaci veřejnosti v psychologii jako profesor Matějček. Jeho příspěvky jsou odborně fundované, přitom psané hezkou češtinou (vždyť ji také vystudoval), sdělné pro nejširší veřejnost. Po roce 1989 mohl vyndat ze šuplíku a napsat celou řadu knížek pro rodiče, vychovatele, lékaře i psychology. Naštěstí Matějček nemoralizuje, nepoučuje, nekritizuje, ale uvádí a vykládá životní příběhy, dává do souvislosti naše působení a možné následky u dětí. V posledních letech se významnou měrou podílí na charitativní činnosti ve prospěch jedinců se zdravotním postižením, zejména ve spojitosti s kontem Bariéry. Podnítil zrod dyscenter, Společnosti pro podporu a rozvoj čtenářství, společnosti Dyslexie a patrně ještě dalších. Profesor Matějček nebyl a není sběratel funkcí. Nebyl členem zájmových skupin, měl své názory dříve a má je i nyní. Svou práci nabízel každému, kdo projevil alespoň minimální zájem a ochotu poslouchat, ale nepodbízel se. Jestliže v posledních letech získal mezinárodní, státní či resortní vyznamenání, čestné doktoráty, pak to budiž doklad pro to, že poctivá, nenápadná, trpělivá a kvalitní práce se někdy přece jen dočká uznání. Velmi dlouho jsem se vypořádával s tím, jak je možné být pořád laskavý, trpělivý a vstřícný i v případech, kde jsme my ostatní byli oprávněně odmítaví. Postupně jsem dospěl k závěru, že efekt Matějčkova přístupu je mnohem větší i trvalejší. Čím dál více se přesvědčuji, že jak ve výchově dětí, tak ve vztazích mezi dospělými nemáme jinou šanci pro budoucnost než jít právě touto cestou. Přeju zejména pevné zdraví. To ostatní - dobrou hlavu, srdce na správném místě a neuvěřitelné množství vitality má Zdeněk Matějček stále na rozdávání. Jsem přesvědčen, že spolu se mnou tak osobně či jen v duchu činí tisíce vděčných klientů, rodičů, prarodičů, žáků, spolupracovníků, kolegů i "obyčejná" veřejnost. Děkujeme, pane profesore.
</TEXT>
</DOC>
<DOC>
<DOCID>LN-20020830058</DOCID>
<DOCNO>LN-20020830058</DOCNO>
<DATE>08/30/02</DATE>
<TITLE>
Povahové vlastnosti a dvanáct let v politice připravily Klause o skutečné přátele
</TITLE>
<TEXT>
V kruzích ODS to bylo veřejné tajemství. A tak když se v úterním Blesku objevily fotografie Václava Klause "na záletech", nikdo z širšího vedení strany nemohl být překvapen. Slečna Klára totiž zdaleka není první (a zřejmě ani poslední) podobnou přítelkyní pana profesora. Klaus své "blondýny" nikdy neskrýval a rád se v jejich společnosti nechával vidět na večírcích s přáteli z byznysu. Říkalo se tomu "tenis v Záběhlicích" a o milenkách věděla i manželka Livie...
</TEXT>
<HEADING>
Patolízalové a přítelíčci
</HEADING>
<TEXT>
Rozpitvávat podrobnosti a přinášet další "senzační odhalení" je úkolem bulvárního tisku. Klausova milenecká aféra však ukazuje, že po dvanácti letech ve vrcholné politice se Václav Klaus ocitl zcela sám. Neobklopují ho přátelé, nýbrž patolízalové a "vyžírkové" těžící v minulosti z Klausova politického vlivu. Ti první jsou pro růst osobnosti absolutně neužiteční, neboť neposkytují kritickou zpětnou vazbu. Ti druzí se od vyhasínající politické hvězdy začínají odvracet, jako třeba podnikatel Peter Kovarčík, pro nějž Klaus po prohraných volbách a bez moci ztratil veškeré kouzlo. Kriticky uvažující lidi ze svého okolí Klaus léta systematicky vytěsňuje a používá k tomu nejrůznější intriky. Obvykle s úspěchem. Zatím posledním cílem pokusu o podobnou čistku se stal Klausův někdejší oblíbenec Ivan Langer, který se na předsedovo gusto nebezpečně emancipoval. Klausovi zatím úspěšně vzdoruje, ale kdo ví, jak to s ním dopadne na zimním stranickém kongresu. Nejde přitom o osobu Ivana Langra, jde o princip. A tak když se Klaus po letošních prohraných volbách rozčiloval, že ODS není schopná nabídnout voličům "tvářičky" typu Petry Buzkové a Stanislava Grosse, působilo to směšně. Buzková iGross totiž léta vedli více či méně skrytou válku s Milošem Zemanem, širší stranická základna je však nikdy nenechala padnout. V ODS by se jim nic podobného stát nemohlo. Charismatickým předsedou ovládaná strana by zlobivé děti typu Buzkové či Grosse zbavila reálného politického vlivu, a tak by se na předvolební billboard nikdy nedostaly. Tohle si však Václav Klaus není schopen připustit.
</TEXT>
<HEADING>
Láska k provokaci
</HEADING>
<TEXT>
V Klausově neskrývané touze ukazovat se na veřejnosti s mladými milenkami lze vidět i další dvousečný rys jeho osobnosti - neovladatelné sklony k provokaci. Proč všem neukázat, že si mohu dovolit mladou holku? Avšak domyslet důsledky a rizika takové provokace už Klaus nedokáže. Anebo si je prostě nepřipouští. Vytlačí je z mysli jako "non-existentní", jak zní jedno z jeho oblíbených klišé. Obyčejný záletník musí počítat s tím, že se o jeho milenkách dozví manželka. Politik si zas musí být vědom, že mu případná aféra může zničit kariéru. Horší však je, že Klaus stejným způsobem vytlačuje ze své mysli všechny potenciálně nepříjemné souvislosti svého jednání. Nejde přitom o jeho soukromí, ale o politiku. Když se v první polovině devadesátých let objevili zarytí odpůrci Klausem adaptovaného konceptu kuponové privatizace a začali upozorňovat na rizika, Klaus jim odmítal naslouchat. Stejně tak někteří bývalí ministři vzpomínají, jak si Klaus na zasedáních vlády v době své největší slávy zacpával dlaněmi uši a kritické poznámky odbýval opakováním větičky: "Já vás neslyším!". Stejně tak odmítal slyšet i první kritické hlasy, které se v jeho straně začaly objevovat s počátkem druhé poloviny 90. let. A tak "non-existentní problémy" ODS v roce 1997 vyvrcholily rozpadem vládní koalice a rozštěpením strany. Klaus jen nevěřícně kroutil hlavou... Václav Klaus je na své pózy hrdý. Patří k jeho značce a bez nich by Klaus nebyl Klausem. Provokace, bagatelizace kritiky a zesměšňování kritiků, tím vším si Václav Klaus dlouho budoval svou image, ale současně také kopal politický hrob. A tak jsou mladé milenky to jediné, co Klausovi po dvanácti letech v politice zbylo.
V Klausově neskrývané touze ukazovat se na veřejnosti s mladými milenkami lze vidět i další dvousečný rys jeho osobnosti - neovladatelné sklony k provokaci. Proč všem neukázat, že si mohu dovolit mladou holku? Avšak domyslet důsledky a rizika takové provokace už Klaus nedokáže. Anebo si je prostě nepřipouští. Vytlačí je z mysli jako "non-existentní", jak zní jedno z jeho oblíbených klišé. Obyčejný záletník musí počítat s tím, že se o jeho milenkách dozví manželka. Politik si zas musí být vědom, že mu případná aféra může zničit kariéru. Horší však je, že Klaus stejným způsobem vytlačuje ze své mysli všechny potenciálně nepříjemné souvislosti svého jednání. Nejde přitom o jeho soukromí, ale o politiku. Když se v první polovině devadesátých let objevili zarytí odpůrci Klausem adaptovaného konceptu kuponové privatizace a začali upozorňovat na rizika, Klaus jim odmítal naslouchat. Stejně tak někteří bývalí ministři vzpomínají, jak si Klaus na zasedáních vlády v době své největší slávy zacpával dlaněmi uši a kritické poznámky odbýval opakováním větičky: "Já vás neslyším!". Stejně tak odmítal slyšet i první kritické hlasy, které se v jeho straně začaly objevovat s počátkem druhé poloviny 90. let. A tak "non-existentní problémy" ODS v roce 1997 vyvrcholily rozpadem vládní koalice a rozštěpením strany. Klaus jen nevěřícně kroutil hlavou... Václav Klaus je na své pózy hrdý. Patří k jeho značce a bez nich by Klaus nebyl Klausem. Provokace, bagatelizace kritiky a zesměšňování kritiků, tím vším si Václav Klaus dlouho budoval svou image, ale současně také kopal politický hrob. A tak jsou mladé milenky to jediné, co Klausovi po dvanácti letech v politice zbylo.
</TEXT>
</DOC>
<DOC>
<DOCID>LN-20020830059</DOCID>
<DOCNO>LN-20020830059</DOCNO>
<DATE>08/30/02</DATE>
<TEXT>
Manželka jednoho z civilkářů paní Veronika Kučerová se ve svém příspěvku Jak zmobilizovat civilkáře (LN 23. 8.) poměrně obsáhle věnuje problematice civilkářů. I naše město využívá tzv. civilkáře a pochopitelně se snažíme, aby tito mládenci byli využiti co nejefektivněji. Koneckonců v menším městě se to dá uhlídat. A také se mi zdá, že je škoda vysokoškolsky vzdělané mladé muže používat jen na manuální práce, protože osmnáctiměsíční službou nepochybně ztrácejí kvalifikaci. Na druhou stranu, kdyby jim na ztrátě kvalifikace tolik záleželo, šli by si odsloužit rok základní služby. I přes tolik prezentovanou šikanu jsou dnes poměry výkonu základní vojenské služby lepší. Nikdo nemusí jít sloužit do Humenného, vycházek i opušťáků je mnohem více. Při civilce je však mladík doma, může studovat a zvyšovat si kvalifikaci apod. To, jak je civilní služba u nás pojatá, považuji za anachronismus. V naprosté většině nejde o to, aby ti, kdo mají odpor ke zbraním, byli "duchovně" uspokojeni. Většinou jde o pohodlí. Vzpomínám na doby, kdy jsem před rokem 1989 jako delegát synodů českobratrské církve evangelické hlasoval pro možnost služby beze zbraně "z důvodů svědomí". Znal jsem takové mladé muže a jsem přesvědčen, že oni to tehdy mysleli vážně. Byly jich pouze desítky a je paradoxní, že někteří z nich dnes slouží jako duchovní kaplani. Jsem přesvědčen, že potřebujeme profesionální armádu, tedy tu část, která vyžaduje určitou specializaci. Nejsem však přesvědčen o tom, že nepotřebujeme základní vojenský výcvik všech mladých zdravých mužů. Nikdo neví, co se může za pár let přihodit, a může opět nastat zápas armád národních, a nikoliv profesionálů. Vždyť historie se tolikrát opakuje. Velice se mi líbí "švýcarský model" vojenské služby, jak nám jej popsali v našem partnerském městě. I tam mají armádu profesionálů-specialistů. Vedle toho však existuje základní vojenská služba v době 300 dní, která je rozdělena na 150 dní základního výcviku a dalších 150 dní je zahrnuto do systémů cvičení záloh. Těch 150 dní základní vojenské přípravy stačí na to, aby si vojáci osvojili základní návyky a na pravidelných cvičeních si je pouze osvěžují. Základní vojenská služba pak může sloužit i jako záloha pro řešení mimořádných situací, včetně povodní. Je to složka schopná rychlého nasazení s určitou mírou disciplíny. Opravdu nevím, jak bude armáda profesionálů zvládat případné mimořádné situace, až základní vojenský výcvik zrušíme, a tím odpadnou i civilkáři. Když si dnes dovolíme vyplácet poměrně velkorysé sociální dávky bez účinné kontroly proti zneužívání (snad se to postupně změní), mohli bychom si snad dovolit základní vojenskou službu podstatně zkrácenou, ale pro všechny zdravé muže. A pro ty, kteří z vnitřních pohnutek nechtějí vzít braň do ruky? Nechť ji nedostanou. Vždyť v armádě je spousta práce, kde zbraň není zapotřebí. A to byste viděli, kolik by jich mělo o skutečnou službu beze zbraně zájem, pokud by si nemohli ani zastřílet.
</TEXT>
</DOC>
<DOC>
<DOCID>LN-20020830060</DOCID>
<DOCNO>LN-20020830060</DOCNO>
<DATE>08/30/02</DATE>
<TITLE>
Úřady zatím nezveřejnily plány akcí u příležitosti výročí úmrtí princezny z Walesu
</TITLE>
<TEXT>
Před pěti lety zahynula princezna Diana v pařížském tunelu. Její smrt tehdy oplakávaly miliony lidí po celém světě.
PAŘÍŽ/LONDÝN - V noci na zítřek uplyne již pět let od smrti princezny Diany a stále častěji se objevují důkazy, že se památka na ni začíná pomalu vytrácet. Monument Flame of Liberty (Plamen svobody) v Paříži, považovaný za památník princezny Diany, byl ohrazen železnými zátarasy, takže k němu její obdivovatelé nemohou pokládat žádné květiny, dopisy či fotografie. Britské velvyslanectví ani pařížská radnice nezveřejnily plány na oslavu výročí Dianiny smrti. Památník, který je replikou pochodně, jež drží socha Svobody v New Yorku, nemá nic společného s princeznou z Walesu. Po její tragické nehodě v tunelu Pont de l'Alma 31. srpna 1997, se však stal Dianinou "provizorní svatyní". I pařížská radnice zatím odložila nejméně o pět let návrh na pojmenování ulice po ženě, jejíž smrt oplakával celý svět. Francouzská média, povzbuzená neochotou britských úřadů podávat informace o oslavách výročí, začala dokonce spekulovat o určité taktice, jak "uhasit" Dianinu památku, píše britský list The Guardian. "Jsem přesvědčený, že poradci Charlese a královské rodiny by chtěli, abychom zapomněli na Dianin příběh. Je to důležitá část jejich kampaně na zvýšení podpory pro Camillu Parker-Bowlesovou," citoval francouzský časopis Point de Vue Dianina osobního sekretáře Patricka Jephsona. Podobným tématem se zabýval i časopis VSD, který otiskl rozhovor s princezninou matkou Frances Shand Kyddovou (66). Ta si v něm stěžovala, jak byla "vystrčena" ze všech plánů na oslavu výročí památky své dcery. Výsledkem všech plánů však nebylo podle Dianiny matky vůbec nic kromě schválení projektu na výstavbu "zcela nedostačující fontány v londýnském Hyde Parku". Památník, jehož výstavba přijde na 3 miliony liber (asi 140 milionů korun), navrhla architektka Kathryn Gustafsonová a má být postaven do poloviny příštího roku. "Nikdo se mě nezeptal na můj názor, ani když Diana zemřela, ani nyní," stěžovala si Kyddová listu The Daily Telegraph. Okolnosti Dianiny smrti zůstávají stále nevyjasněny. Policie zastavila pátrání po bílém fiatu, který měl prý osudnou noc narazit do mercedesu vezoucího Dianu. Ani tříleté vyšetřování nepotvrdilo domněnky o údajné úkladné vraždě.
Životní příběh princezny Diany čtěte zítra v příloze NEDĚLE
</TEXT>
</DOC>
<DOC>
<DOCID>LN-20020830061</DOCID>
<DOCNO>LN-20020830061</DOCNO>
<DATE>08/30/02</DATE>
<TEXT>
INDIANAPOLIS, USA - Vědci zjistili, že planeta Země se vyvinula za 30 milionů let od vzniku naší sluneční soustavy. Dosud se předpokládalo, že to bylo 60 milionů let. Dvě nezávislé skupiny vědců analyzovaly meteority, které obsahují důležité informace o utváření planet. Chemické složení meteoritů porovnávali s horninami na Zemi. Dospěli k názoru, že kovové jádro Země se vytvořilo asi 30 milionů let po zrodu sluneční soustavy. Ta vznikla asi před 4,5 až 4,6 miliardy let z obrovského oblaku plynu, který se skládal převážně z molekul vodíku. "Znamená to tedy, že všechny planety se utvořily mnohem rychleji, než jsme se domnívali," prohlásil pro list The Daily Telegraph Thorsten Kleine z univerzity v německém Münsteru.
</TEXT>
</DOC>
<DOC>
<DOCID>LN-20020830062</DOCID>
<DOCNO>LN-20020830062</DOCNO>
<DATE>08/30/02</DATE>
<TEXT>
Moje sedmnáctiletá vnučka Markéta absolvovala během dovolené s rodiči cestu na východní pobřeží Řecka. "Tos dědo v životě neviděl," líčila po návratu s očima navrch hlavy své letní zážitky. Předmětem těch nejméně zapomenutelných pro ni byly přejezdy hranic. Vyjeli v době počínajících záplav. Cesta vedla přes Slovensko, Maďarsko, Jugoslávii a Bulharsko. "Přes Slovensko to ještě šlo. Začalo to na maďarských hranicích. Když přišel jugoslávský celník, připadala jsem si jako v ruským filmu. U pasu měl kanón a celý úřad, vypadal neskutečně důležitě a - představ si - nutil lidi, aby otvírali zavazadla a hrabal se v tom!" Pak opakovala nezapomenutelnou větu: "Tos v životě neviděl!" Baže jsem to viděl, děvenko, myslel jsem si. Viděl jsem to na československých hranicích, když už se nám svého času podařilo vyjet do Jugoslávie. Pamatuji se na dvě dívky z Prijedoru, které jsme vezli zpátky. Byly mladé jako ty. Naši chrabří celníci je odvedli na služebnu, svlékli do naha a sebrali jim několik československých desetikorun, které nezákonně převážely, aby si mohly přilepšit. Pamatuji, říkal jsem Markétě, jak jsme se my Češi v autobuse styděli. Za hranicemi jsme mezi sebou vybrali peníze a dali je s omluvou dívkám, jejichž tátové, sousedé a známí nás předtím hostili. "V Bělehradě nás zastavil policajt a museli jsme zajet do postranní ulice," líčila Markéta další příhodu. Vymyslel si dopravní přestupek, pokutu musel řidič platit v eurech." Zeť Pavel se hořce usmíval. "To víš, proti tomu není obrana. Oni vidí český autobus a těší se, že jim jedou peníze." "Nebo v Bulharsku," pokračovala Markéta, "to jsme strávili na celnici čtyři hodiny. Řidič nás varoval, abychom nemluvili anglicky, že to nemají rádi. Pak nás zvážili a řekli, že jsme přetížení. Přišel celník a řidičovi řekl - šedesát piv. Řidič mu vydal šedesát piv a celník je s kolegou hned odnášel do free shopu." "Ona, to táto, nezná," smál se zeť. "To víš, oni tam mají váhu na ty autobusy pevně nastavenou, takže všechny autobusy váží přes míru. V tom free shopu hned dostali peníze na ruku." "V životě jsem to neviděla," trvala na svém Markéta. Bodejť bys to, holka viděla, měl jsem na jazyku. Kde jsi byla? Se školou v Německu a ve Francii, u strejdy ve Švédsku. Kdy jsi tam byla? Poté, co se Balkán od nás přestěhoval na své původní místo. I když - myslím si - to v některých případech není tak úplně zřejmé. Takový bělehradský policajt by u nás jistě pár bratří našel. Fakt ale je, že to má dost těžké. "Buď ráda, že jsi to v téhle části Evropy neviděla," školil jsem vnučku, "já i tvůj táta jsme to tu zažili. Bylo to k popukání. Fakt je, že když to popukalo, byli jsme docela rádi."
</TEXT>
</DOC>
<DOC>
<DOCID>LN-20020830063</DOCID>
<DOCNO>LN-20020830063</DOCNO>
<DATE>08/30/02</DATE>
<TEXT>
Vladěna. Jméno, které je odvozené od Vladislavy a Vladimíry, označuje "ženu, která vládne". V českém církevním kalendáři má svátek Fiakr. Jméno patřilo mnichovi, který se jako poustevník usadil v 7. století u Paříže, kde podle legendy dotekem hole proměnil les v kvetoucí zahradu.
</TEXT>
</DOC>
<DOC>
<DOCID>LN-20020830064</DOCID>
<DOCNO>LN-20020830064</DOCNO>
<DATE>08/30/02</DATE>
<TITLE>
Začíná školní rok a děti se dostanou do úplně nové situace. Spoléháme se, že se na ni na rozdíl od nás jaksi samozřejmě těší, protože v hlubině naší mysli je dítě symbolem nové, otevřené budoucnosti.
</TITLE>
<TEXT>
Touto představou znamenitě otřásl jeden šestiletý chlapec, jehož matka se na Radkovy první dny ve škole velice těšila. Někdy počátkem roku mu k narozeninám koupila tašku a nemohla se dočkat, jak se z ní zaraduje. Mládeneček však k jejímu překvapení na dárek nereagoval a beze slova odešel do vedlejší místnosti. Když se ho ptala, co s ním je, vypravil ze sebe temnou větu: "Tak už mi to začíná..."
</TEXT>
<HEADING>
"Seděj tam a píšou"
</HEADING>
<TEXT>
Co dítě doopravdy čeká a jak to bude spolu s námi prožívat? Jeho život se pronikavě změní a úplně nová pro něj bude především neodvratná povinnost. Ve škole budou trvale platit úplně jiná pravidla než doma, kde může takřka kdykoli přiběhnout a na něco se zeptat nebo o něco požádat. Ve třídě to nepůjde, většinou tam bude muset sedět v lavici a dělat všechno, co se mu poručí. Nám to připadá samozřejmé, ale když se předškoláci vypraví na návštěvu do školy, na kterou jsou velice zvědavé, obvykle o svém zážitku vyprávějí jen stručně a dost udiveně: "Seděj tam a píšou. Všichni tam pod lavicí točili nohama." Ve škole se budou muset děti chovat jinak než doma nebo kdekoli jinde a jejich život se rozštěpí. Jejich důvěrná upřímnost a spontaneita snadno narazí na shovívavější nebo přísnější odpor a budou se možná divit, proč je paní učitelka tak nepřístupná. Jejich život začnou do značné míry určovat hodiny. Domácí přirozený život náhle vystřídá téměř dospělý čas závazků a termínů, budou muset do školy přijít den co den přesně a totéž bude platit pro jejich odchod a návrat domů, kde je opět čeká známé soukromí. A druhý a další den znovu. Některé děti se brzy zaseknou, ale jiné první třídu zvládnou, jak rodiče říkají, bez problémů. Do lékařských ordinací občas přicházejí v krátké době sady podobných případů. Na dětské psychiatrii se jednou objevila taková salva tak zvaných školních fobií. Asi třinácti - či čtrnáctileté děti najednou z nepochopitelných důvodů odmítaly jít do školy a nepohnuly s nimi otázky, domluvy, ani tresty. Lékařka musela osvědčit mimořádnou trpělivost a schopnost diplomacie, místy balancující na hraně platných předpisů o povinné školní docházce a sankcích pro rodiče, kteří ji nedokáží zajistit. V životní historii těchto dětí se opakoval zvláštní jev. Nikdy nezlobily, nezpěčovaly se ani školce, a už vůbec ne škole, nikdy se nevzpříčily a novou povinnost braly vždycky tiše a pokorně. Vzpoura přišla ve věku, kdy už je dospělí nepřeperou, a navíc mají pocit, že čisté násilí tu nemá cenu. Možná by bylo lépe, kdyby se odpor projevil dříve. V takovém případě může pomoci, když si řekneme, že naše děti v předškolním i raném školním věku se často bojí toho, čeho se bojíme i my i když o tom třeba nevíme nebo si to nepřipouštíme.
</TEXT>
<HEADING>
Není nějaký divný?
</HEADING>
<TEXT>
Spousta dospělých - zejména učitelů, ale i rodičů - si stěžuje na příliš velkou aktivitu dětí. Říkají, že dnešní děti jsou příliš živé, že pořád něco chtějí nebo nechtějí, že si stále hrají a že nedělají to, co právě chceme nebo potřebujeme, že jsou stále v pohybu. A když je to včas nepustí, ztratí rovnováhu i paní učitelka a rodiče si vyslechnou první naléhavé stížnosti. Dítě však našim podivným náladám a náhlému hněvu nebo nevůli nerozumí a přizpůsobí se jen na chvilku. Postižení dospělí se mohou dočkat odpovědi, že takové prostě děti jsou. Aby se nenechali tak snadno odbýt, vymysleli si odborně strašidelný termín hyperaktivita. Malý školák nejen nechápe, co takové slovo znamená, ale často ani neví, co se s ním děje. Všechny možné příjemné či nepříjemné pohnutky, ale i strach, zloba či vztek z něj vyvěrají jako z otevřeného pramene, protože se ještě vývojem ani výchovou nevytvořily všechny možné typy zábran. Bouřlivý afekt nakrátko zaplaví téměř celé vědomí, takže nemá smysl se ptát: "Proč to děláš? Cos to udělal? Co ti je? Co vlastně chceš?" Dítě na tyhle otázky nezná odpověď. A navíc si často na svůj "úlet" vůbec nepamatuje. Dospělý komentář: "Teď se tváří jako neviňátko..." nemá žádnou hodnotu a v této situaci nemají smysl ani tresty. Nesmíme samozřejmě dovolit, aby si dítě ublížilo.
V mateřské škole, natožpak pak doma, se režim pořád ještě hodně přizpůsoboval dětské fyziologii. Ta je až do nástupu do školy jednoznačně nadřazena povinnostem, takže se život předškolního dítěte do značné míry zásadně liší od života dospělých. Ti si musí pořád připomínat, že co chce život od nich, oni nemohou chtít od dětí, které jsou před tím dlouho chráněny. Před příchodem do školy si děti hlavně rozšiřovaly duševní obzor a sociální svět, kde je čekali kamarádi, zvířata, zážitky, volný život v přírodě nebo městském parku, ale i nerušená hra o samotě ve vlastním koutě nebo pokoji.
</TEXT>
<HEADING>
Děti potřebují pravidelné obřady
</HEADING>
<TEXT>
V šesti nebo sedmi letech se jde do školy a začínají povinnosti, které jsou mnohdy nefyziologické. Snaha modernějších nebo svobodomyslnějších pedagogů o volnější režim u nás ještě zdaleka nezakořenila. Myslíme si, že děti nemají pojem o čase, ale to jim možná jen závidíme, protože jsme jeho otroky. A přesto pro nás i pro ně platí dva druhy času - lineární a cyklický. Ten první nám přináší stále nové věci, ten druhý nám poskytuje jistotu. Dítě se pak v životě cítí daleko bezpečněji, když má čas pravidelnou podobu, když se vstává ve stejnou dobu a ráno se snídaní probíhá stejně a když i večer probíhají stále stejné a dobře známé obřady. Tyto obřady však nesmějí být vnucené a nepochopitelné, nýbrž pěkné, zajímavé a spolehlivé. Rodiče prvňáčků se pod tlakem nové situace rozrůzní do několika typických podob, které odpovídají jejich povaze. Někteří jsou laskaví a jejich postojem neotřesou ani školní potíže, dětské zklamání ze známek či neodbytné stížnosti pedagogů. Jiní propadnou úzkostem, s rozzlobenou paní učitelkou se spíše ztotožní, a dítě pak zažije první nepřátelskou koalici dospělých. Úzkostná maminka a někdy i otec se bojí své dítě bránit, protože nechtějí učitelku ještě více popudit. Ambiciózní rodiče přepadne od prvních dnů školy (ne-li dříve) pocit, že jejich dítěti udeřila hodina skvělé budoucnosti. Nastane tvrdá kontrola známek, úkolů a omezování volného času provázeného záplavou zajímavých, ale mnohdy i velice roztodivných zájmových kroužků. A za bukem už číhají medailí a peněz chtiví trenéři. Hravý otec či matka sice možná školu neberou s příliš dostatečnou vážností, ale dokážou svému dítěti po návratu ze školy nabídnout daleko přirozenější svět. Jede se na výlet, vymyslí se nějaká pěkná hra, a až z nás napětí a únava spadne, možná si zkusíme i něco do školy. Asi nejhůře je těm, kdo mají rodiče bez zájmu. Málokdo si to připustí, ale stačí, když jsme zcela zahlceni sami sebou nebo problémy, jak se prosadit nebo vydržet nepříznivé životní okolnosti. Dítě pak čelí škole samo a doma je čekají nanejvýš výčitky nebo mávnutí rukou. Pak je jen věcí osudu, zda má hodnou, nebo neuroticky přísnou učitelku.
</TEXT>
<HEADING>
Dokážete být se svými potomky solidární?
</HEADING>
<TEXT>
Nekonečné jsou diskuse, jestli máme své děti vést a poučovat, nebo být tolerantní. Nejlépe jsou na tom asi prvňáčci s moudrými rodiči, kteří se postarají, aby se jejich děti do školy těšily a aby jim elán v novém prostředí vydržel co nejdéle. A když nadšení pro školu dříve nebo později vyprchá, nezmění se nic na tom, že domov je útočiště, kde vládne solidarita, a chlapec nebo dívka si tam budou ještě dlouho jisti, že se všichni rádi vídají.
Nekonečné jsou diskuse, jestli máme své děti vést a poučovat, nebo být tolerantní. Nejlépe jsou na tom asi prvňáčci s moudrými rodiči, kteří se postarají, aby se jejich děti do školy těšily a aby jim elán v novém prostředí vydržel co nejdéle. A když nadšení pro školu dříve nebo později vyprchá, nezmění se nic na tom, že domov je útočiště, kde vládne solidarita, a chlapec nebo dívka si tam budou ještě dlouho jisti, že se všichni rádi vídají.
</TEXT>
</DOC>
<DOC>
<DOCID>LN-20020830065</DOCID>
<DOCNO>LN-20020830065</DOCNO>
<DATE>08/30/02</DATE>
<TITLE>
Letošní školní rok začne v mnohých školách opožděně. A už za několik málo týdnů čekají na školáky první prázdniny.
</TITLE>
<TEXT>
Podzimní prázdniny * letos připadnou na úterý 29. a středu 30. října
Vánoční prázdniny * posledním vyučovacím dnem před Vánocemi je pátek 20. prosince 2002. Prázdniny pak jsou od pondělí 23. prosince 2002 až do pátku 3. ledna 2003. Do škol se tedy studenti vrátí až v pondělí 6. ledna.
Konec pololetí * vyučování bude v prvním pololetí ukončeno ve čtvrtek 30. ledna 2003
Jednodenní pololetní prázdniny * připadnou na pátek 31. ledna 2003
Jarní prázdniny * v délce jednoho týdne budou probíhat podle rozpisu v období od 3. února 2003 do 16. března 2003
Velikonoční prázdniny * připadnou na čtvrtek 17. dubna a pátek 18. dubna 2003
Poslední školní den * druhé pololetí bude ukončeno v pátek 27. června 2003
Hlavní prázdniny * budou trvat od pondělí 30. června do neděle 31. srpna 2003
Období školního vyučování ve školním roce 2003/2004 * začne v pondělí 1. září 2003.
</TEXT>
<HEADING>
Na kdy připadají jarní prázdniny
</HEADING>
<TEXT>
Toto uspořádání se každým rokem posunuje tak, že skupina první se zařazuje na konec tabulky a ostatní se posunují v tabulce o jeden termín směrem dopředu.
Školní rok 2002/2003
Termín Kraj
3. 2. - 9. 2. 2003 Královéhradecký kraj, Jihočeský kraj, Zlínský kraj
10. 2. - 16. 2. 2003 Hlavní město Praha, kraj Vysočina
17. 2. - 23. 2. 2003 Liberecký kraj, Plzeňský kraj, Pardubický kraj
</TEXT>
</DOC>
<DOC>
<DOCID>LN-20020830066</DOCID>
<DOCNO>LN-20020830066</DOCNO>
<DATE>08/30/02</DATE>
<TITLE>
O dva týdny, ale třeba i o dva měsíce se letos posune v některých školách začátek školního roku kvůli povodním.
</TITLE>
<TEXT>
Máte doma školáka a chcete vědět, co můžete očekávat od nastávajícího školního roku? V tom případě vězte, že se žádné velké změny nechystají. Alespoň plošně. Tou největší bude odložení začátku vyučování v oblastech zasažených povodněmi. Nepůjde přitom jen o školy, které povodeň přímo poškodila. Na školáky si počkají letos i ta zařízení, která slouží jako evakuační střediska nebo třeba ubytovny pro vojáky.
</TEXT>
<HEADING>
Nebojte se změny statutu
</HEADING>
<TEXT>
Doslechli jste se, že škola, do níž posíláte svoje dítě, musí mít od ledna 2003 právní subjektivitu? Není třeba, abyste znervózněli, jako by měla nastat nějaká závažná změna. Nejde o nic jiného než o to, že ředitel nebo ředitelka budou mít větší organizační a ekonomickou samostatnost než dřív. Rodičů a dětí se tato věc prakticky nedotkne. Ostatně asi polovina škol už právní subjektivitu stejně má.
</TEXT>
<HEADING>
Učebnice na ZŠ bezplatně
</HEADING>
<TEXT>
Učebnice získají letos žáci stejným způsobem jako v předcházejících letech. To znamená, že v základních školách je dostanou bezplatně. Prvňáci si je mohou ponechat napořád, ostatní je budou mít zapůjčené. Středoškoláci si učebnice platí sami, každá škola by ale měla mít asi desetiprocentní zásobu pro sociálně slabší žáky k zapůjčení.
</TEXT>
<HEADING>
Zvláštní školy zůstávají
</HEADING>
<TEXT>
V poslední době se hodně mluvilo o tom, že se budou rušit zvláštní školy, což někteří vítali, jiní se toho děsili. Pravda je taková, že pojem "zvláštní škola" měl skutečně zmizet. Prozatím však zůstává, protože dosud neprošel příslušný školský zákon - nikoliv ale kvůli zvláštním školám. Integrace neboli začleňování různě handicapovaných dětí do běžných škol ale pokračuje. Tento trend je patrný po celém světě.
</TEXT>
<HEADING>
Osnovy se nemění
</HEADING>
<TEXT>
Nemění se ani to, čemu se říká osnovy. Dá se očekávat, že děti se budou učit přibližně stejně věcí z matematiky, češtiny, dějepisu a chemie jako loni a předloni. Určité uvolnění v tomto směru má přinést až tak zvaný Rámcový vzdělávací program. Ten je však připraven jen pro mateřské školy. Proces výuky na základních a středních školách ovlivní vypracovávaný dokument asi až v dalších letech.
</TEXT>
<HEADING>
Maturita postaru
</HEADING>
<TEXT>
Strašákem středoškoláků se v posledních letech stala takzvaná jednotná maturita. Velmi vážně se totiž uvažovalo a stále uvažuje o tom, že maturitní zkouška by se neměla nechávat jen na přísnosti nebo benevolenci té které školy. Do budoucna se počítá s tím, že maturita bude mít vedle školní části ještě standardizovanou část státní. Takže by maturant z Aše odpovídal na stejné otázky jako jeho vrstevník v Bruntálu.
</TEXT>
<HEADING>
Školné se možná zvýší
</HEADING>
<TEXT>
Rodiny, které mají děti na soukromých školách, už si zvykly a počítají s postupným zvyšováním školného. To lze očekávat i nyní. I když proti tomuto trendu hraje v mnoha případech boj o žáka, tedy konkurence. Na druhé straně by i někteří rodiče dětí, kteří svěřili své děti veřejným školám, rádi přispěli na chod školy či plat dobrým učitelům. Jenže nemohou. Případné příspěvky tohoto druhu nelze ani v nastávajícím školním roce použít na odměny učitelům. Výjimka je jediná v případě, že tito učitelé zároveň učí v nějakém zájmovém kroužku. Ten platit či na něj přispívat lze. Takže například učiteli jazyků lze přilepšit tím, že budeme dítě posílat na kroužek konverzace. Přispět penězi učitelům mohou ovšem i nadále zřizovatelé, tedy obce a kraje.
</TEXT>
<HEADING>
Prázdniny v Praze nově
</HEADING>
<TEXT>
Určitá změna nastane v organizaci jarních prázdnin v hlavním městě Praze. Až dosud byli Pražané zvyklí, že polovina obvodů měla volno jeden týden, druhá polovina pak týden následující. Důvod? Pražané a jejich děti by mohli zahltit vleky a rekreační zařízení na horách. Teď je ale Praha postavena na roveň jednotlivým krajům a podle dosavadních informací z ministerstva školství by pražští školáci měli mít jarní prázdniny všichni najednou. A to v termínu od desátého do šestnáctého února.
Určitá změna nastane v organizaci jarních prázdnin v hlavním městě Praze. Až dosud byli Pražané zvyklí, že polovina obvodů měla volno jeden týden, druhá polovina pak týden následující. Důvod? Pražané a jejich děti by mohli zahltit vleky a rekreační zařízení na horách. Teď je ale Praha postavena na roveň jednotlivým krajům a podle dosavadních informací z ministerstva školství by pražští školáci měli mít jarní prázdniny všichni najednou. A to v termínu od desátého do šestnáctého února.
</TEXT>
</DOC>
<DOC>
<DOCID>LN-20020830067</DOCID>
<DOCNO>LN-20020830067</DOCNO>
<DATE>08/30/02</DATE>
<TITLE>
říká v rozhovoru pro Lidové noviny ministryně školství Petra Buzková
</TITLE>
<TEXT>
Nová ministryně školství Petra Buzková nemá ráda, když se jí novináři ptají na dceru, která má jít do první třídy. O platech učitelů však mluví bez zábran. Žel, příliš povzbuzující informace zatím nemá.
LN: Vaše dcera má jít letos poprvé do školy, není to tak?
Ano, má.
LN: Pošlete ji do té nejbližší, nebo jste vybrala jinou?
Já jsem odmítla všem médiím podávat informace týkající se mojí dcery, a jestli dovolíte, neudělám výjimku ani v případě Lidových novin.
LN: Takže nepůjde Anička do školy za rohem?
Ještě jednou se omlouvám, ale tyto informace skutečně embarguji.
LN: Řeknete aspoň, jestli už umí písmena?
Písmena zná.
LN: Těšila jste se jako dítě v září do školy?
Když jsem šla do první třídy a pak ještě několik let, tak jsem se těšila. S přibývajícími roky těšení ubývalo, smím-li to jako ministryně školství vůbec přiznat.
LN: Vyučit se ministrem školství není jistě snadné. Už té problematice rozumíte, jak byste si představovala?
Na ministerstvu školství je řada stoprocentně kompetentních lidí, jejichž znalostí a praxe mohu využívat. Faktem ovšem je, že nemohu spoléhat jen na informace zevnitř. Potřebuji a dostávám i informace zvenčí. Mám externí spolupracovníky, poradce. Myslím, že je to dostačující.
LN: Vy jste slibovala poměrně slušné peníze pro školství. Povodně ale udělají čáru přes rozpočet i ve vzdělávacím resortu. Jak hodně zklamete učitele?
V případě učitelů nejde jen o přidání peněz, ale také o určitou nápravu v odměňování, které je nastaveno špatně. Hlavně u mladších učitelů a u těch opravdu dobrých. Tady půjde tedy hodně o to, jestli bude pro příští rok schválena nová soustava tarifních tříd. Konkrétně by se jejich počet měl zvýšit z dvanácti na šestnáct.
LN: O té věci se ale mluví jako o ztracené. Prý na ni nebude.
Problém je v tom, že se nové tarify netýkají jen školství. Přitom školství na současný systém nejvíc doplácí. Platy jsou nasazené hrozně nízko, hlavně u mladých. Pokud je mi ale známo, věc není úplně ztracená. Je ovšem pravděpodobné, že bude předložen modifikovaný návrh.
LN: Nedávné legislativní změny způsobily, že ministerstvo školství přišlo o nemálo kompetencí, jež přešly na regiony. Znamená to, že se nemusí zabývat tím, co způsobily povodně ve školách, a může to nechat jen na krajích a obcích?
V rozpočtu resortu školství hrají důležitou roli i peníze na investice. My se rozhodně budeme snažit, abychom v jejich rámci směrovali prostředky především do škol poškozených nedávnou katastrofou.
LN: Změny kompetencí způsobují občas zmatek. Obáváte se jej?
Přibližně tři čtvrtě roku bude trvat určité provizorium, které je třeba překonat. Já se ale domnívám, že z hlediska lidí, tedy například žáků a rodičů, to žádný dopad mít nebude.
</TEXT>
</DOC>
<DOC>
<DOCID>LN-20020830068</DOCID>
<DOCNO>LN-20020830068</DOCNO>
<DATE>08/30/02</DATE>
<TITLE>
Školní rok, který v pondělí začne, bude pro více než 100 000 žáků základních škol ve znamení přijímacích zkoušek na střední školy. Konat se budou až v dubnu 2003, připravovat se na ně je ale třeba od začátku.
</TITLE>
<TEXT>
Co by měl žák uvažující o dalším studiu udělat? V první řadě by si měl zjistit co nejvíce informací o školách, které pro něj přicházejí v úvahu. Ti, kdo chtějí získat informace hned, je mohou najít v brožurách, které vydávají regiony nebo třeba Ústav pro informace ve vzdělávání. existuje i řada různých databází. Například databáze všech středních škol "Kam na SŠ" na internetových stránkách www.scio.cz. Kromě obvyklých údajů o škole a přijímacím řízení zde najdou i názory současných či bývalých absolventů školy. Rozhodně se ale vyplatí navštívit několik škol. Skutečnost se od popisů v brožurách může nepříjemně lišit, a zjistit reálný stav až po zkouškách by bylo už pozdě.
</TEXT>
<HEADING>
Vědět, co už umím a co ne
</HEADING>
<TEXT>
Školní známka neodráží vždycky skutečnou úroveň žáků. Mnohem přesnější informaci o svých znalostech může žák získat, jestliže si vyřeší a vyhodnotí testy, které byly reálně použity v přijímacích zkouškách v předchozích letech. I v tomto případě se lze obrátit na Scio a v tabulkách určit, kolik procent účastníků zkoušek by uchazeč předstihl. Řada žáků může doplatit na chaotičnost přípravy: nedokáží se včas zaměřit na to, co potřebují, protože o svých slabinách včas nevěděli. K přípravě na přijímačky lze využít kursy, které za tím účelem pořádají jednotlivé střední školy či internet. Častou příčinou selhání u zkoušek je nervozita. První velká zkouška v cizím prostředí bez pomoci rodičů a konkurenti okolo mohou i s dobře připraveným žákem zamávat. S nervozitou je ale možné bojovat předem. Některé školy organizují v předstihu před zkouškami generálku, při níž si samy vyzkoušejí organizaci zkoušek a žáci zase prostředí, v němž budou skládat zkoušku naostro. Pokud škola takovou příležitost uchazečům nepřipravuje, mohou si zkusit Národní srovnávací zkoušky, ty Scio organizuje na konci listopadu a na začátku února ve 13 městech po celé republice, a to opět pro žáky 9. i 5. tříd. Testy mají prakticky stejný průběh jako přijímací zkoušky na většinu škol.
</TEXT>
<HEADING>
Zkoušky napoví, jaká bude škola
</HEADING>
<TEXT>
Žáci i rodiče by měli vědět, že podoba a obsah přijímacích zkoušek obvykle odráží charakter výuky ve škole, ale také přístup školy ke studentům a rodičům. Pokud škola chce u zkoušek po uchazečích především znalosti a okrajová fakta, je nanejvýš pravděpodobné, že totéž učí své studenty. Chová-li se k uchazečům a rodičům během zkoušek přezíravě, bude se k nim tak chovat nejspíše i během studia. Proto se vyplatí shánět informace o průběhu zkoušek od studentů dané školy, případně od jejich rodičů, a to dokud je ještě mají v živé paměti, tedy hned v září. Standardem by mělo být, že škola zveřejní předem ukázky zkoušek, informace o jejich podobě a kritéria k přijetí. Během zkoušek je hlavním kritériem regulérnost (na neregulérnosti průběhu zkoušek může být založeno úspěšné odvolání proti nepřijetí). Přesto by se dohlížející pracovníci školy měli k uchazečům chovat jako k partnerům. Po zkouškách může uchazeč nahlédnout do svých materiálů, může po škole požadovat například i ukázková řešení přijímacích testů. Pokud škola uvedené informace neposkytuje, stojí za zvážení, zda nezvolit jinou, otevřenější školu. Čtyři roky studia za to určitě stojí.
Žáci i rodiče by měli vědět, že podoba a obsah přijímacích zkoušek obvykle odráží charakter výuky ve škole, ale také přístup školy ke studentům a rodičům. Pokud škola chce u zkoušek po uchazečích především znalosti a okrajová fakta, je nanejvýš pravděpodobné, že totéž učí své studenty. Chová-li se k uchazečům a rodičům během zkoušek přezíravě, bude se k nim tak chovat nejspíše i během studia. Proto se vyplatí shánět informace o průběhu zkoušek od studentů dané školy, případně od jejich rodičů, a to dokud je ještě mají v živé paměti, tedy hned v září. Standardem by mělo být, že škola zveřejní předem ukázky zkoušek, informace o jejich podobě a kritéria k přijetí. Během zkoušek je hlavním kritériem regulérnost (na neregulérnosti průběhu zkoušek může být založeno úspěšné odvolání proti nepřijetí). Přesto by se dohlížející pracovníci školy měli k uchazečům chovat jako k partnerům. Po zkouškách může uchazeč nahlédnout do svých materiálů, může po škole požadovat například i ukázková řešení přijímacích testů. Pokud škola uvedené informace neposkytuje, stojí za zvážení, zda nezvolit jinou, otevřenější školu. Čtyři roky studia za to určitě stojí.
</TEXT>
</DOC>
<DOC>
<DOCID>LN-20020830069</DOCID>
<DOCNO>LN-20020830069</DOCNO>
<DATE>08/30/02</DATE>
<TITLE>
Kdy budou prázdniny? A kdy vůbec letos začne školní rok? Přidá stát učitelům? Budeme platit svým dětem školné? Na nejdůležitější otázku často zapomínáme: co se vlastně naše děti mají ve škole naučit a jak?
</TITLE>
<TEXT>
Už deset let se v Česku diskutuje o tom, zda se naše děti učí ve škole to pravé, co by se učit měly. Ta otázka je namístě. Když uvážíme, že každý den, každou hodinu, ba i každou minutu přibývají na planetě Zemi tisíce nových poznatků a informací, z nichž si nelze osvojit stejně víc než nepatrný, téměř zanedbatelný dílek, musíme se ptát: je právě tenhle dílek ten správný? Naši předkové o něčem takovém nepřemýšleli: Mladý člověk si musí osvojit praktické dovednosti, jako je psaní, čtení a počty, a kdo chce víc, neobejde se bez deskriptivy, latiny, řečtiny a studia starých filozofů, tvrdili.
</TEXT>
<HEADING>
Víc všeho
</HEADING>
<TEXT>
V zásadě to špatný model nebyl. Jenomže se k němu pořád něco dalšího přidávalo: více matematiky, více dat, více chemie, více všeho. Na gymnáziu už se učí chemie vlastně vysokoškolská, stejně jako fyzika, matematika skolí některé děti už v sedmé třídě. Žáci a studenti, kteří měli ochutnat a rozhodnout se pro rozvíjení toho či onoho, jsou ládováni vědomostmi jako krmné husy šiškami. Výsledkem je, že většině z nich je už při pohledu na tuto krmi špatně, namísto aby se olizovali a žádali přídavek. Jak to zařídit, aby se situace zlepšila? Recept přinášejí například rodiče, kteří se rozhodli učit své děti sami, doma. Mnohdy vypadají jako podivíni, kteří nechtějí dopřát potomkům, aby vyrůstali společně s vrstevníky. Když ale člověk naslouchá jejich argumentům, musí uznat, že mají v mnohém ohledu pravdu. Jedna z těchto matek (ostatně, vzděláním je učitelka), tvrdí, že nedělá nic jiného, než že sleduje a rozvíjí zájmy svého sedmiletého syna. "Když ho zajímají houby, seženu mu atlas, ve kterém si nejen ukazuje, ale učí se taky číst. Ne proto, aby se učil, ale aby se dozvěděl, co ho zajímá. Učení je vedlejší, jaksi samozřejmý produkt," vysvětluje.
</TEXT>
<HEADING>
Umíme třídit informace?
</HEADING>
<TEXT>
Něco podobného umějí i někteří učitelé. Spolu s žáky najdou něco, co zajímá skoro všechny (například pravěk, nebo život pavouků, ale později i třeba zasedání OSN) a učí je jeho prostřednictvím jak číst, tak psát, ale i vyhledávat informace, prezentovat svoje domněnky, prosazovat se a také poslouchat, co říkají jiní. Říká se tomu projektové vyučování. Není ho zatím mnoho, ale už existuje. Na druhé straně je třeba říci, že se mu často ředitelé, ale i rodiče brání. Důvod je jednoduchý. Skutečnost, že se učení stane dítěti radostí a vlastně se i hodně naučí, není ještě zárukou, že uspěje u přijímacích zkoušek: do třídy s rozšířeným vyučováním jazyků, na gymnázium, na jinou střední školu. Vlastně by nemusel ani úspěšně odmaturovat.
</TEXT>
<HEADING>
Řekni mi, z čeho maturuješ...
</HEADING>
<TEXT>
Právě to je důvod, proč se několik odborníků brání eventuálnímu zavádění jednotných maturitních testů: aby se škola nezvrhla v samoúčelné nacvičování maturity nebo jiné zkoušky. V zájmu objektivnosti je však třeba říct, že týmy připravující státní maturitu jsou si tohoto nebezpečí vědomy a snaží se je minimalizovat. To za prvé. Za druhé je, rovněž v zájmu objektivity, dobré uznat, že nějaké jednotné měřítko pro kvalitu výuky potřebujeme. A možná by státní maturitní testy takovou roli sehrát mohly. Jak to tedy vlastně s tím vzděláváním je? Jak najít optimální cestu i školu a jak kontrolovat, jestli plní svou funkci? Odpovědět zázračným slovem nebo větou neumím. Na začátku nového školního roku však rozhodně stojí za to se nad těmito věcmi alespoň trochu zamyslet a promluvit si o nich. Rozhodně se svými dětmi, možná, bude-li příležitost, i s jejich učiteli. Ale pozor: ty děti je nutné po takové diskusi taky poučit, že jsou i věci, které se musejí naučit bez ohledu na to, jestli je zajímají, nebo ne. Jako třeba násobilka, vyjmenovaná slova nebo základy společenského chování. A ještě jedno malé upozornění: Najdete-li školu, která vypadá zázračně, možná jste měli prostě velké štěstí. Pro jistotu ale sledujte, jestli nadšení tamních učitelů není větší než jejich schopnosti a smysl pro realitu. Protože tu zkoušku na střední školu by vaše dítě přece jenom jednou udělat mělo a určitá míra všeobecně uznávaných znalostí je potřeba.
Právě to je důvod, proč se několik odborníků brání eventuálnímu zavádění jednotných maturitních testů: aby se škola nezvrhla v samoúčelné nacvičování maturity nebo jiné zkoušky. V zájmu objektivnosti je však třeba říct, že týmy připravující státní maturitu jsou si tohoto nebezpečí vědomy a snaží se je minimalizovat. To za prvé. Za druhé je, rovněž v zájmu objektivity, dobré uznat, že nějaké jednotné měřítko pro kvalitu výuky potřebujeme. A možná by státní maturitní testy takovou roli sehrát mohly. Jak to tedy vlastně s tím vzděláváním je? Jak najít optimální cestu i školu a jak kontrolovat, jestli plní svou funkci? Odpovědět zázračným slovem nebo větou neumím. Na začátku nového školního roku však rozhodně stojí za to se nad těmito věcmi alespoň trochu zamyslet a promluvit si o nich. Rozhodně se svými dětmi, možná, bude-li příležitost, i s jejich učiteli. Ale pozor: ty děti je nutné po takové diskusi taky poučit, že jsou i věci, které se musejí naučit bez ohledu na to, jestli je zajímají, nebo ne. Jako třeba násobilka, vyjmenovaná slova nebo základy společenského chování. A ještě jedno malé upozornění: Najdete-li školu, která vypadá zázračně, možná jste měli prostě velké štěstí. Pro jistotu ale sledujte, jestli nadšení tamních učitelů není větší než jejich schopnosti a smysl pro realitu. Protože tu zkoušku na střední školu by vaše dítě přece jenom jednou udělat mělo a určitá míra všeobecně uznávaných znalostí je potřeba.
</TEXT>
</DOC>
<DOC>
<DOCID>LN-20020830070</DOCID>
<DOCNO>LN-20020830070</DOCNO>
<DATE>08/30/02</DATE>
<TEXT>
Táta má počítač. Vypadá skoro jako televizor. Na klapkách jsou písmena a číslice. "Počítač je dobrá věc," říká tatínek. Citujeme z první školní učebnice dnešních dětí. Prvňáčci se letos ve svých slabikářích dozvědí, že myš není žádná živá věc. Že nová spolužačka Liu má šikmé oči, ale jinak je jako my. Že páni kluci prozkoumávají Antarktidu a promění se kovboje. A taky, že "řeknu ti, ten sešup z Homolky nebyl nejlepší nápad". Na začátku sedmdesátých let se děti učily číst třeba z populárního Ferdova slabikáře. U písmene chá zjistily, že chocholoušek chocholatý s chocholouškou chce do chaty. U i zase, že ibisi kvílili bílí, nad Nilem lítali chvíli. A u o, že Olga volala kosa, toulá se okolo polobosa. Prvňáček roku 1942 se dočetl jiné věci. Třeba: Na mezi pasu kozy. Je tam Pavel, Pepa a Jan Ziků. Je jim zima. Zapomenou na kozy. Anebo: jak to vypadá, když spolu mluví cepy. První volá: Tam, tam - sám, sám. A druhý cep k tomu dodává: neseme ten pecen se solí. Každý slabikář odráží dobu svého vzniku. Starší slabikáře byly obtížnější, texty od počátku náročnější. A ve kterém jsme našli nejvíc humoru? Právě ve Ferdově...
</TEXT>
</DOC>
<DOC>
<DOCID>LN-20020830071</DOCID>
<DOCNO>LN-20020830071</DOCNO>
<DATE>08/30/02</DATE>
<TITLE>
Září
</TITLE>
<HEADING>
PŘEČÍSLOVÁNÍ TELEFONŮ
</HEADING>
<TEXT>
V noci z 21. na 22. září dojde k plošnému přečíslování pevných i mobilních telefonních stanic v celé České republice.
* všechna národní telefonní čísla účastníků budou mít jednotnou délku 9 číslic * tato devítimístná národní čísla zadávejte při každém volání v rámci České republiky * při žádném volání v rámci České republiky nevolte na začátku nulu
PŘEČÍSLOVÁNÍ TELEFONŮ
Nová národní směrová čísla
</TEXT>
<HEADING>
KARLOVARSKÝ 35
</HEADING>
<TEXT>
Motoristickou událostí roku 2002 bude pro všechny fanoušky rychlých vozů závod Evropské série Formule 3000, který se pojede o víkendu 7. - 8. září v Brně. V rámci Podzimní ceny Brna se na tamním Masarykově okruhu pojede závod, který bude mít na území České republiky premiéru. Před domácím publikem se představí také český jezdec týmu Charouz I.S.R., devatenáctiletý Jaroslav Janiš. Ten se může pyšnit například vítězstvím v závodě formule 3000 v Doningtonu ve Velké Británii. Seriál Euro 3000 Series se zrodil v roce 1999 z myšlenky obchodního ředitele společnosti International Promotion Piera Luigiho Corbariho a okamžitě se stal jedním z nejdůležitějších mistrovství v evropském měřítku. Vítězové závodů Euro 3000 Series mají velkou příležitost dostat angažmá v některém z týmů Formule 1. Vedle evropské série se na Masarykově okruhu pojede i Mezinárodní mistrovství České republiky závodu automobilů na okruzích, značkový Ford Pohár a Pohár Autoklubu ČR. Závodu se zúčastní také Antonín Charouz se svým vozem značky Mercedes. Závod v Brně je sedmým dílem série z celkem deseti. sli
KALENDÁRIUM
1. 9. Činnosti nabývá novela zákona o poskytování dotace soukromým školám a novela protipirátského zákona. Začíná platit transplantační zákon.
2. 9. Začíná vyučování na základních, středních a speciálních školách. Školy poničené povodní mohou začít s výukou později.
8. 9. V Humpolci proběhne odhalení Hliníka, který se sem přestěhoval v roce 1976 ve filmu Oldřicha Lipského "Marečku, podejte mi pero".
10. 9. Hra Král Lear ukončí Letní shakespearovské slavnosti na Pražském hradě. Na Staroměstském náměstí v Praze začínají Dny Jesenicka.
14. 9. Asi 8200 vojáků a 1420 armádních strojů má ukončit pomoc při odstraňování škod po ničivých záplavách. Další dva až tři měsíce budou v terénu již jen specializované útvary.
17. 9. Pokračuje proces s bývalými vysokými komunistickými funkcionáři Jozefem Lenártem a Miloušem Jakešem.
24. 9. V platnost by měla vstoupit česko-thajská dohoda, která počítá se vzájemným vydáváním občanů trestaných v druhé zemi.
27. 9. V pražském Letohrádku královny Anny a v Jízdárně Pražského hradu začíná společná výstava děl malíře Jiřího Sopka a sochaře Karla Nepraše.
30. 9. Začíná proces s manažery zkrachované společnosti H - System. Na trestnou lavici usedne šest lidí, kteří jsou podezřelí, že klienty stavební firmy připravili celkem o 1,19 miliardy korun.
Říjen
</TEXT>
<HEADING>
VOLBY DO SENÁTU
</HEADING>
<TEXT>
Letošní rok budou občané třetiny volebních obvodů rozhodovat o tom, kdo na příštích šest let usedne do senátního křesla. Volby do Senátu Parlamentu České republiky se uskuteční 25. a 26. října, a v jeho lavicích se po nich vymění (nebo zůstane) 27 senátorů. Volby do Senátu, který je nerozpustitelnou institucí, se konají každé dva roky. Voliči vybírají z kandidátů, které navrhnou politické strany, nebo z kandidátů nezávislých. Ten kandidát, který získá více než 50 procent hlasů, je zvolen senátorem. Pokud nezíská přes 50 procent žádný z kandidátů, koná se druhé kolo voleb. Do tohoto kola postupují první dva kandidáti s nejvyšším počtem hlasů. Vítězem se stává ten, jemuž voliči přidělí více hlasů. Senátorem se může stát občan České republiky, kterému je nejméně 40 let. Volební právo mají občané, kterým je v den voleb nejméně 18 let. Ve volbách smí kandidovat i senátor, jemuž končí mandát. Senátor může být postupně zvolen i na víc období. Každý zvolený senátor obdrží osvědčení od volební komise o řádném a právoplatném zvolení a na první schůzi Senátu složí senátorský slib. zdroj: www.senat.cz
</TEXT>
<HEADING>
PŘICHÁZÍ ZIMNÍ ČAS
</HEADING>
<TEXT>
Od 27. října se mění letní čas na zimní. Téměř po sedmi měsících si ve tři hodiny ráno středoevropského času přetočíme hodinky o hodinu dozadu a prodloužíme si noc. Ti, kteří pracují na směny, půjdou ze zaměstnání o hodinu dříve. Pro člověka je zimní čas, který končí vždy poslední neděli v březnu, přirozený. Letní čas se zavedl až v 70. letech minulého století. Proti letnímu času také veřejně vystupují někteří občané. Například muž, který si říká Rambo IV., na svých internetových stránkách nazvaných Akce proti letnímu času vyzývá spoluobčany s pružnou pracovní dobou, aby zimní čas ignorovali a chodili z práce a do práce stále stejně. Historie "hýbání" s časem spadá až do 19. století, kdy se lidé rozhodli svůj život řídit pomocí lokálního času místo slunečního. Z počátku nedůležitý rozdíl mezi časy nabýval s větší mobilitou lidí stále většího významu. K zániku lokálních časů a synchronizaci s londýnskou hvězdárnou Greenwich dala pokyn roku 1840 společnost Great Western, která se rozhodla používat londýnský čas pro všechny své jízdní řády ve všech městech. sli
</TEXT>
<HEADING>
KALENDÁRIUM
</HEADING>
<TEXT>
1. 10. Tento den začne v několika zatopených školách v Praze školní rok. Začíná 4. ročník přehlídky světového designu Designblok 2002.
8. 10. Pražské Divadlo pod Palmovkou vystoupí v rámci projektu Povodeň solidarity v Ústí nad Labem. Herci budou hrát za symbolickou odměnu 1 Kč a výtěžek akce věnují na konto Člověka v tísni a ministerstva kultury.
10. 10. Termín pro zveřejnění informací o době a místě konání voleb do třetiny Senátu v jednotlivých obvodech.
12. 10. V Chrudimi se uskuteční desáté trienále českého ex libris.
14. 10 .V prostorách budovy pražského Magistrátu pořádá Svaz pacientů čtvrtou z pěti konferencí o devitalizaci nádorů.
16. 10. Pravidelná hodnotící zpráva Evropské komise by měla obsahovat seznam zemí připravených na vstup do Evropské unie.
17. 10. V brněnském Domě umění proběhne zahájení výstavy finalistů Ceny Jindřicha Chalupeckého. V pražském Paláci Akropolis zahájí koncert romské kapely Čilágos festival United Colors of Akropolis.
20. 10. v kostele sv. Salvátora v Praze se uskuteční "Dialogy o toleranci a vzájemné inspiraci". Akci pořádá indický duchovní mistr paramhans svámí Mahéšvaránanda (svámídži).
21. 10. V pražském Divadle Kalich zazpívá šansoniérka Hana Hegerová za doprovodu orchestru Petra Maláska.
Listopad
</TEXT>
<HEADING>
SUMMIT NATO
</HEADING>
<TEXT>
Praha se stane 20. až 22. listopadu "hlavním městem světa". Na summit organizace NATO, který by měl rozhodnout o dalším rozšíření aliance, se sjedou státníci ze 46 zemí a jejich početné doprovody. Očekává se minimálně 200 VIP hostů. Celkový počet delegátů se odhaduje na 2500. Do české metropole navíc dorazí přes dva tisíce novinářů. Bezpečnostní opatření spojená se schůzkou budou několikanásobně přísnější než při loňském pražském zasedání Mezinárodního měnového fondu a Světové banky. Přijede minimálně 10 tisíc demonstrantů. Pokud se naplní katastrofické scénáře, dají se čekat násilné střety a následné milionové škody na majetku. Praha dostane na dobu konání summitu 5000 policejních posil. Ve městě bude celkem asi 11 000 ochránců pořádku. Policisty povolané z celé republiky nahradí v krajích armáda. Obyvatelé a návštěvníci Prahy musejí počítat s častými kontrolami. To se týká hlavně hotelů a metra. Český vzdušný prostor mají hlídat německé nebo americké stíhačky. Na organizaci vyčlenil český stát 340 milionů korun. Bezpečnostní opatření by měla "spolknout" 460 milionů korun. weš
</TEXT>
<HEADING>
KOMUNÁLNÍ VOLBY
</HEADING>
<TEXT>
Obyvatelé měst a obcí si 1. a 2. listopadu vyberou své zástupce, kteří budou po čtyři roky rozhodovat o věcech veřejných na místní úrovni. Není vyloučeno, že v obcích nejvíce postižených záplavami bude termín komunálních voleb posunut. Volební systém pro komunální volby umožňuje, aby si volič vybral mezi jednou kandidátkou politické strany či sdružení nebo volil napříč všemi kandidátkami své vlastní zastupitelstvo. Může využít kombinaci obojího. Na území české metropole se uskuteční dvojí komunální volby: do Zastupitelstva hlavního města Prahy a do zastupitelstev 57 městských částí. Hlasovací lístky musí být voličům doručeny nejpozději tři dny před volbami. Kandidáti na nich budou uvedeni v pořadí určeném jejich politickou stranou. První den voleb začíná v pátek 14.00 a končí ve 22.00. Ve druhý den budou volební místnosti otevřeny od 08.00 do 14.00. Pro oba volební dny platí zákaz agitace a propagace v objektu, kde jsou volební urny. weš
</TEXT>
<HEADING>
KALENDÁRIUM
</HEADING>
<TEXT>
1. 11. První den voleb do zastupitelstev obcí a do zastupitelstva hlavního města Prahy. Volby pokračují i v sobotu 2. listopadu, kdy se má uskutečnit i druhé kolo voleb do třetiny Senátu.
</TEXT>
<HEADING>
2. 11. Památka zesnulých - Dušičky
</HEADING>
<TEXT>
5. 11. Pokračuje kauza vytunelované První pražské družstevní záložny. Žalobce viní obžalované z toho, že připravili tři tisíce klientů o více než 276 miliónů korun. Hrozí jim až 12 let vězení.
5. 11. Začíná festival Japonský týden v Praze. Představí národní zvyky, folklór, divadlo, hudbu, tanec, bojová umění a tradiční ošacení ostrovní země. Zúčastnit se ho má přes dvě tisícovky japonských umělců.
8. 11. Pražský divadelní festival německého jazyka zahájí inscenace Ibsenovy hry Rosmersholm z produkce vídeňského Burgtheatru.
11. 11. Den válečných veteránů
</TEXT>
<HEADING>
11. 11. Konference o devitalizaci nádorů
</HEADING>
<TEXT>
17. 11. Den boje za svobodu a demokracii, připomíná demonstrace studentů za nacistické okupace v roce 1939 a za komunistického režimu v roce 1989
22. 11. Vláda má jednat o levnější variantě ochrany vzdušného prostoru, než je nákup letounů Gripen
27. 11. Končí lhůta pro podání žádostí o výplatu z rakouského fondu Smíření, mír a spolupráce nuceně nasazených za druhé světové války v Rakousku.
Prosinec
</TEXT>
<HEADING>
KONEC STARÝCH ŘIDIČSKÝCH PRŮKAZŮ
</HEADING>
<TEXT>
Starší řidiči by měli zkontrolovat datum vydání svého řidičského oprávnění. Průkazy vydané do 30. června 1964 jsou totiž jejich držitelé povinni vyměnit nejpozději do konce letošního roku. Pokud řidič výměnu nestihne, přestane průkaz platit. Vystavuje se tak nebezpečí, že bude muset znovu skládat řidičské zkoušky. Se starým skládacím růžovým "vůdčím listem" je kvůli výměně potřeba navštívit ne policii, ale po nedávném převedení kompetencí referát dopravy na okresním úřadě. Kromě starého oprávnění budete ještě potřebovat občanský průkaz a dvě fotografie. Řidičské průkazy vydané od 1. července 1964 do 31. prosince 2000 jsou jejich držitelé povinni vyměnit podle zákona o provozu na pomezních komunikací nejpozději do 31. 12. 2005. Maximálně do konce letošního roku lze také automobilům přidělit tabulky státních poznávacích značek vyrobené před 1. červencem 2001. Původně měly být espézetky za nové registrační značky vyměněny postupně do roku 2010 všem vozidlům. Ministerstvo dopravy ale nakonec dospělo k závěru, že měnit se budou jen autům a motorkám nově uváděným do provozu nebo převedeným na jiného provozovatele. weš
</TEXT>
<HEADING>
ZÁNIK OKRESNÍCH ÚŘADŮ
</HEADING>
<TEXT>
Ke konci roku bude zrušeno 76 současných okresních úřadů. Jejich kompetence převezmou kraje a 194 obcí s rozšířenou působností. Na "posílené" obce přitom přejde většina dnešní okresní agendy: například evidence obyvatel, vydávání občanských průkazů, pasů a řidičských legitimací. Obce povedou registraci motorových vozidel a budou schvalovat jejich technickou způsobilost. Budou mít na starosti ochranu přírody a krajiny, evidenci odpadů, ochranu zemědělského půdního fondu, správu lesů, myslivost a rybářství. Vyřizovat budou i žádosti o sociální podporu, vyplácet sociální dávky a povedou živnostenský rejstřík. Zbytek administrativy by se měl přesunout na krajské orgány veřejné správy nebo jiné instituce státní správy. Cílem reformy je přiblížit úředníka k lidem. Kritici ale oponují, že ne vždy tomu tak bude. Všechny zaměstnance okresních úřadů by po jejich zrušení k 31. prosinci 2002 měla podle vládního návrhu převzít města pověřená výkonem státní správy. Navíc ale bude muset být přijato 2000 až 5000 nových byrokratů. weš
KALENDÁRIUM
4. 12. Nadace Bohuslava Jana Horáčka poprvé udělí cenu Praemium Bohemiae za vědu spojenou s miliónem korun.
7. 11. Sjezd Komunistické strany Československa s heslem "21. století bude patřit socialismu".
20. 12. Most, dokončena má být stavba nového útulku pro psy, kočky, ptáky i ztracené hady na hektarovém pozemku v městské čtvrti Rudolice.
23. 12. Zahájení vánočních prázdnin pro žáky základních, středních a speciálních škol, vyučování začne v pondělí 6. ledna 2003
31. 12. Okresní úřady budou zrušeny a jejich veškeré působnosti přejdou od 1. ledna 2003 na takzvané obce třetího typu nebo na krajské úřady.
31. 12. Termín, do kdy mohou příslušníci českého protifašistického odboje a političtí vězni komunistického režimu žádat o odškodnění.
31. 12. Termín, do kdy musí ministr zdravotnictví ve spolupráci s ministrem spravedlnosti a ministrem a vedoucím Úřadu vlády a výkonným místopředsedou Rady vlády - Meziresortní protidrogové komise legislativně rozdělit drogy do dvou respektive do tří kategorií podle míry jejich zdravotní a společenské nebezpečnosti.
31. 12. Termín, do kdy má předseda Úřadu pro veřejné informační systémy připravit návrh zákona o registrech veřejné správy v paragrafovaném znění. Zákon by měl zamezit postupu úředníků, kteří od občanů i firem opakovaně vyžadují informace.
</TEXT>
</DOC>
<DOC>
<DOCID>LN-20020830072</DOCID>
<DOCNO>LN-20020830072</DOCNO>
<DATE>08/30/02</DATE>
<TITLE>
Zatopená pražská scéna bude hostovat na trase Český Krumlov - Děčín a otevře studiovou scénu
</TITLE>
<TEXT>
"V žádném případě nebudeme z Libně odcházet," říká Petr Kracik, ředitel Divadla pod Palmovkou, které patří mezi vodou nejvíc postižené pražské scény.
PRAHA - Kracik je rozhodnutý už v říjnu otevřít nově zrekonstruovanou Malou scénu v podkroví. "Tuto sezonu jsme chtěli zvolna ověřovat, jak nám to v novém prostoru půjde, ale teď se bez toho budeme muset obejít," vysvětluje. Místnost, původně určená jako sklad kostýmů, se ve studiový divadelní sál proměnila na přelomu dubna a května. Má vybudované divácké i technické zázemí a podle Kracika jejímu rychlému otevření nic nebrání. Na Malou scénu bude přeneseno pět inscenací nynějšího repertoáru a první premiérou v novém prostoru bude Pohled z mostu Arthura Millera v Kracikově režii. "Docela se těším, jak tam některé tituly vyjdou. Většinou jde o inscenace orientované na hereckou práci, a jde tedy o to, přenést situace do komorního prostoru a přizpůsobit mu je. Možná, že tam některé, když jim to bude svědčit, ponecháme napořád," dodává Kracik.
</TEXT>
<HEADING>
Z Českého Krumlova do Děčína
</HEADING>
<TEXT>
První dva měsíce sezony bude soubor libeňského divadla na svých pravidelných zájezdech. "Zjistili jsme, že shodou okolností jde o města, která byla silně postižena povodněmi. Odvážet odtamtud peníze nám přišlo nesmyslné a rozhodli jsme se výtěžek věnovat ve prospěch postižených obyvatel regionu," poznamenává Kracik. Projekt s pracovním názvem Povodeň solidarity se uskuteční na trase Český Krumlov - Děčín a záštitu nad ním převezme Nadace Vize 97. "Podobnou akci jsme rozjeli v roce 1997 po povodních na Moravě, kdy jsme sehráli sérii představení Královny Kristiny s Dagmar Havlovou. Tenkrát se vybralo skoro 4,5 milionu korun," připomíná Kracik.
</TEXT>
<HEADING>
Nechtěli jsme přepálit začátek
</HEADING>
<TEXT>
Povodeň vrátila libeňské divadlo do roku 1995, kdy tu začala náročná rekonstrukce; její poslední fáze divadlo teprve čekala. "Foyer bylo prázdné před malováním, takže tam jsme nemuseli nic vyklízet. Na uklidňující hlášení politiků jsem se moc nespoléhal, při pohledu na Vltavu jsem si raději sám odhadl, kam až by mohla její hladina stoupnout. I tak šla ještě o metr výš," rekapituluje Kracik uplynulé dramatické dny. Pod vodou nakonec skončily pokladna, klub, sklady, kotelna, vzduchotechnika, šatny, předsálí. Částečně zničený je i fotoarchiv, ale díky nedávno vydané ročence k 50. výročí divadla je část fotografií uchovaná v digitální podobě. "Museli jsme se rychle rozhodovat a zprávy, které jsme měli, se jevily velmi rozporuplně. Přesto bylo jasné, že se žene něco nezvladatelného. Celé to mělo kulisy amerického akčního filmu - helikoptéry, odstřelování lodí, jen naši hrdinové byli papíroví. Politikové víc dbali na svůj image než na instinkt," domnívá se Kracik. V této chvíli je libeňské divadlo vystěhované, zabezpečené a staticky prověřené. Podle Kracika má divadlo dobrou pojistku a také domluva s dodavatelskými a stavebními firmami, které se tu již osvědčily, je rychlá. "Všechno proběhlo v klidu, nechtěli jsme přepálit začátek a také jsem nepožadoval po souboru, aby v holínkách vynášel bahno. Herci mají jiné úkoly, odjezdit zvýšený počet zájezdů, přestudovat inscenace," říká.
</TEXT>
<HEADING>
Otevřeme Rösnerovým Cyranem
</HEADING>
<TEXT>
V první etapě rekonstrukce půjde o zprovoznění hlavní budovy. Další postup bude prakticky stejný jako při předchozích opravách, i když některé etapy se dají přeskočit. "Vzduchotechnika a kotelna se dají opravit," soudí Kracik, který se domnívá, že se nyní podaří vychytat i některé nedostatky, které se projevily později. "Chceme udělat větší rozestupy mezi sedadly v hledišti, a pokud to půjde, zvýšit kapacitu o padesát sedadel. Budeme také jinak řešit šatnu a přísálí a také zvolíme jiné barvy pro vstupní prostory," uzavírá. Pokud půjde všechno podle plánů, měl by se velký sál libeňského divadla otevřít koncem ledna premiérou Rostandova Cyrana z Bergeraku s Borisem Rösnerem v titulní roli.
V první etapě rekonstrukce půjde o zprovoznění hlavní budovy. Další postup bude prakticky stejný jako při předchozích opravách, i když některé etapy se dají přeskočit. "Vzduchotechnika a kotelna se dají opravit," soudí Kracik, který se domnívá, že se nyní podaří vychytat i některé nedostatky, které se projevily později. "Chceme udělat větší rozestupy mezi sedadly v hledišti, a pokud to půjde, zvýšit kapacitu o padesát sedadel. Budeme také jinak řešit šatnu a přísálí a také zvolíme jiné barvy pro vstupní prostory," uzavírá. Pokud půjde všechno podle plánů, měl by se velký sál libeňského divadla otevřít koncem ledna premiérou Rostandova Cyrana z Bergeraku s Borisem Rösnerem v titulní roli.
</TEXT>
</DOC>
<DOC>
<DOCID>LN-20020830073</DOCID>
<DOCNO>LN-20020830073</DOCNO>
<DATE>08/30/02</DATE>
<GEOGRAPHY>MIKULOV</GEOGRAPHY>
<TEXT>
Dnes a zítra se v Mikulově odehraje další ročník hudebního festivalu Eurotrialog. Původní myšlenka představovat zástupce hudební scény z České republiky, Slovenska a Rakouska, tedy zemí, jejichž hranice se v Mikulově téměř stýkají, letos nabývá mnohem širších rozměrů. Festival vstupuje do celoevropského kontextu a představí hudební soubory ze sedmi zemí. Eurotrialog zahájí finále soutěže Warming Up, v němž změří před pětičlennou odbornou porotou své síly čtyři zatím méně známé domácí soubory - hlavní cenou je příspěvek na natočení debutového alba vítězné kapely. Jako hosté soutěžní části se představí dánské skupiny House Of Funk a Bobby Socks. V hlavním programu vystoupí hvězdy domácí alternativní scény Iva Bittová se skupinami Čikori a V.R.M., brněnští Fru Fru Serious či pražské Krásné nové stroje, nebudou chybět ani mediálně "prověřené" taháky Tata Bojs a Buty. Slovenskou scénu zastupuje mladá formace Ska pra šupina, maďarskou soubor Remember a rakouskou Burn. Time. Pamětníky potěší klasikové polského punku Armia, příznivce alternativní hudby pak její holandská legenda Palinckx.
</TEXT>
</DOC>
<DOC>
<DOCID>LN-20020830074</DOCID>
<DOCNO>LN-20020830074</DOCNO>
<DATE>08/30/02</DATE>
<TITLE>
Kniha o pěvkyni Stanislavě Součkové popisuje nevšední osud
</TITLE>
<TEXT>
"Vysoce muzikální! S Mařenkou se sžila jako málokterá pěvkyně. Od jímavé prostoty a dobře znějícího nižšího rejstříku až po krásně vyklenutý zvuk výšek," tak hodnotil Stanislavu Součkovou Karel Pravoslav Sádlo, předseda poroty soutěže o Cenu Emy Destinnové a Karla Buriana v rámci Pražského jara 1954.
Stálici našeho operního nebe, jíž přes časté hostování Národní divadlo nebylo přáno, věnovala mimořádnou monografii Dagmar Blümlová. Na téměř dvou stovkách stránek se odvíjí - jakoby jedním dechem, bez obvyklého dělení na kapitoly - životní příběh a umělecká dráha ve vzácné jednotě. A je to příběh vskutku dramatický. Autorka pečlivě probádala oba velimské rody, z nichž Stanislava pocházela, stejně tak i rodinu jejího budoucího manžela Jaroslava Ryšavého. Spojovalo je evangelické vyznání, Jaroslav dokonce absolvoval pražskou Husovu fakultu a stal se vikářem u Klimenta. Ale protože se psal rok 1948, zůstal jím jen krátce. Byl zatčen a odsouzen za špionáž na šest let. Po amnestii se k duchovní službě už nevrátil a zakotvil u divadla jako archivář a později i režisér. V téže době přišla rodina Součkova o grunt a veškerý majetek. Ti, kteří ve Velimi postavili kdysi sokolovnu a podíleli se na životě obce, byli vyhnáni do pastoušky. Stanislava přesto dostudovala nejen konzervatoř, ale i AMU u profesorky Tomáškové. Neváhala ani s mateřstvím - porodila Hanu (1948, dnes herečka Červinková v Jihočeském divadle), Pavla (1953) a Danielu (1966). Absolvovala, už jako mladá maminka, Mařenkou v Prodané nevěstě, po níž ji Frejka angažoval do Karlína. Součková věnovala operetnímu divadlu, kde se výjimečně dávaly i opery, devět let a dvacet rolí, na něž se dodnes vzpomíná (Krásná Helena, Eurydika, Giroflé, Madame Favart, Lejla, Adéla v Netopýru). Nejslavnější byla její Mamzelle Nitouche (v alternaci s Věrou Macků). Floridor-Célestin, šarmantní Oldřich Nový, jí věnoval diplom "za dlouhodobé C, trvající 44 vteřin". Šířili ze scény francouzský esprit uprostřed padesátých let. Její Nituška byla tak milá a populární, že jí vynesla doživotní přezdívku "Matinka". Součková samozřejmě usilovala o angažmá operní - chtěla dál. Sama si nastudovala Gildu a Violettu, s nimiž hostovala v bratislavské opeře. Tamtéž začala natáčet v rádiu. Československý rozhlas zaznamenal přes 60 jejích nahrávek, z toho třicítku kompletních oper a operet. Protože Národní zůstávalo u neurčitých slibů, odpověděla na nenadálou nabídku Českých Budějovic (kde právě začínal její bratr Jaroslav) svou slavnou větou, jíž měnívala osudy své rodiny: A víte, že ano? Opustila Prahu, aby se stala miláčkem budějovického publika ve stěžejních rolích zejména klasického repertoáru. Stanislava Součková se rozloučila s jevištěm na vrcholu své kariéry - tak, jak to dokáže málokdo. Zanechala divákům nesmazatelné vzpomínky na své Mařenky, Karoliny, Libuše, Rusalky, Mariken a Káti, na Královny noci, Butterfly, Rosiny, Gildy, Violetty, Amelie, Leonory a mnoho, mnoho jiných. Dalších dvanáct let působila koncertně - písňová tvorba byla její láskou. Současně začala učit na katedře hudební výchovy Pedagogické fakulty, kde se posléze stala profesorkou. Vzorně, s láskou vypravená kniha Dagmar Blümlové (pečlivý soupis rolí, obálka Oldřich Smutný, obrazová část Bohuslava Maříková - z desítek snímků se usmívá krásná, oduševnělá tvář) spojuje erudici a badatelskou neúnavnost s osobním zaujetím. Kéž bychom takových portrétů umělců, působících mimo metropoli, měli víc. Iznámý muzikolog Václav Holzknecht složil Stanislavě Součkové hold, když napsal: "Upřímně řečeno, patřila paní Součková naší první scéně hned od začátku, o tom není u znalých a nezaujatých lidí sporu. Patřila sem úrovní svého talentu, mimořádnou muzikálností, hereckými schopnostmi i milou přirozeností projevu."
</TEXT>
</DOC>
<DOC>
<DOCID>LN-20020830075</DOCID>
<DOCNO>LN-20020830075</DOCNO>
<DATE>08/30/02</DATE>
<TITLE>
Retrospektiva v düsseldorfském Kunstpalastu prezentuje téměř 130 obrazů a kreseb světoznámého umělce
</TITLE>
<TEXT>
Düsseldorfské muzeum Kunstpalast provokuje velkou Miróovou retrospektivou své partnery v Kunstsammlung Nordrhein-Westfalen.
V době, kdy konkurence pořádá největší surrealistickou výstavu všech dob Surrealismus 1919 - 1944 (do 24. listopadu 2002), trumfuje Kunstpalast diváckým magnetem, jimž je Miró v Německu už dobré čtvrtstoletí. Návštěvník obou výstav, vzdušnou čarou vzdálených necelý kilometr, tak může v jediném dnu vidět Miróa dokonce dvakrát, a to v obou případech v mimořádně kvalitním výběru. Mottem retrospektivy v Kunstpalastu, která prezentuje téměř 130 obrazů a kreseb, několik objektů a řadu fotografií autora a jeho nejbližšího okolí, je název jednoho z vystavovaných obrazů Šnek žena květina hvězda. Tato řada zdánlivě spolu nesouvisejících pojmů odkazuje na labyrint Miróových znaků, na hádanky, jejichž řešení je ponecháno fantazii diváka.
</TEXT>
<HEADING>
Hra na schovávanou
</HEADING>
<TEXT>
Miró byl ve svém nitru mužem provincie. Až do roku 1920, kdy odešel do Paříže, prakticky neopustil své důvěrné okolí - neznal dokonce ani Madrid a jeho slavné Prado. Aby se mohl prosadit v pařížských kruzích avantgardy, rozhodl se hrát si na schovávanou. Nikdy nekomentoval své práce, zahalil se do pláště tajemnosti a v izolaci vytvořil zcela svébytné dílo kolísající mezi realitou a halucinací, mytologií a reálnými symboly, které - na rozdíl od tvorby Dalího či Tanguyho - ve svých špičkových plátnech až do dneška neztratilo nic ze své svěžesti. Na rozdíl od většiny současných přehlídek, prezentujících pozdní tvorbu, se düsseldorfská výstava koncentruje na 20. a 30. léta, která byla Miróovým nejkreativnějším obdobím. Úvod přehlídky tvoří dvě plátna z předsurrealistické periody, jež jsou citována ve všech monografiích - Autoportrét (1919) s kubisticky pojatým obličejem a velkoplošná Farma (1922), v níž je - ještě v naivně realistické podobě - zachycen svět flóry a fauny, jenž bude později v podobě znaků dominovat Miróovu malířskému kosmu. Obrazy druhé poloviny 20. let mají již charakteristickou miróovskou ikonografii. Při důkladnějším pohledu se v nich dají objevit kryptoerotické narážky: Miró tehdy s oblibou do svých obrazů zašifrovával nejrůznější sexuální symboly, aby touto hrou na schovávanou provokoval své surrealistické přátele. Závěr výstavy tvoří tři obrovská plátna ze sbírky Centre Pompidou Modrá I.- III. z roku 1961, která jsou vrcholem pozdní tvorby. Z monochromního podkladu nádherné modré barvy vystupují černé skvrny různé velikosti, jednou jsou náhodně rozházeny, podruhé jakoby pochodují v jedné řadě. Na třetím plátně zbývá už jen jedna černá a jedna červená skvrna. Z té červené nechává Miró nejistou rukou putovat černou čáru... Obrazy o prázdnu, v nichž se podobně jako v plátnech Marka Rothka skrývá celý vesmír. Obrazy, před jejichž plnou prázdnotou se dá strávit celý den.
Joan Miró - Šnek žena květina hvězda
Kunstpalast Düsseldorf Do 8. října 2002
</TEXT>
</DOC>
<DOC>
<DOCID>LN-20020830076</DOCID>
<DOCNO>LN-20020830076</DOCNO>
<DATE>08/30/02</DATE>
<TITLE>
Brněnské kulturní léto tradičně uzavírá mezinárodní přehlídka pouličních divadel
</TITLE>
<GEOGRAPHY>BRNO</GEOGRAPHY>
<TEXT>
Letošní ročník přehlídky zahrnuje vystoupení sedmnácti souborů z České republiky, Rakouska, Polska, Nizozemska, Slovenska, Dánska a Velké Británie, která se uskuteční na náměstí Svobody, nádvoří Staré radnice, velkém nádvoří hradu Špilberk a na alžbětinské scéně Divadla Husa na provázku. K nejatraktivnějším hostům bude jistě patřit Teatr Ósmego Dnia, legendární poznaňský soubor a experimentální divadlo evropského významu, které uvede představení Archa na několikapatrové mobilní scéně, okřídlené lodi. Výjimečnou událostí bude také vystoupení nizozemského divadla Maatwerk, které od roku 1987 funguje jako jedna z částí Nadace Pameijer Keerkring v Rotterdamu, kde pracuje s mentálně postiženými herci. Divadelní společnost je složená z patnácti herců, uměleckých a technických pracovníků a učitelů pro jednotlivé scénické obory. V Brně vystoupí v rámci svého turné po České republice, Slovensku a Maďarsku a uvede představení Lichtpulver (Světelný prach), které vzniklo na motivy povídky Gabriela Garcíi Marquéze. Mezi dalšími účinkujícími soubory bude možné vidět například brněnské Studio Dům s inscenací podle hry Huberta Krejčího Princ Bhadra a princezna Vasantasena, využívající poetiku a postupy commedia dell'arte, japonského a čínského tradičního divadla a různých forem lidového uličního divadla. Dále pak divadlo Maska ze Zvolena s původním rockově-jazzovým muzikálem Romeo a Julie, významnou dánskou pouliční akrobatickou skupinu Frueflaesk and boeffer s kreací inspirovanou cirkusem či bratislavské Divadlo Astorka Korzo '90 s Horváthovými Povídkami z vídeňského lesa. Řada představení je také určena dětským divákům a součástí programu bude i tradiční Otevírání sezóny brněnského Divadla Polárka. Tato očekávaná akce se uskuteční 6. září na náměstí Svobody.
BRNO - Letošní ročník přehlídky zahrnuje vystoupení sedmnácti souborů z České republiky, Rakouska, Polska, Nizozemska, Slovenska, Dánska a Velké Británie, která se uskuteční na náměstí Svobody, nádvoří Staré radnice, velkém nádvoří hradu Špilberk a na alžbětinské scéně Divadla Husa na provázku. K nejatraktivnějším hostům bude jistě patřit Teatr Ósmego Dnia, legendární poznaňský soubor a experimentální divadlo evropského významu, které uvede představení Archa na několikapatrové mobilní scéně, okřídlené lodi. Výjimečnou událostí bude také vystoupení nizozemského divadla Maatwerk, které od roku 1987 funguje jako jedna z částí Nadace Pameijer Keerkring v Rotterdamu, kde pracuje s mentálně postiženými herci. Divadelní společnost je složená z patnácti herců, uměleckých a technických pracovníků a učitelů pro jednotlivé scénické obory. V Brně vystoupí v rámci svého turné po České republice, Slovensku a Maďarsku a uvede představení Lichtpulver (Světelný prach), které vzniklo na motivy povídky Gabriela Garcíi Marquéze. Mezi dalšími účinkujícími soubory bude možné vidět například brněnské Studio Dům s inscenací podle hry Huberta Krejčího Princ Bhadra a princezna Vasantasena, využívající poetiku a postupy commedia dell'arte, japonského a čínského tradičního divadla a různých forem lidového uličního divadla. Dále pak divadlo Maska ze Zvolena s původním rockově-jazzovým muzikálem Romeo a Julie, významnou dánskou pouliční akrobatickou skupinu Frueflaesk and boeffer s kreací inspirovanou cirkusem či bratislavské Divadlo Astorka Korzo '90 s Horváthovými Povídkami z vídeňského lesa. Řada představení je také určena dětským divákům a součástí programu bude i tradiční Otevírání sezóny brněnského Divadla Polárka. Tato očekávaná akce se uskuteční 6. září na náměstí Svobody.
</TEXT>
</DOC>
<DOC>
<DOCID>LN-20020830077</DOCID>
<DOCNO>LN-20020830077</DOCNO>
<DATE>08/30/02</DATE>
<TITLE>
Nová podoba propagačního zpravodaje, nové logo, noví tvůrci a spolupráce se zahraničím, tak by se stručně daly charakterizovat první kroky Daniela Dvořáka, který je od 1. července ředitelem Národního divadla.
</TITLE>
<GEOGRAPHY>PRAHA</GEOGRAPHY>
<TEXT>
Ředitel Daniel Dvořák oznámil, že k 1. lednu vyhlásí reorganizaci. Vedení tak chce změnit proporce mezi uměleckými složkami a servisním aparátem a připravit tak půdu pro efektivní práci a průhledné financování.
</TEXT>
<HEADING>
Nový program zůstává beze změn
</HEADING>
<TEXT>
I Národní divadlo bylo poškozeno povodněmi, škody v suterénních prostorách dosáhly podle Dvořáka 48 milionů korun. "Tato částka by se mohla ještě snížit. Poničena byla hlavně technologická zařízení a ta jsou opravitelná. Rozmáčené plány Národního divadla ze zatopeného archivu na Invalidovně bude možné zrestaurovat a předpokládáme, že je koncem sezony vystavíme," uvedl. Kromě uspořádání benefičního koncertu, který se koná 1. září v historické budově Národního divadla, poskytlo vedení naší první scény náhradní prostory Semaforu (Kolowrat) a Kühnově dětskému sboru, který přišel o své zkušebny. Daniel Dvořák doufá, že i přes složitou ekonomickou situaci, se mu podaří uskutečnit avizovaný program včetně vzniku nových scén uskutečnit. "Jsme smíření s tím, že všechno půjde pomaleji, ale nic zatím neměníme."
</TEXT>
<HEADING>
Rozpaky nad novou výtvarnou podobou
</HEADING>
<TEXT>
Nová grafická podoba propagační tiskoviny divadla a nové logo s českým lvem (autor Milan Jaroš) jsou podle Dvořáka úvodním znamením nastoupené cesty. Nicméně grafická podoba loga není zrovna nejšťastnější, tak trochu připomíná vývěsní štít obchodu s uzeninami. Vložení siluety heraldického lva mezi obě slova vzniklo nekompaktní a málo originální řešení. To předchozí logo, byť nešlo o žádný výtvarný výboj, bylo mnohem jednodušší a sdělnější. A konečně nic proti českému lvu, ale ve znaku jej má až příliš institucí. Dvořák také zdůraznil, že každou sezonu bude s Národním divadlem spolupracovat jeden významný fotograf, v té letošní byl přizván Bohdan Holomíček. Na obálce nového zpravodaje bude každý měsíc portrét jedné z osobností divadla, herečka Martina Válková na obálce zářijového čísla je však tak umně stylizovaná a přelíčená, že je téměř k nepoznání. Národní divadlo hodlá pravidelně organizovat výstavy, které se tematicky vztahují k repertoáru, výročím a dalším souvislostem. Dvořák také přiznal, že uvažuje o vydávání nového kulturního periodika, i když konkrétní záměry zatím tají. "Nejsme spokojeni s tím, jaký prostor média divadlu poskytují. Podle statistiky Divadelního ústavu navštívilo v loňské sezoně divadla pět milionů diváků, což je přibližně stejný počet lidí, kteří chodí na hokejová i fotbalová utkání dohromady. Uvědomuji si však, že realizace tohoto projektu by byla nyní velmi náročná," vysvětlil.
</TEXT>
<HEADING>
Nové posily - Prachař, Matásek a Rašilov
</HEADING>
<TEXT>
Nový šéf činohry režisér Michal Dočekal posílil dramaturgii o Dariu Ulrichovou a Lenku Havlíkovou, o současnou českou tvorbu bude jako lektor pečovat mladý dramatik Marek Horoščák. "Základem naší koncepce jsou velké repertoárové tituly, které budou doplňovány moderní zahraniční dramatikou, aby se Národní divadlo stalo součástí evropského kontextu," uvedla Havlíková. Komunikace a spolupráce se zahraničními tvůrci je pro nový tým určující a podle Havlíkové již probíhají jednání s několika zahraničními režiséry včetně Christopha Marthalera. "Důležitá je pro nás i současná česká tvorba, tyto snahy by měly vyvrcholit projektem, který se uskuteční v nově postavené replice Boudy na Ovocném trhu." dodala. První činoherní premiérou letošní sezony bude 31.10. Rostandův Cyrano z Bergeraku v režii Michala Dočekala a s Davidem Prachařem v titulní roli. Mezi dalšími chystanými tituly je například Romeo a Julie, Krvavé křtiny čili Drahomíra a její synové, současná hra Ivy Volánkové Stísněná 22. Soubor činohry také posílili tři herci - David Prachař, David Matásek a Saša Rašilov, všichni přicházejí z Divadla Komedie.
</TEXT>
<HEADING>
Důraz na původní tvorbu
</HEADING>
<TEXT>
Nový šéf opery Jiří Nekvasil plánuje kromě tří velkých inscenací (Don Giovanni, Liška Bystrouška, Smrt Klinghofera) nový projekt koncertních provedení neznámých českých oper nazvaný Český triptych, dvě komorní operní díla v Divadle Kolowrat a otevřený projekt scénických skic mladých skladatelů a operních tvůrců. "Kromě rozvíjení dramaturgických a inscenačních tradic klademe důraz na soudobou operní tvorbu. Chceme také poskytnout dostatečný prostor experimentům," uvedl Nekvasil. V programu budí pozornost dvě současné české opery, které se připravují pro Kolowrat. Jiří Nekvasil tu nastuduje operu Jana Klusáka Bertram a Mescalinda a filmový režisér Jan Němec Máchův deník Emila Viklického. Šéf baletního souboru Petr Zuska zdůraznil, že usiluje o program, který ve vyvážených proporcích nabídne klasiku i modernu. "Jde mi o rozšíření stylového a žánrového spektra tvorby a chtěl bych také udržet výbornou úroveň souboru." Zuska také počítá s hostováním zahraničních umělců. První premiérou baletu bude komponovaný večer Zpěvy země, zahrnující tři choreografie současných tvůrců, po Novém roce uvede soubor Zkrocení ženy, které je jedním z nejslavnějších děl předčasně zesnulého britského choreografa Johna Cranka.
Nový šéf opery Jiří Nekvasil plánuje kromě tří velkých inscenací (Don Giovanni, Liška Bystrouška, Smrt Klinghofera) nový projekt koncertních provedení neznámých českých oper nazvaný Český triptych, dvě komorní operní díla v Divadle Kolowrat a otevřený projekt scénických skic mladých skladatelů a operních tvůrců. "Kromě rozvíjení dramaturgických a inscenačních tradic klademe důraz na soudobou operní tvorbu. Chceme také poskytnout dostatečný prostor experimentům," uvedl Nekvasil. V programu budí pozornost dvě současné české opery, které se připravují pro Kolowrat. Jiří Nekvasil tu nastuduje operu Jana Klusáka Bertram a Mescalinda a filmový režisér Jan Němec Máchův deník Emila Viklického. Šéf baletního souboru Petr Zuska zdůraznil, že usiluje o program, který ve vyvážených proporcích nabídne klasiku i modernu. "Jde mi o rozšíření stylového a žánrového spektra tvorby a chtěl bych také udržet výbornou úroveň souboru." Zuska také počítá s hostováním zahraničních umělců. První premiérou baletu bude komponovaný večer Zpěvy země, zahrnující tři choreografie současných tvůrců, po Novém roce uvede soubor Zkrocení ženy, které je jedním z nejslavnějších děl předčasně zesnulého britského choreografa Johna Cranka.
</TEXT>
</DOC>
<DOC>
<DOCID>LN-20020830078</DOCID>
<DOCNO>LN-20020830078</DOCNO>
<DATE>08/30/02</DATE>
<TITLE>
PRAHA - Jako tradiční hudební tečka za prázdninami se zítra v Řevnicích u Prahy uskuteční 6. ročník festivalu Řev Řevnice. Místem konání je unikátní areál Lesního divadla, program je opět založen na představení špičkových kapel domácí rockové scény (v případě některých účinkujících ovšem s výraznými žánrovými přesahy) a jedním atraktivním zahraničním hostem, kterým bude populární polská skupina Hey. Dále vystoupí: Boothill, Elvis Gott Superstar, Walk Choc Ice, Ready Kirken, Znouzectnost, Sto zvířat, Divokej Bill, Tři sestry, Tichá dohoda, Vypsaná fixa, Kryštof. První účinkující vystoupí v 11 hodin.
</TITLE>
<HEADING>
Povodňové pokladničky
</HEADING>
<TEXT>
Na místě bude možno navštívit stylovou čajovnu s vodními dýmkami a další stánky s tradičním i netradičním občerstvením, přespat bude možno v areálu nebo v okolí ve vlastním stanu. V areálu budou umístěny "povodňové" pokladničky, do kterých mohou návštěvníci přispět na záplavami poničené Řevnice. Vzhledem k neprůjezdnosti některých komunikací doporučují pořadatelé návštěvníkům použít k dopravě do Řevnic vlakové spojení (z Prahy ze smíchovského nádraží). Pro ortodoxní automobilisty budou na internetové stránky www.revrevnice.cz umístěny aktuální dopravní možnosti.
Na místě bude možno navštívit stylovou čajovnu s vodními dýmkami a další stánky s tradičním i netradičním občerstvením, přespat bude možno v areálu nebo v okolí ve vlastním stanu. V areálu budou umístěny "povodňové" pokladničky, do kterých mohou návštěvníci přispět na záplavami poničené Řevnice. Vzhledem k neprůjezdnosti některých komunikací doporučují pořadatelé návštěvníkům použít k dopravě do Řevnic vlakové spojení (z Prahy ze smíchovského nádraží). Pro ortodoxní automobilisty budou na internetové stránky www.revrevnice.cz umístěny aktuální dopravní možnosti.
</TEXT>
</DOC>
<DOC>
<DOCID>LN-20020830079</DOCID>
<DOCNO>LN-20020830079</DOCNO>
<DATE>08/30/02</DATE>
<TITLE>
Sanmarinské Domagnano nekladlo na Strahově fotbalistům Žižkova příliš velký odpor
</TITLE>
<TEXT>
Čistá práce bez zbytečné námahy. Fotbalisty žižkovské Viktorie prověří až hlavní soutěž Poháru UEFA. Protivník v předkole byl o dvě třídy slabší.
PRAHA - Poklidné tempo, častá střelba a snadné góly. Přátelský zápas? Ne, to jen fotbalisté Žižkova bojovali o vstupenku do hlavní soutěže Poháru UEFA. Po hladkém postupu přes outsidera ze San Marina se po roce opět objeví v osudí 1. kola. Losuje se dnes v poledne v Monaku. Na soupeře čekají i Sparta, Slavia a Liberec.
FK Viktoria Žižkov 3
</TEXT>
<HEADING>
SP Domagnano 0
</HEADING>
<TEXT>
Vypadalo to spíš jako tvrdší trénink, ale opravdu šlo o odvetu předkola Poháru UEFA. Přitom na strahovském stadionu, kam se Žižkov pro letošní pohárovou sezonu přesunul, bylo slyšet každé slůvko aktérů z trávníku. Hrstka diváků občas nesměle zatleskala. Bylo jich přesně 640, na povodňové konto tedy klub vybral 32 tisíc korun. Na stejný účel prý tým věnuje část svých prémií za postup. V ochozech panovalo ticho připomínající spíš zápas žižkovské rezervy v Uhříněvsi na okraji Prahy. Pro některé hráče domácích byl i tak souboj s trpaslíkem ze zemičky uprostřed Apeninského poloostrova zážitkem. Třeba pro Martina Chvátala, který obvykle nastupuje právě v divizním žižkovském B-týmu. "Kvalita zápasu byla sice podobná divizi, ale stejně už mi nikdo nevezme, že jsem si zahrál Pohár UEFA," jásal mladý fotbalista. Učedníci z Domagnana nesložili zbraně ani po raketovém nástupu viktoriánů. Šmarda zahrál rohový kop a Chihuri hlavou zavěsil. Pohodový okamžik pro střelce. Dál měl běžet brankostroj favorita, ale zastavil se. Domácí dali příležitost hráčům širšího kádru. Odpočíval Stracený, chyběl Pikl, pykající za vyloučení v úvodním zápase, brzy se zranil Mlejnský. Bylo to k zlosti: plážové tempo a najednou tržná rána na hlavě. Do nedělního střetnutí s Olomoucí, daleko náročnějšího, prý ale bude stoper v pořádku. Znovu se mašina na góly pohnula až těsně před přestávkou. Ani Janoušek neměl s koncovkou problémy. Vychutnal si tak dvojnásobnou radost. Nadělil si totiž dárek k třicátým narozeninám. "Pro mě už byl svátek vůbec to, že jsem odehrál celý zápas," smál se žižkovský útočník. K úplné spokojenosti snad scházelo jen víc branek v síti slabého soupeře. "Chybělo nám víc klidu. Nakonec je ale nejdůležitější, že jsme splnili cíl a v pohodě postoupili," dodal obránce Michal Šmarda.
Vítězslav Lavička, trenér Žižkova: "Vyšel nám vstup a měli jsme náskok z prvního zápasu, takže to bylo jednodušší. Víme, že ostrý test nás čeká až v prvním kole."
Sereno Uraldi, trenér Domagnana: "Zápasy na této úrovni jsou pro obtížné. Máme problémy s kondicí i technikou, jsme amatéři. Chtěli jsme dát aspoň gól, to by byl pro nás velký výsledek."
</TEXT>
</DOC>
<DOC>
<DOCID>LN-20020830080</DOCID>
<DOCNO>LN-20020830080</DOCNO>
<DATE>08/30/02</DATE>
<TITLE>
Bek Velkoborský do Hannoveru? V pondělí končí fotbalistům přestupní termín. Hannover by proto ještě rád získal obránce Blšan Jana Velkoborského. Záložník Patrik Ježek se zřejmě upíše Slavii. Bohemians už včera získali brankáře Petera Holce.
</TITLE>
<TEXT>
Zemřel Josef Krejča. Po krátké nemoci zemřel včera trenér české fotbalové reprezentace do 19 let Josef Krejča. Trenér vicemistrů Evropy šestnáctiletých z roku 2000 a muž, který na červencovém ME vybojoval se svým výběrem postup na MS dvacítek ve SAE, skonal ve věku 56 let.
</TEXT>
</DOC>
<DOC>
<DOCID>LN-20020830081</DOCID>
<DOCNO>LN-20020830081</DOCNO>
<DATE>08/30/02</DATE>
<TITLE>
Trenér reprezentace Mitáč dostal od svazu smlouvu pouze na pár měsíců
</TITLE>
<TEXT>
S vědomím, že je žádná medailová povinnost netíží, vstoupí české volejbalistky dnešním zápasem proti domácímu Německu do bojů mistrovství světa. Už jenom postup ze základní skupiny do elitní dvanáctky by byl úspěchem.
PRAHA - Toužíme po postupu, ale nikdo ho od nás nečeká. S takovou odletěly volejbalové reprezentantky do Německa, kde dnes začíná 14. světový šampionát. V Münsteru, dějišti jedné ze čtyř základních skupin, se postupně utkají s Německem, Bulharskem, Itálií, Mexikem a Japonskem, do dalších bojů postupují první tři družstva. "Vzhledem k tomu, že jsme s omlazeným týmem na jaře nepříliš šťastně rozehráli kvalifikaci mistrovství Evropy, by asi bylo pošetilé vyprávět, jak z tak silné skupiny postoupíme. Metodou postupných cílů chceme porazit Mexiko a Bulharsko a pokusit se potrápit jednoho z favoritů," pravil trenér Stanislav Mitáč (40), který v zimě postoupil do této role z pozice asistenta. "Určující však zřejmě bude už páteční zápas s Německem," přiznal vzápětí. Slova o omlazeném kádru nejsou planá, pouze nahrávačka Štěpančíková, blokařky Ritschelová s Buckovou a smečařka Jenčková byly při posledním úspěchu českého družstva - bronzu z ME pod brněnskou sítí v roce 1997. "Jenže od té doby jsme nic nepředvedli," připomněl Mitáč, proč by byl postup ze skupiny příjemným překvapením. Od začátku přípravy včetně zmíněné kvalifikace ME (dosud jedna výhra, tři prohry) sehrál český tým 26 utkání, čtrnáct vyhrál. K závěrečnému zlepšení přispěl i srpnový návrat Marcely Ritschelové, jež působí v Itálii (dvakrát hrála finále Ligy mistryň) a s dalšími třemi uvedenými hráčkami jsou jedinými legionářkami v Mitáčově týmu. "Marcela se rozhodla pro návrat do reprezentace až v srpnu, ale hned to bylo znát - v posledních přípravách jsme porazili Polsko, šesté z loňského ME, Argentinu, a s Kanadou jsme vyhráli 3:1 na zápasy," pochvaloval si kouč, ale po dotazu, jaké renomé užívá celek Kanady, se vrátil k realitě. "Mít ho ve skupině namísto Itálie nebo Japonska bych považoval za štěstí." Tlak na svou osobu ze strany vedení svazu prý Mitáč necítí. "Nemyslím, že by nějaký byl, byť mě potvrdili ve funkci až v dubnu," odpověděl diplomaticky. "Pravda, chtěl jsem smlouvu na dva roky, abych mohl pracovat koncepčně, ale dali mi ji pouze do konce mistrovství světa. Potom prý dojde ke zhodnocení mojí práce. Takový je trenérský život," konstatoval. O obavách, zda nedopadne jako Zdeněk Haník, jemuž po čtvrtém místě z loňského ME mužů svaz neobnovil smlouvu, hovořit nechtěl. "To bych teď nerad rozebíral." Ani otázka, zda je se skutečností, že postup ze skupiny by byl velkým úspěchem, ztotožněno svazové vedení, Mitáče z míry nevyvedla. "Na to nedokážu odpovědět. Ale je pravda, že jsme nedostali tak jasně vytýčený cíl jako muži, kteří s trenérem Velaskem začínají své mistrovství světa v Argentině měsíc po nás. Oni ,musí' skončit v první osmičce."
Volejbalistky na velkých podnicích
1993 ME 2. místo (ČSFR)
1994 MS 9. -12. místo
1995 ME 9. -12. místo
1996 OH nekvalifikovaly se
1997 ME 3. místo
1998 MS nekvalifikovaly se
1999 ME nekvalifikovaly se
2000 OH nekvalifikovaly se
2001 ME 9. -12. místo
2002 MS ?
</TEXT>
</DOC>
<DOC>
<DOCID>LN-20020830082</DOCID>
<DOCNO>LN-20020830082</DOCNO>
<DATE>08/30/02</DATE>
<TITLE>
Velkou krizi prožívá v posledních týdnech český tenista Bohdan Ulihrach (27). Již na šesti turnajích v řadě totiž nevyhrál ani zápas. Poslední neúspěch zažil ve čtvrtek na US Open. Nad Belgičanem Normanem přitom vedl již 2:0 na sety.
</TITLE>
<TEXT>
LN: Zápas jste skvěle rozehrál. Co chybělo k tomu, abyste se radoval z vítězství?
Asi jsem zápas mohl vyhrát, ale tahle černá série se se mnou táhne už několik týdnů. Něco podobného se mi přihodilo při Australian Open, tam jsem vedl 2:0 na sety pro změnu nad Ljubičičem. To samé se stalo i při Davis Cupu, nějak to nedovedu doklepnout. Chybí mi sebevědomí, potřeboval bych vyhrát několik utkání, abych si začal věřit. Momentálně si nevěřím vůbec. Pomohlo by mi, kdybych dokázal otočit nějaký zápas, v němž třeba prohrávám. Snad potom bych se psychicky opět uvolnil.
LN: Belgický tenista měří dva metry, jak se vám proti němu hrálo?
Norman je nejvyšším hráčem na celém okruhu ATP, navíc hraje levou rukou, a tak těží ze svého velmi nepříjemného servisu. Při jeho podání se skoro celý zápas nehrálo. V prvních dvou setech mi hodně pomohl tím, že dělal chyby a dával třeba i dvě nebo tři dvojchyby v jednom gamu. Od třetího setu ale servis zlepšil a já ho už nedokázal brejknout.
</TEXT>
<HEADING>
LN: Kdy v zápase došlo ke klíčovému zvratu?
</HEADING>
<TEXT>
Pravděpodobně v závěru čtvrtého setu, když jsem prohrál tie break. Vedl jsem v něm přitom už 5:4, dvakrát jsem servíroval a dopustil jsem se zbytečné dvojchyby místo toho, abych si podržel servis a zápas vyhrál.
LN: Norman ve Flushing Meadows sehrál kvalifikaci. Myslíte si, že jeho rozehranost sehrála roli?
To si nemyslím, já jsem v Americe už pět týdnů a na beton bych měl být zvyklý. I když je pravda, že on asi strávil na místních kurtech více času než já.
LN: Čeští tenisté na US Open prohráli tři vyhraná utkání. Květa Hrdličková vedla 5:2 ve třetí sadě, Denisa Chládková 1:0 na sety a 4:2, přesto obě svá střetnutí nedotáhly do vítězného konce. Jana Novotná byla známá špatnou koncovkou svých zápasů. Je to podle vás jen náhoda?
Nechci tvrdit, že je to v naší národní povaze, protože když jsem něco podobného řekl po grandslamu v Austrálii, tak jsem na internetu musel přečíst na svoji adresu od expertů pěkné věci. Pravdou však je, že Češi žijí hodně při zdi, neradi se vytahují, což je dáno i výchovou. Tady v Americe, když je někdo třeba jen dvoustý na žebříčku, tak si hned myslí, že je stejně tak dobrý jako světová jednička. Kdežto český hráč v podobném postavení si nebude věřit a bude mít respekt i z pětistého hráče žebříčku.
</TEXT>
</DOC>
<DOC>
<DOCID>LN-20020830083</DOCID>
<DOCNO>LN-20020830083</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Bez jednoho z pravidelných českých účastníků EP tahačů se o víkendu v Mostu uskuteční sedmý díl seriálu. Stanislav Matějovský si pochroumal kotník, jeho nohu ozdobila sádra a do tatry usedne Francouz Ludovic Fauré. České barvy tak bude v prestižní třídě Super Race Truck hájit jen David Vršecký. Vystoupit poprvé v historii na nejvyšší stupeň je hlavním cílem českého týmu Buggyra. Nejlepším výsledkem německého pilota Gerda Körbera, který se speciálem Martina Koloce jezdí, jsou zatím tři druhá místa v Estorilu, na A-1 Ringu a v Alastaru. V produkční třídě Race Truck se postaví na start František Vojtíšek jako obhájce loňského vítězství.
</TEXT>
</DOC>
<DOC>
<DOCID>LN-20020830084</DOCID>
<DOCNO>LN-20020830084</DOCNO>
<DATE>08/30/02</DATE>
<TITLE>
NEW YORK - Prohra Bohdana Ulihracha s Belgičanem Dickem Normanem je další ztrátou, který český tenis utrpěl na US Open, posledním grandslamovém turnaji sezony. Většinu dalšího programu ve Flushing Meadows narušil déšť.
</TITLE>
<TEXT>
Výsledky
</TEXT>
</DOC>
<DOC>
<DOCID>LN-20020830085</DOCID>
<DOCNO>LN-20020830085</DOCNO>
<DATE>08/30/02</DATE>
<GEOGRAPHY>MONAKO</GEOGRAPHY>
<TEXT>
Fotbalisté Realu Madrid mají třetí šanci zaplnit prázdné místo ve své síni slávy a konečně získat Superpohár. Po prohrách s Chelsea v roce 1998 a s Galatasarayem Itsnabul o dva roky později jim dnes stojí v cestě Feyenoord Rotterdam a ze španělského tábora zní jediné: S prázdnou se domů nevrátíme. Feyenoord, vítěz Poháru UEFA, má za sebou úspěšnou kvalifikaci do Ligy mistrů, a tak není vyloučeno, že na Real narazí letos znovu. Trofej pro vítěze Superpoháru je jedním ze dvou pohárů, který Realu během jeho stoleté historie unikl. Tím druhým je Pohár vítězů pohárů, který před třemi lety zanikl a klubu tak navždy zůstane zapovězen.
</TEXT>
</DOC>
<DOC>
<DOCID>LN-20020830086</DOCID>
<DOCNO>LN-20020830086</DOCNO>
<DATE>08/30/02</DATE>
<TITLE>
SARAJEVO - Fotbalisté Sigmy Olomouc skončili své letošní učinkování v Poháru UEFA ještě v předkole.
</TITLE>
<TEXT>
FK Sarajevo 2
Sigma Olomouc 1
</TEXT>
<HEADING>
na penalty 5:3
</HEADING>
<TEXT>
V odvetě podlehli Hanáci včera pozdě večer v Sarajevu místnímu FK 1:2, stejným rozdílem jako před čtrnácti dny na domácí půdě zvítězili, a na penalty prohráli 3:5. Rozhodující pokus proměnil Krupinac, jediným neúspěšným exekutorem byl už v první sérii olomoucký Caha.
V odvetě podlehli Hanáci včera pozdě večer v Sarajevu místnímu FK 1:2, stejným rozdílem jako před čtrnácti dny na domácí půdě zvítězili, a na penalty prohráli 3:5. Rozhodující pokus proměnil Krupinac, jediným neúspěšným exekutorem byl už v první sérii olomoucký Caha.
</TEXT>
</DOC>
<DOC>
<DOCID>LN-20020830087</DOCID>
<DOCNO>LN-20020830087</DOCNO>
<DATE>08/30/02</DATE>
<TITLE>
Liberecký Slovan sahal v předkole Ligy mistrů po senzaci, zklamání bude léčit v Poháru UEFA
</TITLE>
<TEXT>
Vkladem do budoucna, nikoli koncem jedné éry, je pro fotbalový Liberec výhra nad milánským AC v odvetě 3. předkola Ligy mistrů. Do hlavní soutěže prošel italský gigant, ale u Nisy zaznamenali další historický mezník.
LIBEREC - Všichni fotbaloví bohové se proti českým mužstvům v předkole Ligy mistrů spikli. Nejprve chyběl k postupu mezi absolutní klubovou elitu jediný gól pražské Spartě, pak podobně hořký osud potkal i Slovan Liberec. "Chybělo málo a byli jsme tam oba," vyjádřil všeobecný pocit útočník Slovanu Jan Nezmar. Jak velký je rozdíl mezi slávou a rozčarováním, věděl nejlépe on sám. "Pár centimetrů," připomněl svou ránu do tyče v prvním zápase na hřišti AC Milán. Kdyby skončila v síti, mohl padnout italský favorit na kolena. Z tváří Severočechů se po středeční odvetě dalo odečíst velké zklamání. Triumf 2:1 vyvolal smíšenou náladu. O postupu Milánských rozhodl právě gól vstřelený na půdě protivníka. "Zklamání je větší než to dobré, co jsme si ze zápasu odnesli," truchlil záložník Ivan Hodúr.
</TEXT>
<HEADING>
Rozhodla větší kvalita
</HEADING>
<TEXT>
"Každé vyřazení je neúspěch, i když to jsou neúspěchy se ctí, nepřinášejí radost. Ačkoli vítězství nad AC Milán určitě má vypovídající hodnotu, možná vyšší než postupy v Poháru UEFA," pokusil se trenér Ladislav Škorpil o srovnání s loňskou spanilou jízdou. Liberec navíc nadále vykračuje po cestě, kterou nastoupil: směrem k modernímu fotbalu. Milán měl však více hvězd, schopných zápas rozhodnout. "Rozhodla kvalita," lakonicky zhodnotil duely s Milánem mladší z trenérského tandemu Josef Csaplár. "Hlavně v první půli odvety byl soupeř vynikající," uznal Škorpil. "Ale asi jsme na ně měli," ohlédl se za odehraným dvojzápasem středopolař Petr Papoušek. Jindy by takové tvrzení znělo jak bohapustá drzost. Předevčírem mluvil Papoušek všem z duše. I milánský kouč Carlo Ancelotti přiznal, že se v závěru třásl o výsledek. "Hráči, jaké má v kádru Milán, jsou suverénní. Dokud ovšem nejsou v tlaku a při vědomí, že jedna chyba znamená vyřazení," usoudil Škorpil. "My jsme, bohužel, kontaktní gól dali až v 88. minutě. Jinak byl předpoklad, že to s jejich nervovou soustavou zacvičí. Sebejistotou by už pak nehýřili," řekl o závěrečných fázích odvety. Libereckým hráčům se na jazyk drala hořká slova. "Mrzí mě to, je to hrozná škoda," litoval Petr Johana. Pachuť prohry ovšem brzy přejde. "Kdy to přebolí? To nevím. Ale potom zůstanou hezké vzpomínky. Na to, že jsme hráli s Milánem a že jsme ho porazili," snažil se Nezmar vylepšit pochmurnou náladu.
</TEXT>
<HEADING>
Život se nezastavil
</HEADING>
<TEXT>
Hned se přidali další. "Ostudu jsme určitě neudělali," poznamenal Antonín Kinský. "Dokázali jsme, že se můžeme měřit se špičkovými soupeři," doplnil Papoušek. Nenarostou teď hráčům ramena? "Začíná to už v raném mládí. Před časem podal sedmnáctiletý hráč Valta vynikající výkon v utkání národního týmu s Ajaxem. Ptal jsem se ho, proč to nejde v každém zápase. Odpověděl, že se každou neděli proti Ajaxu nehraje," zavzpomínal Škorpil. Jenže v Liberci se vyřazením z Ligy mistrů fotbalový život nemůže zastavit. Jde dál, jen po jiné koleji. Dnes budou hráči napjatě očekávat jméno svého soupeře v 1. kole Poháru UEFA. V soutěži, kde loni získali skalp několika předních evropských týmů. "Vlastně pokračujeme v tažení. Kdybychom loni přehráli Dortmund, hráli bychom v semifinále s Milánem. Takže nic nekončí," burcoval Kinský. "Profesní přístup velí dívat se dopředu, co nás čeká," přisadil rezolutně Škorpil. "V pondělí hrajeme ligu s Teplicemi. Do té doby musíme Milán pustit z hlavy," přitakal Nezmar. "V lize je potřeba vyhrávat, jinak se s takovým mužstvem už nepotkáme," upozornil David Langer. Takhle se v Liberci léčí fotbalový žal.
Hned se přidali další. "Ostudu jsme určitě neudělali," poznamenal Antonín Kinský. "Dokázali jsme, že se můžeme měřit se špičkovými soupeři," doplnil Papoušek. Nenarostou teď hráčům ramena? "Začíná to už v raném mládí. Před časem podal sedmnáctiletý hráč Valta vynikající výkon v utkání národního týmu s Ajaxem. Ptal jsem se ho, proč to nejde v každém zápase. Odpověděl, že se každou neděli proti Ajaxu nehraje," zavzpomínal Škorpil. Jenže v Liberci se vyřazením z Ligy mistrů fotbalový život nemůže zastavit. Jde dál, jen po jiné koleji. Dnes budou hráči napjatě očekávat jméno svého soupeře v 1. kole Poháru UEFA. V soutěži, kde loni získali skalp několika předních evropských týmů. "Vlastně pokračujeme v tažení. Kdybychom loni přehráli Dortmund, hráli bychom v semifinále s Milánem. Takže nic nekončí," burcoval Kinský. "Profesní přístup velí dívat se dopředu, co nás čeká," přisadil rezolutně Škorpil. "V pondělí hrajeme ligu s Teplicemi. Do té doby musíme Milán pustit z hlavy," přitakal Nezmar. "V lize je potřeba vyhrávat, jinak se s takovým mužstvem už nepotkáme," upozornil David Langer. Takhle se v Liberci léčí fotbalový žal.
</TEXT>
</DOC>
<DOC>
<DOCID>LN-20020830088</DOCID>
<DOCNO>LN-20020830088</DOCNO>
<DATE>08/30/02</DATE>
<GEOGRAPHY>LIBEREC</GEOGRAPHY>
<TEXT>
Defenzivní záložník David Langer byl nejvýraznější postavou závěru libereckého boje o Ligu mistrů. V 88. minutě hlavou poslal Slovan do vedení 2:1. "Gólu si cenit rozhodně budu. Nebyl sice postupový, ale byl vítězný proti slavnému AC Milán," usmíval se sváteční střelec. Dvě minuty poté ale nad jeho počínáním zůstal rozum stát. Protestoval u španělského arbitra, a protože už měl na kontě žlutou kartu, následovalo vyloučení. "Jsem na sebe naštvaný, ale ujely mi nervy. Rozhodčí nenařídil jasnou penaltu za ruku a naopak proti nám písknul faul," obhajoval své chování Langer. "Nestačil jsem emoce kontrolovat." Jenže na hřišti chyběl právě v době, kdy Severočeši potřebovali co nejrychleji dát ještě jeden, postupový gól. "Nechat se takhle vyloučit je hloupost," zhodnotil situaci trenér Ladislav Škorpil. "Nějaké kárné opatření ho určitě nemine." Už klidný Langer je předem s trestem smířený. "Když dostanu pokutu, tak ji pochopitelně zaplatím."
</TEXT>
</DOC>
<DOC>
<DOCID>LN-20020830089</DOCID>
<DOCNO>LN-20020830089</DOCNO>
<DATE>08/30/02</DATE>
<GEOGRAPHY>RABAT</GEOGRAPHY>
<TEXT>
Světový rekordman v běhu na 3000 metrů překážek Brahim Boulami z Maroka měl pozitivní dopingový test a hrozí mu dvouletý zákaz činnosti. Potvrdil generální sekretář Mezinárodní asociace atletických federací (IAAF) István Gyulai. Podle jeho slov šlo o krevní doping EPO. Třicetiletý steeplař Boulami překonal 16. srpna na mítinku Zlaté ligy v Curychu časem 7: 53,17 svůj vlastní světový rekord o více než dvě sekundy. Test podstoupil o den dříve; nový světový rekord by mu tedy mohl být odebrán. Boulami v rozhovoru pro marockou tiskovou agenturu (MAP) důrazně popřel, že by zakázané látky užíval. "Byl to pro mne šok, už kvůli tomu, že jsem byl před tím několikrát křivě obviněn z dopingu," prohlásil vytrvalec. "Nikdy jsem nebral, neberu a ani nebudu brát EPO nebo další zakázané substance," dušoval se Boulami, který vynechá dnešní mítink Zlaté Ligy v Bruselu.
</TEXT>
</DOC>
<DOC>
<DOCID>LN-20020830090</DOCID>
<DOCNO>LN-20020830090</DOCNO>
<DATE>08/30/02</DATE>
<TITLE>
Zahozené šance, nepřízeň osudu nebo slabý rozhodčí. Ať už je na vině cokoli, jedno je jisté: brány Ligy mistrů se českým klubům na rok zavřely. Co všechno to znamená?
</TITLE>
<TEXT>
To, že české kluby neokusí soutěž překypující prestiží a penězi, bude znát na hřišti i v zákulisí. "Je to velká škoda," lamentuje hráčský agent Václav Němeček. Letošní fotbalový podzim bude o poznání chudší. Liga mistrů přivezla do Česka slavné protivníky. Duely s Barcelonou, Realem Madrid či Bayernem byly svátkem, provázela je specifická atmosféra. "Liga mistrů navíc takových zápasů garantuje šest," připomíná Němeček. Domácí týmy přijdou o konfrontaci s tím nejlepším z evropského fotbalu. Jen v zápasech s ostřílenými soky zjistí, co je opravdu v jejich silách. Porážky, které odhalí nedostatky, mohou být přínosnější než neustálá vítězství, na jaká je zvyklá z české ligy Sparta. "Neodcházíme z Evropy úplně. Ještě je tu Pohár UEFA, a pokud budou Liberec se Spartou hrát tak jako v odvetách, mohou uspět," namítá Němeček. Finanční ztráta je nicméně jasná. Sto dvacet milionů za účast v základní skupině je ohromná suma. Dobré výkony by pak přinesly další velké příjmy. Jednou z možností, jak je nahradit, je prodej hráčů. Sparta i Liberec však nakonec takový krok zřejmě neudělají. "Neočekávám žádné velké přestupy," říká manažer Pavel Zíka, který zastupuje sparťany Jarošíka se Sionkem i libereckého obránce Johanu. Ten na severu Čech zůstane, protože italská Reggiana mezitím koupila zadáka z krachující Fiorentiny. Vyloučeno ale není, že by se jinak, ať už ve Spartě nebo v Liberci, mohl opakovat případ Baroš. Kluby se dohodnou, ale hráč odejde až v zimní přestávce. Sparta s Libercem také zřejmě budou méně investovat na domácím trhu. Znovu o něco víc hráčů patrně poputuje z menších týmů rovnou do zahraničí. "Takhle jednoduché to není. Hráči se napřed musejí někde ukázat, buď v reprezentaci nebo, v pohárech," upozorňuje Němeček. Liberecký postup mohl rovněž pohnout ledy. Kdyby se Slovan do milionářské soutěže dostal, mohl v hierarchii předstihnout Spartu. Zasekl se však na stejné překážce. "Sparta si udržela dlouholetý náskok. Pořád zůstává favoritem ligy, má nejlepší zázemí," soudí Němeček. Může neúspěch v Lize mistrů ohrozit počet českých klubů v evropských pohárech v příštích sezonách? Pro tu, která odstartuje příští rok, ne. Do předkol Champions League půjdou znovu dva kluby. Pro ročník 2004/2005 však bude důležité, jak si sparťané a spol. povedou v Poháru UEFA. Musejí nasbírat dvacet bodů, aby koeficient počítaný Evropskou fotbalovou asociací udržel Česko do 15. příčky v pořadí zemí. To znamená uhrát deset vítězství. Jinak se do předkola podívá jen jeden tým.
</TEXT>
</DOC>
<DOC>
<DOCID>LN-20020830091</DOCID>
<DOCNO>LN-20020830091</DOCNO>
<DATE>08/30/02</DATE>
<TITLE>
MONTE CARLO - Účastníci hlavní soutěže fotbalové Ligy mistrů už znají své soupeře. Včerejší los v Monte Carlu kluby rozdělil do osmi čtyřčlenných skupin. Do skupiny G byl k Bayernu Mnichov vylosován vedle La Coruni a Racingu Lens také AC Milán, který vyřadil Liberec. V osudí nebyla ani Sparta, a tak na los netrpělivě čekalo alespoň několik českých legionářů. Ti na sebe v základních skupinách nenarazí. Z každé skupiny postoupí dva týmy, mužstva ze třetího místa budou hrát v Poháru UEFA, pro čtvrtá mezinárodní sezona skončí. Hracími termíny základních skupin jsou 17. a 18., 24. a 25. září, 1. a 2., 22. a 23., 29. a 30. října a 12. a 13. listopadu. Přímé přenosy vybraných utkání bude vysílat ČT 2.
</TITLE>
<TEXT>
Los základních skupin Ligy mistrů
Skupina A
Arsenal
Dortmund
Eindhoven
Auxerre
Skupina B
Valencie
Liverpool
Spartak Moskva
FC Basilej
Skupina C
Real Madrid
AS Řím
AEK Atény
Genk
Skupina D
Inter Milán
Olympique Lyon
Ajax Amsterdam
Trondheim
Skupina E
Juventus Turín
Feyenoord Rotterdam
Dynamo Kyjev
Newcastle
Skupina F
Manchester United
Leverkusen
Olympiakos Pireus
Maccabi Haifa
Skupina G
Bayern Mnichov
La Coruňa
AC Milán
Lens
Skupina H
Barcelona
Galatasaray
Lokomotiv Moskva
FC Bruggy
</TEXT>
</DOC>
<DOC>
<DOCID>LN-20020830092</DOCID>
<DOCNO>LN-20020830092</DOCNO>
<DATE>08/30/02</DATE>
<TITLE>
Nebezpečné zhroucení stavby na čtyřech místech zjistilo včera vedení pražského metra ve stanici Můstek. Na opravných pracech budou pomáhat i ruští odborníci, kteří metro v minulosti navrhovali.
</TITLE>
<GEOGRAPHY>PRAHA</GEOGRAPHY>
<TEXT>
Vypoulené, rozbité dlaždice, bahno a tekoucí voda. Takový pohled se včera naskytl vedení pražského metra v přestupních prostorách stanice Můstek. Tlak, který vyvolala prudce tekoucí voda v zaplaveném metru podlahy v místě přestupu z linky A na linku B nevydržely a na několika místech praskly. "Je to zákonité a dalo se to očekávat. Ochranné uzávěry byly mezi trasami A a B zataženy a tlak vody musel zespodu někudy prorazit," uvedl technický náměstek metra Josef Němeček. Ten se byl spolu s novináři a televizními štáby osobně na vzniklou škodu podívat. Podle Němečka ale není jisté, zda voda neprorazila podlahy a dlaždice ještě na dalších místech. "Hydrostatický tlak uvnitř metra je velký, vzduch se stlačuje a někde prorazí podlahy propojující trasy," upřesnil.
</TEXT>
<HEADING>
Náměstek tvrdí, vinen není nikdo
</HEADING>
<TEXT>
Podle Němečka nemá na zborcení některých částí stavby metra nikdo vinu, protože jí prý nebylo možné zabránit. Kdyby byly totiž uzávěry otevřeny, voda by s největší pravděpodobností zatopila jednotlivé stanice, a tomu se chtěli správci metra vyhnout. Voda ve stanici metra Můstek sahala při povodních až do poloviny eskalátorů, tedy do výše několika, možná desítek metrů. Z prostor trasy B, která leží pod výše umístěnou trasou A, vychází mnoho dlouhých, bílých trubic. Ty neustále odčerpávají ze zaplavených tunelů nekonečné litry vody, které silným proudem vytékají do kolejiště trasy A. Na trase C je podle Němečka daleko lepší situace. "Není tam voda, takže opravné práce mohou probíhat rychle. Předpokládám, že budou skončeny do konce září," poznamenal Němeček. Vedení metra se v minulých dnech sešlo s ruskými odborníky, kteří se podíleli na stavbě pražského metra. Ti byli podle vyjádření Josefa Němečka stavem metra velmi znepokojeni, zejména tím, že ochranný systém jimi navržený dramaticky selhal. "Uvědomili si, že musí přehodnotit funkčnost ochranného systému metra i v Moskvě, které je postaveno stejně," podotkl Němeček. Ruští experti podle něj nabídli českému metru pomoc. Kromě náhradních dílů a opravy eskalátorů ruské výroby také několik odborných pracovníků.
Podle Němečka nemá na zborcení některých částí stavby metra nikdo vinu, protože jí prý nebylo možné zabránit. Kdyby byly totiž uzávěry otevřeny, voda by s největší pravděpodobností zatopila jednotlivé stanice, a tomu se chtěli správci metra vyhnout. Voda ve stanici metra Můstek sahala při povodních až do poloviny eskalátorů, tedy do výše několika, možná desítek metrů. Z prostor trasy B, která leží pod výše umístěnou trasou A, vychází mnoho dlouhých, bílých trubic. Ty neustále odčerpávají ze zaplavených tunelů nekonečné litry vody, které silným proudem vytékají do kolejiště trasy A. Na trase C je podle Němečka daleko lepší situace. "Není tam voda, takže opravné práce mohou probíhat rychle. Předpokládám, že budou skončeny do konce září," poznamenal Němeček. Vedení metra se v minulých dnech sešlo s ruskými odborníky, kteří se podíleli na stavbě pražského metra. Ti byli podle vyjádření Josefa Němečka stavem metra velmi znepokojeni, zejména tím, že ochranný systém jimi navržený dramaticky selhal. "Uvědomili si, že musí přehodnotit funkčnost ochranného systému metra i v Moskvě, které je postaveno stejně," podotkl Němeček. Ruští experti podle něj nabídli českému metru pomoc. Kromě náhradních dílů a opravy eskalátorů ruské výroby také několik odborných pracovníků.
</TEXT>
</DOC>
<DOC>
<DOCID>LN-20020830093</DOCID>
<DOCNO>LN-20020830093</DOCNO>
<DATE>08/30/02</DATE>
<TITLE>
Jedno z poučení, která přinesly záplavy v roce 1997: stát se mohou i zcela nepravděpodobné události
</TITLE>
<TEXT>
Teorie ekologů vyvrací ostravský vodohospodář Otto Brosch. Člověk podle něj nemá jinou možnost než zmírnit povodně vodními díly.
OSTRAVA - Před pěti lety se na Moravě vylily z břehů řeky, jako Odra, Ostravice nebo Opava. Existují z této pohromy nějaká poučení? Otto Brosch, který pracuje v podniku Povodí Odry od roku 1967, říká, že ano. Snad prvním poučením podle Brosche může být fakt, že stát se mohou i věci, které jsou považovány za zcela nepravděpodobné. "Všechny anály sepsané před rokem 1997 hovořily stejně: jednou jsou povodně v oblasti Jeseníků, podruhé v oblasti Beskyd. Jenže před pěti lety se sešly povodně obě. To je naprostá novinka, kterou nikdo nepředpokládal. Podobně výjimečná situace nastala i letos v Čechách. S tolika povodněmi najednou prostě dosud neexistovala zkušenost," říká Brosch. Už v roce 1996 se pomocí počítačové techniky snažili lidé z Povodí Odry předpovědět, jak by se případná velká voda v Beskydech chovala. Přestože metoda byla stará jediný rok, v roce 1997 si ji mohli vyzkoušet v reálu. A fungovalo to. Na území celého povodí bylo během posledních pěti let rozmístněno na 140 přístrojů, měřících četnost a vydatnost srážek i výšku hladiny. "V tomto jsme o mnohem dál, než jsou vodohospodáři v Čechách," uvádí Brosch.
</TEXT>
<HEADING>
Označí mne za betonovou lobby
</HEADING>
<TEXT>
Snad asi jako každý z Broschova oboru sleduje debaty o zbytečnosti vodních děl a o možných náhradních řešeních s nesouhlasem. Volání po větším zalesňování mu připadá zbytečné. Z dostupných materiálů lze lehce zjistit, že zalesnění je u nás oproti minulému století vyšší až o patnáct procent. Například v době Marie Terezie bylo zalesněno přibližně 25 procent celkového území dnešní České republiky, v roce 1997 uváděl Český statistický úřad přibližně 33 procent zalesněných míst. "Takové Vrbno pod Pradědem a nedaleké Karlovice leží v krajině s devadesátiprocentní zalesněností, v roce 1997 však byly řekou Opavou zčásti totálně zničeny," popírá naději, že více stromů znamená větší ochranu před povodněmi. "Nejvíc prší na horách, a když tam kopnete do země, jste po pár centimetrech na skále. Zalesněné hory velké srážky prostě neudrží," dodává. Uvádí německé i české studie na toto téma. Jejich závěr je jasný: středoevropská krajina a její případné úpravy ovlivní velké povodně maximálně ze tří až z pěti procent. Brosch si uvědomuje, že jeho názory nemusí vzbuzovat popularitu: "Leckdo mne může označit za příslušníka tzv. betonové lobby, ale člověk jinou možnost než zmírnit povodně vodními díly nemá." Vodní díla nemusejí mít formy obrovských přehrad, ve hře zůstávají i poldry, odlehčovací ramena řek nebo hráze. Stejně tak Otto Brosch nesouhlasí s myšlenou, že povodně souvisí s devastací krajiny. "Očekávaný negativní dopad emisemi zničených lesů na našich horách začátkem osmdesátých let na odtokové poměry se nepotvrdil. To nám v Beskydech prokázala dlouhodobá exaktní měření." K možnosti, že by povodně pomohly k protipovodňovým opatřením přímo v terénu, je Brosch skeptický: "Likvidace následků a obnova území vyčerpají většinu finančních zdrojů, časem získají navrch místní pozemkové zájmy a zájmy ekologistů. Protipovodňová prevence prioritní postavení ztratí". Jeho slova potvrzuje stav nápravy povodňových škod z roku 1997. Ta je za pět let v Povodí Odry hotova z 80 procent, vše zatím stálo miliardu 680 milionů korun. Škody byly vyčísleny na dvě miliardy a 60 milionů.
Snad asi jako každý z Broschova oboru sleduje debaty o zbytečnosti vodních děl a o možných náhradních řešeních s nesouhlasem. Volání po větším zalesňování mu připadá zbytečné. Z dostupných materiálů lze lehce zjistit, že zalesnění je u nás oproti minulému století vyšší až o patnáct procent. Například v době Marie Terezie bylo zalesněno přibližně 25 procent celkového území dnešní České republiky, v roce 1997 uváděl Český statistický úřad přibližně 33 procent zalesněných míst. "Takové Vrbno pod Pradědem a nedaleké Karlovice leží v krajině s devadesátiprocentní zalesněností, v roce 1997 však byly řekou Opavou zčásti totálně zničeny," popírá naději, že více stromů znamená větší ochranu před povodněmi. "Nejvíc prší na horách, a když tam kopnete do země, jste po pár centimetrech na skále. Zalesněné hory velké srážky prostě neudrží," dodává. Uvádí německé i české studie na toto téma. Jejich závěr je jasný: středoevropská krajina a její případné úpravy ovlivní velké povodně maximálně ze tří až z pěti procent. Brosch si uvědomuje, že jeho názory nemusí vzbuzovat popularitu: "Leckdo mne může označit za příslušníka tzv. betonové lobby, ale člověk jinou možnost než zmírnit povodně vodními díly nemá." Vodní díla nemusejí mít formy obrovských přehrad, ve hře zůstávají i poldry, odlehčovací ramena řek nebo hráze. Stejně tak Otto Brosch nesouhlasí s myšlenou, že povodně souvisí s devastací krajiny. "Očekávaný negativní dopad emisemi zničených lesů na našich horách začátkem osmdesátých let na odtokové poměry se nepotvrdil. To nám v Beskydech prokázala dlouhodobá exaktní měření." K možnosti, že by povodně pomohly k protipovodňovým opatřením přímo v terénu, je Brosch skeptický: "Likvidace následků a obnova území vyčerpají většinu finančních zdrojů, časem získají navrch místní pozemkové zájmy a zájmy ekologistů. Protipovodňová prevence prioritní postavení ztratí". Jeho slova potvrzuje stav nápravy povodňových škod z roku 1997. Ta je za pět let v Povodí Odry hotova z 80 procent, vše zatím stálo miliardu 680 milionů korun. Škody byly vyčísleny na dvě miliardy a 60 milionů.
</TEXT>
</DOC>
<DOC>
<DOCID>LN-20020830094</DOCID>
<DOCNO>LN-20020830094</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Česká advokátní komora (ČAK) vyzvala advokáty, aby přispěli na některé z povodňových kont. Představenstvo ČAK minulý týden schválilo dar ve výši 50 tisíc korun. Komora předpokládá, že advokáti nepostižení povodněmi zohlední tíživou situaci klientů, kterých se povodně citelně dotkly, a to především při stanovení výše odměny za právní pomoc. Advokát může s ohledem na sociální a majetkové poměry klienta poskytnout právní pomoc bezplatně. Povodněmi bylo postiženo nemálo advokátních kanceláří. Předseda komory Stanislav Balík proto jednal s náměstkem ministra spravedlnosti Josefem Baxou o tom, aby rekonstrukce tzv. klientských spisů, tedy dokumentace klientů dočasně uložená u advokátů ze soudních spisů, byla zajištěna s co nejmenšími náklady pro klienty bez dodatečných poplatků. Mnozí advokáti se ani nemohou zúčastnit jednání u soudu, protože jejich evidence je zcela zničená.
</TEXT>
</DOC>
<DOC>
<DOCID>LN-20020830095</DOCID>
<DOCNO>LN-20020830095</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Vodáci by se kvůli záplavám stále neměli vydávat na dolní toky některých řek. Platí to zejména pro Vltavu pod Prahou a Berounku a Otavu pod Strakonicemi. Patří sem i Lužnice, kde je plavba stále zakázána hlavně z hygienických důvodů. Informoval o tom včera Vojtěch Jančar z Českého kanoistického svazu. Podle něj už je dobře splavný úsek na horním toku Vltavy až do Českého Krumlova a případně i do Českých Budějovice. "Voda je čistá díky vypouštění z Lipna," uvedl Jančar. Vodákům doporučil Ohři v celém toku k Nechranicím, kde protéká téměř 30 krychlových metrů vody za vteřinu, a Sázavu pod Světlou, kde je průtok v Nespekách podobný. Pokud by se již někdo vydal například na Berounku, měl by být podle Jančara opatrný. Při průtoku kolem 80 krychlových metrů za vteřinu v Berouně je většina jezů velmi nebezpečná. Dalším důvodem k opatrnosti na řekách jsou změny v korytech a nové překážky, které bývají nepředvídatelné, varoval Jančar. Nesjízdné jsou podle něj Úhlava, Radbuza a Mže. Sjízdná je stále Ploučnice z Mimoně do Stružnice, Jizera od Malé Skály, Orlice z Letohradu po ústí v Hradci Králové a Labe z Jaroměře po Brandýs nad Labem. Moravské toky podle Jančara mnoho vody nenabízejí. "Olomoucí teče kolem deseti krychlových metrů za vteřinu, ale od Postřelmova to jde," podotkl.
</TEXT>
</DOC>
<DOC>
<DOCID>LN-20020830096</DOCID>
<DOCNO>LN-20020830096</DOCNO>
<DATE>08/30/02</DATE>
<TEXT>
ÚSTÍ NAD LABEM/PRAHA - Ministryni školství Petře Buzkové (ČSSD) se zdá zamýšlené zvyšování učitelských platů v příštím roce o 3,5 procenta příliš malé. Původně měly příjmy pedagogů v roce 2003 růst o 13 procent díky zavedení nové mzdové soustavy, která počítala s rozšířením 12 platových tříd na 16. Vláda nyní chce tento krok odložit, a ušetřit tak asi deset miliard korun, které by připadly na nápravu povodňových škod. Navrhované přidání o 3,5 procenta má zachovat hodnotu mezd, tedy dorovnat inflaci. "Já rozhodně mohu v této chvíli říci, že zvyšování o 3,5 procenta by nemělo být chápáno jako konečný a vyřešený výsledek jednání," řekla včera Buzková při návštěvě Ústí nad Labem.
</TEXT>
</DOC>
<DOC>
<DOCID>LN-20020830097</DOCID>
<DOCNO>LN-20020830097</DOCNO>
<DATE>08/30/02</DATE>
<TITLE>
ETA prý působí v Latinské Americe. Teroristická organizace Baskicko a jeho svoboda (ETA) má své pobočky a zdroje financování i v zemích Latinské Ameriky. Uvádí se to ve zprávě, kterou španělský soudce Baltasar Garzón zdůvodnil své rozhodnutí pozastavit činnost politického křídla ETA, strany Batasuna. Španělský kasační soud včera mezitím Garzóna požádal, aby Batasuně znemožnil fungování v zahraničí, zvláště ve Francii.
</TITLE>
<TEXT>
Izraelské zbrojní komponenty mířily do Íránu. Němečtí celníci zadrželi v hamburském přístavu dva kontejnery, které obsahovaly části výzbroje vyrobené v Izraeli a určené pro Írán. Podle německé celní správy byly v kontejnerech články pásů pro obrněná vozidla. Izraelské ministerstvo obrany oznámilo, že náklad byl podle dokumentů určen pro Thajsko.
</TEXT>
</DOC>
<DOC>
<DOCID>LN-20020830098</DOCID>
<DOCNO>LN-20020830098</DOCNO>
<DATE>08/30/02</DATE>
<TITLE>
Chemičku, která má údajně vyrábět zbraně hromadného ničení, si včera nedaleko Bagdádu prohlédli novináři ze Západu.
</TITLE>
<GEOGRAPHY>LONDÝN/BAGDÁD</GEOGRAPHY>
<TEXT>
Britská vláda, která je pod tlakem kvůli případné vojenské operaci na svržení Saddáma Husajna, zřejmě přijde s kompromisním návrhem. Chce, aby bylo stanoveno datum, do kterého musí Irák splnit rezoluce Rady bezpečnosti OSN. Jde hlavně o okamžité umožnění vstupu do země zbrojním inspektorům OSN a bezpodmínečná spolupráce s nimi. Inspektoři odešli z Iráku v roce 1998 kvůli neochotě Bagdádu spolupracovat při prohlídkách. "Irák musí splnit to, co požadují současné rezoluce OSN, včetně zbrojních inspekcí," prohlásil britský ministr zahraničí Jack Straw. Zároveň zdůraznil, že Irák bez Saddáma Husajna bude lepším místem pro život. Britská vláda čelí kritice kvůli podpoře plánů USA na svržení Saddáma Husajna. Nedodržení ultimáta by zřejmě podle expertů bylo jednou z cest, jak umlčet část opozice zejména ve vládní Labouristické straně.
</TEXT>
<HEADING>
Útok do konce listopadu?
</HEADING>
<TEXT>
USA jsou podle různých zdrojů odhodlány svrhnout Saddáma Husajna, ať už bude nějaké ultimátum či ne. "Důvodů pro změnu režimu v Bagdádu je mnohem víc než jenom otázka zbraní hromadného ničení," řekl britské zpravodajské stanici BBC nejmenovaný zdroj z Bílého domu. Podle izraelského deníku Maariv by USA měly zahájit útok na Irák do 30. listopadu. Ofenzíva by měla trvat několik týdnů a měla by skončit "účinnou likvidací" iráckého prezidenta Saddáma Husajna. Izraelským a jordánským kolegům to údajně sdělili dva vysocí američtí důstojníci. Američtí velitelé také prý v minulých týdnech kontrolovali americké vojenské sklady v Izraeli. Iráčané, kteří chtějí ukázat, že nevyrábějí žádné chemické či biologické zbraně, včera uspořádali další exkurzi pro novináře v podniku, který je na černém seznamu výrobců zbraní hromadného ničení. Ředitel chemičky Falludža tři novináře přesvědčoval, že jeho podnik se zbraněmi nemá nic společného. Jean Pascal Zanders ze stockholmského mezinárodního výzkumného ústavu míru však upozornil, že novináři nejsou těmi, kteří by dokázali posuzovat výrobu chemikálií.
USA jsou podle různých zdrojů odhodlány svrhnout Saddáma Husajna, ať už bude nějaké ultimátum či ne. "Důvodů pro změnu režimu v Bagdádu je mnohem víc než jenom otázka zbraní hromadného ničení," řekl britské zpravodajské stanici BBC nejmenovaný zdroj z Bílého domu. Podle izraelského deníku Maariv by USA měly zahájit útok na Irák do 30. listopadu. Ofenzíva by měla trvat několik týdnů a měla by skončit "účinnou likvidací" iráckého prezidenta Saddáma Husajna. Izraelským a jordánským kolegům to údajně sdělili dva vysocí američtí důstojníci. Američtí velitelé také prý v minulých týdnech kontrolovali americké vojenské sklady v Izraeli. Iráčané, kteří chtějí ukázat, že nevyrábějí žádné chemické či biologické zbraně, včera uspořádali další exkurzi pro novináře v podniku, který je na černém seznamu výrobců zbraní hromadného ničení. Ředitel chemičky Falludža tři novináře přesvědčoval, že jeho podnik se zbraněmi nemá nic společného. Jean Pascal Zanders ze stockholmského mezinárodního výzkumného ústavu míru však upozornil, že novináři nejsou těmi, kteří by dokázali posuzovat výrobu chemikálií.
</TEXT>
</DOC>
<DOC>
<DOCID>LN-20020830099</DOCID>
<DOCNO>LN-20020830099</DOCNO>
<DATE>08/30/02</DATE>
<GEOGRAPHY>SOUL</GEOGRAPHY>
<TEXT>
Znepokojivý je nejen sám vývoj raket v Severní Koreji, ale i vývoz raketových technologií a komponentů do okolního světa. V jihokorejském Soulu to včera prohlásil náměstek amerického ministra zahraničí John Bolton. Ten zároveň komunistickou KLDR označil za největšího šiřitele raket na světě. Bolton, který působí jako hlavní americký vyjednavač v otázkách zbraní, je znám svým nekompromisním postojem k Severní Koreji. KLDR podle něj intenzivně vyvíjí zbraně hromadného ničení. Existují prý pro to i přesvědčivé důkazy, které ale musejí zatím zůstat v tajnosti. Zástupce amerického ministerstva zahraničí zároveň včera podpořil postoj prezidenta George W. Bushe, který Severní Koreu společně s Irákem a Íránem zahrnul do "osy zla". Podle Boltona se nejednalo jen o rétorickou hříčku, ale o faktické označení skutečnosti. "Nějakých 30 kilometrů od místa, kde teď jsem, leží nejnebezpečnější místo na zemi - demilitarizovaná zóna," prohlásil Bolton během své včerejší řeči v Soulu. Na jiném místě v jihokorejské metropoli se mezitím delegace z obou korejských států pokoušely najít způsob, jak přes vzájemnou hranici vybudovat spojení - železniční a silniční. Bolton rozhovory mezi Jižní a Severní Koreou podpořil a prohlásil, že Washington je připraven i zahájit vlastní dialog s Pchjongjangem. Podle něj ale musí KLDR nejdříve udělat sérii kroků od zastavení vývozu raketových technologií přes zajištění přísunu potravin svým obyvatelům.
</TEXT>
</DOC>
<DOC>
<DOCID>LN-20020830100</DOCID>
<DOCNO>LN-20020830100</DOCNO>
<DATE>08/30/02</DATE>
<TITLE>
Všechny lodě v semifinále. Na MS v rychlostní kanoistice v Seville pojedou na kilometrové trati všechny české lodě v semifinále. Přímý postup do sobotního finále nevybojoval ani Martin Doktor, který se ve své rozjížďce spokojil s třetím místem.
</TITLE>
<TEXT>
Velkoborský do Hannoveru? V pondělí končí fotbalistům letní přestupní termín. Hannover by proto ještě rád získal obránce Blšan Jana Velkoborského. Záložník Patrik Ježek se zřejmě upíše Slavii. Bohemians už včera získali brankáře Petera Holce.
Bohemians posílil Holec. S Bohemians uzavřel smlouvu slovenský fotbalový brankář Peter Holec (31), který v klubu už chytal, když před dvěma roky v průběhu OH zaskakoval za Kamila Čontofalského.
</TEXT>
</DOC>
<DOC>
<DOCID>LN-20020830101</DOCID>
<DOCNO>LN-20020830101</DOCNO>
<DATE>08/30/02</DATE>
<GEOGRAPHY>PRAHA</GEOGRAPHY>
<TEXT>
Fotbalisté Viktorie Žižkov zatleskali nejvěrnějším fanouškům a pomalu se v dobré náladě trousili k lavičce. Bez větších problémů totiž proti Domagnanu dokráčeli do prvního kola Poháru UEFA. "Soupeř byl na úrovni lepší divize a v některých fázích byl tenhle zápas pro nás lepším tréninkem, ale s motivací jsme žádné problémy neměli. Fotbal je přece naše zaměstnání a tak jdu na trávník vždycky s tím, abych měl pocit, že jsem pro vítězství udělal maximum," prohlašoval po utkání Michal Šmarda. "Nakonec je ale nejdůležitější, že jsme splnili cíl a v pohodě postoupili." K úplné spokojenosti mu snad scházelo jen víc branek v síti slabého soupeře. "Chybělo nám víc klidu. Měli jsme si před brankou soupeře daleko víc vyhovět, jenže se stávalo, že na centr tam čekal jen jeden hráč. V tom jsme měli být lepší," uznal Šmarda. Dvojnásobnou radost si po zápase vychutnával Roman Janoušek, který si dal vstřeleným gólem dárek k třicátým narozeninám. "Pro mě už byl svátek vůbec to, že jsem odehrál celý zápas," smál se žižkovský útočník. Janouška po zápase hecoval záložník Jiří Sabou. "On se zbytečně podceňuje. Jsem rád, že si s námi zahrál," hlásil dobře naladěný Sabou před tím, než zahájil pozápasový výklus. Souboj z Domagnanem byl zážitkem pro Martina Chvátala, který dostává šanci v divizní žižkovské rezervě. "Kvalita zápasu byla sice podobná divizi, ale stejně už mi nikdo nevezme, že jsem si zahrál Pohár UEFA," jásal mladý fotbalista. "Utkání jsme odehráli úplně v klidu a vůbec nevadí, že jsme nedali víc než tři góly. Hlavně, že jsme v pohodě postoupili."
</TEXT>
</DOC>
<DOC>
<DOCID>LN-20020830102</DOCID>
<DOCNO>LN-20020830102</DOCNO>
<DATE>08/30/02</DATE>
<TITLE>
LIBEREC - V odvetě 3. předkola Ligy mistrů sice fotbalisté Slovanu Liberec zdolali AC Milán 2:1, ale po prohře 0:1 v Itálii se z postupu radoval jejich soupeř.
</TITLE>
<TEXT>
Slovan Liberec 2
AC Milán 1
</TEXT>
</DOC>
<DOC>
<DOCID>LN-20020830103</DOCID>
<DOCNO>LN-20020830103</DOCNO>
<DATE>08/30/02</DATE>
<TITLE>
PŘÍBRAM - Fotbalisté Marily Příbram porazili v dohrávce 3. kola I. fotbalové ligy Slavii 2:1 a připsali si na své konto první vítězství v rozehrané soutěži.
</TITLE>
<TEXT>
Marila Příbram 2
Slavia Praha 1
</TEXT>
</DOC>
<DOC>
<DOCID>LN-20020830104</DOCID>
<DOCNO>LN-20020830104</DOCNO>
<DATE>08/30/02</DATE>
<TITLE>
Všechno svoje umění musela ukázat Daniela Bedáňová, aby se udržela ve hře na US Open. Turnajová dvacítka téměř po dvou a půl hodinách utahala ve třech setech Rusku Jelenu Lichovceovou a postoupila jako jediná Češka v New Yorku do 3. kola.
</TITLE>
<TEXT>
NEW YORK - Další ztrátu zaznamenal na posledním Grand Slamu sezony - US Open český tenis. Vypadl Bohdan Ulihrach, který v pětisetové bitvě podlehl Belgičanovi Dicku Normanovi. Po středečním duelu s Lichovecovou potvrdila 19letá Bedáňová, že se rozhodně jednalo o těžší zápas než v 1. kole. "Musela jsem předvést svůj nejlepší tenis, abych vyhrála," uvedla. V prvním setu si' tenistky držely podání a rozhodl až tie break, který jasně vyzněl pro útočně naladěnou Bedáňovou. "Druhý set jsem trochu nezvládla psychicky," komentovala Češka sadu ztracenou poměrem 2:6.
</TEXT>
<HEADING>
Bedáňovou čeká nasazená Ruska
</HEADING>
<TEXT>
"Po druhém setu jsem se uklidnila a vrátila se ke své hře. Jsem ráda, že jsem dokázala postoupit," radovala se Bedáňová. O postup do osmifinále se střetne s další Ruskou Anastasií Myskinovou, patnáctou nasazenou. Jediné vzájemné utkání vyhrála po boji v roce 2000 Myskinová. "Zase musím předvést všechno, co umím," plánovala česká tenistka. Loni postoupila na US Open do čtvrtfinále. "To byl mimořádný úspěch," zhodnotila Bedáňová. Před letošním turnajem se nesnažila stresovat myšlenkou, že to musí zopakovat. Po postupu do 3. kola si zlehka oddechla. "Už můžu hrát uvolněná. Teď mě čekají lépe nasazené soupeřky," uvedla tenistka. V případě výhry nad Myskinovou by to nejspíše byla Serena Williamsová z USA. Poprvé se Radek Štěpánek dostal přímo do hlavní soutěže grandslamového turnaje a poprvé hrál dvouhru v kotli US Open. "Určitě jsem si to užil, protože zápasy na Grand Slamu mají jinou atmosféru než na jiných turnajích," konstatoval Štěpánek. V utkání se Slovákem Karlem Kučerou vedl 2:1 na sety, ale zápas do vítězného konce nedotáhl. Selhala mu jeho zbraň, dobrý servis. "Poprvé jsem se letos na podání nemohl spolehnout a pomoci si v důležitých chvílích. Moje hra se rozpadla," vysvětlil český objev roku důvody obratu a následné pětisetové prohry. Od čtvrtého setu se Kučera výrazně zlepšil na returnu. "A začal mě přehrávat po všech stránkách," doplnil Štěpánek. Po dvorci se se soupeřem honili čtyři hodiny. "Myslel jsem, že únava bude horší, ale otřepu se a budu připravený na debla," řekl.
Výsledky US Open
</TEXT>
</DOC>
</CZE>