<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020810001</DOCID>
<DOCNO>LN-20020810001</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Záplavy, které zasáhly v minulých dnech Českou republiku, jsou alespoň prozatím za svým vrcholem. Stovky lidí, kteří byli v jižních a západních Čechách evakuováni, se vracejí do svých domovů a začínají odstraňovat následky. Stav ohrožení vodohospodáři vyhlásili už jen na pěti místech republiky, zatímco ve čtvrtek to byly dvě desítky oblastí. V nejvíce zasažených částech země způsobily povodně podle pojišťoven až stamilionové škody. Celkově by mohly přesáhnout i jednu miliardu korun. Stále také není znám počet obětí. Během záplav zahynuli dva lidé, ale další dva se dosud pohřešují. Na Písecku ve čtvrtek zahynula v chatce, na kterou spadl vodou podemletý strom, jednadvacetiletá dívka. Odpoledne téhož dne zemřel v Táboře místní dobrovolný hasič na selhání srdce. Nezvěstný je zatím řidič, jehož auto ve čtvrtek strhla voda v Kaplici na Českokrumlovsku, a devatenáctiletá dívka, která při jízdě na raftu spadla do rozbouřené Berounky. "V oblasti Českých Budějovic se škody budou pohybovat ne v desítkách, ale ve stovkách milionů korun," tvrdila mluvčí pojišťovny Allianz Kateřina Piro. "Škody způsobené přívalovými dešti se jen v jižních Čechách odhadují na 50 milionů korun," uvedl i mluvčí České pojišťovny Richard Kapsa. Převážnou většinu poškozeného majetku tvořily vyplavené domy. Podle údajů hasičského záchranného sboru museli hasiči evakuovat 1170 lidí. Premiér Vladimír Špidla včera naznačil, že vláda kvůli pomoci zaplaveným oblastem změní rozpočet. Stát však podle něj nemůže uhradit všechny škody. Předseda poslaneckého klubu ODS Vlastimil Tlustý k tomu uvedl, že občanští demokraté jsou ochotni vyčlenění státních financí na pomoc postiženým oblastem ve sněmovně podpořit. Voda v zaplavených oblastech poškodila i několik železničních tratí a způsobila škody za více než jedenáct a půl milionu korun. Ještě včera byla neprůjezdná řada jihočeských silnic. Naopak v Praze způsobila rozvodněná Vltava jen minimální škody.
</TEXT>
</DOC>
<DOC>
<DOCID>LN-20020810002</DOCID>
<DOCNO>LN-20020810002</DOCNO>
<DATE>08/10/02</DATE>
<TITLE>
HLUBOKÁ NAD VLTAVOU - Před pěti lety mu voda odnesla dům. Nyní Dobroslav Matěják, dvaapadesátiletý hasič z Hluboké nad Vltavou, znovu pomáhá odstraňovat následky povodně. V době rozsáhlých záplav, které před pěti lety zasáhly Moravu a východní Čechy, žil v Krnově. Velká voda mu tehdy doslova odnesla střechu nad hlavou. Matěják se z Moravy odstěhoval do jižních Čech, které záplavami obvykle netrpí. V noci ze středy na čtvrtek pak okolí Českých Budějovic postihla největší povodeň za posledních sto let. Moravský hasič tentokrát pomáhal zachraňovat cizí majetek a životy. "Ta voda prostě půjde za ním, ať se odstěhuje kamkoliv," říká se smíchem jeden z hlubockých hasičů na adresu svého kolegy, kterému přezdívají Bob. Už vážnějším hlasem ale podotýká, že by při záchranných pracích nechtěl být v kůži člověka, který už něco podobného jednou zažil. "Když jsme vynášeli lidi z domů, bylo na něm vidět, že se mu vzpomínky vrátily," tvrdí hasič. Dobroslavu Matějákovi však ani tíživé pocity nezabránily v tom, aby se zapojil do záchranných prací. Hlubočtí dobrovolní hasiči už od středečního večera na základě výzvy povodňové komise pomáhali evakuovat postupně obyvatele po celém toku řeky Malše pod římovskou přehradou, později vynášeli lidi i ze zatopených částí Českých Budějovic. Teprve v pátek se dostali domů do Hluboké, aby začali z odčerpáváním vody ze zatopených sklepů. Každý z hasičů spal za tři dny jen zhruba čtyři hodiny.
</TITLE>
<TEXT>
Co by Dobroslav Matěják poradil lidem, které postihl podobný osud jako jeho před pěti lety? "Ať vodu nikdy nepodceňují a na slovo poslouchají záchranáře," odpovídá. S rozhořčením v hlase vzpomíná na občasné hádky s některými evakuovanými lidmi, kteří nechtěli ve středu v noci opustit svůj majetek, nebo naopak nutili hasiče, aby dali přednost právě jejich sklepu. "Když už se vám jednou něco podobného stane, naučíte se, že nejdůležitější je v tu chvíli záchrana života," tvrdí Matěják. Není podle něj dobré, když někdo spílá záchranářům s tím, že se o sebe dokáže postarat sám. "Takovému člověku bych na místě dal pár facek. Tohle není doba na falešné hrdinství," říká. Matěják ví, o čem mluví. Jeho dům u Krnova před pěti lety srovnala voda se zemí, zbyly pouze základy. "Ani slovem nelže. Před rokem jsme se byli na tom místě s celou partou podívat," říká další z hlubockých hasičů. Dobrovolní hasiči se vedle profesionálů velkou měrou zasloužili o to, že si rozsáhlé záplavy zatím vyžádaly v jižních Čechách jen dva lidské životy. Dobrovolníci ze všech obcí kraje se podle názoru mnoha vytopených lidí chovali jako zkušení profesionálové, a hlavně dokázali včas reagovat na pokyny povodňového štábu. "Musím přiznat, že evakuace celé čtvrti byla výborně zorganizovaná," potvrzuje například Daniel Svoboda z českobudějovické Havlíčkovy kolonie, kterou zcela zaplavila stoletá voda z řeky Malše.
</TEXT>
</DOC>
<DOC>
<DOCID>LN-20020810003</DOCID>
<DOCNO>LN-20020810003</DOCNO>
<DATE>08/10/02</DATE>
<TEXT>
I člověk, který dosud neměl s povodněmi žádnou osobní zkušenost, si mohl všimnout při záplavách na jihu Čech jedné důležité věci. Záchranná opatření v jižních Čechách fungovala od krajských koordinátorů až po dobrovolné hasiče takřka brilantně. Celá řada vytopených obyvatel Českých Budějovic včera chválila rychlost i způsob evakuace a připravenost záchranářů. Díky dokonale fungujícímu záchrannému systému si povodně na jihu Čech nevyžádaly větší množství obětí na životech. V kraji, který tak rozsáhlými povodněmi obvykle netrpí a obyvatelé na ně nejsou připraveni, se v horách neutopil žádný chalupář, voda z protržených hrází rybníků neodplavila rekreanty, děti se v pořádku vrátily z táborů. Ten, kdo zná přírodní podmínky Jihočeského kraje, může mluvit o zázraku. Spíše se však všechny složky jihočeského záchranného systému poučily ze záplav na jiných místech republiky a nebezpečí velké vody nepodcenily. Nepochybně alespoň na jihu Čech tak mnoho lidí získalo - v Česku vzácný - pocit důvěry k těm, kteří se starají o jejich bezpečí. Nyní záleží především na české vládě, zda tuto důvěru při likvidaci škod nezklame.
</TEXT>
</DOC>
<DOC>
<DOCID>LN-20020810004</DOCID>
<DOCNO>LN-20020810004</DOCNO>
<DATE>08/10/02</DATE>
<TITLE>
Tisíce pracovních míst a investici za asi miliardu dolarů by mohla získat Česká republika. Korejská automobilka Hyundai Motors hledá lokalitu pro svou další továrnu a mezi kandidáty je i Ostravsko.
</TITLE>
<GEOGRAPHY>RAHA</GEOGRAPHY>
<TEXT>
Ostravská průmyslová zóna je jedním z míst, kde by mohla vyrůst továrna automobilky Hyundai Motors. Ještě na začátku tohoto roku přitom firma dementovala zprávu o tom, že by mohla stavět v Česku. Dnes je situace jiná. "Česká republika je jednou ze zvažovaných lokalit. Stavět by se mělo začít v roce 2005," potvrdil Jake Jang, manažer public relations společnosti Hyundai Motors. Firma podle některých informací již kontaktovala české dodavatele součástek. "Slyšel jsem, že společnost oslovila výrobní subjekty v České republice. O těchto věcech jsem však informován jen v obecné rovině," sdělil Richard Kopečný, generální ředitel Hyundai Motors CZ. Ostravsko přitom nabídla jako možnou lokalitu vládní agentura CzechInvest. "Ostrava je výhodná vzhledem k vysoké nezaměstnanosti a navíc automobilový průmysl na severní Moravě již fungoval dříve," uvedl šéf CzechInvestu Martin Jahn. Podle jeho odhadu by investice mohla přinést dva až tři tisíce přímých pracovních míst. "Šanci na získání investice máme," dodal Jahn. Její konkrétní částku však zástupci společností tají. "Přesnou cenu říct nemůžeme, ale bude podobná jako současná investice Hyundai ve Spojených státech," dodal Jang. Hyundai staví v americké Alabamě továrnu za miliardu dolarů. Korejci nyní v několika evropských zemích vybírají pro továrnu místo s nejlepšími podmínkami. "Zajímá nás například cena pracovní síly a výhodnost polohy lokality," sdělil Jang. Svou roli by v rozhodování mohla sehrát i kvalita sítě dodavatelů.
RAHA - Ostravská průmyslová zóna je jedním z míst, kde by mohla vyrůst továrna automobilky Hyundai Motors. Ještě na začátku tohoto roku přitom firma dementovala zprávu o tom, že by mohla stavět v Česku. Dnes je situace jiná. "Česká republika je jednou ze zvažovaných lokalit. Stavět by se mělo začít v roce 2005," potvrdil Jake Jang, manažer public relations společnosti Hyundai Motors. Firma podle některých informací již kontaktovala české dodavatele součástek. "Slyšel jsem, že společnost oslovila výrobní subjekty v České republice. O těchto věcech jsem však informován jen v obecné rovině," sdělil Richard Kopečný, generální ředitel Hyundai Motors CZ. Ostravsko přitom nabídla jako možnou lokalitu vládní agentura CzechInvest. "Ostrava je výhodná vzhledem k vysoké nezaměstnanosti a navíc automobilový průmysl na severní Moravě již fungoval dříve," uvedl šéf CzechInvestu Martin Jahn. Podle jeho odhadu by investice mohla přinést dva až tři tisíce přímých pracovních míst. "Šanci na získání investice máme," dodal Jahn. Její konkrétní částku však zástupci společností tají. "Přesnou cenu říct nemůžeme, ale bude podobná jako současná investice Hyundai ve Spojených státech," dodal Jang. Hyundai staví v americké Alabamě továrnu za miliardu dolarů. Korejci nyní v několika evropských zemích vybírají pro továrnu místo s nejlepšími podmínkami. "Zajímá nás například cena pracovní síly a výhodnost polohy lokality," sdělil Jang. Svou roli by v rozhodování mohla sehrát i kvalita sítě dodavatelů.
</TEXT>
</DOC>
<DOC>
<DOCID>LN-20020810005</DOCID>
<DOCNO>LN-20020810005</DOCNO>
<DATE>08/10/02</DATE>
<GEOGRAPHY>MEMPHIS</GEOGRAPHY>
<TEXT>
V pondělí vypuknou v Memphisu, městě, kde Elvis Presley žil a zemřel, velkolepé devítidenní oslavy. Pořadatelé očekávají, že u příležitosti pětadvacátého výročí jeho smrti se do města sjede až 80 tisíc lidí z celého světa. Součástí programu bude i diskotéka, na které se budou hrát Elvisovy hity, ulicemi města projde karneval a vyvrcholením bude vystoupení Elvisovy manželky Priscilly a dcery Lisy Marie. Na každou akci si lidé musejí koupit lístky, jejichž cena se pohybuje od pěti do osmdesáti dolarů. Bouřlivých oslav se ale nezúčastní jen pamětníci. Elvisův kult je stále živější mezi mladými lidmi. Svůj podíl na rostoucí popularitě krále rokenrolu mezi teenagery mají současné popové hvězdy.
</TEXT>
</DOC>
<DOC>
<DOCID>LN-20020810006</DOCID>
<DOCNO>LN-20020810006</DOCNO>
<DATE>08/10/02</DATE>
<TITLE>
Je zarážející, s jakou úporností se vracejí úvahy na téma, proč nepouštět komunistické seriály. Předvídatelné stereotypní argumenty odpůrců totiž od začátku nic nepřinášejí. V případě aktuálně přetřásané Ženy za pultem se mluví o falšování skutečnosti, které skrze své pero vykonával scenárista Dietl. A to tak, že to vlastně nikdo nepoznal, protože pod nánosem růžové prosvítala kritická šmouha reality, kterou znali všichni. Drobné podvody, nedostatkové zboží (i na banány v debatách došlo, i když v seriálu jde hlavně o lahůdky). A taková manipulace prý nesmí znovu na světlo. Odpor k prorežimní tvorbě tu připomíná stejně hloupé ikonoklastické hnutí za stržení všech pomníků komunismu. Zmizí snad Gottwald, Anna Holubová, major Zeman z kolektivní a osobní paměti, když je zavřeme do archivu? A neubližují víc, když je ustrašeně strkáme pod zámek?
</TITLE>
<TEXT>
Ponechám stranou otázku, proč zrovna staré seriály tak odpuzují, když komunistická masová kultura a myšlení žijí přirozeně dál s námi, a zamířím rovnou k příkladu, který výmluvně potvrzuje, že pohled na minulé obrazy v dnešní nové perspektivě zbavuje obávané obludy jejich moci - a strašáci se sami od sebe hroutí.
</TEXT>
<HEADING>
Konec mýtu detektiva Zemana
</HEADING>
<TEXT>
Odvysílání třiceti "detektivek" s Honzou Zemanem byla ta nejlepší škola. Stará propaganda působila ve světle jiného času naivně, směšně a upoceně. Zasvé konečně vzal i mýtus o řemeslně dokonale provedených detektivkách, který aktivně přiživovali i někteří filmoví odborníci. Majorovy příběhy byly ubohé, místy až trapně jednoduché. Obávaný detektiv Zeman se choval jako věčně frustrovaný neurotik, proto také většinou na nic nepřišel, i když se nakonec coby hlavní hrdina "náhodou" připletl k hotovému. Jedinou Zemanovou zbraní byl náhlý výpad "Kápněte božskou, člověče", pod nímž se vyslýchaný nepřítel republiky okamžitě hroutil. Síla Zemanova hlasu a pronikavost jeho očí by ovšem ve skutečnosti nepostrašila ani začínajícího kapesního zloděje. Všechny dřívější námitky a obavy ztratily při pohledu na obrazovku opodstatnění. Tohoto Zemana se někdo chtěl bát? Kvůli tomuto Zemanovi chystali někteří žaloby a psali protestní litanie? - Směšná absence sebevědomí, nedostatek, který bohužel přetrval a právě teď se přenáší do samoobsluhy, kde kraluje prodavačka Anna alias Jiřina Švorcová. Kdo se dnes chce bát Anny Holubové? Ženy, která tak nádherně uměla odvážit dvacet deka vlašáku. Kdo může mít strach z podprahového působení ideologické fikce "normálního života" v bývalém socialistickém Československu? Motivy protestujících jsou různé, ale jedno je, zdá se, spojuje. Je tím silná vnitřní nechuť ke kulisám, které lemovaly život v socialismu a které zanechaly hluboké stopy dokonce i v lidech později narozených. Mírně hysterický odpor k Ženě za pultem přece ze všeho nejvíc svědčí o příliš silné vazbě k vlastní minulosti, jíž se rozčilení a odporující nemohou zbavit. A tak ve svém boji sahají po nejjednodušším řešení - staré kulisy kvapem vyhazují oknem a opájejí se krásou těch nových. Když pak ve své zahleděnosti narazí na staré kusy divadelního nábytku, nevědí si rady a vyřvávají do světa vlastní trauma.
</TEXT>
<HEADING>
Staré kulisy v nových
</HEADING>
<TEXT>
O co přínosnější a zábavnější je hravé přestavování starých kulis v nové, v němž se rodí osvobozující sebevědomí, jehož nejpřirozenějším projevem je - smích. Nikoliv výsměch, posměšek či ironický úšklebek, nýbrž uvolněný, nezaujatý smích. Žena za pultem poskytuje k této bohulibé očisťující práci dostatek materiálu. Nuda při této hře rozhodně nebude. Už teď se můžeme těšit na nejslavnější erotickou scénu v dějinách televizního filmu. Z okraje zpola osvícené ulice vykukuje bílá škodovka. V ní Anna, její přítel a dilema lásky (a možná i našich kulis). Odejít? Zůstat? Obejmout? Políbit.
O co přínosnější a zábavnější je hravé přestavování starých kulis v nové, v němž se rodí osvobozující sebevědomí, jehož nejpřirozenějším projevem je - smích. Nikoliv výsměch, posměšek či ironický úšklebek, nýbrž uvolněný, nezaujatý smích. Žena za pultem poskytuje k této bohulibé očisťující práci dostatek materiálu. Nuda při této hře rozhodně nebude. Už teď se můžeme těšit na nejslavnější erotickou scénu v dějinách televizního filmu. Z okraje zpola osvícené ulice vykukuje bílá škodovka. V ní Anna, její přítel a dilema lásky (a možná i našich kulis). Odejít? Zůstat? Obejmout? Políbit.
</TEXT>
</DOC>
<DOC>
<DOCID>LN-20020810007</DOCID>
<DOCNO>LN-20020810007</DOCNO>
<DATE>08/10/02</DATE>
<TITLE>
Kromě Karla Srby byl z korupce obviněn i jeho nástupce na ministerstvu zahraničí Pavel Jaroš
</TITLE>
<TEXT>
Ministr Svoboda si ve svém resortu zahraničních věcí ponechal muže, který byl obviněn z úplatkářství.
PRAHA - Vyšetřovatel včera pro korupci rozšířil obvinění bývalého generálního sekretáře ministerstva zahraničí Karla Srby. Stíhání bylo zahájeno ještě proti třem osobám. Mezi nimi je podle informací LN Kavanův další někdejší sekretář Pavel Jaroš. Ten po aféře s nevýhodným pronájmem Českého domu v Moskvě ve funkci loni v květnu Srbu nahradil. Nový ministr zahraničních věcí Cyril Svoboda záhy po svém nástupu Jaroše z postu generálního sekretáře odvolal. Na ministerstvu Jaroš nadále zůstal na místě vrchního rady v oboru informačních systémů. "Převzal jsem usnesení o obvinění z úplatkářství. Obvinění odmítám, žádného trestného činu jsem se nedopustil," řekl Lidovým novinám Jaroš. Srbovi bylo obvinění doručeno do plzeňské věznice, kde je již tři týdny pro podezření z přípravy vraždy novinářky Sabiny Slonkové. "Obviněn byl pro trestný čin přijímání úplatku," sdělil LN obhájce Miroslav Kříženecký. Vzhledem k tomu, že měli Srba i Jaroš trestnou činnost páchat ve funkci generálního sekretáře, tedy jako veřejní činitelé, hrozí jim až osm let vězení. Stíhání se týká mnohamilionových úplatků, o nichž na policii vypovídala Srbova spoluobviněná Eva Tomšovicová. "Usnesení o sdělení obvinění zatím nemám," řekla státní zástupkyně, která se kauzou zabývá. Jakmile je obdrží, předá věc do Českých Budějovic, kde zřejmě bude vedeno společné řízení s kauzou přípravy vraždy novinářky Sabiny Slonkové. "Podezřelých je víc. Speciální policejní složky musejí prověřit, kdo co podepsal, kdo a proč co udělal," uvedla žalobkyně. Prověřovaní úředníci resortu zahraničí se mohou obávat stíhání nejen pro korupci, ale i pro další trestné činy. Jde o porušování povinnosti při správě cizího majetku a o pletichy při veřejné soutěži. V úvahu podle slov mluvčího Městského státního zastupitelství v Praze Martina Omelky připadá i trestný čin podvodu. Z korupce jsou podezřelí i Srbovi spoluobvinění v kauze přípravy vraždy - Eva Tomšovicová, Michal Novotný a Petr Volf. Podle státní zástupkyně jde o trestné činy podplácení a přijímání úplatků. Žalobkyně odmítla, že by se na někoho z nich vztahovalo zvláštní ustanovení o účinné lítosti. To hovoří o zániku trestnosti vzhledem k dobrovolnému a bezodkladnému oznámení skutku na policii.
</TEXT>
<HEADING>
Vyšetřovatel analyzuje výpovědi svědků
</HEADING>
<TEXT>
V případu přípravy vraždy novinářky vyšetřovatel analyzuje výpovědi svědků a plánuje další výslechy. Lidovým novinám to včera sdělil náměstek krajského státního zástupce v Českých Budějovicích Petr Žižka. Žalobce odmítl sdělit, proč nebyla obviněna bývalá manželka Novotného Romana, která o přípravě vraždy věděla. Státní zástupce nechtěl ani vysvětlit, jaké důvody má policie otálet s výslechem Jiřího Slavíka, který obstaral trhavinu semtex. Tou měla být podle původního plánu novinářka zlikvidována. Na tiskovém oddělení Policie ČR se ke kauze opět nedaly získat žádné informace. "Máme stále embargo," uvedla Danica Hrabalová z tiskového oddělení. Srbův obhájce Vít Široký LN včera řekl, že podal státnímu zástupci podnět k přezkoumání postupu policie. Právník si stěžuje zejména na to, že z trestního spisu "unikly" výpovědi obviněných.
V případu přípravy vraždy novinářky vyšetřovatel analyzuje výpovědi svědků a plánuje další výslechy. Lidovým novinám to včera sdělil náměstek krajského státního zástupce v Českých Budějovicích Petr Žižka. Žalobce odmítl sdělit, proč nebyla obviněna bývalá manželka Novotného Romana, která o přípravě vraždy věděla. Státní zástupce nechtěl ani vysvětlit, jaké důvody má policie otálet s výslechem Jiřího Slavíka, který obstaral trhavinu semtex. Tou měla být podle původního plánu novinářka zlikvidována. Na tiskovém oddělení Policie ČR se ke kauze opět nedaly získat žádné informace. "Máme stále embargo," uvedla Danica Hrabalová z tiskového oddělení. Srbův obhájce Vít Široký LN včera řekl, že podal státnímu zástupci podnět k přezkoumání postupu policie. Právník si stěžuje zejména na to, že z trestního spisu "unikly" výpovědi obviněných.
</TEXT>
</DOC>
<DOC>
<DOCID>LN-20020810008</DOCID>
<DOCNO>LN-20020810008</DOCNO>
<DATE>08/10/02</DATE>
<TITLE>
PRAHA - Majitel firmy Anaconda Jaroslav Nuslauer, který v minulosti společně s hlavní aktérkou aféry Srba Evou Tomšovicovou čelil trestnímu oznámení pro podvod, tvrdí, že s ní neměl prakticky nic společného. Viděl prý ji třikrát v životě. Do styku s ní se prý dostal více- méně náhodou, prý přes řidiče Tomšovicové Václava Kodedu. "Přišel za námi tehdy Václav Kodeda a řekl, chlapi, znám nějakou Evu Tomšovicovou, ona má klienta, který by chtěl něco zpracovat. Chce si koupit nějaký hotel..." řekl LN Nuslauer. Tomšovicová měla v roce 1998 zpracovat na zakázku Jaromíra Beneše z Českých Budějovic podklady ke koupi prachatického hotelu Černý medvěd. Podle Beneše mu také zprostředkovala kontakt s Nuslauerem a jeho spolupracovníkem, právníkem Ctislavem Haklem, s tím, že mu pomůžou sehnat úvěr. "Kodeda mě a Hakla sice seznámil s Tomšovicovou, to je pravda, ale smlouvu jsme měli s Benešem, s ní ne," tvrdí nyní Nuslauer. "Ona měla pouze dodat Benešovy účetní podklady o hospodaření hotelu, to bylo všechno," dodal. Beneš firmě Anaconda postupně zaplatil bezmála 600 tisíc korun za poradenství a ekonomicko-organizační zastupování, Haklovi pak dalších 170 tisíc korun za organizační poradenství. Kodeda inkasoval 60 tisíc korun.
</TITLE>
<HEADING>
Žádný nátlak ani vydírání
</HEADING>
<TEXT>
Beneš ale nakonec žádný hotel nekoupil. Podle firmy Anaconda a spol. totiž nedodržel smlouvu, když jí nedodal včas potřebné podklady. Beneš podal na Tomšovicovou a její známé trestní oznámení pro podvod, vyšetřovatel ho ale po několika týdnech odložil. Beneš nakonec stáhl i platební rozkazy, kterými se chtěl domoci vrácení peněz. Policie se ale po letech začala o případ - zřejmě v souvislosti s vyšetřováním Tomšovicové v případu přípravy vraždy novinářky Sabiny Slonkové - opět zajímat. Prověřuje, zda se v tehdejší kauze nevyskytlo vydírání či zastrašování. Policisté již navštívili Beneše a vyptávali se ho na okolnosti, za kterých stáhl svou žádost na vrácení peněz od firmy Anaconda a od Hakla. Zajímalo je, zda nejednal pod nátlakem. Nuslauer tvrdí, že žádný nátlak nebo vydírání nebyly. "Pan Beneš vzal zpět návrh na vydání platebního rozkazu na doporučení svého právníka, neboť na základě dokladů předložených firmou Anaconda nemohl být jeho spor úspěšný. Zaplacené peníze byly řádně sjednanou nevratnou zálohou a smluvní pokutou," tvrdí Jaroslav Nuslauer.
* Václav Kodeda: "Spojka" mezi firmou Anaconda a Evou Tomšovicovou. Nuslauer se s ním a s právníkem Ctislavem Haklem seznámil u herce Jana Krafky. Kodeda donedávna působil jako osobní řidič Tomšovicové. V prosinci 1999 objevil odposlouchávací zařízení na státním zámku Štiřín. Podle Tomšovicové ho tam i namontoval. Zatím není známo, kde se to naučil.
* Ctislav Hakl: Spolupracovník firmy Anaconda. Bývalý důstojník Státní bezpečnosti, řídil 1. oddělení 7. odboru (doprava a spoje) komunistické kontrarozvědky. Po roce 1989 přešel do nově zřízené tajné služby. Z Bezpečnostní informační služby odešel na vlastní žádost v roce 1994. "Seznámili jsme se úplně náhodně, moji známí mi řekli, jestli bych ho chtěl," řekl LN Nuslauer.
* Karel Srba: Krátce po odhalení odposlechů ve Štiříně se v bulvárním deníku Super objevila informace, že někdejší generální sekretář ministerstva zahraničí Karel Srba, který měl Štiřín na starosti, byl spolupracovníkem tuzemské vojenské rozvědky pod krycím jménem Salima. Eva Tomšovicová po svém zatčení vypověděla, že vraždu Sabiny Slonkové si u ní objednal Srba. Ten to ovšem popírá. Ministr obrany již zřídil speciální vyšetřovací komisi, která má pozadí případu objasnit. toh
</TEXT>
</DOC>
<DOC>
<DOCID>LN-20020810009</DOCID>
<DOCNO>LN-20020810009</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Sociální demokraté neporušili vládní dohodu s US-DEU a KDU-ČSL, když ve čtvrtek nezvolili Hanu Marvanovou do čela sněmovní mediální komise. Premiér a předseda ČSSD Vladimír Špidla to včera řekl novinářům. Marvanová však své nezvolení považuje za porušení koaličních dohod. Špidla to odmítal šířeji komentovat, pouze sdělil, že o situaci se bude jednat. "Budeme hledat nějakou dohodu," řekl. Šéf poslaneckého klubu US-DEU Karel Kühnl hovořil s předsedou klubu poslanců ČSSD Milanem Urbanem. "Ujistil mě, že z jejich strany platí koaliční dohody, tedy že US-DEU má nárok na křeslo předsedy mediální komise," řekl včera Kühnl. Špidla dále uvedl, že vyšetřování korupce na ministerstvu zahraničí poslaneckou komisí by mohlo zmařit důkazy, které potřebuje k objasnění situace na ministerstvu policie. "Je to nejjistější cesta, jak zničit důkazy," míní premiér.
</TEXT>
</DOC>
<DOC>
<DOCID>LN-20020810010</DOCID>
<DOCNO>LN-20020810010</DOCNO>
<DATE>08/10/02</DATE>
<TITLE>
Romové, kteří chtějí požádat v Británii o azyl, budou mít obtíže už při cestě do Německa. Uvedla to britská ambasáda.
</TITLE>
<GEOGRAPHY>PRAHA</GEOGRAPHY>
<TEXT>
Šance získat azyl ve Velké Británii je pro Romy od včerejšího dne ještě menší. Britské velvyslanectví v Praze varovalo české žadatele o azyl, že problémy s úředníky budou mít už při vstupu do Německa, případně na hranicích s jinými státy Evropské unie. Velvyslanectví se tak snaží zabránit zvýšenému přílivu romských žadatelů o azyl. "Čeští občané cestující do Spojeného království za účelem získání azylu pozemní dopravou budou pravděpodobně odmítnuti celními a pasovými orgány na hranicích států schengenského protokolu," uvádí se v letáku, který včera ambasáda poskytla médiím. Romové v poslední době cestují do Británie autobusy, kterým dávají přednost před leteckou dopravou. Už od loňského léta totiž britští úředníci provádějí pravidelné kontroly na pražském letišti v Ruzyni. Teď obrátili Britové svou pozornost na autobusové linky. Na česko-německých hranicích neuspělo v minulých týdnech už několik skupin Romů. Podle vládního zmocněnce pro lidská práva Jana Jařaba je postup Britů legitimní. "Je pochopitelné, že se pokoušejí sdělit potenciálním žadatelům, jak britský systém funguje. Chtějí Romy odradit od iluzí, že se jim podaří uspět," uvedl včera Jařab. Kroky Britů však odmítá předseda sdružení Dženo Ivan Veselý. "Podle mě to není o Romech. Je to o tom, že potřebují (Britové) řešit svůj vlastní problém s přistěhovalectvím. Romové jsou pro ně jen zástěrkou," řekl včera Veselý. V letáku se píše, že čeští občané nemají žádný důvod ucházet se v zahraničí o azyl. Obsahuje i informace o procedurách, které žadatele v Británii čekají, loni bylo podle něj vráceno 800 uchazečů.V posledních třech měsících požádalo v Británii o azyl 1800 lidí z ČR, většinou Romů. Ve stejném období v roce 2001 registrovali britští úředníci 500 žadatelů. Minulý pátek se pokusil zastavit romský exodus i český premiér Vladimír Špidla. Ve svém prohlášení vyzval Romy, aby zůstali v ČR. Ve stejný den také navrhla vládní rada pro záležitosti romské komunity, aby neúspěšní žadatelé nedostávali zpětně české sociální dávky. Informace o situaci po včerejším setkání s britským chargé d'affaires Michaelem Tathamem potvrdil i vicepremiér Petr Mareš. "Podle přesvědčení britské vlády je Česko plně demokratická země, zaručující standardní práva svým menšinám. Není proto důvod, aby český občan oprávněně žádal v Británii o politický azyl," řekl Mareš. O možném zavedení víz pro české občany s Tathamem nemluvil. "I když si oba uvědomujeme, že ten problém ve vzduchu je," připustil Mareš.
PRAHA - Šance získat azyl ve Velké Británii je pro Romy od včerejšího dne ještě menší. Britské velvyslanectví v Praze varovalo české žadatele o azyl, že problémy s úředníky budou mít už při vstupu do Německa, případně na hranicích s jinými státy Evropské unie. Velvyslanectví se tak snaží zabránit zvýšenému přílivu romských žadatelů o azyl. "Čeští občané cestující do Spojeného království za účelem získání azylu pozemní dopravou budou pravděpodobně odmítnuti celními a pasovými orgány na hranicích států schengenského protokolu," uvádí se v letáku, který včera ambasáda poskytla médiím. Romové v poslední době cestují do Británie autobusy, kterým dávají přednost před leteckou dopravou. Už od loňského léta totiž britští úředníci provádějí pravidelné kontroly na pražském letišti v Ruzyni. Teď obrátili Britové svou pozornost na autobusové linky. Na česko-německých hranicích neuspělo v minulých týdnech už několik skupin Romů. Podle vládního zmocněnce pro lidská práva Jana Jařaba je postup Britů legitimní. "Je pochopitelné, že se pokoušejí sdělit potenciálním žadatelům, jak britský systém funguje. Chtějí Romy odradit od iluzí, že se jim podaří uspět," uvedl včera Jařab. Kroky Britů však odmítá předseda sdružení Dženo Ivan Veselý. "Podle mě to není o Romech. Je to o tom, že potřebují (Britové) řešit svůj vlastní problém s přistěhovalectvím. Romové jsou pro ně jen zástěrkou," řekl včera Veselý. V letáku se píše, že čeští občané nemají žádný důvod ucházet se v zahraničí o azyl. Obsahuje i informace o procedurách, které žadatele v Británii čekají, loni bylo podle něj vráceno 800 uchazečů.V posledních třech měsících požádalo v Británii o azyl 1800 lidí z ČR, většinou Romů. Ve stejném období v roce 2001 registrovali britští úředníci 500 žadatelů. Minulý pátek se pokusil zastavit romský exodus i český premiér Vladimír Špidla. Ve svém prohlášení vyzval Romy, aby zůstali v ČR. Ve stejný den také navrhla vládní rada pro záležitosti romské komunity, aby neúspěšní žadatelé nedostávali zpětně české sociální dávky. Informace o situaci po včerejším setkání s britským chargé d'affaires Michaelem Tathamem potvrdil i vicepremiér Petr Mareš. "Podle přesvědčení britské vlády je Česko plně demokratická země, zaručující standardní práva svým menšinám. Není proto důvod, aby český občan oprávněně žádal v Británii o politický azyl," řekl Mareš. O možném zavedení víz pro české občany s Tathamem nemluvil. "I když si oba uvědomujeme, že ten problém ve vzduchu je," připustil Mareš.
</TEXT>
</DOC>
<DOC>
<DOCID>LN-20020810011</DOCID>
<DOCNO>LN-20020810011</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Okresní organizace ČSSD Praha-západ nemůže kvůli stranickým stanovám vyloučit z řad sociální demokracie bývalého generálního sekretáře ministerstva zahraničí Karla Srbu. Předsedkyně okresní organizace Miloslava Vlková včera řekla, že vyloučit Srbu, podezřelého z přípravy vraždy novinářky Sabiny Slonkové, může pouze místní organizace. Ta však byla ve Statenicích zrušena. Srba této organizaci předsedal. "Můžeme ho pouze vyzvat, aby on sám požádal o pozastavení činnosti," sdělila Vlková s tím, že o Srbově setrvání v ČSSD bude okresní organizace jednat v úterý. Výsledkem jednání bude podle ní patrně výzva Srbovi, ten však z vazby v Plzni na Borech s organizací nekomunikuje. Podle stanov ČSSD může být člen vyloučen, pokud byl odsouzen za trestný čin.
</TEXT>
</DOC>
<DOC>
<DOCID>LN-20020810012</DOCID>
<DOCNO>LN-20020810012</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Bývalý poslanec KDU- ČSL Pavel Severa se včera ujal funkce náměstka ministra obrany. Ministr Jaroslav Tvrdík (ČSSD) tím splnil dohodu koaličních stran o obsazení náměstků silových resortů. Tisková služba ministerstva uvedla, že novým šéfem vojenské rozvědky se stal dosavadní velitel českého kontingentu v Kuvajtu Josef Prokš. Velením kontingentu byl pověřen Prokšův zástupce Dušan Lupuljev. Prokš nahradí Andora Šándora, který byl oficiálně odvolán proto, že se s ministrem neshodl na podobě vojenské tajné služby. Podle informací médií ale bylo důvodem odvolání to, že rozvědka i přes Tvrdíkův zákaz dále spolupracovala s někdejším generálním sekretářem ministerstva zahraničí Karlem Srbou.
</TEXT>
</DOC>
<DOC>
<DOCID>LN-20020810013</DOCID>
<DOCNO>LN-20020810013</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Ministr zahraničních věcí Cyril Svoboda jmenoval k 15. srpnu svými náměstky Alexandra Vondru a Jana Kohouta. Splnil tak vládní dohodu sociálních demokratů, křesťanských demokratů a unionistů, že funkce náměstků silových resortů obsadí osobnosti nominované koaličními stranami. O personálních změnách na ministerstvu informoval včera ředitel tiskového odboru Karel Borůvka. Kohouta, který ve funkci nahradí spolupracovnici exministra Jana Kavana Helenu Opoleckou, navrhla ČSSD jako svého člena ze stranické zahraniční komise. Dosud pracoval na ministerstvu jako politický ředitel. Bývalý velvyslanec v USA Vondra na ministerstvu pracuje jako vládní zmocněnec pro přípravu summitu NATO a do funkce ho navrhla Unie svobody-DEU.
</TEXT>
</DOC>
<DOC>
<DOCID>LN-20020810014</DOCID>
<DOCNO>LN-20020810014</DOCNO>
<DATE>08/10/02</DATE>
<TITLE>
Den po povodni: lidé se vracejí domů, úřady bilancují škody
</TITLE>
<TEXT>
Žádná přehrada nemohla podle vodohospodářů zabránit zaplavení města. Na pozdní zásah Povodí Vltavy si stěžuje řada obyvatel Českých Budějovic.
ČESKÉ BUDĚJOVICE - Jde pouze o rozmary počasí? Takovou otázku je možno zaslechnout v Českých Budějovicích poté, co město zasáhla stoletá voda z řeky Malše. Celá řada obyvatel je přitom přesvědčena o tom, že správci přehrady na Malši v Římově podcenili nebezpečí vydatných srážek a začali vodu z nádrže upouštět pozdě. "Když znali předpověď počasí, měli začít s vypouštěním v pondělí," řekl LN Jaroslav Hovorka z nejhůře postižené městské čtvrti Havlíčkova kolonie. Podobný názor mají i jeho sousedé. Zástupci podniku Povodí Vltavy tato slova odmítají. Malše podle nich měla ve středu ráno největší průtok za sto let a žádná přehrada nemohla zatopení Budějovic zabránit. "I kdybychom teoreticky snížili hladinu pod vodohospodářsky únosnou mez, stejně by se nádrž během několika hodin zcela zaplnila," řekl LN zástupce ředitele Povodí Vltavy Jan Flíček. Za nesmyslné také považuje fámy o tom, že se část hráze římovské přehrady utrhla. "Voda skutečně prolomila přehradní hráz, ale na malé přehradě pod Ličovem na řece Černé. Z hlediska naplnění Římova nebyla tato událost nijak zvlášť významná," dodal. V už zmíněné Havlíčkově kolonii ale před dvěma lety část obyvatel zorganizovala petici proti připraveným protipovodňovým opatřením. Vodohospodáři totiž navrhovali rozšíření koryta Malše, což by ale znamenalo zničení parku se vzrostlými stromy. Iniciátor petice, kterého se včera LN nepodařilo zastihnout, zbytečnost vybagrování koryta obhajoval i tím, že projekt počítá s vysokou vodou, jaká na Malši 100 let nebyla. Petici podepsalo 3000 obyvatel a podpořila ji celá řada významných komunálních politiků. Projekt vodohospodářů byl zamítnut. Nyní se jejich "černé" představy naplnily. "Doufám, že alespoň tito politici už v příštím volebním období na radnici nebudou," řekl Miloš Kratochvíl, ředitel firmy 1. JVS, která spravuje městské vodovody a kanalizace.
</TEXT>
</DOC>
<DOC>
<DOCID>LN-20020810015</DOCID>
<DOCNO>LN-20020810015</DOCNO>
<DATE>08/10/02</DATE>
<TITLE>
Jen padesát centimetrů dělilo galerii v pražských Sovových mlýnech od pohromy. Vltava, která zatopila celé nábřeží na Kampě, proudila těsně pod okny výstavních sálů.
</TITLE>
<GEOGRAPHY>PRAHA</GEOGRAPHY>
<TEXT>
Galerie Kampa v Sovových mlýnech velké vodě včera odolávala. Pod hladinou se ale ocitlo jedno okno a dvoje dveře, před kterými byla postavena barikáda z dřevěných desek a pytlů s pískem. Do budovy přesto proudila voda netěsnostmi a zdivem. "Využili jsme výtahovou šachtu. Voda stéká po schodech a hromadí se v nejnižším místě, v šachtě výtahu. Odtud ji už od čtvrtka čerpáme ven," popsala souboj s rozvodněnou Vltavou ředitelka galerie Marie Šedivá. Před velkou vodou přijeli vedení galerie ve čtvrtek odpoledne varovat policisté. Vysvětlili, že přehrady vltavské kaskády musejí vypouštět více vody a že do Prahy dorazí dvě povodňové vlny. "Podle nejčernějších předpokladů mělo být v přízemních sálech půl metru vody. Hned jsme proto začali vynášet umělecká díla do vyšších pater," řekl galerista Jiří Machalický. Pro některé vystavené objekty si umělci dokonce sami přišli a odvezli je do bezpečí. Na místě zůstalo jen to, co pro svou váhu nebylo možné odnést. "Kdyby to bez varování zatopila voda, kulturní škody by byly nevyčíslitelné. Přepočteno penězi by šly do milionů," tvrdí Machalický. Do psího útulku však musela na několik dní galerie pro jistotu evakuovat dva strážní psy. V současné době se žádná katastrofa nekoná, škody na fasádách dosahují maximálně desítek tisíc korun, a pokud už hladina Vltavy nebude dále stoupat, Sovovy mlýny vodě odolají. Už za pět dní, v úterý, plánují znovu otevřít brány veřejnosti. Vedení galerie se ze situace poučilo a už nyní má několik návrhů, jak v budoucnosti rozvodněné Vltavě čelit. Buď odolnými vodotěsnými okny, nebo protipovodňovými zábranami. Rozvodněná Vltava v Praze žádné velké škody nenapáchala. Slepé rameno řeky zatopilo ulici Za Elektrárnou v Holešovicích. Pod vodou zčásti zmizel i nedaleký Císařský ostrov. Nejvíce vody proudilo v Praze korytem před polednem, pak už podle prognóz hladina jen klesala.
PRAHA - Galerie Kampa v Sovových mlýnech velké vodě včera odolávala. Pod hladinou se ale ocitlo jedno okno a dvoje dveře, před kterými byla postavena barikáda z dřevěných desek a pytlů s pískem. Do budovy přesto proudila voda netěsnostmi a zdivem. "Využili jsme výtahovou šachtu. Voda stéká po schodech a hromadí se v nejnižším místě, v šachtě výtahu. Odtud ji už od čtvrtka čerpáme ven," popsala souboj s rozvodněnou Vltavou ředitelka galerie Marie Šedivá. Před velkou vodou přijeli vedení galerie ve čtvrtek odpoledne varovat policisté. Vysvětlili, že přehrady vltavské kaskády musejí vypouštět více vody a že do Prahy dorazí dvě povodňové vlny. "Podle nejčernějších předpokladů mělo být v přízemních sálech půl metru vody. Hned jsme proto začali vynášet umělecká díla do vyšších pater," řekl galerista Jiří Machalický. Pro některé vystavené objekty si umělci dokonce sami přišli a odvezli je do bezpečí. Na místě zůstalo jen to, co pro svou váhu nebylo možné odnést. "Kdyby to bez varování zatopila voda, kulturní škody by byly nevyčíslitelné. Přepočteno penězi by šly do milionů," tvrdí Machalický. Do psího útulku však musela na několik dní galerie pro jistotu evakuovat dva strážní psy. V současné době se žádná katastrofa nekoná, škody na fasádách dosahují maximálně desítek tisíc korun, a pokud už hladina Vltavy nebude dále stoupat, Sovovy mlýny vodě odolají. Už za pět dní, v úterý, plánují znovu otevřít brány veřejnosti. Vedení galerie se ze situace poučilo a už nyní má několik návrhů, jak v budoucnosti rozvodněné Vltavě čelit. Buď odolnými vodotěsnými okny, nebo protipovodňovými zábranami. Rozvodněná Vltava v Praze žádné velké škody nenapáchala. Slepé rameno řeky zatopilo ulici Za Elektrárnou v Holešovicích. Pod vodou zčásti zmizel i nedaleký Císařský ostrov. Nejvíce vody proudilo v Praze korytem před polednem, pak už podle prognóz hladina jen klesala.
</TEXT>
</DOC>
<DOC>
<DOCID>LN-20020810016</DOCID>
<DOCNO>LN-20020810016</DOCNO>
<DATE>08/10/02</DATE>
<TEXT>
Hladiny téměř všech rozvodněných řek budou podle meteorologů během dnešního dne klesat. Napjatější by měla zůstat pouze situace v povodí Labe. U Mělníka měla jeho hladina kulminovat v nočních hodinách a v Ústí nad Labem měla řeka dnes ráno dosáhnout třetího povodňového stupně. Dopoledne očekávali odborníci minimální dešťové srážky, odpoledne by pak měly zasáhnout většinu území bouřky. "Počítáme s většími srážkami především na severní Moravě a ve Slezsku," uvedla včera Marie Odstrčilová z Českého hydrometeorologického ústavu. Víkendové bouřky by však měly znamenat pouze zhoršení počasí, a ne zvýšení hladin.
</TEXT>
</DOC>
<DOC>
<DOCID>LN-20020810017</DOCID>
<DOCNO>LN-20020810017</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Asi 30 lidem, kteří, byli při řízení záchranných prací nejdůležitější, ve čtvrtek jejich "krizové" mobilní telefony fungovaly. Tisícovky dalších, jimž stát mobily dal, mohly mít s komunikací problémy. Vyplynulo to ze slov šéfa odboru komunikačních a informačních systémů hasičského záchranného sboru Luďka Štolby. Resort vnitra uzavřel v lednu kontrakt s firmou Eurotel na dodávku 19 000 telefonů pro záchranáře, policii, samosprávu a státní instituce, které jsou zapojeny do systému krizového řízení. Ministr vnitra Stanislav Gross ve čtvrtek bez podrobností uvedl, že při záplavách selhalo jediné - spojení.
</TEXT>
</DOC>
<DOC>
<DOCID>LN-20020810018</DOCID>
<DOCNO>LN-20020810018</DOCNO>
<DATE>08/10/02</DATE>
<TEXT>
ČESKĚ Budějovice - Prezident Václav Havel včera telefonicky jednal s jihočeským hejtmanem Janem Zahradníkem. "Na otázky pana prezidenta jsem popsal průběh záplav i aktuální situaci. Informoval jsem ho o práci povodňové komise i o tom, že voda v Malši klesla asi o dva metry a že lidé z evakuovaných míst se již vracejí do svých domovů," řekl Zahradník. Václav Havel v současnosti tráví dovolenou v Portugalsku.
</TEXT>
</DOC>
<DOC>
<DOCID>LN-20020810019</DOCID>
<DOCNO>LN-20020810019</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Už během dnešního dne vyšle humanitární organizace ADRA dobrovolníky na pomoc jihočeským obcím postiženým povodněmi. Zejména se chce soustředit na obec Plav na Českobudějovicku, kde voda zatopila asi 35 domů. ADRA obci mimo jiné nabídla zapůjčení vysoušečů zdí.
</TEXT>
</DOC>
<DOC>
<DOCID>LN-20020810020</DOCID>
<DOCNO>LN-20020810020</DOCNO>
<DATE>08/10/02</DATE>
<GEOGRAPHY>Olomouc</GEOGRAPHY>
<TEXT>
V přípravách na možné povodně může podle olomouckých úředníků pomoci také studium historie. Město shromáždilo od obyvatel fotografie a dokumenty zachycující záplavy po celé minulé století. Tyto informace mohou podle odborníků pomoci při odhadování průběhu i dopadu záplav. "Není to samozřejmě všelék pro všechna města. Pokud však máme podklady, získáme i představu o tom, co lze očekávat," řekl šéf odboru ochrany olomoucké radnice Radek Zapletal.
</TEXT>
</DOC>
<DOC>
<DOCID>LN-20020810021</DOCID>
<DOCNO>LN-20020810021</DOCNO>
<DATE>08/10/02</DATE>
<TITLE>
Téměř všechna základní pojištění kryjí i škody způsobené záplavami. Jak mají tedy obyvatelé ze zaplavených obcí postupovat?
</TITLE>
<TEXT>
Kdy se obrátit na pojišťovnu?
* Počkejte, až opadne voda, aby bylo vidět, k jaké škodě došlo.
Kde a jak škodu ohlásit?
* Ohlaste škodu vaší pojišťovně. Můžete to udělat osobně na příslušných pobočkách ústavu, případně písemně nebo telefonicky.
* Vyzvedněte si formulář na ohlášení škody a vyplňte ho.
* Domluvte se s likvidátorem pojistné události, který vám bude přidělen, kdy k vám může přijít.
Jak se připravit na návštěvu pracovníka pojišťovny?
* Sestavte si seznam poškozených nebo zničených věcí a spočítejte předběžnou výši škody. Pomůže, když si tyto věci vyfotografujete.
</TEXT>
<HEADING>
Co s motorovým vozidlem?
</HEADING>
<TEXT>
* Auta nestartujte a nechte je prohlédnout v servisu. Mohli byste poškodit motor a pojišťovna by mohla odmítnout tuto škodu zaplatit.
</TEXT>
<HEADING>
Kdy máte nárok na zálohu?
</HEADING>
<TEXT>
* Požádat o ni můžete už likvidátora. Pojišťovna je povinna vám přiměřenou zálohu na požádání vyplatit, pokud není možné vypořádat škodu do jednoho měsíce od ohlášení.
</TEXT>
<HEADING>
Za jak dlouho musí pojišťovna váš případ uzavřít?
</HEADING>
<TEXT>
* Občanský zákoník neurčuje pojišťovnám žádnou lhůtu, dokdy mají pojistnou událost uzavřít. Ukládá jim pouze povinnost vyplatit klienty do 15 dnů od uzavření případu. To ale může trvat řádově i měsíce.
Kolik Zaplatí pojišťovna?
* Pravděpodobně ne celou škodu. Ústavy hradí většinou hodnotu, kterou měla věc v době poškození, a ne pořizovací cenu.
Telefonní linky, na kterých můžete nahlásit pojistnou událost
</TEXT>
</DOC>
<DOC>
<DOCID>LN-20020810022</DOCID>
<DOCNO>LN-20020810022</DOCNO>
<DATE>08/10/02</DATE>
<GEOGRAPHY>BRNO</GEOGRAPHY>
<TEXT>
Způsob, jak policisté v Brně vykazovali svoje výkony, bude prošetřovat mimořádná kontrola, kterou nařídilo jihomoravské policejní ředitelství. "Vedení krajské správy získalo signály, které se týkají statistického dokazování na brněnském policejním ředitelství," řekla krajská policejní mluvčí Kamila Janíčková. O co jde, zatím nechce blíže specifikovat. "Určité věci jsme zjistili, ale vše se ukáže, až jak kontrola dopadne," sdělila Janíčková. Podle ní bude nutné počkat i na výsledek vyšetřování, které v této věci vede i Inspekce ministra vnitra. Skutečnost, že někteří policisté zřejmě falšovali záznamy o svém výkonu, vyšla najevo v posledních týdnech a týkala se policie v Brně a na Břeclavsku. V Brně šlo o dva případy, a to na služebnách Brno-sever a Brno-Komárov. Fakt, že někteří brněnští policisté zřejmě falšovali vykazování své práce, však podle mluvčího brněnského policejního ředitelství Zdeňka Lubase neznamená, že by byl špatný systém řízení policie v Brně. Lubas tvrdí, že jde o selhání jednotlivců. Jednoznačně odmítl, že by zodpovědnost za falšování neslo i vedení brněnské policie zavedením systému hodnocení práce policistů podle množství objasněných trestných činů. "Systém nebyl špatný. Když soustružník udělá špatně nějaké výrobky, také neodstupuje ředitel. Kvůli pochybení jednoho policisty hned neodstupuje ministr vnitra," dodal Lubas. To, že podvody se statistikou by mohly ukazovat na manažerskou nekompetentnost brněnského policejního ředitelství, odmítla komentovat i krajská policejní mluvčí Janíčková. "Nechci to komentovat, zvláště dokud neskončí vyšetřování," uvedla. Brněnský policejní šéf se k tomu nemohl vyjádřit, neboť je na dovolené. Jeho zástupce Svatoslav Suchomel k tomu také nechtěl nic říci. Jeho sekretářka uvedla, že od toho je mluvčí Zdeněk Lubas.
</TEXT>
</DOC>
<DOC>
<DOCID>LN-20020810023</DOCID>
<DOCNO>LN-20020810023</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Čeští občané, kteří si v tuzemsku platí sociální a zdravotní pojištění, dostanou od září v Německu nezbytnou lékařskou péči bezplatně i bez cestovního připojištění. Umožní to smlouva o sociálním zabezpečení mezi oběma zeměmi. Lidé, kteří v Německu pracují, mají podle dokumentu nárok i na nemocenské dávky a penzi. Informoval o tom včera vedoucí tiskového oddělení ministerstva práce a sociálních věcí Vladimír Hrubý. Nezbytnou zdravotní péči uhradí v Německu za české pracovníky a turisty zdravotní pojišťovny. Češi se tak již nebudou muset před cestou připojistit nebo po ošetření platit hotově. Stejně zdravotní péči dostanou i Němci v Česku. Dohoda podle Hrubého zaměstnaným lidem zajistí to, že budou sociální a zdravotní pojištění platit obvykle ve státě, v němž pracují. Pokud Češi působí v Německu, lze ale peníze zpravidla v prvních dvou letech odvádět v tuzemsku.
</TEXT>
</DOC>
<DOC>
<DOCID>LN-20020810024</DOCID>
<DOCNO>LN-20020810024</DOCNO>
<DATE>08/10/02</DATE>
<GEOGRAPHY>Praha</GEOGRAPHY>
<TEXT>
Všech 286 klientů zkrachovalé cestovní kanceláře Alave a její dceřiné společnosti Ču Tour, kteří zůstali na pěti místech Itálie a Řecka, by mělo mít zajištěnou dopravu zpět do České republiky. Alave totiž byla pojištěna pro případ úpadku. Evropská cestovní pojišťovna (ECP) již ve čtvrtek poslala do Itálie jeden autobus a včera měl být vyslán druhý. Situace klientů, kteří se mají z dovolené vrátit letecky, je jednodušší, neboť všechny smlouvy byly uzavřeny a vše by mělo fungovat normálně. Zákazníci, které úpadek cestovní kanceláře zastihl ještě před cestou do zahraničí, dostanou podle generálního ředitele Evropské cestovní pojišťovny Vladimíra Krajíčka své peníze zpět. Odškodněni by měli být do půl roku. Přesto hrozí některým klientům ztráta, protože Alave sice loni převzala činnost kanceláře Ču Tour, ale až do letošního července uzavírala smlouvy na její jméno. CK Ču Tour přitom nebyla pojištěna proti úpadku. V souvislosti s tím zvažuje Evropská cestovní pojišťovna podání trestního oznámení na CK Alave pro podvod. V letošním roce jde již o čtvrtý případ, který ECP prošetřuje.
</TEXT>
</DOC>
<DOC>
<DOCID>LN-20020810025</DOCID>
<DOCNO>LN-20020810025</DOCNO>
<DATE>08/10/02</DATE>
<TITLE>
Tradiční městští ptáci se možná dostanou na seznam ohrožených zvířat
</TITLE>
<TEXT>
Populace vrabců dramaticky klesá. Přesnou příčinu tohoto jevu ornitologové zatím neznají, spíš se jen dohadují.
PRAHA - Z českých měst mizí jejich tradiční opeření obyvatelé - vrabci. Česká společnost ornitologická (ČSO) chce proto vrabce vyhlásit ptákem roku 2003. "Ptákem roku se vyhlašuje druh, který je nejen ohrožený, ale zároveň musí být i sympatický veřejnosti," uvedla tajemnice ČSO Lucie Stejskalová a dodala, že ptákem roku 2002 se stala poštolka obecná. Při dalším výzkumu chování a zvyků vrabců má podle Stejskalové pomoci veřejnost. Spolu s vyhlášením ptáka roku na jaře 2003 chtějí ornitologové vydat brožurku, která by obsahovala nejen podrobnější biologické poznatky o vrabcích, ale i přesnější čísla o výskytu těchto ptáků v České republice.
</TEXT>
<HEADING>
Vrabčích skrýší je méně
</HEADING>
<TEXT>
Populace vrabců dramaticky klesá. "Dnes je těchto zvědavých ptáků asi o třicet až padesát procent méně než před deseti lety," odhaduje ředitel Českého svazu ochránců přírody Petr Stýblo. Přesnější odhady mluví o úbytku tří až šesti milionů párů v letech 1985 až 1989. "V letech 1970 až 1990 byl zaznamenán pokles vrabčí populace o dvacet až devětačtyřicet procent," uvedl už letos v lednu v rozhovoru pro LN Petr Voříšek z České společnosti ornitologické. Tento prudký pokles odborníci zaregistovali teprve nedávno. Pro svůj nenápadný vzhled a neustálou přítomnost byli vrabci dlouho na okraji vědeckého zájmu. To se však mění a vědci se snaží zjistit, proč vrabců tak rychle ubývá. Jasnou příčinu prudkého poklesu vrabčí populace ornitologové zatím neznají, spíš se jen dohadují. Petr Stýblo z Českého svazu ochránců přírody míní, že úbytek vrabce polního, který žije mimo město, úzce souvisí s modernizací zemědělství. Vrabci přicházejí o tradiční úkryty a hnízdiště. Také kravíny, dříve hojné zdroje potravy, jsou dnes spíše minulostí. Nedostatek přirozených úkrytů ovlivňuje i úbytek vrabce domácího, který žije hlavně v městských parcích. I tam se v posledních letech kácejí křoviny, provádějí rekonstrukce a přestavby, a tak se vrabci nemají kde schovávat. "Máme zákony, které regulují těžbu stromů, ale zákon regulující totéž u křovin neexistuje," stěžuje si Petr Stýblo. Právě kvůli hnízdění v korunách velkých stromů a dostatku potravy se do parků v posledních letech stahují sojky a straky, přirození predátoři vrabců. Najít vrabčí hnízdo pro ně nepředstavuje žádný problém. Dalším nebezpečím jsou všude číhající kočky a znečištěné životní prostředí. Lucie Stejskalová z České společnosti ornitologické za další příčinu úbytku vrabců považuje moření zrní. Na snižujícím se počtu těchto ptáků se zřejmě podepisuje i jejich krmení. "Máme vypozorováno, že počet ohrožených vrabců stoupá v místech, kde je lidé přikrmují, nejvíce ohroženi jsou přitom mladí vrabci, kteří právě vyletěli z hnízd," tvrdí Stejskalová. Přesto v nejbližších letech vrabci nevymřou. "Úplné vymizení vrabce jako druhu zatím nehrozí, mnohem pravděpodobnější je možnost, že se stáhne z míst, kde je nejvíce ohrožen," dodal Petr Stýblo z Českého svazu ochránců přírody. Problém s úbytkem vrabců trápí celou západní Evropu a objevují se také spekulace, že by tento pták mohl skončit na seznamu ohrožených druhů. Královská společnost na ochranu ptáků ve Velké Británii dokonce vypsala vysokou odměnu pro toho, kdo odhalí přesnou příčinu jejich úbytku. Podle některých zdrojů mohou být příčinou úbytku vrabců i exhalace ze spalování bezolovnatých benzinů.
Vrabci se dělí na domácí (Passer domesticus) a polní (Passer montanus). U vrabců domácích se vyvinul pohlavní dimorfismus, samička vypadá jinak než sameček, u vrabců polních nikoli. Vrabec domácí je více rozšířený a má blíž k člověku.
</TEXT>
</DOC>
<DOC>
<DOCID>LN-20020810026</DOCID>
<DOCNO>LN-20020810026</DOCNO>
<DATE>08/10/02</DATE>
<GEOGRAPHY>BOŠOVICE</GEOGRAPHY>
<TEXT>
Od počátku srpna vykradl neznámý zloděj již dvakrát Obecní muzeum v Bošovicích na Vyškovsku. Zmizely starožitnosti za 1,5 milionu korun. Vesnice s 1050 obyvateli při vloupání přišla o část nejcennějších exponátů. Zloděj se do bošovického muzea vloupal nejprve v noci na 1. srpna. Ukradl monstrance, sochu tanečnice, dvě čínské vázy, několik mís a obraz. Do týdne se patrně stejný zloděj na místo činu vrátil. Opět vypáčil vstupní dveře a odnesl mimo jiné patery starožitné hodiny. Obecní muzea na jižní Moravě se stávají terčem útoků zlodějů často. Hasičské muzeum v Jiřicích u Moravských Budějovic přišlo v červnu o 18 historických přileb. Vykradeno bylo také muzeum ve Ždánicích na Hodonínsku. V Kořenci na Blanensku zmizel nejvzácnější exponát - sto let staré loutkové divadlo.
</TEXT>
</DOC>
<DOC>
<DOCID>LN-20020810027</DOCID>
<DOCNO>LN-20020810027</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Po střechách domů v Praze 1 utíkal ve čtvrtek v noci před policejní hlídkou devatenáctiletý bytový zloděj. Mladý muž z Lounska se do bytu v ulici Nekázanka dostal přes střechy rozbitým oknem terasy. Z bytu odnesl peníze a šperky. "Protože byl vyrušen, musel se dát stejnou cestou na ústup. Na střeše si mladíka všimla policejní hlídka a prchajícího po střechách domů sledovala," řekla včera mluvčí pražské policie Eva Brožová. Dopadený mladík policii popsal všechny byty, které navštívil buď sám, nebo se svým o rok mladším společníkem z Prahy 3. Toho policisté zadrželi již 7. července krátce poté, co opouštěl vykradený byt. Dvojice je podezřelá, že společně či každý zvlášť vykradli několik bytů a kanceláří převážně v Praze 1. Brožová uvedla, že celková škoda se odhaduje na 300 tisíc . Oba mladíci byli obviněni z krádeže a porušování domovní svobody.
</TEXT>
</DOC>
<DOC>
<DOCID>LN-20020810028</DOCID>
<DOCNO>LN-20020810028</DOCNO>
<DATE>08/10/02</DATE>
<TITLE>
Ideální místo. Nošovická průmyslová zóna u Ostravy by jako jedna z mála svým rozsahem zvládla miliardovou investici korejské automobilky Hyundai. Ve hře je však
</TITLE>
<HEADING>
více evropských zemí.
</HEADING>
<GEOGRAPHY>PRAHA</GEOGRAPHY>
<TEXT>
Několik tisíc nových pracovních míst a asi miliardu dolarů investic by mohl přinést nový závod jihokorejské automobilky Hyundai, který chce firma postavit v Evropě. Pokud by se v této souvislosti štěstí usmálo na nošovickou průmyslovou zónu, byla by to druhá největší zahraniční investice v historii ČR po továrně PSA Peugeot CitroĎn- Toyota v Kolíně.
</TEXT>
<HEADING>
Náplast na neúspěch s BMW
</HEADING>
<TEXT>
"Mohlo by to přinést dva až tři tisíce přímých pracovních míst a pět až deset tisíc nepřímých míst," upozorňuje Martin Jahn, šéf vládní agentury CzechInvest, která Korejcům severomoravskou lokalitu nabízí. Proč právě Nošovice? Zdejší průmyslová zóna je svým rozsahem jedna z mála přijatelných pro tak obrovskou investici. Případná stavba továrny na automobily Hyundai v Česku by zároveň byla hojivou náplastí na zklamání z minulého roku, kdy se automobilka BMW ve finále rozhodla vybudovat svůj závod za miliardu marek v německém Lipsku a ne ve středočeském Kolíně. "Závod Peugeotu byl úspěch. Další závod by byl ohromný úspěch. Vláda bude takovou investici podporovat," říká Jahn. Česká republika šanci na úspěch má. Jahn nicméně upozorňuje, že ve hře jsou i další evropské země, hlavně ve střední a východní Evropě. "Rozhodnutí může být otázkou několika měsíců, zájemce ale zvažuje velké množství faktorů," dodává. "Budeme zjišťovat cenu pracovní síly a celkovou výhodnost polohy lokality. Továrna by se měla začít stavět v roce 2005," upřesňuje Jake Jang, manažer public relations společnosti Hyundai Motor. Konečnou výši plánované investice nechce prozradit, ale podle něj by měla být podobná té, s jejíž pomocí bude firma stavět továrnu ve Spojených státech.
</TEXT>
<HEADING>
Náklady na pracovní sílu rozhodnou
</HEADING>
<TEXT>
Hyundai totiž postaví novou továrnu za miliardu dolarů v americké Alabamě, kde by měla být zahájena výroba v roce 2005. Postupně by měla vzrůst na 300 tisíc automobilů ročně. Závod by měl zaměstnat asi 2000 lidí. Hyundai údajně již oslovil české dodavatele součástek a sonduje situaci. "Zahraniční automobilku může v tuto chvíli přitáhnout do Česka právě poměrně dobrá síť subdodavatelů, čímž se snižují dopravní náklady na výrobu. Dále jsou to investiční pobídky a relativně levná a schopná pracovní síla," upozorňuje analytik Baader Securities Lukáš Dufek. Středoevropské země však podle něj svedou o investici Hyundai tvrdý boj.
Pozn. Továrnu s těmito parametry staví Hyundai v americké Alabamě. Zástupci Hyundai LN potvrdili, že podobný závod chtějí vybudovat i v některé evropské zemi.
PRAMEN: CZACHINVEST
FOTO:ARCHIV // ŠIMON / LN
</TEXT>
</DOC>
<DOC>
<DOCID>LN-20020810029</DOCID>
<DOCNO>LN-20020810029</DOCNO>
<DATE>08/10/02</DATE>
<TITLE>
PRAHA - Vedení Bontonu připravuje rozdělení této největší tuzemské multimediální společnosti na několik firem. Tento krok musejí ještě přijmout akcionáři na valné hromadě. Ke schválení navrhovaného rozdělení jsou podle obchodního zákoníku potřebné tři čtvrtiny hlasů přítomných akcionářů. Mezi největší vlastníky Bontonu patří podle databáze Čekia americká investiční společnost Bancroft s 36,37 procenta akcií, Martin Kratochvíl se zhruba deseti procenty a Michael Kocáb se šestiprocentním podílem. K návrhu rozdělení se společnost Bonton nevyjádřila. "V době, kdy se něco teprve připravuje, nejsme schopni zodpovědět otázky, a předjímat tak rozhodnutí akcionářů," uvedla Michaela Olexová z Bontonu. Rozštěpení Bontonu na několik firem pravděpodobně souvisí s hledáním strategického investora. Najít kupce pro celý mediální koncern se totiž nepodařilo. Bonton se proto bude prodávat po částech. "Analýza společnosti ukázala, že právě prodej po jednotlivých divizích či společnostech se jeví jako nejzajímavější a z finančního hlediska i nejvýhodnější," uvedla sama společnost na konci května. Na prodeji Bontonu má zájem především investiční společnost Bancroft, která je největším akcionářem Bontonu. Bancroft investuje prostřednictvím svých fondů rizikového kapitálu v zemích střední a východní Evropy. Americká společnost není strategickým investorem a své podíly ve firmách prodává po zhodnocení jiným zájemcům. Kapitál chtěl Bonton sehnat i vydáním akcií na kapitálových trzích v roce 1997. Kvůli propadu cen akcií na burzách tehdy od svého úmyslu odstoupil. Společnost Bonton se od svého vzniku v roce 1990 rozrostla z distributora hudby na multimediální koncern, který působí od rádiového vysílání přes hudební vydavatelství až po vydávání knih.
</TITLE>
<TEXT>
Co představuje skupina Bonton
Bonton Film
Bonton Home Entertainment
Centrum Českého videa
Ateliéry Bonton Zlín
Sony Music/Bonton
Supraphon
Albatros (knižní vydavatelství)
Rádio Bonton
Bontonland (maloobchod)
Panther (distribuce)
</TEXT>
</DOC>
<DOC>
<DOCID>LN-20020810030</DOCID>
<DOCNO>LN-20020810030</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Růst průmyslu se během posledního měsíce druhého čtvrtletí znatelně snížil. Průmyslová produkce se v červnu meziročně zvýšila pouze o 1,3 procenta. Po očištění od vlivu počtu pracovních dní činí přírůstek výroby 3,5 procenta. O měsíc dříve přitom produkce vzrostla ještě o 5,1 procenta. Zvýšení výroby hlásí pouze šest ze 17 odvětví. "Nejvíce se dařilo tradičně úspěšným sektorům: výrobě elektrických a optických přístrojů a gumárenskému a plastikářskému průmyslu," komentoval poslední data hlavní ekonom Patria Online David Marek. Propad zaznamenaly také průmyslové tržby. Jejich růst v červnu poklesl o 2,6 procenta a spadl výrazně pod dvě procenta. O více než polovinu se snížilo i tempo růstu tržeb z přímého vývozu. Z květnových 14,2 procenta kleslo až na sedm procent. "Potvrzuje se, že se výkony průmyslu srovnají dříve či později s aktuálním děním v zahraničním obchodě," uvedl analytik Raiffeisenbank Miroslav Brabec. "Zde jsme s výjimkou dubna již od listopadu svědky viditelně slábnoucího tempa růstu vývozu i dovozu," doplnil. Silná koruna a slabá zahraniční poptávka se negativně projevují v hospodaření tuzemských firem, které jsou nuceny snižovat výrobní náklady i za cenu propouštění zaměstnanců. V červnu se počet pracovníků v průmyslu snížil o tři procenta. "Pokles počtu pracovníků v průmyslu taktak kompenzuje snížení objemu výroby. Produktivita práce proto stagnuje," shrnula Helena Horská z České spořitelny.
</TEXT>
</DOC>
<DOC>
<DOCID>LN-20020810031</DOCID>
<DOCNO>LN-20020810031</DOCNO>
<DATE>08/10/02</DATE>
<TITLE>
Ekonomický diář Jaroslava Plesla
</TITLE>
<TEXT>
Letní prázdniny se lámaly v půli, když se TV Nova v roce 1999 přes noc odstěhovala z centra Prahy na Barrandov. Vladimír Železný tehdy nadobro opustil své americké investory a začal vysílat sám. Už nechtěl být jen námezdním nevolníkem Američanů, ale skutečným podnikatelem. Postavil se na vlastní nohy a kráčel k zářné budoucnosti mediálního magnáta. Po třech letech od rozchodu je však už jasné, že se Železný emancipovat nedokázal. Když se před týdnem (opět v půli letních prázdnin) dohodly investiční skupiny MEF Holding a PPF na rozdělení moci v televizi Nova, odehrálo se to celé bez aktivní účasti Železného. A tak Prcek (jak Železného nazývá spolumajitel TV Nova Peter Kršák) ztratil tři roky života zbytečnou válkou. Z loutky je zas jen loutka sloužící skutečným podnikatelům. Možná i proto se Železný nedočkal potlesku, když se svými podřízenými v pondělí zapíjel třetí výročí "nové Novy".
Mocenská houpačka zamíchala osudem i dvěma pravým rukám Václava Klause. Jedné bývalé a druhé současné. V dozorčí radě České konsolidační agentury Vlastimila Tlustého (ODS) nejspíš vystřídá Ivan Pilip. Prozatímní předseda Unie svobody-DEU se tak dočká dvojí satisfakce. Obsadí funkci s větším vlivem, než má leckterý ministr (kterým se teď kvůli angažovanosti v Klausových vládách nestal) a ještě Klausovi dodá důkaz, že ho k úspěšné politické kariéře nepotřebuje. A Tlustý? Ten se může spolehnout, že s odchodem Václava Klause z čela ODS zapadne i jeho politická hvězda. A to na žádném ministerském křesle ještě nikdy neseděl. Prostě smůla. Naopak šťastné chvíle prožil Václav Havel, když se dozvěděl o krachu bulvárního deníku Super. "Ten deník byla skutečná špína a jsem rád, že navzdory gigantické reklamě řekla veřejnost 'Tak dost'," napsal Havel do Literárních novin. Škoda, že nám pan prezident rovnou nesdělil, jaký další bankrot soukromého podniku by mu ještě udělal radost. Chemapol to určitě nebyl.
Neveselý je pohled na to, jak nová tisková mluvčí vlády Anna Stárková kráčí v šlépějích svého předchůdce Libora Roučka. Ten se proslavil nejen svou neschopností odpovědět na sebetriviálnější otázku o činnosti vlády, ale hlavně diletantismem při vydávání zpráv o privatizačních rozhodnutích kabinetu. Únik informace o privatizaci Unipetrolu svého času vyšetřovala i Komise pro cenné papíry. Když teď vláda rozhodla o privatizaci Českého Telecomu, informovala o tom paní Stárková Českou tiskovou kancelář, ale zapomněla na zahraniční agentury. To by se jí stávat nemělo.
Uvidíme, jak bude jednou vláda informovat o zrušení záměru na koupi stíhaček pro českou armádu. Zdá se totiž, že nový ministr financí Bohuslav Sobotka nemá pro supersoniky pochopení. V rozhovoru pro čtvrteční týdeník Ekonom o tom mluvil Sobotkův poradce Jan Mládek: "Když se očekává, že budou nakoupeny stíhačky, proč je brát mimo rozpočet a nepočítat je do oněch 2,2 procenta HDP, která jsou určena na obranu?" Ve včerejším vydání Hospodářských novin si už přisadil i Sobotka. "... zcela legitimní bude, pokud se vláda v budoucnu rozhodne pro nákup nadzvukových letounů, aby i náklady spojené s takovouto operací byly zahrnuty do vojenských obranných výdajů," řekl ministr. Možná se tím dá vysvětlit stížnost ministra obrany Jaroslava Tvrdíka v rozhovoru pro MF Dnes z minulé soboty: "Kromě kauzy vojenské rozvědky (...) je na obzoru další velký problém, s nímž budu muset s velkým rozčarováním předstoupit před veřejnost. Řeknu jen tolik: nedává mi to spát." Co měl Tvrdík na mysli, zůstalo čtenářům utajeno, neboť nepříliš bystrého redaktora Jana Gazdíka nenapadlo se Tvrdíka zeptat. Že by gripeny?
</TEXT>
</DOC>
<DOC>
<DOCID>LN-20020810032</DOCID>
<DOCNO>LN-20020810032</DOCNO>
<DATE>08/10/02</DATE>
<TEXT>
SAN FRANCISCO - Americká telekomunikační společnost WorldCom, která se na konci června postarala o jeden z největších skandálů v americké podnikové sféře, zjistila další nesrovnalosti v účetnictví. Ve výkazech o dosaženém zisku se totiž objevila nová "díra" v objemu 3,3 miliardy dolarů. Celková částka, kterou firma v rozporu se skutečností vykázala na papíře jako zisk, tak přesahuje sedm miliard dolarů. Firma už po prvním skandálu vyhlásila bankrot, který byl největším podnikovým úpadkem v amerických dějinách. Vedle toho ji začali vyšetřovat úředníci z ministerstva spravedlnosti Spojených států. Ti minulý týden zatkli kvůli účetním machinacím a poskytování zavádějících informací investorům bývalého finančního ředitele firmy Scotta Sullivana a hlavního účetního Davida Myerse. Odhalení dalších účetních "chyb" nebylo velkým překvapením, protože WorldCom už dříve připustil, že musí znovu prozkoumat své výkazy za několikaleté období. "Převážná část z 3,3 miliardy dolarů připadá na manipulaci s rezervami," přiznal mluvčí WorldComu Brad Burns. Rezervy podle něj byly započteny jako provozní zisk. WorldCom ve čtvrtek také oznámil, že bude muset odepsat nehmotné investice a další aktiva ve výši 50,6 miliardy dolarů. Jak připomíná agentura Reuters, jedná se o částku, která se blíží ročnímu hrubému domácímu produktu České republiky nebo Maďarska.
</TEXT>
</DOC>
<DOC>
<DOCID>LN-20020810033</DOCID>
<DOCNO>LN-20020810033</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Vlastník 27 procent v Českém Telecomu, konsorcium TelSource, stále může svůj podíl prodávat společně s vládou. "I když dohoda o společném postupu z loňského června vypršela, stále platí další smlouvy, které umožňují právo obou stran účastnit se na společném prodeji," řekla mluvčí Fondu národního majetku Lucie Králová. Podle dobře informovaného zdroje projevilo vítězné konsorcium Deutsche Bank a TDC zájem nejen o státních 51,1 procenta, ale i o akcie v držení TelSource.
</TEXT>
</DOC>
<DOC>
<DOCID>LN-20020810034</DOCID>
<DOCNO>LN-20020810034</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Poradenské konsorcium v čele s J. P. Morgan, které radilo státu při prodeji majority v Českém Telecomu, získá za úspěšně uzavřený obchod odměnu v řádu stovek milionů korun. Odměna je totiž stanovena jako procentní podíl z dosažené částky. Tento podíl se může pohybovat od 0,5 do dvou procent z prodejní ceny 56 miliard Kč a společnost by tak mohla získat až jednu miliardu korun. "Poradce bude procentně odměněn z dosažené ceny. Konkrétní částka není veřejná," uvedla mluvčí FNM Lucie Králová.
</TEXT>
</DOC>
<DOC>
<DOCID>LN-20020810035</DOCID>
<DOCNO>LN-20020810035</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Akcionáři České rafinérské (ČeR), Unipetrol a seskupení IOC, se dohodli, že do podpisu závazné smlouvy o změně ČeR na přepracovací rafinerii ponechají současného generálního ředitele a předsedu představenstva České rafinérské Ivana Ottise v čele firmy. Závazná smlouva by měla být podepsána do 31. prosince. Několik měsíců trvající spory mezi IOC a Unipetrolem tak zatím končí příměřím. Ottisovo odvolání jako bod na včerejší valnou hromadu ČeR zařadil Unipetrol, a to v souvislosti s červnovým dvoudenním přerušením dodávek stoprocentní dceři Unipetrolu, a. s. Chemopetrol. Unipetrol drží v rafinerii 51 procent, každá z firem IOC pak po 16,33 procenta akcií.
</TEXT>
</DOC>
<DOC>
<DOCID>LN-20020810036</DOCID>
<DOCNO>LN-20020810036</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Spojené státy prodloužily českým firmám v těchto dnech celní výhody při vývozu do USA do konce roku 2006. Ze systému všeobecných celních preferencí GSP však bude ČR automaticky vyloučena vstupem do EU. "Program se dotýká asi poloviny vývozu z ČR do USA a představuje celkovou úsporu 30 milionů dolarů (přes 900 milionů korun), což zvyšuje atraktivnost českého zboží v USA," řekli představitelé vládní agentury Czechtrade. Úlevy platí retroaktivně, takže americké celní záznamy pořízené v době od 30. září 2001 do 6. srpna 2002 budou překvalifikovány a celní správa vyplatí dovozci refundaci zaplaceného cla.
</TEXT>
</DOC>
<DOC>
<DOCID>LN-20020810037</DOCID>
<DOCNO>LN-20020810037</DOCNO>
<DATE>08/10/02</DATE>
<TITLE>
Záplavy ve střední a východní Evropě si vyžádaly více než čtyřicet lidských životů
</TITLE>
<TEXT>
Rozvodněné toky se během včerejšího dne začaly vracet do svých koryt. Meteorologové však předpovídají další vydatné srážky již o víkendu nebo během příštího týdne.
MOSKVA/PRAHA - Střední a východní Evropa se tento týden potýká s rekordními záplavami vyvolanými přívalovými dešti. Ty si vyžádaly již více než 40 lidských životů. Další tisíce lidí zůstaly odříznuty od okolního světa. Během včerejšího dne již voda opadávala a mohlo se tak začít s likvidací škod. Podle meteorologů však ještě není po všem - o víkendu nebo příští týden by prý mohlo opět vydatně pršet. Nejvíce postiženou oblastí se stalo černomořské pobřeží na jihu Ruska - cíl mnoha turistů. Velká voda zde ve čtvrtek smetla rekreační osadu Širokaja Balka a přilehlý kemp. Má zde na svědomí životy nejméně 34 lidí, minimálně dalších šest se pohřešuje. Částečně pod vodou se ocitl také přístav Novorossijsk. Záchranáři tam podle britské BBC evakuovali okolo 600 lidí. Přes 3000 domovů na černomořském pobřeží zůstalo bez elektřiny, kolejová doprava se ve východní oblasti Krymu zastavila.
</TEXT>
<HEADING>
Voda byla až u stropu
</HEADING>
<TEXT>
V Rumunsku vzal vodní živel v posledních čtrnácti dnech život sedmi lidem. Posledními oběťmi se stali stařec a dítě, kteří se utopili v župě Gorj na jihu země. Pod vodou se zde ocitly dvě stovky domů, malých hospodářství a stovky hektarů zemědělské půdy, na nichž je zničena úroda. "Spala jsem a najednou jsem cítila, že se moje postel hýbe. Probudila jsem se a vidím, že všude kolem mě je voda. Vyskočila jsem z postele a běžela jsem do podkroví. Tam jsem čekala až pro mě někdo přijede lodí. V přízemí bylo v tu dobu vody až ke stropu," řekla obyvatelka jihorumunské vesnice Draganesti Maria Nituová. V sousedním Bulharsku zemřeli po zásahu bleskem dva farmáři. I zde příval vody zpustošil stovky obydlí, silnice a mosty a zabíjel dobytek. Podle rakouských úřadů postihly tento týden zemi nejhorší záplavy od roku 1896. Podle dostupných informací zde ale způsobily pouze materiální škody. Většina rozvodněných toků v Horních Rakousích se během včerejšího dne vrátila do svých koryt. Lidé zde začali s úklidovými pracemi. O něco hůře jsou na tom východněji položené Dolní Rakousy, odkud včera ráno evakuoval vojenský vrtulník z obce Theiss poslední skupinku lidí vězněných velkou vodou. K hlavním úkolům rakouských záchranářů nyní patří zabránit škodám na životním prostředí: velká voda totiž "pečlivě vymyla" řadu nádrží na topný olej a vyplavené ropné produkty nyní ohrožují zdroje pitné vody i zemědělskou půdu. Povodně v minulých dnech zasáhly také některá města a vesnice na středním a východním Slovensku. Nyní odtud voda pomalu ustupuje a povodní se začínají obávat lidé na západě země. Silný déšť se nevyhnul ani Ostrovanům. V Londýně ochromily ve středu večer přívaly vody kolejovou dopravu. V Itálii bouře zničila úrodu vinné révy, oliv a tabáku.
V Rumunsku vzal vodní živel v posledních čtrnácti dnech život sedmi lidem. Posledními oběťmi se stali stařec a dítě, kteří se utopili v župě Gorj na jihu země. Pod vodou se zde ocitly dvě stovky domů, malých hospodářství a stovky hektarů zemědělské půdy, na nichž je zničena úroda. "Spala jsem a najednou jsem cítila, že se moje postel hýbe. Probudila jsem se a vidím, že všude kolem mě je voda. Vyskočila jsem z postele a běžela jsem do podkroví. Tam jsem čekala až pro mě někdo přijede lodí. V přízemí bylo v tu dobu vody až ke stropu," řekla obyvatelka jihorumunské vesnice Draganesti Maria Nituová. V sousedním Bulharsku zemřeli po zásahu bleskem dva farmáři. I zde příval vody zpustošil stovky obydlí, silnice a mosty a zabíjel dobytek. Podle rakouských úřadů postihly tento týden zemi nejhorší záplavy od roku 1896. Podle dostupných informací zde ale způsobily pouze materiální škody. Většina rozvodněných toků v Horních Rakousích se během včerejšího dne vrátila do svých koryt. Lidé zde začali s úklidovými pracemi. O něco hůře jsou na tom východněji položené Dolní Rakousy, odkud včera ráno evakuoval vojenský vrtulník z obce Theiss poslední skupinku lidí vězněných velkou vodou. K hlavním úkolům rakouských záchranářů nyní patří zabránit škodám na životním prostředí: velká voda totiž "pečlivě vymyla" řadu nádrží na topný olej a vyplavené ropné produkty nyní ohrožují zdroje pitné vody i zemědělskou půdu. Povodně v minulých dnech zasáhly také některá města a vesnice na středním a východním Slovensku. Nyní odtud voda pomalu ustupuje a povodní se začínají obávat lidé na západě země. Silný déšť se nevyhnul ani Ostrovanům. V Londýně ochromily ve středu večer přívaly vody kolejovou dopravu. V Itálii bouře zničila úrodu vinné révy, oliv a tabáku.
</TEXT>
</DOC>
<DOC>
<DOCID>LN-20020810038</DOCID>
<DOCNO>LN-20020810038</DOCNO>
<DATE>08/10/02</DATE>
<TITLE>
USA rozšiřují základnu v Kataru. Podle analytiků je možné, že chtějí vést vojenské operace odtud, protože Saúdská Arábie akci v Iráku odmítá podpořit.
</TITLE>
<GEOGRAPHY>WASHINGTON</GEOGRAPHY>
<TEXT>
Představitelé iráckých opozičních skupin jsou ve Washingtonu. Jednají tam s představiteli amerického ministerstva obrany a zahraničí a dalších úřadů o svržení iráckého vůdce Saddáma Husajna a o postsaddámovské éře. Irácká opozice jednoznačně podporuje americkou akci proti režimu Saddáma Husajna a zastává názor, že svržení diktatury bude snadnější, než si mnozí západní politici, ale i vojenští činitelé myslí. "Prakticky celý Irák je proti Saddámu Husajnovi," prohlásil Šaríf Alí, předák exilového Iráckého národního kongresu (INC). Zdůraznil, že to lze vztáhnout i na Republikánské gardy, které jsou na Západě ze setrvačnosti stále považovány za oporu režimu. Podle Alího proto v případě vojenského zásahu Západu ozbrojený odpor iráckých sil rychle padne. INC má uvnitř Iráku i v zahraničí své lidi, kteří jsou připraveni spolupracovat s americkými silami v případě útoku. Všechny organizace irácké opozice, vedle INC také Nejvyšší shromáždění islámské revoluce v Iráku (SCIRI) a Irácká národní dohoda (INA), vytvoří pro akci společnou frontu, takže "vítězství amerických sil nad Saddámem bude snadnější, než mnozí představitelé včetně vojenských expertů očekávají", řekl Alí.
</TEXT>
<HEADING>
Nová přistávací dráha
</HEADING>
<TEXT>
Nejvyšší představitelé Spojených států jsou odhodláni změnit vládu v Bagdádu, o které říkají, že představuje nebezpečí pro celý svět. Možnou variantou je i vojenský útok na Irák. USA však narážejí na neochotu spojenců, a to jak v oblasti Perského zálivu, tak v Evropě, podílet se na útoku. Zvláště nepříjemné je, že poskytnout území odmítá Saúdská Arábie a proti je i Jordánsko. Podle Christian Science Monitor se však i přesto američtí vojáci v Perském zálivu připravují na operaci proti Iráku. V posledních měsících probíhají horečné stavební práce na americké letecké základně v Kataru. Postaveny byly čtyřsetmetrová přistávací dráha a velká skladiště munice. V okolí vyrostlo i stanové městečko, ve kterém mohou být ubytovány tisíce vojáků. Podle analytiků je pravděpodobné, že právě kvůli saúdskoarabskému odmítání podpořit útok se USA připravují vést operace z Kataru, který je vstřícnější. Satelitní fotografie katarské základny, které získala nevládní organizace Globalsecurity.org, dokazují, že se americká vojenská mašinerie dala už pomalu do pohybu. Stále však ještě nepadlo poslední slovo. Pentagon předal tento týden americkému prezidentovi Georgi W. Bushovi nástin několika možných plánů operace v Iráku. Doposud však nebylo rozhodnuto o tom, jestli k nějaké akci dojde, a ani o tom, jak bude vypadat.
Nejvyšší představitelé Spojených států jsou odhodláni změnit vládu v Bagdádu, o které říkají, že představuje nebezpečí pro celý svět. Možnou variantou je i vojenský útok na Irák. USA však narážejí na neochotu spojenců, a to jak v oblasti Perského zálivu, tak v Evropě, podílet se na útoku. Zvláště nepříjemné je, že poskytnout území odmítá Saúdská Arábie a proti je i Jordánsko. Podle Christian Science Monitor se však i přesto američtí vojáci v Perském zálivu připravují na operaci proti Iráku. V posledních měsících probíhají horečné stavební práce na americké letecké základně v Kataru. Postaveny byly čtyřsetmetrová přistávací dráha a velká skladiště munice. V okolí vyrostlo i stanové městečko, ve kterém mohou být ubytovány tisíce vojáků. Podle analytiků je pravděpodobné, že právě kvůli saúdskoarabskému odmítání podpořit útok se USA připravují vést operace z Kataru, který je vstřícnější. Satelitní fotografie katarské základny, které získala nevládní organizace Globalsecurity.org, dokazují, že se americká vojenská mašinerie dala už pomalu do pohybu. Stále však ještě nepadlo poslední slovo. Pentagon předal tento týden americkému prezidentovi Georgi W. Bushovi nástin několika možných plánů operace v Iráku. Doposud však nebylo rozhodnuto o tom, jestli k nějaké akci dojde, a ani o tom, jak bude vypadat.
</TEXT>
</DOC>
<DOC>
<DOCID>LN-20020810039</DOCID>
<DOCNO>LN-20020810039</DOCNO>
<DATE>08/10/02</DATE>
<GEOGRAPHY>MADRID</GEOGRAPHY>
<TEXT>
Nastražená bomba explodovala včera v restauraci ve městě Torrevieja na jihovýchodě Španělska. Při výbuchu nebyl nikdo zraněn, protože po telefonickém varování jménem separatistické organizace Baskicko a jeho svoboda (ETA) byla restaurace včas vyklizena. Anonym, který přišel do redakce baskického listu Gara, kromě toho varoval před další bombou na pláži Santa Pola. Policie proto oblast také rychle vyklidila. Zda tam bombu našla, nebylo do včerejšího večera známo.
</TEXT>
</DOC>
<DOC>
<DOCID>LN-20020810040</DOCID>
<DOCNO>LN-20020810040</DOCNO>
<DATE>08/10/02</DATE>
<GEOGRAPHY>WASHINGTON</GEOGRAPHY>
<TEXT>
Evropská a americká policie rozbila mezinárodní gang rodičů, kteří zneužívali vlastní děti. Dvacet osob již zatkla. Zadržení rodiče zároveň obchodovali na internetu s dětskými pornografickými fotografiemi, na nichž byli zachyceni při aktech se svými potomky ve věku od dvou do čtrnácti let. V rámci mezinárodního policejního zátahu bylo rodičům odebráno již 45 dětí, z toho 37 ve Spojených státech. Polovina ze zatčených jsou občané USA, ostatní pocházejí z Dánska, Švýcarska, Německa, Británie, Belgie, Nizozemska, Itálie, Švédska a Francie. Vyšetřování s názvem "Operace Hamlet", které vedlo k rozbití gangu, začalo již na konci minulého roku. Mezinárodní charita Zachraňte děti totiž tehdy na internetu objevila obrázek, který zachycoval dospělého muže (o kterém se později zjistilo, že je Dán) při pohlavním styku se svou osmiletou dcerou. Poté, co se policii v Dánsku podařilo pedofila dopadnout, objevila v jeho počítači informace, které vedly ke stopě skupiny pedofilů ve Spojených státech. Mezinárodní vyšetřování se pak rozjelo na plné obrátky. Zadrženým rodičům hrozí trest deseti až šedesáti let vězení. Jeden ze zatčených Američanů údajně spáchal sebevraždu. Vyšetřovatelé tvrdí, že další zatýkání budou ještě následovat.
</TEXT>
</DOC>
<DOC>
<DOCID>LN-20020810041</DOCID>
<DOCNO>LN-20020810041</DOCNO>
<DATE>08/10/02</DATE>
<TITLE>
Tajná nahrávka z odposlouchávacího zařízení, které měl na sobě informátor FBI, je jediným nepřerušovaným záznamem útoku z 11. září 2001.
</TITLE>
<TEXT>
NEW YORK - Americký Federální úřad pro vyšetřování (FBI) pořídil 11. září 2001 jedinou souvislou nahrávku teroristického útoku na New York. Tajný záznam jedinečným způsobem zachycuje začátek všedního pracovního dne na Manhattanu, který se změní v naprostý chaos a paniku. Nahrávka pochází z odposlouchávacího zařízení, které měl na sobě informátor FBI Stephen McArdle. Ten se ráno 11. září 2001 v komplexu Světového obchodního centra (WTC) setkal se zaměstnancem newyorského daňového úřadu, jehož FBI podezíral z korupce. Záznam získal téměř 11 měsíců po útoku newyorský list Daily News. Nahrávka začíná krátce po půl osmé ráno, kdy agenti FBI zapínají mikrofon ukrytý v McArdleově obleku. Informátor pak jde po ulici a kupuje si krabičku cigaret. Z rádia v krámku zní hudba Roda Stewarta. Krátce nato se setkává s daňovým inspektorem a spolu procházejí prostranstvím pod mrakodrapy WTC. "Tohle místo miluju," říká McArdle. "Je to tu skvělé," odpovídá úředník. Oba pak sedí v kavárně a nenuceně se baví o úplatcích, které by si úředník vzal za nižší daňový výměr. McArdle si objednává sklenici vody, když je slyšet hlasitý výbuch - letadlo unesené teroristy právě narazilo do první věže WTC. Dunivý zvuk trvá téměř půl minuty.
</TEXT>
<HEADING>
Tam nahoře je můj muž
</HEADING>
<TEXT>
"Bože můj," vykřikne kdosi. "Utíkejte pryč!" Rozezní se siréna, lidé kři-čí a vybíhají z kavárny. McArdle a úředník utíkají každý jinam. "Co se stalo?" ptá se žena na ulici. "Vyhodili obchodní centrum do povětří," odpovídá McArdle. "Proč?" ptá se hlas. Nikdo neodpovídá. Vzduch plní houkání hasičských sirén. Z oken mrakodrapu vyskakují zaměstnanci. "To jsou lidi!" volá zděšený muž. "Ne, ne, ne," opakuje dokola McArdle. O deset minut později je znovu slyšet explozi - druhou věž WTC zasáhlo další unesené letadlo. "Další, to je další," křičí někdo. "Byla jsem v tom mrakodrapu," křičí hystericky žena. "Víte, co se stalo?" ptá se informátor. "Ne," zní odpověď. Další žena vzlyká. "Neplačte," říká jí mužský hlas. "Tam nahoře je můj manžel," odpovídá žena skrze slzy a záznam končí. McArdle i úředník přežili útok bez zranění. Utéci stihli i dva agenti FBI, kteří záznam nahrávali. V únoru zatkla policie 18 zaměstnanců daňového úřadu. Ti jsou hlavními podezřelými v největším korupčním skandálu, který v posledních letech zasáhl New York.
"Bože můj," vykřikne kdosi. "Utíkejte pryč!" Rozezní se siréna, lidé kři-čí a vybíhají z kavárny. McArdle a úředník utíkají každý jinam. "Co se stalo?" ptá se žena na ulici. "Vyhodili obchodní centrum do povětří," odpovídá McArdle. "Proč?" ptá se hlas. Nikdo neodpovídá. Vzduch plní houkání hasičských sirén. Z oken mrakodrapu vyskakují zaměstnanci. "To jsou lidi!" volá zděšený muž. "Ne, ne, ne," opakuje dokola McArdle. O deset minut později je znovu slyšet explozi - druhou věž WTC zasáhlo další unesené letadlo. "Další, to je další," křičí někdo. "Byla jsem v tom mrakodrapu," křičí hystericky žena. "Víte, co se stalo?" ptá se informátor. "Ne," zní odpověď. Další žena vzlyká. "Neplačte," říká jí mužský hlas. "Tam nahoře je můj manžel," odpovídá žena skrze slzy a záznam končí. McArdle i úředník přežili útok bez zranění. Utéci stihli i dva agenti FBI, kteří záznam nahrávali. V únoru zatkla policie 18 zaměstnanců daňového úřadu. Ti jsou hlavními podezřelými v největším korupčním skandálu, který v posledních letech zasáhl New York.
</TEXT>
</DOC>
<DOC>
<DOCID>LN-20020810042</DOCID>
<DOCNO>LN-20020810042</DOCNO>
<DATE>08/10/02</DATE>
<TEXT>
LOS ANGELES - Tělo Daniela Pearla, amerického novináře zavražděného před časem islámskými radikály v Pákistánu, bylo ve čtvrtek převezeno do Spojených států. Pearlovy tělesné ostatky uložené v dřevěné rakvi byly dopraveny do Los Angeles, kde žijí jeho rodiče. Pearl byl ženatý a v době jeho zmizení byla jeho manželka v šestém měsíci těhotenství. Na příští týden plánuje rodina soukromý pohřební obřad. Pearl pracoval jako reportér pro americký list Wall Street Journal. Unesen byl koncem ledna v pákistánském městě Karáčí, kde zjišťoval informace o islámských extremistech. O měsíc později byla zveřejněna nahrávka zachycující jeho násilnou smrt.
</TEXT>
</DOC>
<DOC>
<DOCID>LN-20020810043</DOCID>
<DOCNO>LN-20020810043</DOCNO>
<DATE>08/10/02</DATE>
<GEOGRAPHY>MEXIKO</GEOGRAPHY>
<TEXT>
Několik stovek mexických indiánů kmene Mazahua se ve čtvrtek shromáždilo před americkým velvyslanectvím v Mexiku, kde požadovali azyl pro 18 000 příslušníků svého kmene z města San Antonio Pueblo Nuevo, 200 kilometrů západně od metropole. Žádost o azyl zdůvodnili indiáni tím, že je mexická vláda diskriminuje - prý odmítá uznávat jejich tradice a kulturu. Představitelé velvyslanectví USA jejich žádost přijali, ale odkázali je na jiné mexické státy a federální organizace. Ambasáda prý žádosti o politický azyl nevyřizuje.
</TEXT>
</DOC>
<DOC>
<DOCID>LN-20020810044</DOCID>
<DOCNO>LN-20020810044</DOCNO>
<DATE>08/10/02</DATE>
<GEOGRAPHY>VÍDEŇ/PRAHA</GEOGRAPHY>
<TEXT>
V rakouských Alpách u Breitensteinu nedaleko průsmyku Semmering zahynul ve čtvrtek český horolezec. Když trojice českých horolezců šplhala na skálu Bauschschuss, jednomu z nich, 23letému mladíkovi z Kroměříže, se rozvázal zajišťovací uzel a spadl do hloubky 12 metrů. Přivolaná sanitka jej přepravila do nejbližší nemocnice v Neunkirchenu, tam ale ve večerních hodinách těžkým zraněním hlavy podlehl.
</TEXT>
</DOC>
<DOC>
<DOCID>LN-20020810045</DOCID>
<DOCNO>LN-20020810045</DOCNO>
<DATE>08/10/02</DATE>
<GEOGRAPHY>HAAG</GEOGRAPHY>
<TEXT>
Manželovi nizozemské královny Beatrix princi Clausovi byl voperován stimulátor srdeční činnosti. Oznámila to včera informační služba královského domu v Haagu. "Lékaři se rozhodli voperovat mu stimulátor poté, co zjistili nepravidelnosti v tepu jeho srdce," praví se v komuniké. Celkově je zdravotní stav královského manžela již delší dobu považován za "značně křehký", a většinu času proto tráví v nemocnicích.
</TEXT>
</DOC>
<DOC>
<DOCID>LN-20020810046</DOCID>
<DOCNO>LN-20020810046</DOCNO>
<DATE>08/10/02</DATE>
<GEOGRAPHY>LONDÝN</GEOGRAPHY>
<TEXT>
Legionářská choroba, která postihla sever Anglie, si vyžádala již druhou oběť. Je jí zhruba 50letá žena, která zemřela v noci na včerejšek. Minulý pátek zemřel na tuto formu zápalu plic 89letý muž. V Británii se bakterií legionelly, která nemoc způsobuje, v posledních týdnech nakazilo 110 lidí. O 23 z nich pečují lékaři na jednotkách intenzivní péče, zdravotní stav dvou nemocných je vážný. Zdroj epidemie, která je nejhorší v zemi za posledních 17 let, byl vystopován v klimatizačním zařízení společenského střediska v městečku Barrow-in-Furness.
</TEXT>
</DOC>
<DOC>
<DOCID>LN-20020810047</DOCID>
<DOCNO>LN-20020810047</DOCNO>
<DATE>08/10/02</DATE>
<TEXT>
BEVERLY HILLS - Slavný americký herec Charlton Heston přiznal, že trpí chorobou, jejíž symptomy připomínají Alzheimerovu nemoc. "Já se však nevzdávám," uvedl 78letý herec v nahraném prohlášení, které bylo zveřejněno na včerejší tiskové konferenci v hotelu Beverly Hills. "Drazí přátelé, lékaři mně nedávno sdělili, že asi trpím neurologickou chorobou, jejíž symptomy připomínají Alzheimerovu nemoc. Chtěl bych vám říci pár slov již nyní, neboť za čas toho možná již nebudu schopen," uvedl Heston, který se proslavil svým výkonem v historickém velkofilmu Ben Hur, za který získal v roce 1959 Oscara.
</TEXT>
</DOC>
<DOC>
<DOCID>LN-20020810048</DOCID>
<DOCNO>LN-20020810048</DOCNO>
<DATE>08/10/02</DATE>
<TITLE>
Padesát domů poškodila mohutná exploze, ke které došlo včera v budově afghánské stavební firmy v městě Dželálábád.
</TITLE>
<GEOGRAPHY>DŽELÁLÁBÁD</GEOGRAPHY>
<TEXT>
Nejméně šestadvacet lidí zahynulo a okolo 90 bylo zraněno při včerejším mohutném výbuchu v budově stavební firmy ACLU nedaleko východoafghánského města Dželálábád. "Byla to obrovská exploze," prohlásil pro BBC místní vojenský velitel Hazrat Alí. "Počet mrtvých pravděpodobně vzroste, protože další lidé umírají v nemocnicích," dodal. Ohledně příčiny výbuchu, který poškodil přibližně 50 okolních budov do vzdálenosti 500 metrů, kolovaly včera spekulace. Podle názoru dželálábádské policie jej mohla způsobit bomba nastražená v automobilu, jejíž exploze měla nejspíše poškodit asi 200 metrů vzdálenou vodní elektrárnu. Ta až doposud sloužila jako hlavní zdroj elektrické energie pro univerzitu v Dželálábádu. Jiné zdroje uvádějí, že celý incident mohl být pouhou nehodou. V budově se totiž skladovaly výbušniny běžně používané při výstavbě silnic. "Budova hořela ještě dvě hodiny po výbuchu," řekl Alí. Dále uvedl, že policie začala okamžitě vyšetřovat tři ze zaměstnanců stavební firmy Afghánská jednotka pro výstavbu a logistiku (ACLU). ACLU byla původně nevládní organizací financovanou Spojenými státy. Asi před deseti lety se USA z projektu stáhly. Organizace pak přešla do soukromého vlastnictví a zaměřila se na plnění zakázek od mezinárodních organizací. V letech 1996 - 2001, kdy v Afghánistánu vládlo hnutí Taliban, byl zakladatel organizace inženýr Karim uvězněn, protože odmítl přijmout talibanského představitele do dozorčí rady firmy. V Dželálábádu, který leží v provincii Nangarhár, panuje napětí již od začátku července. Tehdy byl v Kábulu zastřelen guvernér provincie Nangarhár a afghánský viceprezident Abdul Kádir, který se výrazně podílel na loňském sesazení vládního hnutí Taliban.
DŽELÁLÁBÁD - Nejméně šestadvacet lidí zahynulo a okolo 90 bylo zraněno při včerejším mohutném výbuchu v budově stavební firmy ACLU nedaleko východoafghánského města Dželálábád. "Byla to obrovská exploze," prohlásil pro BBC místní vojenský velitel Hazrat Alí. "Počet mrtvých pravděpodobně vzroste, protože další lidé umírají v nemocnicích," dodal. Ohledně příčiny výbuchu, který poškodil přibližně 50 okolních budov do vzdálenosti 500 metrů, kolovaly včera spekulace. Podle názoru dželálábádské policie jej mohla způsobit bomba nastražená v automobilu, jejíž exploze měla nejspíše poškodit asi 200 metrů vzdálenou vodní elektrárnu. Ta až doposud sloužila jako hlavní zdroj elektrické energie pro univerzitu v Dželálábádu. Jiné zdroje uvádějí, že celý incident mohl být pouhou nehodou. V budově se totiž skladovaly výbušniny běžně používané při výstavbě silnic. "Budova hořela ještě dvě hodiny po výbuchu," řekl Alí. Dále uvedl, že policie začala okamžitě vyšetřovat tři ze zaměstnanců stavební firmy Afghánská jednotka pro výstavbu a logistiku (ACLU). ACLU byla původně nevládní organizací financovanou Spojenými státy. Asi před deseti lety se USA z projektu stáhly. Organizace pak přešla do soukromého vlastnictví a zaměřila se na plnění zakázek od mezinárodních organizací. V letech 1996 - 2001, kdy v Afghánistánu vládlo hnutí Taliban, byl zakladatel organizace inženýr Karim uvězněn, protože odmítl přijmout talibanského představitele do dozorčí rady firmy. V Dželálábádu, který leží v provincii Nangarhár, panuje napětí již od začátku července. Tehdy byl v Kábulu zastřelen guvernér provincie Nangarhár a afghánský viceprezident Abdul Kádir, který se výrazně podílel na loňském sesazení vládního hnutí Taliban.
</TEXT>
</DOC>
<DOC>
<DOCID>LN-20020810049</DOCID>
<DOCNO>LN-20020810049</DOCNO>
<DATE>08/10/02</DATE>
<TITLE>
Sestřelen nad Libyí byl v roce 1941 britský pilot Lewis Malone. Po 61 let koloval jeho deník mezi jeho spolubojovníky. Až tento týden byl předán do rukou Malonových synovců.
</TITLE>
<GEOGRAPHY>LONDÝN</GEOGRAPHY>
<TEXT>
Rodina pilota z druhé světové války, který byl zabit během bojů v roce 1941, dostala ve čtvrtek jeho otrhaný diář. V něm jsou popsány jeho válečné zážitky. Příbuzným Lewise Malona předal deník jeho bývalý spolubojovník. "Hlavní věc, která jej odlišovala a pro kterou bych byl rád, aby se na něj nezapomnělo, byla jeho neuvěřitelná odvaha," řekl Maloneův přítel z války Geoffrey Morley-Mower na slavnosti k předání deníku. Morley-Mower je Brit a za války byl pilotem. Nyní však žije v USA. Malone absolvoval Oxfordskou univerzitu a jako britský pilot byl v roce 1941 "zapůjčený" jednotce australského letectva v severní Africe. Byl umístěn v libyjském Tobrúku a své postřehy si zaznamenával do školního sešitu v tvrdých deskách. "Tihle Australané mají něco do sebe. Jsou to trochu prosťáčci a smějí se každému přisprostlému vtipu," napsal si Malone do deníku 7. srpna 1941. Byl znám svým hrdinstvím, které hraničilo s hazardérstvím. Během pozorovacích misí nalétával do nejtěžší protiletadlové palby a přísně dodržoval letový plán. Jiní v této situaci přitáhli řídicí páku a snažili se zmizet do mraků. Jednou byl sestřelen nad Saharou. Pět dní se plazil zpátky na základnu s minimální zásobou vody. "Byl vysoký, urostlý blonďák. Vypadal jako Achilles a jako Achilles zemřel," říká profesor literatury James Madison z virginské univerzity v Harissonburgu. Malone byl sestřelen v říjnu 1941 nad Libyí. Bylo mu 29 let. Jeho deník si 61 let předávali mezi sebou členové letky, kteří přežili válku. Morley-Mower získal deník v roce 1988 od umírajícího kamaráda. Nevěděl, jestli Malone měl nějaké příbuzné, a proto založil deník do knihovny, kde ležel mnoho let. Teprve před nedávnem se Morley-Mower spojil s jedním amatérským historikem. Pomocí internetu se jim podařilo nalézt Maloneovy synovce Tima a Michaela, kteří žijí nedaleko Londýna. "Je to krásné," tvrdí Michael Malone, kterému je nyní 70 let. "Bylo mi asi šest, když jsem ho viděl naposledy. Od chvíle, kdy byl sestřelen, jsem o něm nic nevěděl. Už se těším, až si přečtu jeho deník."
LONDÝN - Rodina pilota z druhé světové války, který byl zabit během bojů v roce 1941, dostala ve čtvrtek jeho otrhaný diář. V něm jsou popsány jeho válečné zážitky. Příbuzným Lewise Malona předal deník jeho bývalý spolubojovník. "Hlavní věc, která jej odlišovala a pro kterou bych byl rád, aby se na něj nezapomnělo, byla jeho neuvěřitelná odvaha," řekl Maloneův přítel z války Geoffrey Morley-Mower na slavnosti k předání deníku. Morley-Mower je Brit a za války byl pilotem. Nyní však žije v USA. Malone absolvoval Oxfordskou univerzitu a jako britský pilot byl v roce 1941 "zapůjčený" jednotce australského letectva v severní Africe. Byl umístěn v libyjském Tobrúku a své postřehy si zaznamenával do školního sešitu v tvrdých deskách. "Tihle Australané mají něco do sebe. Jsou to trochu prosťáčci a smějí se každému přisprostlému vtipu," napsal si Malone do deníku 7. srpna 1941. Byl znám svým hrdinstvím, které hraničilo s hazardérstvím. Během pozorovacích misí nalétával do nejtěžší protiletadlové palby a přísně dodržoval letový plán. Jiní v této situaci přitáhli řídicí páku a snažili se zmizet do mraků. Jednou byl sestřelen nad Saharou. Pět dní se plazil zpátky na základnu s minimální zásobou vody. "Byl vysoký, urostlý blonďák. Vypadal jako Achilles a jako Achilles zemřel," říká profesor literatury James Madison z virginské univerzity v Harissonburgu. Malone byl sestřelen v říjnu 1941 nad Libyí. Bylo mu 29 let. Jeho deník si 61 let předávali mezi sebou členové letky, kteří přežili válku. Morley-Mower získal deník v roce 1988 od umírajícího kamaráda. Nevěděl, jestli Malone měl nějaké příbuzné, a proto založil deník do knihovny, kde ležel mnoho let. Teprve před nedávnem se Morley-Mower spojil s jedním amatérským historikem. Pomocí internetu se jim podařilo nalézt Maloneovy synovce Tima a Michaela, kteří žijí nedaleko Londýna. "Je to krásné," tvrdí Michael Malone, kterému je nyní 70 let. "Bylo mi asi šest, když jsem ho viděl naposledy. Od chvíle, kdy byl sestřelen, jsem o něm nic nevěděl. Už se těším, až si přečtu jeho deník."
</TEXT>
</DOC>
<DOC>
<DOCID>LN-20020810050</DOCID>
<DOCNO>LN-20020810050</DOCNO>
<DATE>08/10/02</DATE>
<TITLE>
Milion liber nabídly několikery britské noviny za informace vedoucí k nalezení dvou zmizelých dívek.
</TITLE>
<GEOGRAPHY>LONDÝN</GEOGRAPHY>
<TEXT>
Už pět dní marně pátrá britská policie po dvou dívkách, které zmizely z vesnice Soham nedaleko Cambridge. Tento případ vzrušil celou Británii. Mnoho novin už nabídlo odměnu za informace vedoucí k nalezení obou dívek ve výši milionu liber (více než 45 milionů korun). Policie je přesvědčena, že desetiletá Jessica Chapmanová a stejně stará Holly Wellsová jsou naživu a byly uneseny. Děvčata byla naposledy spatřena v neděli v 19.20 britského času. Na případu pracují specialisté, kteří na základě řady předchozích případů tvrdí, že dívky jsou s největší pravděpodobností stále naživu. "Dáváme dohromady obrázek celého případu. Už se nám začíná rýsovat," prohlásil detektiv David Hankins, který na případu pracuje. Hankins také včera promluvil k potenciálnímu únosci: "Na těchto fotografiích vidíte, jak byla šťastná tato rodina během dovolené. Nedopusťte, aby se tyto fotografie staly tím posledním, co rodině po Jessice zůstane. Obě rodiny si nyní procházejí hotovým peklem." Z vyšetřování vyplývá, že děvčata použila Hollyin počítač, aby se na třicet minut dostala na internet. Hodinu poté obě odešly a to bylo naposledy, kdy byly spatřeny. Policisté ale odmítají potvrdit, zda dívky navštívily na internetu nějaké diskusní fórum, kde by se mohly s někým domluvit na schůzce. Během víkendu by měla proběhnout rekonstrukce případu. Do vyšetřování je zapojeno na 250 policistů, kteří by měli během víkendu prohledat i vzdálenější okolí Sohamu.
LONDÝN - Už pět dní marně pátrá britská policie po dvou dívkách, které zmizely z vesnice Soham nedaleko Cambridge. Tento případ vzrušil celou Británii. Mnoho novin už nabídlo odměnu za informace vedoucí k nalezení obou dívek ve výši milionu liber (více než 45 milionů korun). Policie je přesvědčena, že desetiletá Jessica Chapmanová a stejně stará Holly Wellsová jsou naživu a byly uneseny. Děvčata byla naposledy spatřena v neděli v 19.20 britského času. Na případu pracují specialisté, kteří na základě řady předchozích případů tvrdí, že dívky jsou s největší pravděpodobností stále naživu. "Dáváme dohromady obrázek celého případu. Už se nám začíná rýsovat," prohlásil detektiv David Hankins, který na případu pracuje. Hankins také včera promluvil k potenciálnímu únosci: "Na těchto fotografiích vidíte, jak byla šťastná tato rodina během dovolené. Nedopusťte, aby se tyto fotografie staly tím posledním, co rodině po Jessice zůstane. Obě rodiny si nyní procházejí hotovým peklem." Z vyšetřování vyplývá, že děvčata použila Hollyin počítač, aby se na třicet minut dostala na internet. Hodinu poté obě odešly a to bylo naposledy, kdy byly spatřeny. Policisté ale odmítají potvrdit, zda dívky navštívily na internetu nějaké diskusní fórum, kde by se mohly s někým domluvit na schůzce. Během víkendu by měla proběhnout rekonstrukce případu. Do vyšetřování je zapojeno na 250 policistů, kteří by měli během víkendu prohledat i vzdálenější okolí Sohamu.
</TEXT>
</DOC>
<DOC>
<DOCID>LN-20020810051</DOCID>
<DOCNO>LN-20020810051</DOCNO>
<DATE>08/10/02</DATE>
<GEOGRAPHY>ISLÁMÁBÁD</GEOGRAPHY>
<TEXT>
Při včerejším útoku na misijní nemocnici v pákistánské Taxile zahynuly nejméně tři zdravotní sestry a nejméně třiadvacet lidí bylo zraněno. Podle pákistánské policie akci provedli islámští radikálové. "Zdravotní sestry právě vycházely z kaple, která je přímo u nemocnice, když jim někdo hodil pod nohy granáty," popsal útok Clement Bakši, účetní z nemocnice v Taxile, asi 30 kilometrů od hlavního města Islámábádu. "Tři ošetřovatelky zemřely na místě a přes 20 lidí utrpělo zranění," dodal. Oběťmi atentátu se staly hlavně ženy; všichni mrtví i ranění jsou Pákistánci. Dvě zraněné osoby se včera nacházeli ve vážném zdravotním stavu a počet obětí útoku se tak může ještě zvýšit. Podle policie byli útočníci cel-kem tři. "Dvěma z nich se podařilo utéct. Třetí z nich odpálil nálož na svém těle a zemřel," informoval jeden z místních policistů. Včerejší útok je dalším teroristickým aktem islámských radikálů, ke kterému v Pákistánu v poslední době došlo. Před několika dny zde bylo zabito šest lidí, když tři ozbrojení muži zaútočili na křesťanskou misijní školu ve městě Murrí. Pákistánští vyšetřovatelé tvrdí, že cílem útoku v Murrí byli především cizinci a nebyl motivován nábožensky.
</TEXT>
</DOC>
<DOC>
<DOCID>LN-20020810052</DOCID>
<DOCNO>LN-20020810052</DOCNO>
<DATE>08/10/02</DATE>
<TITLE>
Premiér hlídá politické dopady kauzy Srba
</TITLE>
<TEXT>
Marně se včera předseda vlády Špidla snažil racionálně vysvětlit, proč odmítá sestavení parlamentní vyšetřovací komise, která by prověřovala podezření z korupce na ministerstvu zahraničí. Premiérova slova o případných chybách a ztrátách důkazů zaviněných poslanci působila nepřesvědčivě. Vladimír Špidla chce za každou cenu udržet kauzu na policejní úrovni, nepotřebuje z ní dělat politické drama, které by mu mohlo uškodit. Přesto, nebo možná právě proto drží na celém případu kontrolní palec a poslancům pustí jen to, co bude považovat za vhodné. Premiérova informační uzavřenost, vysvětlovaná snahou o důkladné prošetření, sama o sobě svědčí o tom, že i Špidla chápe případ Srba (s ním se vynořila ona korupční podezření) především jako případ politický. Jenom se navenek tváří, jako by šlo o normální běžnou policejní záležitost. Je to hodně naivní pokus, který narušuje Špidlův obraz "politika nového typu". O premiérovi se dosud často mluvilo jako o člověku, který má rád přímé jednání a průhlednost, což jsou vlastnosti, jež doposud v české politice hodně chyběly. Jeho odmítavý postoj k sestavení parlamentní komise zkoumající korupční aféry ministerstva zahraničí ukázal, že i on má své rezervy. Parlamentní komise by zřejmě nic podstatného nevykoumala, ale také by nic nezkazila. Vláda by však mohla mít čisté svědomí, že udělala vše pro maximální projasnění. A to si teď rozhodně říct nemůže.
</TEXT>
</DOC>
<DOC>
<DOCID>LN-20020810053</DOCID>
<DOCNO>LN-20020810053</DOCNO>
<DATE>08/10/02</DATE>
<TITLE>
O investici Hyundai se povede tvrdý boj
</TITLE>
<TEXT>
Česká republika se může dočkat další automobilky. Vedle škodovek, peugeotů a toyot by Češi mohli začít vyrábět i vozy se značkou Hyundai. Tedy pokud si korejská automobilka vybere pro svou několikamiliardovou investici průmyslovou zónu v Nošovicích na Ostravsku. Přilákat Korejce by chtělo několik evropských zemí, včetně našich sousedů na severu a na východě. Startovní pozice je pro všechny v podstatě stejná. Středoevropské státy disponují podobnou levnou pracovní silou jako Česká republika, vládní investiční pobídky se také neliší. Česko navíc ztratilo výhodu v tradici automobilového průmyslu. Vždyť auta se už dlouho montují i v Polsku nebo Maďarsku. Podle čeho se tedy Korejci budou rozhodovat? Určitě to nebudou politické důvody, kvůli kterým německá automobilka BMW nepostavila svůj závod v Čechách, ale v saském Lipsku. Mohla by to být výhodná poloha a dopravní dostupnost, díky níž si Toyota a Peugeot vybraly Kolín, ležící nedaleko od pomyslného středu Evropy. Podobné trumfy mohou nabídnout i Nošovice. Hlavní železniční tahy leží nedaleko a do Polska nebo na Slovensko to mají, co by kamenem dohodil. Stejně by ale Nošovičtí měli začít sbírat pavouky, co nosí štěstí, protože jen na něm bude záležet, zda u nich Hyundai svou továrnu nakonec postaví.
</TEXT>
</DOC>
<DOC>
<DOCID>LN-20020810054</DOCID>
<DOCNO>LN-20020810054</DOCNO>
<DATE>08/10/02</DATE>
<TITLE>
Jak urychlit průběh soudního rozhodování?
</TITLE>
<TEXT>
Vicepremiéra Pavla Rychetského asi soudci nebudou mít rádi. Uvažuje totiž o zákonném stanovení lhůt, v nichž by soudy musely rozhodovat o jednotlivých kauzách. Je to politické zasahování do činnosti nezávislých soudů, nebo není? V jistém smyslu je, ovšem jen velmi omezeném. Na druhé straně však politická moc ztělesňovaná vládou nese v každém případě odpovědnost za chod státu, který řídí, a je tedy její povinností odstraňovat problémy - nebo se o to aspoň snažit. Není tajemstvím, že mnohé soudní případy se vlečou neúměrně dlouho. Pro názornost možná stačí připomenout nekonečnou "rumovou aféru", jež byla bombasticky zahájena v roce 1993 a dosud nebyla právoplatně rozhodnuta. Je jistě neúnosné, aby se případy protahovaly na roky, ba na desetiletí. Kromě toho, že to nabourává důvěru občanů v možnost dovolat se spravedlnosti, ohrožuje to Českou republiku i jinak. Každý má totiž právo, aby jeho pře byla rozhodnuta v přiměřené době, a mezinárodní instituce mu v tom dají za pravdu, bude-li si na české soudy stěžovat. Nejsem si jista, je-li správné omezit soudy konkrétními lhůtami, každý případ je jiný a je otázka, lze-li postupovat podle jednot-ného klíče. Musím však přiznat, že si také nedovedu představit, jak jinak než zákonným požadavkem soudy donutit, aby svou činnost urychlily.
</TEXT>
</DOC>
<DOC>
<DOCID>LN-20020810055</DOCID>
<DOCNO>LN-20020810055</DOCNO>
<DATE>08/10/02</DATE>
<TITLE>
Budoucnost ukáže, zda byl Telecom prodán, nebo zaprodán
</TITLE>
<TEXT>
Ty tam jsou doby, kdy byl Telecom centrem zájmu veřejnosti. Změnila se sama podstata fungování nejen Telecomu, ale všech obdobných společností na světě. V roce 1994, kdy se náš Telecom dostal do 2. vlny kuponové privatizace a začala se dlouhá hra, odehrávaná většinou pod stolem, byly telefony skutečně "nervovou sítí společnosti". Tehdejší stát ještě mohl předisponovat prostředky získané v privatizaci do rozvoje infrastruktury, tedy dálniční a železniční sítě, a dále pak do sítě telefonní: to byla příležitost k budování té nejefektivnější investiční pobídky, jakou si lze představit.
</TEXT>
<HEADING>
Babička s mobilem
</HEADING>
<TEXT>
Vývoj šel jinou cestou. Mezníkem byl vstup TelSource (PTT Netherlands, Swiss Telecom a AT &amp;T). Podezření z korupce nebylo nikdy rozptýleno, tak byly podmínky tehdejší soutěže uchazečů o 27 procent akcií neprůhledné. Indiskrecí se dostala smlouva o strategickém partnerství na veřejnost - a představitelé Telecomu soustavně lhali veřejnosti, nebo přinejmenším mlžili. A co smutnějšího, nejeden novinář jim přitom šel na ruku. Trvalým tématem debat byl i monopol Telecomu. Z dílny, kde se vyrábějí prášky na vypírání mozků, vzešel termín "dominantní operátor". Jemu šli na ruku politici, v době opoziční smlouvy ruku v ruce sociálnědemokratičtí s ODS, a prosadili telekomunikační zákon posouvající liberalizaci daleko za hranici původně slibovanou. Souběžně s tím se odehrávaly dva procesy. Jedním bylo budování telefonní sítě. Ani ten nejvášnivější kritik nemůže popřít, že Telecom dotáhl rozvoj telefonní sítě na vysokou technickou úroveň. Natahal své dráty i do nepřístupných míst, až k oné legendární "babičce na Šumavě", a síť plně digitalizoval. Proti tomuto vývoji šel jiný proud. Na scénu vtrhla mobilní telefonie a v současné době je u nás fakticky dvakrát tolik mobilních telefonů než přístrojů k čemusi připojených drátem. A že se zpomalila, ba zastavila stavba linek k dosud opomenutým babičkám, to má důvod především ten, že babička si povídá mobilem. Za této situace se vláda rozhodla 51procentní podíl v Telecomu prodat. Letos v dubnu se o to pokusila a reálná nabídka činila zhruba 55 miliard korun. Je to hodně, nebo málo za podnik, který přinesl za uplynulý rok 6,1 miliardy zisku? Vláda chtěla o deset víc a rozhodla, že pokud je nedostane, Telecom si nechá. Špidlova vláda se bez dlouhého rozmýšlení rozhodla Telecom prodat Deutsche Bank a dánskému TDC za 56 miliard. Nikoli tedy za cenu o deset miliard víc, ale s bídou o jednu jedinou. Tolik vyneslo dubnové dupnutí Zemanovy vlády. V danou chvíli není už tolik zajímavé, co bylo, jako to, co bude.
</TEXT>
<HEADING>
V zemi je zlato
</HEADING>
<TEXT>
Pokles zájmu o telefonii na pevné síti bude pokračovat. Jenže nezapomínejme, že hlavní díl zisku získává Telecom od podnikové sféry a ta se drátové telefonie hned tak nevzdá. A hlavně - poroste zájem o datové přenosy. Takzvané prasknutí internetové bubliny má i technické důvody. Současný internet není schopen uspokojit potřeby moderní doby. Přenosové kapacity musí zásadním způsobem vzrůst. Pevná digitalizovaná síť se může stát nosičem vysokorychlostních datových přenosů. Pak nastane éra interaktivní televize, éra "virtuální přítomnosti" na pracovišti, éra sdílení pracovních procesů. Začne se těžit zlato, které se v podobě kabelů pracně zakopávalo do země. Nebo lépe řečeno - bude to sklizeň ze stromů, které se do země sázely. Obdobná situace tíží všechny telefonní operátory na světě, krize je v tomto odvětví světová, jedinou cestou ven je zásadní technická inovace. Těžko odhadnout, kdy přijde. Jako nejvzdálenější termín vidím pět let. Ani pak nenastane okamžitá sklizeň. Vláda stála před rozhodnutím, zda má čekat. Teď bude hodně záležet na tom, jak se noví vlastníci zachovají. Pokud podnik budou rozvíjet v souladu s technickými trendy, pak budeme toto rozhodnutí vlády hodnotit pozitivně (k pozitivnímu hodnocení předchozích rozhodnutí v této věci mě přinutí leda španělská bota). Hrozí však nebezpečí rozkulačení firmy, vydloubnutí nejcennější části - Eurotelu, a výprodeje stromků, které ani nestačily pořádně zakořenit. Na základě minulých zkušeností vypadá tato varianta - bohužel - jako ta pravděpodobnější. Rád se přesvědčím o opaku.
Pokles zájmu o telefonii na pevné síti bude pokračovat. Jenže nezapomínejme, že hlavní díl zisku získává Telecom od podnikové sféry a ta se drátové telefonie hned tak nevzdá. A hlavně - poroste zájem o datové přenosy. Takzvané prasknutí internetové bubliny má i technické důvody. Současný internet není schopen uspokojit potřeby moderní doby. Přenosové kapacity musí zásadním způsobem vzrůst. Pevná digitalizovaná síť se může stát nosičem vysokorychlostních datových přenosů. Pak nastane éra interaktivní televize, éra "virtuální přítomnosti" na pracovišti, éra sdílení pracovních procesů. Začne se těžit zlato, které se v podobě kabelů pracně zakopávalo do země. Nebo lépe řečeno - bude to sklizeň ze stromů, které se do země sázely. Obdobná situace tíží všechny telefonní operátory na světě, krize je v tomto odvětví světová, jedinou cestou ven je zásadní technická inovace. Těžko odhadnout, kdy přijde. Jako nejvzdálenější termín vidím pět let. Ani pak nenastane okamžitá sklizeň. Vláda stála před rozhodnutím, zda má čekat. Teď bude hodně záležet na tom, jak se noví vlastníci zachovají. Pokud podnik budou rozvíjet v souladu s technickými trendy, pak budeme toto rozhodnutí vlády hodnotit pozitivně (k pozitivnímu hodnocení předchozích rozhodnutí v této věci mě přinutí leda španělská bota). Hrozí však nebezpečí rozkulačení firmy, vydloubnutí nejcennější části - Eurotelu, a výprodeje stromků, které ani nestačily pořádně zakořenit. Na základě minulých zkušeností vypadá tato varianta - bohužel - jako ta pravděpodobnější. Rád se přesvědčím o opaku.
</TEXT>
</DOC>
<DOC>
<DOCID>LN-20020810056</DOCID>
<DOCNO>LN-20020810056</DOCNO>
<DATE>08/10/02</DATE>
<TITLE>
Mínění odjinud
</TITLE>
<HEADING>
Pravda
</HEADING>
<TEXT>
Nová česká vláda má sympatický program, jehož cíle jsou malovány poněkud růžověji, než bude sama realizace. To platí hlavně o sociálních záměrech Vladimíra Špidly. Naopak slib dovést Českou republiku do Evropské unie splní nový premiér asi bez větších problémů. (...) Mnohem těžší úlohu bude mít nový český premiér při plnění slibů v sociální oblasti. Bezplatné vysoké školy pro budoucí inteligenci, která jednou bude motorem české ekonomiky, velkorysá pomoc při obstarání bydlení pro mladé rodiny, které jsou základem státu, jakož i bezplatná zdravotní péče pro budoucí, tedy zdravější důchodce jsou investicí, která je v dlouhodobém horizontu jednoznačně návratná. Špidla se netají, že vzorem je Švédsko, kde to skutečně funguje. (...) To je vize, kterou Slovensko může Čechům zase jen závidět. Politici disponující jasnou politickou i filozofickou vizí spravování země pro blaho řadového občana se zatím rodí jen na tom "nesprávném" břehu řeky Moravy.
Nová česká vláda má sympatický program, jehož cíle jsou malovány poněkud růžověji, než bude sama realizace. To platí hlavně o sociálních záměrech Vladimíra Špidly. Naopak slib dovést Českou republiku do Evropské unie splní nový premiér asi bez větších problémů. (...) Mnohem těžší úlohu bude mít nový český premiér při plnění slibů v sociální oblasti. Bezplatné vysoké školy pro budoucí inteligenci, která jednou bude motorem české ekonomiky, velkorysá pomoc při obstarání bydlení pro mladé rodiny, které jsou základem státu, jakož i bezplatná zdravotní péče pro budoucí, tedy zdravější důchodce jsou investicí, která je v dlouhodobém horizontu jednoznačně návratná. Špidla se netají, že vzorem je Švédsko, kde to skutečně funguje. (...) To je vize, kterou Slovensko může Čechům zase jen závidět. Politici disponující jasnou politickou i filozofickou vizí spravování země pro blaho řadového občana se zatím rodí jen na tom "nesprávném" břehu řeky Moravy.
</TEXT>
</DOC>
<DOC>
<DOCID>LN-20020810057</DOCID>
<DOCNO>LN-20020810057</DOCNO>
<DATE>08/10/02</DATE>
<TITLE>
komentuje své možnosti vicepremiér, ministr spravedlnosti a právník Pavel Rychetský
</TITLE>
<TEXT>
Rozhovor týdne
Pavel Rychetský
</TEXT>
<HEADING>
S ministrem spravedlnosti hovořila Silvie Blechová
</HEADING>
<TEXT>
Sporné pasáže zákona o soudu a soudcích, o něž se pře vláda a Ústavní soud, by měla podle návrhu Pavla Rychetského řešit komise, složená z poslanců a senátorů. Ta by podle něj měla vzniklý pat vyřešit do dvou měsíců.
LN: Jeden komentátor o vás napsal, že jste suchý a nesrozumitelný, ale pracovitý a inteligentní. Sedí to?
Já uznávám, že nejsem takový humorista jako třeba Pavel Dostál. Ale u mě je to možná dáno mírou odpovědnosti, kterou cítím. Já se od listopadu 1989 zabývám v očích veřejnosti politikou, v reálu však právem. A politika ve skutečnosti ani není mým hlavním zájmem. Můj hlavní zájem je na změně právního prostředí v České republice. A to je nesmírně těžké. Právní norma, která bez problému funguje ve Francii nebo Německu, u nás vždy narazí na lidi, kteří ji umějí využít ve svůj prospěch. Je až neuvěřitelné, jak je česká země v tomto směru bádavá a podnikavá. Ale v tom negativním slova smyslu.
LN: Začal jste u sebe a skončil jste opět u práva...
Já se prostě nevnímám jako člověk veselý a optimistický. Stejný pocit, o němž hovoříte, má určitě i moje žena a rodina, která je z toho nešťastná, že se mnou není žádná sranda.
LN: Četla jsem několik názorů, podle nichž byste byl ideálním kandidátem na prezidenta. Nebudete kandidovat?
Já mohu rovnou říci, že nejen po tom neprahnu, ale že bych si ani úřad prezidenta, ani premiéra nepřál z jednoho důvodu - já nechci mít nikdy ochranku.
LN: Ale jako vicepremiér a ministr ji snad máte, ne?
Já ji mám mít, je to v nařízení vlády. Já jsem si tam našel ustanovení, které říká, že rozsah výkonu trvalé ochrany veřejného činitele stanoví ministr vnitra. Vzhledem k tomu, že bezpečnostní rizika jsou nulová, od první hodiny jsem se rozhodl, že žádnou ochranku mít nebudu.
LN: To jste se ovšem zachoval tak trochu "čecháčkovsky" - našel jste si skulinu v zákoně a využil ji.
Ano, použil jsem stejnou metodu.
</TEXT>
<HEADING>
LN: Vy tedy prezidentem nebudete. Kdo tedy?
</HEADING>
<TEXT>
Samozřejmě, že vám nepovím, kdo bude prezident, protože to nevím. Řeknu vám něco jiného. My usilujeme o přímou volbu prezidenta, a pokud ji zavedeme, zlikvidujeme institut nestranického, nebo dokonce nadstranického prezidenta. Při současném prakticky standardním stavu politické scény, kdy máme jednu velkou levicovou demokratickou stranu a jednu silnou pravicovou demokratickou stranu, je pravděpodobné, že strany se nikdy nedohodnou na vyprofilovaném politickém kandidátovi. V tajné volbě nikdy nezvedne sociální demokracie ruku pro kandidáta ODS a naopak. Tento model nás nutí k tomu, abychom našli člověka, který stojí mimo politické struktury a který splňuje tradici z první republiky. Protože nejsme Polsko, nebude to generál...
</TEXT>
<HEADING>
LN: Takže kdo?
</HEADING>
<TEXT>
Můj tajný tip, který není vůbec tajný, protože už o něm mluvím dva roky, je Ota Motejl. Neumím ale v tuto chvíli vůbec říci, zda právě na něm se politické strany shodnou.
LN: Uvidíme. Vláda ve středu získala ve sněmovně důvěru. Spadl vám kámen ze srdce?
Tak to bylo od počátku jasné a dalo se to předpokládat.
LN: Vládní koalice nicméně nepůsobila úplně jednotně. Šéf unionistického klubu Karel Kühnl tak trochu vystrčil růžky...
To mě skutečně neznepokojilo. Koaliční dohodu by neuzavřeli, kdyby s ní opravdu nesouhlasili.
</TEXT>
<HEADING>
LN: Neříkejte, že jste se ani trochu nebál.
</HEADING>
<TEXT>
Z hlasování o důvěře u přítomných poslanců jsem obavy neměl. Nezastírám ale, že nepochybně existují struktury, které by si přály, aby to hlasování takto nedopadlo. Ať už politické, tedy ODS a možné opakování případů z minulých let, například poslanců Wagnera nebo Teplíka, tak nepolitické.
</TEXT>
<HEADING>
LN: Nepolitické struktury? Koho máte na mysli?
</HEADING>
<TEXT>
Tak jsem si například říkal, že vedení Telecomu tuší, že pokud dostane vláda důvěru, nemine ho privatizace, a pokud tam přijde zahraniční investor, tak dojde k výrazným personálním změnám. Nemohl jsem vyloučit, že třeba někdo bude kontaktovat nějakého poslance z vládní koalice s tím, že mu nabídne zajištění a hospitalizaci s houkačkou.
LN: To je ovšem vážné obvinění. Máte nějaké důkazy o tom, že lidé z Telecomu tlačili na některé poslance, nebo se k tomu alespoň chystali?
Nemám žádné důkazy, ale takovou situaci jsem vyloučit nemohl. Považujte to za akademickou a teoretickou úvahu.
LN: Když už o mluvíte o Wagnerovi a Teplíkovi. Je někdo takový v řadách vládní koalice, u něhož předpokládáte, že změní barvy a oslabí většinu 101?
Neznám všech 101 poslanců, abych mohl vyřknout takový soud, ale myslím, že to nebezpečí už je po hlasování o důvěře mnohem menší. My pak potřebujeme získávat podporu ve sněmovně a Senátu pro konkrétní návrhy.
LN: Právě u konkrétních návrhů zatím koalice soudržnosti moc nepředvedla. Mám na mysli potíže při volbě šéfa sněmovny nebo při hlasování o zřízení komise pro vyšetření zakázek na ministerstvu zahraničí. Takže určitě nastanou problémy i u konkrétních zákonů.
Samozřejmě existuje řada zákonů, které jsou zásadní a o nichž víme, že sněmovna je už několikrát zamítla. Například zákon o bezhotovostním platebním styku. Neznám žádnou zemi, která by povolovala bez jakéhokoliv omezení platby cash. Tím se prakticky stáváme téměř velkoprádelnou špinavých peněz. A přesto pravicové strany, i ta z koalice, pro tento zákon nehlasovaly. V jejich případě jde o velkou ideologickou omezenost. Řada z představitelů pravice žije, co se týče představ o volném podnikání a liberální ekonomice, v limitech ani ne tak dvacátého jako spíš devatenáctého století.
LN: Tak tento názor si vaši pravicoví kolegové určitě rádi přečtou... Pojďme k ministerstvu. Vybojoval jste z rozpočtu pro resort 150 milionů navíc, jak jste plánoval?
Nemáte úplně přesné informace. Návrh kapitoly pro spravedlnost, jak byl předložen ministerstvem financí podle našich analýz, neumožňuje plně pokrýt naprosto reálné potřeby resortu. Mám tím na mysli hlavně realizaci zákona o správním soudnictví. To je položka, kde nám sice ministerstvo financí dalo na tzv. běžné výdaje, ale zapomnělo na kapitálové výdaje. V češtině to znamená, dalo nám na mzdy, ale ne na počítače a vybavení soudů. Dohromady bych za optimální pro ministerstvo spravedlnosti považoval navýšení zhruba o 600 milionů. Návrh se schodkem 157 miliard je po-dle mého soudu maximálním možným limitem. Já osobně bych byl radši, kdybychom před sněmovnu předstoupili s nižším schodkem. Nicméně jednání o rozpočtu ještě nejsou uzavřená.
LN: Pokračování v reformách justice ale považuje vláda za jednu ze svých priorit. Jak chce kabinet tuto prioritu naplnit, když na ni nevyčlení dost peněz?
V takovém případě budeme muset přijmout výjimečná opatření. Bohužel takové řešení se stává pravidlem. Když jsem byl poprvé ministrem spravedlnosti, před Otakarem Motejlem, tak jsem zjistil, že podle papírů měla být postavena věznice v Liberci. Peníze se však po léta používaly na jiné účely. Tak to budeme muset zřejmě udělat i nyní.
LN: Já netvrdím, že peníze padají z nebe, ale takto to vypadá, že vláda nedostojí plánům, které slíbila.
Sestavovat státní rozpočet je jako sestavovat Rubikovu kostku, ovšem s mnohem větším počtem dílků...
LN: A na rozdíl od Rubikovy kostky u rozpočtu ideálního stavu nedosáhnete nikdy.
Jistě, zájem každého ministra je v jeho očích ten nejdůležitější. Je velmi těžké říkat "Přidejte mi miliardu a vemte ji ministrovi obrany". Já se prostě pokusím ty peníze získat.
LN: Při přebírání úřadu jste řekl, že chcete přinést této zemi spravedlnost. Vy opravdu věříte, že toho dosáhnete?
Samozřejmě vím, že pojem spravedlnost sám o sobě je z oblasti velmi neexaktních, utopických představ a vyjadřuje spíš pocity než realitu. Já bych ovšem chtěl, aby se podařilo dát lidem jistotu, že se dovolají práva v reálném čase a že to právo bude předvídatelné. Bohužel realita české justice spočívá v tom, že ani jeden z těchto dvou základních atributů není naplněn. To je nejtěžší a nejaktuálnější úkol.
LN: Před několika dny odložil Krajský soud v Liberci soud s muži obviněnými ze znásilnění jedenáctileté dívky. Byla znásilněna před neuvěřitelnými deseti lety. To opravdu není ten reálný čas, o němž mluvíte. Jak byste jí to jako ministr spravedlnosti vysvětlil?
Mně přichází denně několik desítek dopisů. Já všem lidem odpovídám totéž - možnosti ministra spravedlnosti ve vztahu k rozhodovací činnosti soudu jsou bohužel téměř nulové. Ministr spravedlnosti má pochopitelně možnost zahájit se soudcem kárné řízení. Buď pro jakékoliv jednání neetické - že by opilý soudce masturboval na náměstí okresního městečka - nebo v případě, že soudce dělá neodůvodněné průtahy. Víme ovšem, jak dopadly moje podněty k zahájení kárných řízení, které jsem podal před dvěma lety. O soudcích rozhodují jejich kolegové a jakási stavovská kolegialita jim nedovolila radikálněji věci řešit.
</TEXT>
<HEADING>
LN: Dobře, jak tedy chcete nepřípustnému protahování zabránit?
</HEADING>
<TEXT>
Kdybych znal nějaký recept, tak už jsem ho dávno použil. Nicméně my budeme muset přistoupit k radikálnímu kroku, který bude soudci velmi vehementně odmítán, ale budeme jej muset použít.
LN: A to?
Jde o stanovení lhůt pro rozhodování soudců.
LN: Jak to bude vypadat v praxi? Zavedete nějaké tabulky, jak dlouho ten který úkon může maximálně trvat?
Dnes máme v občanském soudním řádu jediný případ takové lhůty - o návrhu na předběžné opatření se musí rozhodnout do týdne. Jednotlivou délku lhůt by pak upravil zákon.
LN: Vy jste mluvil o tom, že možnosti exekutivy ve vztahu k soudcům jsou téměř nulové...
Ano, zejména po nedávném nálezu Ústavního soudu. Tady byla zrušena podstatná část nového zákona o soudech a soudcích. Kdyby byl nález aplikován beze zbytku, což není, protože je tam roční odklad, neměl bych ani možnost jmenovat a odvolávat předsedy soudů. Já nevím, kdo by to měl dělat, když zatím nemáme žádné přímé spojení k Pánu Bohu, aby to zařídil on. Tento nález je evidentně inspirován jen jedním z existujících modelů organizace soudní soustavy, a to je italský. A Itálie je spíše odstrašující příklad.
</TEXT>
<HEADING>
LN: Co hodláte nyní v této záležitosti podniknout?
</HEADING>
<TEXT>
Stojíme před problémem, jak se s rozhodnutím Ústavního soudu vypořádat. Ve středu jsem vyzval sněmovnu, aby se, až se vyspí buďto z radosti, nebo kocoviny, podle toho, jak pro ně dopadlo hlasování o důvěře, zapojila do práce komise, kterou chci ustavit napříč politickým spektrem v obou komorách parlamentu. A chci, aby se během dvou měsíců shodla na tom, jak zaplnit bolestivé mezery, které v zákoně vznikly. Existuje pochopitelně možnost, a já říkám naprosto otevřeně, že tato možnost je extrémní - Ústavní soud "pokořit". Překročil totiž podle mého soudu své kompetence, přijal nález jen nejtěsnější většinou, je tedy možné zrušené principy zákona předložit sněmovně znovu v podobě ústavního zákona. A to pak nemůže Ústavní soud ani prezident žádným způsobem napadnout. Už když sněmovna zákon přijímala, schválila ho ústavní většinou.
LN: Mezi soudci je stále velmi vysoké procento lidí, kteří soudili v problematických kauzách za totality a soudí dál. Nemáte pocit, že tu existuje určitá souvislost s tím, že procesy s bývalými komunistickými pohlaváry se neúměrně vlečou?
Vy mi zbytečně kladete tuto sugestivní otázku. To, že někdo vystudoval za minulého režimu, není samo o sobě diskvalifikující...
LN: Ale já mluvím právnících, kteří si s režimem "zadali".
Já jsem studoval v šedesátých letech. A měl jsem neuvěřitelné štěstí! Troufám si říct, že poměry na právnické fakultě v té době, kdy tam působila řada autorit první republiky, která nesměla z politických důvodů vykonávat praxi, byly možná lepší, než jsou dnes. Já bych samozřejmě bez lidí z právnické fakulty vůbec nemohl pracovat jako předseda legislativní rady vlády, to je jediná odborná opora, kterou mám, ale to nic nemění na faktu, že moje očekávání jsou mnohem větší. Byl bych však rád, kdyby se znovu v této zemi objevily takové autority jako za první republiky.
LN: Kde je vezmeme?
Myslím, že by měli dostat lepší podmínky, více prostředků.
LN: My tady mluvíme o právním státě. Jak by se v takovém státě měl zachovat Jan Kavan v kauze svého někdejšího blízkého spolupracovníka Karla Srby?
Musím říci, že považuji za vysvětlitelné, ale přesto za selhání, že toho člověka vůbec zaměstnal. Ono je to poměrně těžké na základě několika papírů rozpoznat, když přijímáte někoho do úřadu, jeho charakterové vlastnosti. Na druhé straně zřejmě nefungovaly ani elementární kontrolní mechanismy.
</TEXT>
<HEADING>
LN: Co by měl Kavan udělat teď?
</HEADING>
<TEXT>
Nelze legitimně požadovat nic jiného, než co udělal. Tedy že rezignuje na funkci zástupce české republiky v Konventu EU. Tam byl totiž delegován státem.
LN: Jak byste se na jeho místě zachoval vy?
Já bych nikdy nemohl být v jeho situaci. Za čtyři roky, co jsem byl ve vládě, se na mě nikdy neobrátil Miroslav Šlouf, protože předem tušil, že by to bylo absolutně marné.
</TEXT>
</DOC>
<DOC>
<DOCID>LN-20020810058</DOCID>
<DOCNO>LN-20020810058</DOCNO>
<DATE>08/10/02</DATE>
<TITLE>
Od smrti krále rock-and-rollu uplyne 25 let * Slavností se zúčastní až 80 000 lidí z celého světa
</TITLE>
<TEXT>
Eminem o něm ve svých písních rapuje, Britney Spearsová se obléká jako on. Elvis Presley se stává modlou nové generace.
MEMPHIS - Každý rok v polovině srpna město Memphis ve Spojených státech zaplaví tisíce lidí z celého světa. Touto dobou zde totiž vypukají týdenní slavnosti nazvané Elvisův týden. V době výročí Elvisovy smrti si tak každoročně jeho fanoušci připomínají, že Elvis stále žije. Letošní oslavy budou mimořádně bouřlivé, neboť 16. srpna uplyne již 25 let od doby, kdy král rock-and-rollu ve svých 42 letech zemřel ve svém domě v Memphisu. Pořadatelé předpokládají, že letošní stříbrné výročí do města přiláká až 80 000 návštěvníků namísto obvyklých 35 000. Obsazeno je již i všech 27 000 hotelových pokojů v okolí. Devítidenních slavností se ale zdaleka nezúčastní jen pamětníci. Elvisův kult je stále rozšířenější také mezi mladými lidmi. Letošní slavnosti tak budou multigenerační a ponesou se v duchu hudby, tance a charitativních akcí. "Bude to úžasné, já a můj syn budeme součástí ohromné rodiny Elvisových fanoušků z celého světa. Všichni se máme rádi," řekla pro CNN Jean Abelová, která viděla Elvisův koncert v roce 1956.
</TEXT>
<HEADING>
Elvis nikdy nezemře
</HEADING>
<TEXT>
Elvisův kult zaplavil nejen Memphis, ale celé Spojené státy. Jeho tvář zdobí stírací losy, představitelé Elvise se objevili v několika hollywoodských filmech, po králi rock-and-rollu jsou pojmenovány restaurace a ulice. "Myslím, že Elvis nikdy nezemře, on je náboženskou postavou, něco jako Ježíš. Neumím to vysvětlit, ale je stále živý a lidé ho milují," řekla zpěvačka Dolly Partonová. Elvisova popularita narůstá rychlým tempem hlavně mezi mladými lidmi. Pro ně je ztělesněním rebela, který se dokázal postavit proti zažitým konvencím. "Elvis bořil hranice mezi hudebními žánry, rasami, společenskými třídami i kulturami," říká Peter Guralnick z magazínu "Elvis, potom a nyní". Elvisovo jméno se objevilo i v textech kontroverzního rapera Eminema, jehož písně dobývají čelná místa světových hitparád. "Nejsem první král kontroverze, to byl Elvis Presley, já totiž dělám černou hudbu ze sobeckosti, jen abych zbohatnul," říká Eminem v písni "Without Me". V Elvisově stylu oblékání se zhlédla i Britney Spearsová, která se nedávno objevila v bílém elvisovském obleku. Ke zvýšení Elvisovy popularity mezi teenagery bezpochyby přispěl i disneyovský film "Lilo a žihadlo", plný Elvisovy hudby. Studio se navíc letos chystá vydat třídílnou Elvisovu biografii. Největší událostí letošního výročí bude vystoupení Elvisovy manželky Priscilly a dcery Lisy Marie v aréně Pyramida, kde se vedle nich představí i řada dalších zpěváků a hudebníků, se kterými Elvis spolupracoval.
</TEXT>
<HEADING>
Neoslavujte jeho smrt
</HEADING>
<TEXT>
Zdaleka ne všichni jsou ale slavnostmi nadšeni. Žádný smysl v oslavě výročí smrti nevidí například obyvatelé Tupela, kde se Elvis narodil. "U nás slavíme narození Elvise a ne jeho smrt, jako ti v Memphisu," říká Henry Dodge z Tupela. Mezi městy ostatně panuje silná konkurence. Zatímco však Memphis navštíví každoročně kolem osmi milionů lidí, Tupelo jen kolem 80 000. Jak ale říká jeden z pořadatelů memphiských slavností Todd Morgan: "Není to o jeho smrti, je to o jeho životě. Je to oslava jeho života, práce a oslava celosvětového přátelství, které pojí všechny Elvisovy fanoušky."
Zdaleka ne všichni jsou ale slavnostmi nadšeni. Žádný smysl v oslavě výročí smrti nevidí například obyvatelé Tupela, kde se Elvis narodil. "U nás slavíme narození Elvise a ne jeho smrt, jako ti v Memphisu," říká Henry Dodge z Tupela. Mezi městy ostatně panuje silná konkurence. Zatímco však Memphis navštíví každoročně kolem osmi milionů lidí, Tupelo jen kolem 80 000. Jak ale říká jeden z pořadatelů memphiských slavností Todd Morgan: "Není to o jeho smrti, je to o jeho životě. Je to oslava jeho života, práce a oslava celosvětového přátelství, které pojí všechny Elvisovy fanoušky."
</TEXT>
</DOC>
<DOC>
<DOCID>LN-20020810059</DOCID>
<DOCNO>LN-20020810059</DOCNO>
<DATE>08/10/02</DATE>
<TEXT>
NEW YORK - Od čtyřiadvacátého září budou mít obyvatelé New Yorku možnost cestovat po městě na palubě vodního taxíku. V tento den totiž začnou vozit své pasažéry na trase Brooklyn - Manhattan tři žluté lodě newyorské lodní taxislužby. Ve čtvrtek měli Newyorčané při zkušební plavbě poprvé možnost taxíky spatřit na vlastní oči. Projekt newyorské vodní taxislužby se zrodil v hlavách ekologů Toma Foxe a Douglase Dursta. Taxiloď má kapacitu 75 lidí. Půldenní jízdné je stanoveno mezi čtyřmi až osmi dolary (120 - 250 korun). Autoři projektu doufají v to, že nová forma městské hromadné dopravy ulehčí provozu na silnicích. V příštím roce by se měla "taxiflotila" rozrůst o další tři lodě.
</TEXT>
</DOC>
<DOC>
<DOCID>LN-20020810060</DOCID>
<DOCNO>LN-20020810060</DOCNO>
<DATE>08/10/02</DATE>
<TITLE>
LONDÝN - Podle hlasování věhlasných kritiků a režisérů je nejlepším filmem v dějinách kinematografie Občan Kane. Britský filmový institut sestavoval na základě odpovědí odborníků dva žebříčky - žebříček nejoblíbenějších filmů kritiků a režisérů. Filmový portrét amerického tiskového magnáta, kterým v roce 1941 debutoval režisér Orson Welles tak získal pomyslnou zlatou medaili hned dvakrát. "Tento film přinesl mnoho nového: postupy ve střihu, prostředky filmové řeči, symbolismus," řekl pro Daily Telegraph Nicky James z časopisu Sight &amp; Sound. Tento "dvojitý žebříček" sestavuje časopis každých deset let již od roku 1952. Na pořadí dalších filmů se již kritici a režiséři neshodli. Prvně jmenovaní by "stříbro" přidělili Hitchcockovu filmu Vertigo (ten u režisérů skončil až sedmý), zatímco režiséři by ho dali filmu Kmotr. Ten se v žebříčku kritiků umístil až na čtvrtém místě. Srdce kritiků si dále získaly snímky Pravidla hry (3.) a Tokijský příběh (5.). Režiséři přidělili "bronz" 8 1/2, dále hlasovali pro Lawrence z Arábie (4.) a Dr. Divnolásku (5.).
</TITLE>
<TEXT>
jak hlasovali režiséři...
1. Občan Kane (Welles) 1941
2. Kmotr a Kmotr II. (Coppola) 1972, 1974
</TEXT>
</DOC>
<DOC>
<DOCID>LN-20020810061</DOCID>
<DOCNO>LN-20020810061</DOCNO>
<DATE>08/10/02</DATE>
<GEOGRAPHY>LONDÝN</GEOGRAPHY>
<TEXT>
Velké překvapení připravila britským vědcům vrána rodu Corvus moneduloides jménem Betty. V experimentu, kdy vědci zkoumali schopnosti a vynalézavost dvou vran (Betty a ptačího samce Abela), předčila Betty i šimpanze. Odborníci v rámci pokusu umístili potravu do vysoké nádoby a čekali, zda ptáci za pomoci háčku nebo rovného drátu potravu vytáhnou. "Překvapení nastalo, když Abel sebral háček a uletěl s ním na druhý konec voliéry," řekl pro BBC vedoucí výzkumu, profesor Alex Kačelnik. Betty se zhoršenými podmínkami nenechala odradit a z kusu rovného drátu si háček vyrobila. Udivení vědci experiment s rovným drátem ještě několikrát opakovali. Betty tak během pokusu vyrobila postupně několik háčků, za pomoci nichž potravu z nádoby vytáhla. Podobné pokusy byly prováděny také s primáty. Ti si však s takovým problémem nevěděli rady. Také další druhy ptáků prokázaly v minulosti svou duchaplnost. Například tučňáci jsou známí tím, že dokážou rozeznávat lidské tváře a písmena. V roce 1980 informovaly noviny po celém světě o zázračném africkém papouškovi Alexovi, jehož slovní zásobu tvořilo 100 anglických slov.
</TEXT>
</DOC>
<DOC>
<DOCID>LN-20020810062</DOCID>
<DOCNO>LN-20020810062</DOCNO>
<DATE>08/10/02</DATE>
<TITLE>
Vavřinec. Toto jméno má své počátky ve starověku a znamená, že jeho nositel pocházel z Laurenta. Lidé se k tomuto světci modlí vždy, když jim hrozí nějaké nebezpečí. Vavřinec je také prvním "podzimním bratrem", který zahajuje pěstování podzimních plodin.
</TITLE>
<TEXT>
Zuzana. Počátky jména jsou v hebrejském slově "šóšanná", což znamená lilie. Může ale pocházet i z egyptského označení pro "lotos", anebo z řeckého slova "súson". Odtud pak byl jen krůček k naší slovanské Zuzaně, ale i k názvu květiny sasanky. Zuzana je tedy květinka, ať už lilie, lotos nebo sasanka. V církevním kalendáři má dnes svátek Klára.
</TEXT>
</DOC>
<DOC>
<DOCID>LN-20020810063</DOCID>
<DOCNO>LN-20020810063</DOCNO>
<DATE>08/10/02</DATE>
<TEXT>
Vraťme se do Paříže na samém začátku 20. století: je jedním z center vědy a průmyslu, metropolí páry a elektřiny, mondénní společnosti a bulvárního tisku. Osvěcuje ji záře luxusu, ale stejně tak silné jsou i stíny podsvětí. To všechno, včetně vandráků a apačů, je však stále ještě téže látky, až příliš lidské látky. Hrůzu budí stín zcela jiného druhu, nikdo a přece někdo, ten, kdo se pohybuje mimo světlo a stín, zlo, jež nahání děs nikoli odporností svých činů, nýbrž svou neviditelností. Přízrak, který nepřichází odnikud a přesto odevšud, protože není ani venku, ani uvnitř: Fantomas. Fantomas, tento pochmurný hrdina dvaatřicetisvazkové řady autorů Pierra Souvestra a Marcela Allaina, jenž se na novinových stáncích objevil poprvé v roce 1911, není ani romantický Fantom Opery, ani lupič-gentleman ze staré francouzské školy. Nenechme se zmást názvy jeho příběhů: Fiakr noci, Král vězněm Fantomasovým, Střevíce noci... Fantomas je superzločinec, ale především je to propastný rozdíl mezi absolutní a statistickou jistotou. A právě proto budí takovou hrůzu v době, jejímž jiným symbolem je Eiffelova věž. Vědec říká, že nemožné je nemožné, zatímco statistika mluví pouze o tom, co je více či méně možné. Jakmile statistiku donutíte, aby mluvila o něčem nemožném, bude se pokoušet spočítat, do jaké míry je cosi nemožného nepravděpodobné. Věda vylučuje, statistika připouští. Jistá je jen určitá míra nejistoty. Fantomas je personifikací tohoto prekérního, protože pouze statisticky jistého stavu věcí, propastného rozdílu mezi ideální jistotou a vždy jen více či méně pravděpodobnou skutečností. Fantomas byl na jedné straně přízračným hrdinou vzrušujících šestákových příběhů, ale na straně druhé byl také jednoduchou odpovědí na všechny otázky po příčinách, kdykoli se objevilo něco nevysvětlitelného. Jeho nepolapitelnost byla zárukou, že se nikdy nepodaří dokázat nesprávnost takto podané odpovědi. I proto měl všechny znaky mytického démona ve věku elektřiny. Fantomas je alibi vědy v době průmyslu. Ale toto alibi slouží nejen vědě a jejím teoriím, jež by chtěly být univerzálně platné. Fantomas je především zaklínadlem nejistoty, jíž se nelze zbavit předstíráním příčiny, kterou nikdy nikdo neviděl. Fantomas byl stále ještě atraktivní hrdina s archaickými rekvizitami dědičného šílenství a dokonalých převleků; jeho čas minul, nikoli však jeho funkce. Neboť kdokoli se dnes dovolává různých úkladů a spiknutí či zákeřných podvodů, dovolává se Fantomase. Pravda je však mnohem děsivější: Fantomas skutečně neexistuje a strach z nejistoty je strachem ze skutečnosti. Ostatně ani podsvětí už není čím bývalo, protože se dávno přestěhovalo na ministerstva a úřady.
</TEXT>
</DOC>
<DOC>
<DOCID>LN-20020810064</DOCID>
<DOCNO>LN-20020810064</DOCNO>
<DATE>08/10/02</DATE>
<TITLE>
Biotechnologie představují obrovské riziko a mohou zničit základ rovných demokratických práv
</TITLE>
<TEXT>
Zásahy do lidského genomu se stávají skutečností. Jaké nebezpečí s sebou lidské biotechnologie nesou? A jakým způsobem máme biotechnologie regulovat?
Lidé, kteří pozorně nesledují debatu o lidské biotechnologii, by se mohli domnívat, že hlavní problém představují potraty. Proti klonování totiž zatím nejhalasněji vystupují obhájci práva na život, kterým vadí ničení embryí. Existují však významné důvody, proč by se o klonování a další genetické technologie měli zajímat všichni, věřící i ateisté, a zejména ti, kterým není lhostejná ochrana přírodního prostředí. Pokus ovládnout lidskou přirozenost pomocí biotechnologie bude totiž ještě nebezpečnější a závažnější než snaha průmyslových společností o ovládnutí mimolidské přírody pomocí starších technologií.
</TEXT>
<HEADING>
Složitý celek
</HEADING>
<TEXT>
Pokud nás během několika posledních generací ekologické hnutí něčemu naučilo, pak tomu, že příroda je složitý celek. Různé části ekosystému spolu navzájem souvisejí a my těmto souvislostem často nerozumíme. Snaha člověka manipulovat s určitými částmi tohoto celku vyvolává řadu nezamýšlených důsledků, které se nám pak vracejí a pronásledují nás. Když dnes sledujeme některý z filmů o výstavbě Hooverovy přehrady nebo kaskády v údolí řeky Tennessee, které byly natočeny ve třicátých letech, získáme zvláštní zážitek: ty filmy jsou naivní a zároveň trochu stalinistické. Oslavují dobývání přírody člověkem a holedbají se, že namísto přírodních lokalit nastoupí ocel, beton a elektřina. Vítězství nad přírodou netrvalo dlouho: Za poslední generaci žádná vyspělá země nezačala stavět žádný nový velký hydroelektrárenský projekt právě proto, že nyní chápeme ničivé ekologické a společenské důsledky, které takové dílo přináší. Ekologické hnutí se dokonce aktivně snaží přesvědčit Čínu, aby upustila od nesmírně pustošivé stavby přehrady Tři soutěsky. Je-li problém nezamýšlených důsledků vážný v případě mimolidských ekosystémů, bude mnohem horší v oblasti lidské genetiky. Lidský genom bývá přirovnáván k ekosystému, neboť geny na sebe navzájem působí a navzájem se ovlivňují. Podle současných odhadů obsahuje lidský genom pouze 30 tisíc genů a to je mnohem méně než předpokládaných 100 tisíc. Není to výrazně víc než 14 tisíc genů u octomilky a 19 tisíc genů u červů a ukazuje to, že mnoho vyšších lidských schopností a chování řídí složitá spolupráce více genů. Jediný gen má více účinků, zatímco v jiných případech musí několik genů spolupracovat na tvorbě jediného účinku, a to podle příčinných souvislostí, které bude krajně obtížné odhalit.
</TEXT>
<HEADING>
Dítě jako oběť
</HEADING>
<TEXT>
Prvními cíli genetické léčby budou poměrně jednoduché genetické poruchy jako Huntingtonova nemoc nebo Tayova-Sachsova nemoc. Mnozí genetici se domnívají, že genetická příčinnost chování a vlastností vyššího řádu, například osobnosti, inteligence nebo chování na podobně vysoké úrovni, je tak složitá, že s ní nikdy nebudeme umět manipulovat. Avšak právě v tom tkví nebezpečí: Neustále budeme v pokušení si myslet, že této příčinné souvislosti rozumíme lépe, než tomu ve skutečnosti bude, a budou nás čekat ještě ošklivější překvapení, než když jsme se snažili podmanit si mimolidské přírodní prostředí. V tomto případě nebude obětí neúspěšného pokusu ekosystém, nýbrž lidské dítě, jehož rodiče ve snaze zajistit mu vyšší inteligenci ho zatíží vyšším sklonem k rakovině, dlouhodobou ochablostí ve stáří nebo nějakým docela nečekaným vedlejším účinkem, který se může projevit až tehdy, když už pokusy dávno zmizejí ze scény. Když člověk poslouchá lidi z biotechnologického průmyslu, jak hovoří o příležitostech, které se otevírají s dovršením sekvencování lidského genomu, děsivě se to podobá sledování propagandistických filmů o Hooverově přehradě. Čiší z toho zpupná sebedůvěra, že biotechnologie a vědecká chytrost napraví chyby lidské přirozenosti, odstraní nemoci, a snad dokonce jednou lidským bytostem umožní dosáhnout nesmrtelnosti. Stane se z nás nadřazený druh, protože chápeme, jak je naše přirozenost nedokonalá a omezená.
</TEXT>
<HEADING>
Narozeni bez sedel
</HEADING>
<TEXT>
Myslím si, že lidské bytosti jsou, v ještě větší míře než ekosystémy, složité, souvislé, přirozené celky, jejichž evolučnímu původu ještě ani nezačínáme rozumět. A co víc, lidská práva nám náležejí právě kvůli této zvláštní lidské přirozenosti: Jak pravil Thomas Jefferson ke konci svého života, Američané požívají rovných práv proto, že příroda nezařídila, aby se určité lidské bytosti rodily se sedly na zádech, a připravila je tak na to, že na nich bude rajtovat vrchnost. Biotechnologie, která se snaží manipulovat lidskou přirozeností, nejenže riskuje nepředvídané důsledky, ale může rovněž podkopat sám základ rovných demokratických práv. Jak tedy máme bránit lidskou přirozenost? Nástroje jsou v podstatě tytéž jako v případě ochrany mimolidské přírody. Snažme se vytvářet normy prostřednictvím diskuse a dialogu a využijme státní moci k regulaci rozvoje technologie a jejího využívání soukromým sektorem a vědeckovýzkumnou komunitou. Biomedicína je dnes samozřejmě silně regulovaná, ovšem v pravomoci úřadů s působností v oblasti biomedicíny jsou obrovské mezery. Americký úřad pro potraviny a léčiva (U.S. Food and Drug Administration) může potraviny, léčiva a medicínské výrobky regulovat pouze s ohledem na jejich bezpečnost a účinnost. Má zakázáno rozhodovat na základě etických ohledů a má slabou či žádnou pravomoc nad medicínskými postupy, jako je klonování, genetická diagnóza před usazením plodu (při níž se sledují genetické vlastnosti embryí před tím, než se plod usadí v děloze) a genové inženýrství (kdy se provádí takové manipulace s geny embrya, které pak dědí budoucí generace). Státní zdravotní ústav (The national Institutes of Health) vydává řadu pravidel týkajících se pokusů na lidech a dalších stránek vědeckého výzkumu. Ty však platí pouze pro federálně financovaný výzkum a soukromé biotechnologické odvětví neregulují. Jen americké soukromé biotechnologické firmy vynakládají na výzkum ročně více než 10 miliard dolarů a zaměstnávají přibližně 150 tisíc lidí.
</TEXT>
<HEADING>
Nové regulační instituce
</HEADING>
<TEXT>
I další země se snaží přijmout zákony na regulaci lidské biotechnologie. Jednou z nejstarších legislativních úprav je britská, díky níž před více než deseti lety vznikl Úřad pro lidské oplodňování a embryologii (Human Fertilization and Embryology Agency), regulující provádění pokusů s lidskými plody. Čtyřiadvacet zemí zakázalo reproduktivní klonování. Patří mezi ně Německo, Francie, Indie, Japonsko, Argentina, Brazílie, Jižní Afrika a Velká Británie. Rada Evropy v roce 1998 schválila Dodatečný protokol k Úmluvě o lidských právech a důstojnosti s ohledem na biomedicínu, kterou se zakazuje reproduktivní klonování lidí. Tento dokument podepsalo 24 ze 43 členských států rady. Německo a Francie navrhly, aby Organizace spojených národů vypracovala celosvětovou úmluvu o zákazu reproduktivního klonování. Jedním z raných pokusů o dohled nad určitou genetickou technologií, totiž pokusů s rekombinací DNA, byla asilomarská konference v Kalifornii v roce 1975, která vedla k z ustavení poradního výboru pro rekombinaci DNA (RAC) v rámci Státního zdravotního ústavu. RAC měl schvalovat všechny rekombinační pokusy, při nichž se geny různých jednotlivců a někdy i druhů spojovaly dohromady, zpočátku v zemědělské biotechnologii a později v oblastech jako lidská genová terapie. Konference, která se konala v roce 2000 u příležitosti 25. výročí Asilomaru, vedla k obecnému souhlasu, že bez ohledu na své ctnosti se po generaci fungování RAC již přežil. RAC nemá pravomoc cokoli prosadit, nedohlíží na soukromý sektor a nemá institucionální zázemí ani k tomu, aby účinně monitoroval, co se děje v americké biotechnologii, a tím méně, co se děje ve světě. Zjevně potřebujeme nové regulační instituce, které by se zabývaly nastupující generací nových biotechnologií. Každý, kdo je odhodlaný bránit mimolidskou přírodu před technologickou manipulací, by měl stejně odhodlaně bránit lidskou přirozenost. V Evropě ekologické hnutí vystupuje ostřeji proti biotechnologii než jeho protějšek ve Spojených státech a podařilo se mu zde zastavit šíření geneticky upravených potravin. Geneticky pozměněné organismy jsou však koneckonců jenom prvním výstřelem dlouhotrvající revoluce a jsou mnohem méně závažné než lidské biotechnologie, které přicházejí na řadu nyní. Někteří lidé jsou toho názoru, že vzhledem k tomu, jak lidé drancují mimolidskou přírodu, zasluhuje si tato bdělejší ochranu. Jsme ale přece součástí stejného celku. Změna rostlinných genů ovlivňuje jen to, co jíme a pěstujeme. Změna našich vlastních genů ovlivňuje to, co jsme. Příroda - jak přírodní prostředí, tak i naše přirozenost - si zasluhuje přístup založený na úctě a péči, nikoli na podrobení a ovládání.
I další země se snaží přijmout zákony na regulaci lidské biotechnologie. Jednou z nejstarších legislativních úprav je britská, díky níž před více než deseti lety vznikl Úřad pro lidské oplodňování a embryologii (Human Fertilization and Embryology Agency), regulující provádění pokusů s lidskými plody. Čtyřiadvacet zemí zakázalo reproduktivní klonování. Patří mezi ně Německo, Francie, Indie, Japonsko, Argentina, Brazílie, Jižní Afrika a Velká Británie. Rada Evropy v roce 1998 schválila Dodatečný protokol k Úmluvě o lidských právech a důstojnosti s ohledem na biomedicínu, kterou se zakazuje reproduktivní klonování lidí. Tento dokument podepsalo 24 ze 43 členských států rady. Německo a Francie navrhly, aby Organizace spojených národů vypracovala celosvětovou úmluvu o zákazu reproduktivního klonování. Jedním z raných pokusů o dohled nad určitou genetickou technologií, totiž pokusů s rekombinací DNA, byla asilomarská konference v Kalifornii v roce 1975, která vedla k z ustavení poradního výboru pro rekombinaci DNA (RAC) v rámci Státního zdravotního ústavu. RAC měl schvalovat všechny rekombinační pokusy, při nichž se geny různých jednotlivců a někdy i druhů spojovaly dohromady, zpočátku v zemědělské biotechnologii a později v oblastech jako lidská genová terapie. Konference, která se konala v roce 2000 u příležitosti 25. výročí Asilomaru, vedla k obecnému souhlasu, že bez ohledu na své ctnosti se po generaci fungování RAC již přežil. RAC nemá pravomoc cokoli prosadit, nedohlíží na soukromý sektor a nemá institucionální zázemí ani k tomu, aby účinně monitoroval, co se děje v americké biotechnologii, a tím méně, co se děje ve světě. Zjevně potřebujeme nové regulační instituce, které by se zabývaly nastupující generací nových biotechnologií. Každý, kdo je odhodlaný bránit mimolidskou přírodu před technologickou manipulací, by měl stejně odhodlaně bránit lidskou přirozenost. V Evropě ekologické hnutí vystupuje ostřeji proti biotechnologii než jeho protějšek ve Spojených státech a podařilo se mu zde zastavit šíření geneticky upravených potravin. Geneticky pozměněné organismy jsou však koneckonců jenom prvním výstřelem dlouhotrvající revoluce a jsou mnohem méně závažné než lidské biotechnologie, které přicházejí na řadu nyní. Někteří lidé jsou toho názoru, že vzhledem k tomu, jak lidé drancují mimolidskou přírodu, zasluhuje si tato bdělejší ochranu. Jsme ale přece součástí stejného celku. Změna rostlinných genů ovlivňuje jen to, co jíme a pěstujeme. Změna našich vlastních genů ovlivňuje to, co jsme. Příroda - jak přírodní prostředí, tak i naše přirozenost - si zasluhuje přístup založený na úctě a péči, nikoli na podrobení a ovládání.
</TEXT>
</DOC>
<DOC>
<DOCID>LN-20020810065</DOCID>
<DOCNO>LN-20020810065</DOCNO>
<DATE>08/10/02</DATE>
<TITLE>
encyklopedie
</TITLE>
<TEXT>
Technické památky v Čechách, na Moravě a ve Slezsku, I. díl
Encyklopedie našich technických památek, jejíž první díl obsahuje oborové úvody a slovník lokalit od písmene A do písmene G, představuje unikátní projekt, který svým zaměřením a rozsahem nemá obdoby. Na osm desítek odborníků spojilo své síly na díle, které má ambice zachytit všechny významné technické památky na českém území. Co je to vlastně technická památka? Autoři i redakce v úvodu a ediční poznámce prozrazují, že se neřídili nějakou striktní definicí, ale postupovali spíše empiricky a intuitivně. Prostor, který bylo třeba zachytit, je dodnes z velké části neprozkoumán, takže si lze jen obtížně představit jiný přístup. Šíře prostoru ovšem bere dech. Zachycené památky můžeme zařadit do oborů industriální architektura, doprava, zpracování dřeva, elektroenergetika a elektrotechnika, hornictví, hutnictví, chemický průmysl, keramika a porcelán, knihařství a polygrafické techniky, koželužství a kožedělný průmysl, lázeňství, mincovnictví, papírenství, plynárenství, poštovnictví, potravinářství, sklářství, slévárenství, strojírenství, textilnictví, vodohospodářství, vojenství a aplikovaná věda. (Těmto oborům jsou věnovány samostatné úvodní statě mapující jejich vývoj.) Výběrově jsou zařazeny i památky z dalších oborů, např. zemědělství. Přestože mnohé zachovalé technické památky jsou středověkého původu (např. mosty, rybníky či důlní štoly), většinou jde o díla vzniklá v posledních dvou stoletích. Encyklopedie tak názorně předvádí, jak široká a bohatá je česká industriální tradice. Dílo, které by mělo být podle redakce dokončeno v příštím roce, nejen upozorňuje na opomíjené technické památky, včetně těch, které si zasluhují větší ochranu, ale především překresluje mapu české kulturní krajiny. Mnohá místa, o nichž jsme si doposud mysleli, že žádné zajímavé památky neobsahují, jsou jich ve skutečnosti přímo plná. Stačí se jen dobře dívat.
psychologie
Iva Stuchlíková
</TEXT>
<HEADING>
Základy psychologie emocí
</HEADING>
<TEXT>
Kniha Ivy Stuchlíkové, psycholožky přednášející na Pedagogické fakultě Jihočeské univerzity, představuje ucelený souhrn poznatků v posledních letech se stále více rozvíjejícího oboru psychologie emocí. Autorka se snaží podat látku strukturovaně a přehledně, včetně shrnujících kapitol na závěr. Výchozím bodem v první části knihy jsou jí základní pojmy využívané v tomto vědním oboru a tradiční i současné přístupy, jež tvoří jakési podloží výkladové části její práce. Mnohem zajímavěji a odlehčeněji působí druhá část knihy, kde kromě klasického výkladu o intrapersonální, sociální a vývojové funkci emocí a podkapitolách o jednotlivých druzích emocí nalezneme i kapitolu Emoce a racionalita, která se zamýšlí např. nad dopadem pozitivních a negativních emocí na učení a poznávací procesy. Autorka zde zmiňuje skutečnost, že zatímco vliv negativních emocí je vědou poměrně dobře zmapován, pozitivní emoce zůstávají jaksi stranou vědeckého zájmu. Jeden z důvodů vidí i ve všeobecném zaměření psychologie jako vědy soustřeďující se spíše na analýzu problematických aspektů lidského nitra, čímž je opomíjena důležitá funkce pozitivních emocí coby stimulátoru kreativity, pozornosti a asociativního myšlení. Poměrně důležitá je i zmínka o emoční gramotnosti a emoční inteligenci, jejichž definice se od devadesátých let objevují v psychologii čím dál častěji, v praktickém školství jsou ale stále složkou nedoceňovanou a přebíjenou tradičními racionálními a logickými strukturami. Práce Ivy Stuchlíkové je výkladovým textem, terminologická strohost je však doplněna konkrétními příklady a oživujícími poznámkami.
historie
Kateřina Charvátová
</TEXT>
<HEADING>
Dějiny cisterckého řádu v Čechách 1142-1420
</HEADING>
<TEXT>
Druhý svazek syntetické práce o dějinách cisterciáckého řádu (autorka v knize, stejně jako ve svých studiích užívá termín cistercký, který většina historiků odmítá) tvoří sedm monografických studií o klášterech založených ve 13. a 14. století: Vyšší Brod, Zlatá Koruna, Svaté Pole, Zbraslav, Skalice, Pohled a Sezemice. Jednotlivé kapitoly si udržují pevnou strukturu - analytický výklad o založení kláštera, dějiny kláštera do vypuknutí husitské revoluce (ty se v některých případech rozrůstají do větších úvah o politických dějinách země, do nichž kláštery vyšebrodský, a především pak zbraslavský někdy velmi výrazně zasahovaly) a pojednání o vztazích opatů a abatyší k českým panovníkům a k papežské kurii. V prvním dílu bohatě dokumentované kolonizační aktivity klášterů vzniklých ve 12. věku jsou v dílu druhém o poznání skrovnější, neboť až na výjimky tyto v pozdním období založené korporace kolonizační činnosti nevyvíjely. Ve většině případů se však autorce podařilo dosti přesně vysledovat pozemkovou držbu klášterních panství, a pokud to bylo na základě dochovaných pramenů možné, i jejich ekonomické aktivity a způsob hospodaření. Naopak pasáže o architektuře, bohatě fotograficky dokumentované, mají spíše podobu hutných popisů kvalitních turistických průvodců, což platí i o informacích o malířské, sochařské a umělecké výzdobě či o klášterních knihovnách. Pro posouzení kvality celého cisterciáckého projektu tedy bude rozhodující až třetí, problémově pojatý díl, v němž by se autorka měla pokusit o shrnutí působení řádu ve středověkých Čechách. Prozatím si tedy musíme s definitivním hodnocením počkat.
Georges Blond
</TEXT>
<HEADING>
Atlantský oceán
</HEADING>
<TEXT>
Atlantský oceán Georgese Blonda je prvním svazkem v řadě Velký příběh oceánů a zároveň první knihou v nové edici Poseidon, kterou v nakladatelství Paseka vede Lubomír Martínek, jediný mořeplavec mezi českými spisovateli a také autor překladu. Blondova kniha, které nakladatelství dalo atraktivní modrý image, asi zklame všechny, kteří by v ní chtěli hledat kulturně-geografický esej na způsob Breviáře Středomoří Predraga Matvejeviće. Blond má mnohem skromnější ambice. Vypráví známé i zapomenuté příběhy z Atlantiku, popisuje objevné plavby Vikingů, Portugalců, Španělů, dobrodružství anglických a francouzských pirátů, flibustýrů a korzárů, soupeření o modrou stuhu, velké lodní katastrofy i pionýrské transkontinentální přelety. Náročnější čtenář bude asi postrádat kapitoly věnované zeměpisu a s ním spojeným dějinám navigace, zkrátka přichází nejen kulturní rozměr Atlantiku, ale také třeba rybářství a velrybářství. Nic se nedozvíme také o námořním právu, meteorologii ani o "soudobých dějinách" oceánu. Atlantský oceán je již od dob Kolumbových objevů "mare nostrum" západní civilizace. Dnes ho v podstatě ovládají země NATO, které mají základny na všech strategicky důležitých bodech. Přesto se Blondova kniha zdá být poněkud europocentrická. Dějiny Atlantiku přeci nejsou jen dějinami loďstev největších námořních mocností (dokonce i Holanďané jsou přehlíženi a zmíněni jen v souvislosti s legendami o Bludném Holanďanovi). Blondovi nelze upřít čtivý a dynamický styl. Jeho kniha tak nalezne asi největší odezvu mezi dospívajícími chlapci, dychtícími po vzdálených krajích a hrdinských činech.
Atlantský oceán Georgese Blonda je prvním svazkem v řadě Velký příběh oceánů a zároveň první knihou v nové edici Poseidon, kterou v nakladatelství Paseka vede Lubomír Martínek, jediný mořeplavec mezi českými spisovateli a také autor překladu. Blondova kniha, které nakladatelství dalo atraktivní modrý image, asi zklame všechny, kteří by v ní chtěli hledat kulturně-geografický esej na způsob Breviáře Středomoří Predraga Matvejeviće. Blond má mnohem skromnější ambice. Vypráví známé i zapomenuté příběhy z Atlantiku, popisuje objevné plavby Vikingů, Portugalců, Španělů, dobrodružství anglických a francouzských pirátů, flibustýrů a korzárů, soupeření o modrou stuhu, velké lodní katastrofy i pionýrské transkontinentální přelety. Náročnější čtenář bude asi postrádat kapitoly věnované zeměpisu a s ním spojeným dějinám navigace, zkrátka přichází nejen kulturní rozměr Atlantiku, ale také třeba rybářství a velrybářství. Nic se nedozvíme také o námořním právu, meteorologii ani o "soudobých dějinách" oceánu. Atlantský oceán je již od dob Kolumbových objevů "mare nostrum" západní civilizace. Dnes ho v podstatě ovládají země NATO, které mají základny na všech strategicky důležitých bodech. Přesto se Blondova kniha zdá být poněkud europocentrická. Dějiny Atlantiku přeci nejsou jen dějinami loďstev největších námořních mocností (dokonce i Holanďané jsou přehlíženi a zmíněni jen v souvislosti s legendami o Bludném Holanďanovi). Blondovi nelze upřít čtivý a dynamický styl. Jeho kniha tak nalezne asi největší odezvu mezi dospívajícími chlapci, dychtícími po vzdálených krajích a hrdinských činech.
</TEXT>
</DOC>
<DOC>
<DOCID>LN-20020810066</DOCID>
<DOCNO>LN-20020810066</DOCNO>
<DATE>08/10/02</DATE>
<TITLE>
Toman Brod ve své knize o Benešovi přehlíží zisky "národní revoluce"
</TITLE>
<TEXT>
Edvard Beneš mrtev jest a jeho tělo tlí, jeho duch však kráčí dál. V letošním roce se opět prošel Evropou. Státníci z několika zemí považovali za nutné vyjádřit své stanovisko k Benešově politice a naše domácí politika se chvílemi proměnila v benešologický seminář. Jednal o něm Senát, promlouval předseda vlády i předseda parlamentu a nespočet ministrů, poslanců, starostů. Byl navržen na státní vyznamenání a hledá se místo, kde mu v Praze postavit pomník.
Všichni si na pomoc povolávají historiky, jenže ti se na hodnocení Edvarda Beneše nemohou shodnout. Snad u žádné jiné postavy není názorový rozptyl tak velký jako právě u Beneše. Proměnil se v nástroj, o který si lidé brousí své názory na stát a na národ, na vztah jednotlivce a kolektivu, na Východ a na Západ, na komunismus a socialismus, na svobodu a demokracii. Po prostudování stejného materiálu jeden historik Beneše označí za heroickou postavu a prozíravého politika, druhý v něm vidí malého muže s velkými ambicemi, který v těžkých zkouškách neobstál. K těm druhým patří historik Toman Brod. Starší generace si jej nejspíše budou pamatovat jako spoluautora první slušné knihy o čs. vojácích na Západě Na západní frontě z roku 1965. Brodovy studie o Benešově politice po roce 1939 vyšly v samizdatu a v brožovaných vydáních na počátku 90. let, nyní je přepracoval do souvislého vylíčení let 1939-1948 a vydal pod názvem Osudný omyl Edvarda Beneše: Československá cesta do sovětského područí.
</TEXT>
<HEADING>
Osudná cesta do Moskvy
</HEADING>
<TEXT>
Brodův pohled je zřejmý už z titulu knihy. Do centra svého zájmu postavil Benešovu východní politiku a spojeneckou smlouvu se Stalinem z roku 1943. Nejlepší partie knihy se věnují její přípravě, podpisu během Benešovy návštěvy Moskvy a ovšem i důsledkům, které z toho v následujících letech vyplynuly. Brod nabízí rok 1943 jako klíčový mezník československé politiky, kterým se země přihlásila do poválečné sovětské zóny. Dvě následující data, která jsou v učebnicích obvykle vytištěna tučně, považuje za důsledky tohoto prvotního rozhodnutí: V roce 1945 přece bez odporu a bez voleb vznikla vláda s komunistickým programem, kterou komunisté bezpečně ovládali. Ostatní strany vlastně neměly žádné vlastní vize, jen jakési zjemnělé verze programu KSČ. Za všechny to prohlásil prezident Beneš: "Přijímáme názor, že liberální společnost je teoreticky i prakticky překonána." Legendární únor 1948 je v tomto pohledu jen stažením opony za odehraným dramatem. Takové hodnocení souzní s dobovým pohledem mnoha západních liberálních politiků, kteří sledovali Benešovy námluvy se Stalinem. Soudili, že Benešova politika je založena na chybném ocenění cílů SSSR (že dobrovolného vazala nechá žít volněji) a že chystané oklestění občanských a politických svobod v osvobozené zemi je možné jen vzhledem k tomu, že se v české politické kultuře příliš necení svoboda jednotlivce a demokratické principy - i když se o nich tolik mluví (systém "národních výborů" západním pozorovatelům nápadně připomínal proslulé "sověty"). Autor cituje hodnocení poválečné "košické vlády" od vlivného amerického diplomata Georga F. Kennana: "Z těch či oněch důvodů, jimž jsem nikdy plně neporozuměl - snad pro velkou popularitu, které se Beneš těšil v západních krajích - vzniklo na Západě zdání, že se v této zemi ustavila nezávislá vláda." Obdobných reakcí, o nichž se ale v české politice raději mlčelo, by se dala najít celá řada. Když belgický liberál Marcel-Henri Jaspar vyslechl v únoru 1944 v Londýně Benešův výklad o poválečném uspořádání, informoval svou vládu, že Češi opouštějí západní demokratický model a chtějí se připodobnit sovětskému režimu. Polská exilová vláda v Londýně pak reagovala na fakt, že Československo oficiálně uznalo polskou komunistickou vládu vytvořenou Stalinem alespoň komentářem, podle něhož "polská vláda již delší čas nepovažuje československou vládu v Londýně za schopnou činit nezávislá rozhodnutí" (leden 1945).
</TEXT>
<HEADING>
České územní zisky
</HEADING>
<TEXT>
Výklad dobrovolné "československé cesty do sovětského područí" je výstižný a přesvědčivý. Zvláštní však je, že Toman Brod nedoceňuje zisky, které tato politika přinesla. Soudí, že Československo žádnou smlouvu se Stalinem v roce 1943 nepotřebovalo a nic jí také nezískalo, leda snad relativně volný pohyb Edvarda Beneše a dalších politiků na terénu fakticky ovládaném komunisty v prvních třech poválečných letech. Proč se ale nezmohli na vlastní politiku, na rozhodnější odpor a hájení svobod, na důstojnější porážku? Z Brodova líčení to není moc pochopitelné. Ale přece tu byla pozitiva, tehdy všeobecně ceněná a vůbec ne tak samozřejmá, jak se dnes může zdát: Sudety, Slovensko a Těšínsko. Právě pohled na ně paralyzoval odpor proti komunistům na Hradě i v podhradí. Národnostní skladba Československa byla od počátku jeho slabinou. Česko-slovenská jednota byla křehká (žádost slovenských komunistů o připojení země k SSSR mohla být kdykoli zveřejněna), polský nárok na Těšínsko obhajovala i polská komunistická vláda v Moskvě, a dokonce i mezi poraženými Němci se ozývaly hlasy, že odtržení Sudet bylo aktem národního sebeurčení - Konrád Henlein to jel ještě 7. května 1945 vysvětlovat Američanům do Plzně a teprve tam spáchal sebevraždu. Jediným garantem hranic byl fakticky Sovětský svaz, který si tiše odkrojil Podkarpatskou Rus a nic by nemohlo zabránit tomu, aby v krájení pokračoval. Jinak všechno Praha dostala zpátky - a navíc Stalinovo požehnání k odsunu Němců, což byl pro český národ de facto územní zisk, byť uvnitř předválečných hranic. Celá tehdejší politická elita a patrně i drtivá většina českého národa považovala znovupřipojení Slovenska a Těšínska a odsun Němců a Maďarů za věc nejvyšší priority, říkalo se tomu "národní revoluce". Pak ovšem mnoho prostoru pro politiku nezůstalo, zvlášť ne vůči SSSR, který zajistil posvěcení "rozhodnutím velmocí" v Postupimi. Tady jsme u jádra celého problému s hodnocením Edvarda Beneše - a celého "demokratického tábora" v letech 1943-1948. Česká politika znovu ovládla území, které daleko překračovalo etnografické hranice českého národa. Český kmen navíc dobyl Sudety a znárodnil velký průmysl, vlastněný vesměs Nečechy. Daň se z těchto zisků platila Moskvě, to uznávali všichni, Edvard Beneš a jeho spojenci však věřili, že bude mnohem nižší než 40 let pod vládou komunistů.
</TEXT>
<HEADING>
Kraj plný mléka a strdí
</HEADING>
<TEXT>
Toman Brod však tento úspěch nevidí v celé jeho slávě a problém "národní revoluce" ve svém výkladu upozadil. Pak je ovšem opravdu nepochopitelné, proč všichni, kteří měli být protivníky komunistů, se zaklínali "národní jednotou" a "loajální spoluprací se SSSR", proč se přimykali ke komunistické a k sovětské politice a proč se nezmohli na žádný odpor ani tehdy, když bylo jasné, že mají být hozeni přes palubu. Stavět Benešovi pomník, dávat medaile? Kmenový instinkt patrně velí ocenit vladaře, který za svého panování rozšířil národní državy o kraj plný mléka a strdí, na který je tak pěkný výhled ze severozápadního úbočí hory Říp. Toman Brod posměšně připomíná, že si Beneš po válce nechal říkat "prezident Budovatel". Dobrá, ale nutno dodat, že se tím vděčný národ nenechal zmást a že dodnes v srdci chová vděčnou vzpomínku na "prezidenta Dobyvatele".
Toman Brod: Osudný omyl Edvarda Beneše 1939-1948. Československá cesta do sovětského područí. Vydalo nakladatelství Academia (druhé upravené vydání), Praha 2002. 699 stran, cena a náklad neuvedeny.
</TEXT>
</DOC>
<DOC>
<DOCID>LN-20020810067</DOCID>
<DOCNO>LN-20020810067</DOCNO>
<DATE>08/10/02</DATE>
<TITLE>
S německým historikem Volkerem Zimmermannem o životě v říšské župě Sudety a zátěži minulosti
</TITLE>
<TEXT>
Volker Zimmermann patří mezi nejpovolanější odborníky na dějiny sudetských Němců za druhé světové války. České vydání jeho průkopnické disertační práce Sudetští Němci v nacistickém státě (Prostor a Argo 2001) vzbudilo zaslouženou pozornost (podrobná recenze viz LN 26. ledna 2002).
LN: Lišila se sudetoněmecká očekávání po roce 1938 od Henleinových požadavků? Bylo odtržení od Československa jejich vrcholem a naplněním?
Většina sudetských Němců očekávala od včlenění do říše mnohé: odstranění nezaměstnanosti a zlepšení své často skutečně prekérní sociální situace. Sudetští Němci se chtěli stát součástí společnosti, v níž již nebudou "utlačovanou menšinou", jak jim soustavně namlouvala Sudetoněmecká strana Konráda Henleina. Tato strana jim mnoho naslibovala, rovněž říšskoněmecký rozhlas, který se poslouchal i v německy osídlených oblastech Československa, působil propagandisticky. Brzy po roce 1938 však zmizela počáteční euforie, když se ukázalo, že mnohá očekávaní byla přehnaná: i když se odstranila nezaměstnanost, ceny stoupaly rychleji než mzdy. Sudetští Němci se sice stali součástí "Německé říše", mnozí úředníci, kteří byli do sudetoněmecké župy vysláni, byli však vnímáni jako arogantní lidé, kteří získávali nejlepší místa.
LN: Jak vymezit často zdůrazňovaný spor říšští Němci - sudetští Němci na území bývalého Československa?
Sudetští Němci po válce často poukazovali na to, že jim říšští Němci vše předpisovali. Obsadili významná místa, určovali chod věcí a - jak již bylo zmíněno - sudetským Němcům nerozuměli. To je výstižné jen zčásti. Nejvýznamnější místa v NSDAP obsadili téměř výhradně sudetští Němci, oproti tomu v jistých odvětvích správy bylo skutečně mnoho říšských Němců a někteří z nich se opravdu chovali velice arogantně, někteří však ne. Tento stav bychom mohli srovnat se současnou diskusí o vztahu východních a západních Němců - často tu hraje roli psychologie, v některých případech pak možná i oprávněný pocit znevýhodňování. Tyto obrazy postupně natolik zakoření, že se začnou jevit jako absolutní pravda a zatlačí daleko jiné zkušenosti. Na druhou stranu je jasné, že některé sudetoněmecké politické kruhy chtějí poukazem na roli říšských Němců odvrátit pozornost od vlastní odpovědnosti za nacismus.
LN: Uvnitř fašistického hnutí existovaly dva směry - spannismus a nacismus. Jak hodnotíte jejich zastoupení a osudy v sudetoněmeckém prostředí?
"Svaz kamarádů" (Kameradschaftsbund) zastával po dlouhou dobu ideu stavovského státu Othmara Spanna a na druhé straně tzv. Aufbruchkreis byl od počátku otevřeně nacionálně socialistický. Obě skupiny byly rozhodně antidemokratické, autoritářské a nacionalistické, přesto se přely o domnělou pravou cestu. Po včlenění do Německé říše nastartovali bývalí členové "Aufbruchkreis", podporovaného bezpečnostní službou SS, kampaň proti některým členům "Svazu kamarádů", v jejímž průběhu byli někteří sudetoněmečtí nacističtí funkcionáři zatčeni. Jednalo se o konflikt uvnitř nacistického systému, který byl po válce využit jako očistný konstrukt - bývalí funkcionáři NSDAP a jejich přívrženci se najednou nahlíželi rovněž jako oběti nacistického státu.
</TEXT>
<HEADING>
LN: Co si máme myslet o sudetoněmecké opozici?
</HEADING>
<TEXT>
Odboj proti nacistickému státu se v říšské župě Sudety vyskytoval jen minimálně. Komunisté a sociální demokraté sice vytvářeli skupiny, ale ve společnosti, která je obklopovala a která chápala připojení k říši jako spravedlivé ukončení československého "národnostního útlaku", nenacházeli podporu. Přesto je jedna věc zřejmá: přes veškerou kritiku opatření nacistického režimu preferovala velká většina sudetských Němců život v říši před životem v československém státě. I když mnozí lidé kritizovali např. mzdovou a cenovou politiku, aroganci úředníků či restriktivní církevní politiku, nejednalo se o vyjádření zásadní opozice, ale jen o dílčí nespokojenost. To je velký rozdíl.
LN: Jaké byly vztahy sudetských Němců k Čechům? Mluví se o tom, že rozlišovali "starousedlíky" od úředníků a jejich rodin, kteří přišli po roce 1918 z vnitrozemí.
Většina sudetoněmeckých nacistických úředníků si připadala jako "specialisté" na Čechy - přirozeně v negativním smyslu. Nejraději by byli měli župu bez české menšiny. Přitom se skutečně ukázal především odpor k Čechům, kteří do pohraničních oblastí přišli jako úředníci v období první republiky. Velká většina z nich však odešla zpět do vnitrozemí ještě před příchodem wehrmachtu. Sudetoněmecké obyvatelstvo lze ve vztahu k Čechům rozdělit do dvou skupin, jejichž velikost ovšem nelze určit: jednak zjevně existovalo mnoho lidí, kteří se po včlenění do říše již o "českou otázku" téměř nezajímali, jednak existovali lidé s velkým odporem k Čechům - viděli v nich staré protivníky z tzv. národoveckého boje (Volkstumskampf) od 19. století.
LN: Ve svých pracích popisujete obšírně vztah sudetských Němců k židovským spoluobčanům. Do jaké míry měla vliv atmosféra strachu, o níž hovoří pamětníci, a jak hodnotit sudetoněmecký antisemitismus?
Je pozoruhodné, že dokonce po pogromech na židovské obyvatelstvo v listopadu 1938, tedy pouhý měsíc po vstupu wehrmachtu, souhlas s připojením k říši nepolevil. Další chování k lidem, kteří zůstali v župě a platili podle norimberských zákonů za židy, bylo obdobné jako v ostatní říši: pohybovalo se mezi indiferencí a - v řídkých případech - účastí s židovskými spoluobčany. Jak dalece ovlivnil strach z gestapa a denunciací otevřenou kritiku pronásledování židů, je těžké posoudit. Já osobně pokládám za pravděpodobné, že mnozí sudetští Němci, kteří pronásledování odsuzovali, ze strachu mlčeli. Antisemitismus nebyl po dlouhou dobu pro Sudetoněmeckou stranu v Československu tématem - v demokratickém Československu také ani nemohl. Až poměrně pozdě označili sudetoněmečtí nacionalisté židy za nepřátele, kteří údajně podporovali československý stát. Pro nuancovanější poznatky si musíme počkat na právě vznikající doktorskou práci o pronásledování židů v říšské župě.
LN: Nacistická společnost byla "proorganizovaná". Je možno srovnávat vliv těchto společenských organizací s obdobnými, které působily v komunistickém období?
Oba systémy chtěly pojmout do masových organizací co největší počet lidí, ideologicky jednotně je vybavit a kontrolovat. To patřilo k principu - co možná nejdalekosáhleji proniknout do všech oblastí života společnosti: ženské organizace, mládežnické organizace, vedoucí role strany, masové akce atd. Toto "zglajchšaltování" politického a společenského života určovalo život v obou společenských formách, přičemž však existovala útočiště, do nichž bylo možné se do jisté míry uchýlit.
LN: Otázka "odsunu" - vyhnání německých občanů z Československa, bývá hodnocena různě: jako následek chování před Mnichovem, následek chování za okupace - v principu tzv. páté kolony nacistického Německa. Jak to vidíte vy?
Odsun byl komplexním procesem s různými vývojovými stadii. Začal českými plány na vysídlení části Němců již roku 1938, kdy ještě nikdo nemohl předvídat Heydrichův teror nebo Lidice, a stále dále se vyvíjel. Radikalizace nacistického teroru hrála roli především ve vztahu k souhlasu spojenců s českými vysidlovacími plány a podle mého mínění byla i důležitým faktorem pro upevnění názoru dalších částí českého obyvatelstva, že soužití s Němci v jednom státě již není možné. Nacistické zločiny a chování sudetských Němců během války samy o sobě úplné vysídlení téměř všech Němců nevysvětlují. Zkušenost z "Mnichova" zde hraje minimálně stejně důležitou roli.
LN: Domnívám se, že je dnes nutné rozlišovat otázku konkrétní viny konkrétních sudetských Němců, což je ovšem těžké. Není možné přijmout "kolektivní nevinu" stejně jako "kolektivní vinu". Toto hledisko je však relativně nepopulární a společnosti (zdůrazňuji plurál) si zatím nezvykly je akceptovat.
Otázka viny a neviny je v podstatě spíše problém politický a morální než historický. Reflexe otázky viny se liší tou měrou, kolik následuje generací, které již nemají aktuální vztah k tématu, k otázce kolektivní viny: ta tak jako tak neexistuje a je často pouze odůvodněním, jež má ospravedlnit kolektivní trest. Konečně většina Němců nevolila do roku 1935 žádné radikální národovecké strany, nýbrž jednoznačně strany demokratické. Postoje německé menšiny v Československu - i radikalizaci ve 30. letech - nelze s ohledem na toto pozadí jednoduše vysvětlit tím, že všichni sudetští Němci byli kolektivně nacisté. Působení světové hospodářské krize, pro sudetské Němce zvláště fatální, hospodářskou a nacionální propagandu sudetoněmeckých a říšskoněmeckých nacistů atd. je nutné brát rovněž v úvahu a vložit je do vzájemných souvislostí.
</TEXT>
<HEADING>
LN: Jak dalece může minulost zatěžovat přítomnost?
</HEADING>
<TEXT>
Minulost může být příkladem pro to, co fungovalo špatně a - v ideálním případě - sloužit jako základna pro lepší vzájemné vztahy. Tak krásný ale svět bohužel není a minulost často slouží k odůvodňování aktuálních požadavků a dokonce k získávání politického profitu i za cenu případného zhoršení vzájemných vztahů. Vypjatá debata o historických tématech je nebezpečná tím, že její protagonisté se svými jednoduchými vysvětleními mohou lidi daleko snáze zasáhnout a ovlivnit. Historické události se opětovně dostávají do role zdůvodnění té či oné teze - dějiny se stávají supermarketem. Němci i Češi mají podle mého názoru ve společné Evropě důležitější věci na práci, než se hádat o odškodňování nebo o páté koloně.
Minulost může být příkladem pro to, co fungovalo špatně a - v ideálním případě - sloužit jako základna pro lepší vzájemné vztahy. Tak krásný ale svět bohužel není a minulost často slouží k odůvodňování aktuálních požadavků a dokonce k získávání politického profitu i za cenu případného zhoršení vzájemných vztahů. Vypjatá debata o historických tématech je nebezpečná tím, že její protagonisté se svými jednoduchými vysvětleními mohou lidi daleko snáze zasáhnout a ovlivnit. Historické události se opětovně dostávají do role zdůvodnění té či oné teze - dějiny se stávají supermarketem. Němci i Češi mají podle mého názoru ve společné Evropě důležitější věci na práci, než se hádat o odškodňování nebo o páté koloně.
</TEXT>
</DOC>
<DOC>
<DOCID>LN-20020810068</DOCID>
<DOCNO>LN-20020810068</DOCNO>
<DATE>08/10/02</DATE>
<TITLE>
"Podnes zmocňuje se nás trpkost, ba i hněv, když vidíme, že významné památky nejstarší Prahy padly v oběť zájmům soukromým a ustoupily budovám bezvýznamným," píše Václav Vilém Štech v úvodu knihy, jejíž reprint příhodně vydává nakladatelství Paseka. Podle Štecha dostává zásadní odpor k památkám a starobylému celku města v různých dobách různá jména: "Vedle nevědomosti a ziskuchtivosti doléhá na ně několik sil rozkladu, od zásady technického pokroku až k vnitřnímu odporu proti sentimentálnímu historismu." Fotografie a kresby desítek staveb, které byly v Praze zbourány většinou od počátku 19. století do třicátých let století minulého, bychom si neměli prohlížet jen s nostalgií, ale především jako memento. Současný stavební boom totiž stejně jako na přelomu 19. a 20. století ohrožuje mnohé zajímavé stavby, na jejichž místech vyrůstají nudné, konfekční a příliš hmotné kancelářské budovy. Nikdo nepochybuje o tom, že rostoucí velkoměsto se muselo vybavit adekvátní infrastrukturou. Jen stěží si lze představit, že by Václavské náměstí zůstalo oním Koňským trhem 19. století, který lemovaly dvou a třípatrové domy, nebo že by Podskalí bylo podnes pitoreskní čtvrtí s přízemními baráčky a vorařským přístavem. Publikace ale ukazuje, že velmi mnoho esteticky a historicky zajímavých staveb především ve vnitřním městě bylo nahrazeno nudnou šedí. Esteticky adekvátní novostavby jsou spíše výjimkou (např. secesní Obecní dům je jistě důstojnou náhradou za zbořený barokní kostel sv. Vojtěcha u Prašné brány), v mnoha případech došlo naopak k zničení či narušení slohově jednotných ulic či náměstí (příklad za všechny - staroměstská tržnice navždy hyzdící Rytířskou ulici). Pětidílný projekt Zmizelá Praha, jehož první svazek spatřil světlo světa již v roce 1916, zakončili autoři po druhé světové válce pohotově dílem o památkách zaniklých v době okupace. Stálo by možná za to, kdyby někdo dnes připojil další svazky věnující se období komunismu i polistopadového gründerství.
</TITLE>
<TEXT>
Václav Vilém Štech, Zdeněk Wirth, Václav Vojtíšek: Zmizelá Praha I - Staré a Nové Město s Podskalím. Jako reprint druhého vydání z roku 1946 vydalo nakladatelství Paseka, Praha - Litomyšl 2002. 181 strana, cena a náklad neuvedeny.
</TEXT>
</DOC>
<DOC>
<DOCID>LN-20020810069</DOCID>
<DOCNO>LN-20020810069</DOCNO>
<DATE>08/10/02</DATE>
<TITLE>
Současná slovinská próza si hledá místo na českém knižním trhu
</TITLE>
<TEXT>
Povídky současného slovinského spisovatele, nakladatelského redaktora a vášnivého cestovatele Andreje Blatnika patří k tomu nejlepšímu, co vzniká v literaturách našich nejbližších sousedů. Po povídkách Andreje Stasiuka tak olomoucké Periplum pokračuje v doplňování poněkud jednostranně - angloamericky - zaměřené produkce o neprávem opomíjené autory z literatur slovanských.
Andrej Blatnik (1963) vystudoval v Lublani literární komparatistiku, sociologii kultury a americkou literaturu, pět let byl spisovatelem na volné noze a v současné době působí jako editor v největším lublaňském nakladatelství Cankarjeva. Je autorem dvou románů, čtyř povídkových souborů, dvou knih esejů (z nichž jedna pojednává o americké literatuře se zvláštním zaměřením na metafikci) a pěti rozhlasových her. Ve Slovinsku je Blatnik znám také jako překladatel (překládal např. Anais Ninovou, Sylvii Plathovou či Paula Bowlese - přinejmenším k tvorbě posledních dvou jmenovaných mají Blatnikovy povídky svou poetikou blízko). Proměny kůží jsou souborem šestnácti textů, šestnácti kamenů mozaiky, z nichž si každý čtenář sám vytváří svůj výsledný obraz. Některé z textů se blíží klasické povídce v běžném slova smyslu, v níž má děj nějaký počátek, rozvíjí se a uzavírá. Jiné, pouze jedno- či několikařádkové, mohou připomínat spíše básně v próze. Všechny nicméně velmi sugestivně evokují náladu, pocit, rozpoložení, které se sice můžeme pokusit popsat, ale které, abychom je skutečně poznali, musíme prožít. I nejkratší texty-výjevy, zdánlivě statické, které jako by visely ve vzduchoprázdnu, v sobě skrývají silný příběh. Dokonce, ačkoli to může znít paradoxně, čím kratší text, tím mocnější a spletitější příběh tají: Jediná krátká věta "povídky" Apologie obsáhne víc než dvě tisíciletí historie západní civilizace včetně postmoderního zpochybnění základů, na nichž stojí, a parodie kanonických textů, které tuto kulturu formovaly. Jednotlivé texty jsou variacemi na témata (existenciální) úzkosti, plynutí času, který zanechává šrámy, změny či ustrnutí lidských citů a vztahů, především mezi mužem a ženou. Některé povídky mají výraznou (i když nijak překvapivou) pointu, u níž je těžké rozhodnout, zda jí ironie, grotesknost či absurdnost na hrozivosti spíše přidávají, nebo ji naopak zmírňují (povídky Matčin hlas, Izák, Chuť krve). U jiných je hororové mrazení v zádech nahrazeno nejasným pocitem stagnace, nudy nebo obrazem vyhaslého citu, které jsou ale ve svém důsledku mnohem strašnější než stupňované napětí a osudově nevyhnutelné vyústění ostatních povídek.
</TEXT>
<HEADING>
Mluvit! O čem?
</HEADING>
<TEXT>
Když se Proměny kůží v roce 1990 objevily poprvé, začalo se Blatnikovo jméno stále častěji objevovat ve spojení se jménem amerického "minimalisty" (jakkoli on sám se tomuto označení bránil) Raymonda Carvera. O tom, že nejde o podobnost čistě náhodnou a že Blatnik vědomě navazuje na Carverovu poetiku, svědčí především povídka O čem mluvíme, publikovaná ve sbírce Zákon želje (2000), která už svým titulem odkazuje na Carverovu povídku O čem mluvíme, když mluvíme o lásce. Nepřímý carverovský odkaz z titulu je potvrzen a ještě podtržen přímou zmínkou Carverova jména ve druhé větě povídky. Petra Vidali ve své eseji o Blatnikově sbírce Zákon želje připomíná, že Carverovi literární protagonisté, stejně tak jako literární protagonisté dneška obecně, už nejsou schopni jednat, ale pouze mluví o tom, co by udělat měli, mohli nebo chtěli. Blatnikovi "hrdinové" jako by udělali ještě o jeden krok víc: mluvení samo se stává středem povídky, postavy konverzují o tom, že v současném světě můžeme probírat už jen to, jak nejsme schopni činů. A to vše slovy zbavenými obsahu, slovy, jimž není radno důvěřovat. Přes všechnu skepsi, která z toho plyne, přes existenciální pocit vyprázdněnosti, absurdity a groteskní ironie však nemusí být celkovým vyzněním Blatnikovy výpovědi pocit zoufalství, protože na světě stále ještě existují jiné, alternativní způsoby vyjádření - jako například hudba.
</TEXT>
<HEADING>
Nedokonalá lidská slupka
</HEADING>
<TEXT>
"Kůže" z titulu sbírky Blatnikových próz se stává možným klíčem k porozumění povídkovému celku (nebo naopak motivem vzájemně spojujícím jednotlivé texty v celek). Objevuje se zde ve svém doslovném významu, vlastně spíše významech (lidská kůže, kůže na bubnu...), ale také jako metafora či symbol (kratičký úvodní text Bubeníkův úder popisuje chvilkové strnutí, ne delší než zlomek vteřiny, které v jediném okamžiku vytvořilo a zároveň pohřbilo ještě jinou možnost plynutí života, možnost, která by nastala, kdyby bubeníkova palička dopadla na kůži bubnu o něco dříve). "Kůži" obvykle vnímáme jako citlivou hranici oddělující člověka od okolního světa, případně jako viditelný povrch ukrývající jeho nitro. Proti tomu, jak ostatně dokládá i řada českých úsloví (být v něčí kůži, vyváznout se zdravou kůží, nebýt ve své kůži, dřít někomu kůži z těla či bát se o svou kůži), může "kůže" zástupně označovat celého člověka, jeho nejúzkostlivěji střežená a nejobtížněji dostupná zákoutí, k nimž on sám, natožpak druzí lidé, obtížně nachází cestu a marně pro ně hledá pojmenování. "Kůže" vyvolává i představu čehosi velice důvěrného, intimního - až trapného či dokonce vulgárního a odpudivého, implikuje lidskou nahotu a zranitelnost, nedokonalost lidské "slupky" a s ní člověka samého. Šestnáct "textů-zastavení" Blatnikovy sbírky - uvedených citáty z textů skupin Laibach, The The a Skin (Blatnik sám hrál na baskytaru v punkové kapele) a z románu Curzia Malaparteho Kůže - kůži spíše než jako hranici, povrch nebo pouhý přebal vnímá jako ono zástupné pojmenování toho, co je pod ní; kůže mluví a může prozradit, co v sobě člověk nosí, aniž by o tom on sám věděl. Tvoje kůže mi to prozrazuje, říká ona klidně. V noci, když ležíme spolu, ve stejné posteli, mi tvoje kůže povídá: mám tě rád. Cože? Říká on. Kůže? Kůže mluví, říká ona přesvědčivě. To jsi nevěděl? Nevěděl, přiznává on. Blatnik naštěstí nepodléhá lákavé, poněkud zjednodušující a v literatuře často použité představě pravdivosti skryté v řeči těla nebo kůže. V daru řeči, i když je kůži vlastní, ve výsadě mluvit, vyjadřovat významy, se pro něj skrývá také úskalí neporozumění, nebezpečí klamavé síly sdělení, které onu "pravdivost", již kůže vyjevuje, okamžitě zpochybňují. Jednotlivé texty souboru jsou na první pohled velmi různorodé. Liší se délkou, náladou, některé jsou postaveny na dialogu, jiné jako by byly vypravěčovým vnitřním monologem. Přes tuto rozrůzněnost však povídky tvoří organický celek, v jehož rámci bychom je měli vnímat. Ve většině povídek jen těžko najdeme indicie, které by jednoznačně prozrazovaly místo či dobu, do nichž jsou "příběhy" zasazeny (snad s výjimkou povídek Den, kdy zemřel Tito a Kjótó). Vlastně by se mohly stát komukoli kdekoli, jemné narážky na jakýkoli specifický kontext přerůstají v obecnější výpovědi o vztahu člověka a přírody či vztahu mezi lidmi. Příroda má u Blatnika dvojí tvář a pokud se objeví jedna z nich, vždy odněkud vyhlíží i ta druhá: Vedle idylické představy "návratu k přírodě", k čistému, opravdovému životu v souladu se sebou samým i přirozeným světem kolem tu příroda figuruje jako to, co je za hranicemi civilizace, kterou stvořil člověk, za hranicemi spořádaného lidského vědomí, odkud nám neustále hrozí nebezpečí. Hranice mezi přírodou a kulturou je však snadno prolomitelná, stačí málo a člověk se stává divokým nevypočitatelným zvířetem, které v něm jinak jen skrytě dřímá.
</TEXT>
<HEADING>
Pod kůži
</HEADING>
<TEXT>
Jednotlivé prozaické miniatury se bohužel občas nevyhnou zrádné zkratce či berličce, kterými si autor pomohl při vytváření zhuštěných působivých výpovědí, avšak které mohou působit jako klišé. Jinde výpověď až nebezpečně balancuje na hraně patetičnosti a s ní související banálnosti, což ani autorův - jinak nepřehlédnutelný - ironický odstup nedokázal vyvážit. Pomineme-li tyto výtky, musíme uznat, že Blatnikovy povídky, prošpikované humorem jemným a nevtíravým, ale i syrovým, při němž tuhne krev v žilách, působí jako celek velmi zneklidňujícím dojmem, což je sympatické. Zažírají se nám pod kůži, asi jako kdybychom pociťovali neurčitou potřebu poškrábat se, protože nás někde svrbí, jenomže nevíme kde přesně... Každopádně se o to i díky Blatnikovým povídkám začneme zajímat.
Kniha týdne
Andrej Blatnik
Proměny kůže
Přeložili Martina a Pavel Šaradínovi.
Vydalo nakladatelství Periplum,
Olomouc 2002, 98 stran.
</TEXT>
</DOC>
<DOC>
<DOCID>LN-20020810070</DOCID>
<DOCNO>LN-20020810070</DOCNO>
<DATE>08/10/02</DATE>
<TITLE>
próza
</TITLE>
<TEXT>
Christos Tsiolkas
</TEXT>
<HEADING>
Ari (Mladá fronta)
</HEADING>
<TEXT>
"Vietnam je minulost. Auschwitz je minulost. Hippies jsou minulost. Pankáči jsou minulost. Bůh je minulost. Hollywood je minulost. Sovětskej svaz je minulost. Rodiče jsou minulost. Můj kámoš Joe se stává minulostí. Celá tahle zasraná planeta se stane minulostí. Fetuj víc," tolik jedna z kapitol oceňovaného debutu australského spisovatele řeckého původu Christose Tsiolkase. Příběh komplikovaného hledání identity uprostřed přistěhovalecké komunity (v originále se jmenuje Loaded) zaujal natolik, že už se dočkal filmového zpracování. Pod názvem Head on jej zfilmovala režisérka Ana Kokkinos. Hlavní hrdina Ari je rozhněvaný mladý Řek, který svůj život - dá-li se to tak nazvat - v Melbourne tráví mezi příležitostnými hetero, ale zejména homosexuálními zkušenostmi, fetováním, navštěvováním nočních klubů, nebetyčnou nudou a permanentní naštvaností. Román je psaný v první osobě a jeho nesentimentální, syrový, místy až agresivní styl působí na nepřipraveného čtenáře jako studená sprcha. Nicméně právě v téhle neučesanosti a strohosti a hlavně důslednosti - které dokonale vystihl ve svém překladu Petr V. Bílek -, s níž autor až na více než dvou stech stranách opakuje až monotónně stejné výjevy, spočívá síla autorova vyprávění, v němž bere za své idylický obraz Austrálie jako výspy multikulturní společnosti. Christos Tsiolkas (1965) patří ke generaci autorů, která se v devadesátých letech minulého století vyhranila proti hlavnímu proudu současné australské prózy především velice otevřeným až provokativním vyjadřováním o sexu, drogách a lidech na okraji, a pro niž se vžilo označení "špinavý realismus".
Jiří Mucha
Černý a bílý New York
</TEXT>
<HEADING>
Čím zraje čas (Eminent)
</HEADING>
<TEXT>
Próza na pomezí vzpomínkové beletrie a reportáže Černý a bílý New York a soubor povídek Čím zraje čas vychází v rámci vydávání souborného díla Jiřího Muchy (1915-1991) v nakladatelství Eminent. Oba tituly vznikly po autorově propuštění z vězení v roce 1955, kde si jako domnělý špion odseděl celé čtyři roky. Chronologicky starší povídky Čím zraje čas sepsal Mucha v roce 1958 a vrací se v nich k tématu 2. světové války. Znovu tu ožívá voják československé zahraniční armády, hrdina z Muchovy knihy Problémy nadporučíka Knapa, do značné míry ovlivněný autorovými osobními zážitky z války samé - Mucha od roku 1943 působil jako frontový reportér BBC - a stejně tak jeho poválečné pobyty na Šumavě, odkud do povídek prosakuje vřelý vztah k přírodě a venkovu. O sedm let později vznikl Černý a bílý New York, v němž se Mucha částečně vrací do dětství, kdy před bezmála padesáti lety, v roce 1919, pobýval za oceánem s rodiči a sestrou, když tu jeho otec Alfons Mucha vystavoval svou dnes již legendární Slovanskou epopej. Autor v textu konfrontuje vzpomínky s realitou, srovnává životní styl v USA, v západní Evropě a konečně i v tehdy socialistickém Československu.
</TEXT>
<HEADING>
Sedmadvacet detektivů (BB art)
</HEADING>
<TEXT>
Už půl století vychází jeden z nejslavnějších detektivkářských časopisů světa - Ellery Queen's Mystery Magazine. Za tu dobu v něm vyšlo bezpočet povídek řady autorů. Jména některých z nich dnes něco říkají jen málokomu, jiní se v průběhu let dostali až na samý vrchol obliby u čtenářů. A právě z okruhu těch druhých sestavila před dvěma lety Janet Hutchingsová svou antologii, která nyní vychází v překladu Dagmar Markové pod názvem Sedmadvacet detektivů. Některá jména budou pro českého čtenáře nová, setká se tu však i se "starými známými" - například s Ruth Rendellovou, Peterem Loveseyem, Jefferym Deaverem či Lawrencem Blockem. Klíč, který při výběru editorka zvolila, je jednoduchý - do souboru zařadila autory, kteří byli nominováni či získali některou z prestižních detektivkářských cen. A jakkoli je její výběr z pochopitelných důvodů subjektivní a v antologii mnoho důležitých jmen chybí (každý čtenář detektivek by jich jistě uvedl nejméně sedmadvacet), podává vcelku reprezentativní obraz o cestách, jimiž se dnes napínavá četba ubírá.
Melville Davisson Post
Doomdorfova záhada
</TEXT>
<HEADING>
Případy strýce Abnera (Kalich)
</HEADING>
<TEXT>
Chestertonův duchovní a amatérský detektiv otec Brown si ve své době získal řadu věrných příznivců a drží si je dodnes. Stejně jako tato legendární literární postava i strýc Abner, hlavní hrdina příběhů amerického detektivkáře Melvillea Davissona Posta (1869-1930), je svérázný sporý chlapík puritánského ražení, který mimochodem, s pomocí boží a bible, řeší případy vražd a podvodů ve svém okolí. Právník, politik, spisovatel a jeden z předních tvůrců originální detektivní školy Melville Davisson Post sepsal většinu svých povídek o spravedlivém strýci Abnerovi v letech 1913 až 1918 a zasadil je do západní Virginie v době před občanskou válkou. Českému čtenáři se svérázná literární postava se svými příhodami, které se ve Spojených státech těší značné oblibě a dodnes vycházejí v reedicích, představuje poprvé, a to v překladu Zuzany Ceplové.
pro děti
Christian Morgenstern
</TEXT>
<HEADING>
Ferda páv a všelijaká zvířata (Baobab a Labyrint)
</HEADING>
<TEXT>
Kongeniální německý básník a jeden ze zakladatelů nonsensové poezie Christian Morgenstern (1871-1914) se českému čtenáři v krátké době připomněl hned několikrát. Po sbírce aforismů Slova k pousmání a knížce Stupně, kterou nakladatelství Vyšehrad představilo Morgensterna v méně známé poloze, totiž jako prozaika, připomíná nyní mladé pražské nakladatelství Baobab věnující se dětské literatuře Morgensterna jako brilantního autora veršů pro děti. Krásně graficky vyvedená knížka Ferda Páv a všelijaká zvířata se skvělými celostránkovými počítačovými ilustracemi (pardon "fotografiemi") mladého brněnského výtvarníka Petra Šmalce připomíná výběr dvou tuctů veršů, které v nezapomenutelném přebásnění dvorního morgensternovského překladatele a básníka Josefa Hiršala vydalo poprvé a naposled před dlouhými třiačtyřiceti lety Státní nakladatelství dětské knihy pod názvem Všelijaká zvířata pro kluky i děvčata. Ferda Páv je fotograf - jak se dozvíte hned v první říkance -, který se rozhodne vydat do Afriky. "Zvířata, lidi, prales, poušť/ nestačil ani mačkat spoušť./ Jémine, to je obrázků!/Inu měl pěknou procházku." Fotografická reportáž z pralesa s Morgensternovým "komentářem" stejně jako "cesta vláčkem do Lučína", honička uší s nosem, návštěva ve stáji či dramatický úprk před rozzuřenými vlky jsou úžasným prázdninovým dobrodružstvím pro ty nejmenší, ale i pro dospělé, kteří budou moct svým ratolestem z Morgensterna předčítat.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20020810071</DOCID>
<DOCNO>LN-20020810071</DOCNO>
<DATE>08/10/02</DATE>
<TITLE>
rozhovor:
</TITLE>
<HEADING>
Aleš Valenta
</HEADING>
<TEXT>
Olympijský vítěz v akrobatickém lyžování Aleš Valenta (29) vyjde 2740 schodů denně, aby dvacetkrát skočil z můstku s umělým povrchem do vody. V Acrobat Parku ve Štítech u Šumperka trénuje děti a připravuje se na závody. Dnes se na tamním můstku utká s nejlepší světovou desítkou, mimo jiné i s Erikem Bergoustem z USA, kterému na letošních ZOH v Salt Lake City "vyfoukl" zlato. Jako číslo jedna nastoupí pak ve středu na večerní exhibici na pražské Slávii.
LN: Už jste spočítal, jak se zvýšil po olympiádě váš finanční příjem?
Spočítal, ale nechám si to pro sebe.
LN: Peněz ale určitě máte teď víc. Užíváte si je?
Pro mě jsou peníze určitá potřeba k tomu, abychom žili na nějaké úrovni, nebo abychom se do té úrovně dostali. Peníze zjednodušují život, ale nikdy jsem nebyl typ člověka, který by prahnul po prachách a po majetku. To ne. I když na druhou stranu jsem trošku šetřílek. Zažil jsem období, kdy jsem měl peněz velice málo. Teď je jich víc, ale nejsem ten, který by najednou začal rozhazovat a užívat si peněz. Z toho obavy nemám.
LN: Poslední dobou jste vidět doslova všude. Baví vás třeba účinkování v reklamě?
Účinkování v reklamě není věc, kterou bych dělal dennodenně. Natočil jsem jen jednu reklamu, která teď běží v televizi. Nedá se říct, jestli mě baví účinkování samo. Ale natáčení a focení mě docela bavilo, protože tam byli zajímaví lidi a byla to pro mě absolutně nová věc.
LN: Zvykl jste si za těch pár měsíců na slávu?
Strašně nerad používám slovíčka jako sláva a smířil se slávou, protože si nepřipadám, že bych byl nějak slavnej nebo populární. Nevím, co ta slovíčka vlastně znamenají.
LN: Tak třeba to, že zajímáte jiné lidi a že jste na očích víc než kdokoliv jiný...
Jsem na očích. To je pravda. Myslím si, že s tím se člověk nemůže smířit. S tím se nenaučím žít, protože to jsou věci, které každodenně překvapují. Ale fakt, kolik lidí najednou zajímá moje soukromí, mě samého překvapuje nejvíc. Nevím, proč to lidi zajímá.
LN: Co to s vámi udělalo, když jste se začal objevovat na titulních stranách novin? Vaší přítelkyní se stala moderátorka TV Prima Elen Černá, na čemž si bulvár doslova smlsnul. Čekal jste takový zájem o váš soukromý život?
Taková reakce se očekávat nedá. Prostě když to přijde, tak to potom člověk řeší. S bulvárem se nedá bojovat. Nedá se ani komentovat. Jsou to hodně zkreslené polopravdy, hodně pomíchaných slov, věty vytržené z kontextu.
LN: Sám jste přiznal, že na sobě pozorujete změny, že třeba nemáte čas na kamarády a také chodíte pozdě. Co všechno se vlastně změnilo?
Mám hlavně méně času na okolí, kamarády, rodinu. To je asi největší minus toho shonu. Ale podle mě je to, jako většina věcí, dočasné. Spoustu nových věcí, které přicházejí, dělám rád. Jsou to věci, které třeba za rok za dva nebudou, a v té chvíli se budu třeba "kopat do zadku" a říkat si, proč jsem to nezkusil. Nestěžuju si. Všechno jsou to moje rozhodnutí, kdy říkám: ano, chci to udělat, nebo nechci.
LN: Zdrojem informací o vašem "novém" životě mají být lidé z vašeho blízkého okolí. Oni prý potvrzovali to, že vám sláva skutečně stoupla do hlavy...
Tomuhle jsem se přesně smál. Moji přátelé... Samotného by mě zajímalo, koho se ptali. Nepopírám, že jsem se změnil v tom, že mám na přátele méně času. Ale jak můžou lidé, na které mám ještě méně času, poznat, že jsem se změnil, když se mnou nekomunikují? To vidí jen ti, se kterými jsem stále v kontaktu. Vidí to trenér Pavel Landa, vidí to moje přítelkyně a vidí to moji rodiče, ale nikdo jiný. Myslím, že můj trenér je zrovna ten člověk, který by mi byl schopen říct: Změnil ses, postav se znova na nohy!
</TEXT>
<HEADING>
LN: To byste přijal?
</HEADING>
<TEXT>
Myslím si, že jsem upřímnej a dovedu i upřímnost vzít. Kdyby mi kdokoliv řekl, ať se vrátím na zem, tak mu vysvětlím, proč to tak dělám - že to dělám ponovu, že to není změna vůči mému okolí. Nikdy se člověk nezmění sám od sebe. Vždycky ho změní okolí, vždycky ho změní nějaký tlak na něj.
LN: Když jsme u toho okolí, na večírcích celebrit se cítíte přirozeně?
To je další taková věc. V čem to není přirozený?
LN: Člověk, který přijde na VIP party poprvé, se tam asi necítí úplně jako doma...
To je zase o tom, že někdo vás do něčeho tlačí. Ale mě nikdy nikdo do ničeho netlačí. Když jdu na nějakou VIP party, tak je mi úplně jedno, kdo tam je. Chovám se jako vždycky. To není tak, že na VIP si vezmu skleničku a mám vztyčený malíček. Někdo se chová tak, že se přetvařuje, ale já nemám potřebu se přetvařovat nikde a před nikým. Mně je jedno, jestli je to VIP večírek anebo večírek s kamarádama. Pro mě je to úplně stejně pohodový. Když tam bude někdo, kdo mi bude večer chtít otrávit, tak od něj slušně odejdu a půjdu se bavit s někým jiným. Pořád můžu být v pohodě.
LN: Takže je Aleš Valenta pořád pohodář?
</TEXT>
<HEADING>
No, není potřeba se někde přetvařovat.
</HEADING>
<TEXT>
LN: Nemyslela jsem to jako přetvářku. Určitě je to ale změna, normální člověk se přece mezi slavnými tvářemi nepohybuje často...
To jo, ale já je beru normálně. Neposuzuju lidi podle toho, jaké mají funkce, jaké mají kravaty, jaké mají boty, ale posuzuji je podle toho, jací jsou. Přede mnou jsou všichni víceméně nazí. A teprve potom, až se s nimi bavím, usoudím, jestli mi stojí za to se s nimi bavit dál a třeba se něco přiučit, anebo prostě jít dál.
LN: Neodtahuje vás ta spousta činností od sportu a trénování?
Já jsem vždycky dělal hodně různých exhibicí a show, to prostě pro mě není nová věc. Je jasný, že mám tréninku méně než v minulých letech, ale není to extrémní rozdíl.
LN: Představte si, že byste se na sport vykašlal. O čem sníte? O tom, že budete snídat na pláži, surfovat...?
Ano, to je můj sen. Jednou bych chtěl, aby se to stalo, ale možná bych pak zjistil, že takový život je strašlivá nuda a vrátil bych se. Myslím si, že všichni máme sen nedělat nic, anebo si dělat, co chceme. I když to teď vypadá, že si protiřečím, když říkám dělat si to, co chceme, protože já si dělám, co chci. Můj život je vlastně dovolená.
LN: Jak dlouho vůbec ještě můžete skákat? Myslíte na budoucnost?
Nedá se říct, do kolika let budu skákat. Není vůbec žádný recept, že by se řeklo do třiceti, do třiatřiceti... Ale je odzkoušeno, že 33 až 35 let je maximum. Není to v tom, že by člověk nestíhal fyzicky, ale spíš nestíhá psychicky.
</TEXT>
<HEADING>
LN: A co ta vaše zmiňovaná povaha pohodáře?
</HEADING>
<TEXT>
Pohodář je jedna věc a umění soustředit se a zároveň to zkombinovat s pohyby těla je druhá věc. To už nemá vůbec nic společného s pohodářem. Ve vzduchu nemůžu být pohodář, tam se musím soustředit. Všechno je stoprocentně naučený. Chci skončit proto, že to tak budu cítit. Nemám strach, že bych skončil s freestylem a najednou se rozmýšlel, co budu dělat. Už teď mám hodně vedlejších aktivit. Kdybych skončil dnes, zítra mám kalendář stejně plnej.
LN: Pochlubil jste se, že máte rád rychlou jízdu autem. V Německu po dálnici jste jel 235 km v hodině, jinak jezdíte 205 km v hodině... Neriskujete?
Teď mám nový rekord. 242 km v hodině!
LN: Nestačí vám, že riskujete na můstku? To musíte ještě i v autě?
</TEXT>
<HEADING>
Na můstku neriskuju.
</HEADING>
<TEXT>
LN: Dobře, ale při skocích jste si překousl jazyk, zlomil žebro... A pak si sednete do auta a jedete přes dvě stě kilometrů za hodinu! Máte vůbec pud sebezáchovy?
Určitě. Myslím si, že mám mnohem lépe vyvinutý pud sebekontroly. Myslím, že dovedu odhadnout svoje možnosti docela dobře, a vím, že na můstku v žádném případě neriskuju. Riskování je strašně silný slovo.
LN: A v autě?
V té chvíli už člověk asi trošku riskuje.
</TEXT>
<HEADING>
LN: Zajímají vás média?
</HEADING>
<TEXT>
Sleduju je. Řekl bych, že teď víc než kdykoliv jindy, protože jsem víc doma. Mám více možností číst české noviny a vidět televizi. Bulvár moc nesleduju. Většinou se ke mně dostane třeba až za dva, za tři dny. To je asi dobře.
</TEXT>
<HEADING>
LN: Sledujete také politiku?
</HEADING>
<TEXT>
Ne podrobně, ale v podstatě ji sleduji. Vím, co se děje, vím o nových ministrech a vím o tom, že byly volby.
</TEXT>
<HEADING>
LN: Volil jste?
</HEADING>
<TEXT>
Nevolil. Nebyl jsem volit, i když jsem chtěl hodně, ale byl jsem mimo Šumperk. Neměl jsem možnost volit, neměl jsem s sebou ani ty papíry.
LN: Tak zpět ke sportu. Přemýšlel jste někdy o tom, že akrobatické lyžování je netradiční sport?
Určitě. Není to sport pro každého. Akrobatické sporty nikdy nebudou masové sporty, protože k tomu nemají tendence. Aby si člověk jen tak mohl kopnout do balonu, nemusí umět skoro nic. Ale k tomu, aby mohl sjet můstek a skočit základní skok, musí mít minimální lyžařskou průpravu, nějaké fyzické předpoklady a odvahu. Prostě některé sporty jsou malé a neznámé.
LN: Svým výkonem na ZOH v Naganu v roce '98 jste akrobatické lyžování zviditelnil. Po vítězství na letošní olympiádě jste ho zanesl do povědomí snad každého v Česku. Teď jste otevřel Acrobat Park ve Štítech u Šumperka. Máte signály, že se o tento sport zvýšil zájem?
Signálů je hodně, ale je fakt, že ke mně se dostane jenom malinká část z nich. Nemám ani čas teď to sledovat. Když mě lidé nějakým způsobem osloví, tak jim dávám telefony dál, protože to nejsem schopen zařídit. A zájem ve Štítech je, ale nejsem schopen říct, jestli se od té doby přihlásilo sto, nebo dvacet dětí. Děláme tady kempy, ze kterých skáčou vybrané děti. Máme taky půjčovnu lyží a tak deset patnáct cizích lidí si tady denně skočí.
LN: Takže jste i trenér?
V tomhle kempu jsem trenér, ale máme i jiné trenéry.
LN: Vypadá to, že se díky vám stane Česko zemí akrobatických skokanů...
Ne, to se asi fakt nestane. Akrobatické lyžování nebo akrobatické sporty budou vždycky malé. Může nastat nějaký boom, ale nikdy to nebude masovka.
LN: Říkáte, že budete pořád závodit. Čeho chcete ještě dosáhnout?
Zlepšit se ve skocích. Mám výhodu, že jsem se nikdy nesnažil jen vyhrávat. Samozřejmě, vždycky jsem chtěl podvědomě někoho porazit, ale nebyl to ten hlavní motiv. Chtěl jsem lépe skákat a dělat těžší skoky. Zdaleka jsem nedosáhl toho, čeho chci docílit, a to jsou dva perfektní skoky.
</TEXT>
<HEADING>
LN: Nějaká superkombinace?
</HEADING>
<TEXT>
Ani ne superkombinace, ale skočit dva skoky, které budou bez chyb. Věřím a doufám, že se mi to nikdy nepodaří, protože pak bych musel skončit. Ne, je fakt, že se zlepšuju, a to mě na tom baví pořád. Pro mě je teď další motivací zlepšení těch pěti vrutů, co skáču, a potom skočit ještě jednu kombinaci pěti vrutů, abych to mohl skákat líp.
LN: A kdyby bylo schváleno čtverné salto?
Tak bych začal dělat čtyři salta.
</TEXT>
<HEADING>
LN: Už jste je někdy zkoušel?
</HEADING>
<TEXT>
Čtyři salta jsem skákal minulý rok. Přidat salto není takový problém jako přidat vrut. Já si myslím, že bych otočil i pět salt, ale problém je vměstnat co nejvíce vrutů třeba do jednoho nebo do dvou salt.
LN: Jste civilním zaměstnancem ministerstva obrany. Jaké máte povinnosti?
Musím a chci dobře reprezentovat Českou republiku, dobře sportovat... A k tomu mi dává Dukla Liberec patřičné podmínky.
</TEXT>
<HEADING>
LN: Takže to platíme ze svých daní...
</HEADING>
<TEXT>
I z mých daní. Na sportovní armádě se mi líbí, že má své zaměstnance-sportovce, kteří podporují armádu, ale přitom pracují vlastně nad rámec. Nepodporují jenom armádu, ale celou republiku. Její jméno, její image. Když si to tak vezmu, tak v armádě je obrovské množství špičkových sportovců.
LN: Máte pocit, že můžete díky svým výkonům a popularitě něco ovlivnit, změnit?
Snad by taková možnost i byla, ale nerad se do té pozice stavím sám. Nikdy jsem nikoho nechtěl ovlivňovat. Těší mě, že ve sportu můžu být vzorem pro děti. Můžu být sportovní idol nebo vzor, ale cokoliv jiného mi nepřísluší. Před volbami se mě ptali z různých novin, koho budu volit. Odpověděl jsem, že to nebudu komentovat, protože v té chvíli to svádí lidi, kteří to čtou a můžou si říct, že toho volí Valenta, tak proto ho budu volit i já - asi je dobrý. A nepřemýšlejí nad tím sami. Nechci usměrňovat lidi tímhle směrem. Baví mě usměrňovat děti, když sportují, protože tomu trošku rozumím, ale věci, jako je politika nebo vaření, to ne. Můžu říct svůj názor, ale od určité chvíle, když je člověk více sledovaný, ten názor není už jenom jeho názor, ale má tendenci se stávat trošku nápovědou.
</TEXT>
</DOC>
<DOC>
<DOCID>LN-20020810072</DOCID>
<DOCNO>LN-20020810072</DOCNO>
<DATE>08/10/02</DATE>
<TITLE>
profil:
</TITLE>
<TEXT>
Když před pár týdny odjížděl z Prahy japonský císařský pár, odvážel si jako dar svoje malované portréty. Klasické, imperátorské. Podobně si svůj portrét odvezli tibetský dalajlama a Laura Bushová, podobiznu jejího muže odevzdá Václav Havel při své zářijové cestě do Spojených států. Pod všemi obrazy je podepsán Vladimír Zubov.
Osobní setkání s japonskými císařskými veličenstvy počítá k životním zážitkům. "Mám příjemný pocit z toho, že teď někde v jejich soukromí visí moje obrazy a nejsem pro ně už neznámou bytostí. Sám jsem kdysi studoval japonštinu a japonské dějiny a vím, co pro tento veliký a šikovný národ osoba císaře znamená," říká Vladimír Zubov s úctou v hlase.
</TEXT>
<HEADING>
Téma pro čtenáře Dostojevského
</HEADING>
<TEXT>
Kuriózní na tom všem totiž je, že se nikdy neučil malovat. Rodilý Moskvan vystudoval v Rusku historii a dějiny výtvarného umění. V roce 1978 odešel do Prahy, na Karlově univerzitě absolvoval obor čeština a česká literatura, přestěhoval se do Kutné Hory, učil ruštinu na základní škole a pak osm let na kutnohorském gymnáziu. Oženil se, přišly děti. Po revoluci založil cestovku a procestoval s ní celou Evropu. Před třemi lety se rozvedl. A namaloval první obraz. Na dveře kuchyně. Stísňující výjev. Z temnoty vystupuje štětcem nahozená postava v zoufalém gestu. A ve stejném duchu šly další malby. "O pocitech, které mě přepadaly, jsem dříve ani nevěděl, že existují. To, co bylo ve mně, jsem přenášel na plátno. Při malování některých obrázků jsem i brečel. Nemohl jsem to nijak ovlivnit. Byl jsem sám se sebou, zoufalý, a chtěl jsem vyjádřit, co cítím," vzpomíná. Žije v domku pár kilometrů od Kutné Hory. Než vejdeme, zavře do kotce dva psy: obrovského bernardýna a hrozivě černého vlčáka. Pak můžeme dál. Za dveřmi to začne. Exploze obrazů. Místnost po místnosti, v přízemí i v patře. Na zdech, na panelech, na dveřích, všude. Chodí mezi nimi a vykládá a vykládá. V tom vodopádu slov je slyšet překypující duše, která chce ven, a člověk najednou přesně chápe, proč Vladimír Zubov maluje. Prostě pouští ventil. Poctivě řečeno, depresivních výjevů, se kterými začínal, v jeho ateliéru zase tolik není, ale přece jen. Skličující gesta, temné barvy, hlava Ježíše sevřená do kleští přízraku, lebky, opuštěnost, děs. Z čeho? "Možná je v tom cítit patetismus, ale mě mučila otázka, co bude po smrti. Znáte to..." Časem se oklepal a štětec namočil do veselejších barev. Zkoušel kdeco. Květiny, podobizny, dívčí těla, ukřižování Krista. Drama, filozofii i lyriku. Realismus, expresionismus, symbolismus, maličko i abstrakci, kterou nemá rád. Těžko na to brát klasická kritéria. "Hledám se," přiznává upřímně. "Moc se mi líbí díla Reného Margitta, Salvadora Dalího či Grünewalda. Nejbližší je mi surrealismus, či přesněji náboženský surrealismus. Chtěl bych, aby se u mých maleb lidi zamýšleli nad podstatou života a smrti. Chtěl bych malovat obrazy, které by na výstavě diváka přitáhly jak magnet železo." Trvalo dva roky, než ty svoje vzal a vyšel s nimi mezi lidi. Účinek ho překvapil. Vystavoval tenkrát v kutnohorské kapli Božího těla a vzbudil slušný zájem. Ne snad kritiky, a ani to nečekal. "Obraz, stejně jako hudba, se buď líbí, nebo nelíbí," míní realisticky. "A já nejsem tisícikoruna, abych se líbil každému." Ale přišla třeba paní a řekla mu: "Můj syn má za sebou těžkou bouračku. Když jsem ho vzala na vaši výstavu, stál tam a plakal." Nad kanapem visí obraz: z nažloutlého pozadí vystupuje jen ovál tváře. Precizně provedený, a přece se ztrácející v mlze. Jak přízrak za oknem. Sám Vladimír Zubov. "Maloval jsem se a koukal přitom do zrcadla." Zdaleka to ale nebyl první portrét, který udělal. Když vystavoval v kapli Božího těla, přišel za ním pán, kterému se obrazy velmi líbily, a požádal ho, jestli by ho nenamaloval. "Párkrát mi seděl, já s tím nijak nepospíchal, a pak jsem se dozvěděl, že ten člověk leží v nemocnici a umírá na rakovinu. Honem jsem obraz dodělal a poslal mu ho. Ještě ho zastihl. Snad jsem mu ty poslední chvíle života aspoň prosvětlil." Má evidentní talent vystihnout podobu, výraz. Těžko posoudit, do jaké míry se inspiruje fotografií nebo živou předlohou, ale výsledek je přinejmenším zajímavý. Takhle namaloval sérii hereckých portrétů, dokonce celý soubor vinohradského divadla. "Paní Havlová patřila k jeho členům, udělal jsem i ji. Podobizna se jí líbila a nabídla mi, jestli bych nenamaloval japonskou císařskou rodinu u příležitosti její návštěvy," vysvětluje Zubov genezi svých kontaktů s Hradem a nešetří slovy štěstí, čest, radost.
"Pan prezident pro mě vždycky byl a je symbolem čistoty svědomí a hrdinství. A paní Havlová? Když jsem zařizoval výstavu ve vinohradském divadle, mluvil jsem tam s pracovníky nejrůznějších profesí. Všichni nezávisle na sobě potvrzovali můj dojem, který jsem měl po prvním setkání s ní: je to velká osobnost a především laskavý a vnímavý člověk. Ten pocit a přesvědčení mi nikdo nevyvrátí." Věří, že každý člověk má svoje biopole. "Když jsem v blízkosti velké osobnosti, jde mi až mráz po zádech. Většinou cítím kladnou energii, ale jsou i energetičtí vampýři - takových už jsem potkal taky dost. Nikdy bych je nemohl malovat, protože k nim si vztah nedovedu vytvořit. Jsem z Moskvy a každý den jsem do práce jezdil metrem, namačkaný mezi stovkami lidí. Už tenkrát jsem měl z některých špatný pocit. A tenkrát jsem taky začal o biopoli víc přemýšlet, a myslím na ně i teď, když maluju."
</TEXT>
<HEADING>
Sympatie podmínkou portrétování
</HEADING>
<TEXT>
Sympatie je pro něj podmínkou portrétování. "Musím se do toho člověka vcítit, mít ho rád. Sám sebe naladím a maluju s láskou. Chci vyjádřit, co v člověku je. Každý má v sobě něco kladného i záporného, neexistují ideální lidé. Ale z některých vyzařuje slunce, které ostatním dává radost." Doma na zdi má Otakara Brouska, Vladimíra Dlouhého, Antonii Hegerlíkovou, Jiřinu Jiráskovou... A pražské Bio Ilusion zdobí jeho Gérard Depardieu, Sean Connery... A pár lidí v Kutné Hoře má svoje portréty, a pár lidí v Praze, a dva lidi v tokijském císařském paláci...
</TEXT>
<HEADING>
Pozdrav od praděda?
</HEADING>
<TEXT>
Ještě jako kluk se kreslením spíš bavil a především ilustroval školní noviny. Totéž vlastně dělal i na kutnohorském gymnáziu. Byl tam nejmladší kantor, tím pádem na něj spadla jakási povinnost být žákům nejblíž. Nástěnné noviny dělal rád, ještě je má schované. Rozbaluje po podlaze papírové plachty, které slovem i obrazem vyprávějí o studentských zábavách, recesi, výletech, školních trablech. Byl oblíbený učitel? "Mě se neptejte," mávne rukou. Když skončil s kantořinou, založil cestovku a plnil si tak svůj další sen. "Jako kluk jsem v Rusku dělal průvodce a trasu Moskva - Sibiř jsem zvládal bez problémů. Když jsem v 70. letech přišel do Prahy a zjistil, že do Vídně to jsou dvě hodiny cesty, ale já tam nemůžu, svým způsobem mi naplno došlo, v čem žijeme." Jak se otevřely hranice, začal jezdit. "Ukažte mi kterékoliv místo v Evropě, od Istanbulu po Lisabon, a já vám tam udělám exkurzi." Sám si na těch cestách prošel snad všechny obrazárny, a některé několikrát. Rubense zná zpaměti, před Rembrandtovou Noční hlídkou stál možná stokrát. Nepamatuje se, že by někdo z rodiny maloval, ale doma se tradovalo, že jejich prapředek byl malířem ikon. "No, Rublev asi ne," připouští se smíchem. Ale i jeho náboženské téma láká. "Možná jednou budu chodit do kostela," soudí. Největší místnosti přízemí jeho domku dominuje rozměrný obraz Ukřižování. Tvrdí, že ho namaloval dávno předtím, než se mu do ruky dostala podoba Krista, jak ji rekonstruovali vědci. Ten muž na jeho obraze nemá tradičně útlý, asketický obličej rámovaný světlými vlasy, ale je to vousatý brunet s hnědou pletí a kulatými semitskými rysy. Vladimír Zubov nevěří na náhodu. Podle vlastního odhadu namaloval za ty tři roky na čtyři sta obrazů, z nich na sto padesát rozdal. Jednou jich pár komusi půjčil. Když si pro ně pak přišel, stály otočené ke zdi. "Nezlobte se, pane Zubove," řekl ten člověk, "když ony světélkují."
Bořek Šípek (53): Známý český architekt a designér skla spolupracuje s Václavem Havlem od roku 1992, kdy ho prezident vyzval ke spolupráci. Přestavoval například Havlovu vilu a oficiální pracovnu a podílel se i na úpravách Pražského hradu (zrealizoval např. nový vstup do prezidentské kanceláře na II. nádvoří, rekonstruoval obrazárnu). Těsně po maturitě emigroval do Německa, kde vystudoval architekturu a filozofii. Později se přestěhoval do Nizozemska a roku 1983 tam založil vlastní studio. Od 90. let opět působí v Praze, stal se profesorem na VŠUP.
Eva Jiřičná (63): Architektka, která stvořila unikátní oranžerii v zahradách Pražského hradu, pochází ze Zlína, ale od roku 1968 žije v Londýně. Do ČR se začala vracet kolem roku 1990, na pozvání Václava Havla působila jako poradkyně v prezidentské radě. Nyní pro prezidenta pracuje na záchraně pražského kostela svaté Anny. Na světové scéně se prosadila jako jedna z vůdčích osobností stylu high-tech. Kromě jiného pracovala na interiéru Tančícího domu. Za architektonickou práci dostala Řád britského impéria a je členkou Královských akademií. V současnosti přednáší architekturu a design na VŠUT v Praze.
</TEXT>
<HEADING>
Výtvarníci
</HEADING>
<TEXT>
Joska Skalník (54): Autor výtvarných návrhů nového státního znaku, pečeti a prezidentské standarty ČSFR z roku 1990 působil od roku 1989 na Hradě jako kulturní poradce a člen kolegia prezidenta republiky. V letech 1990 - 1992 byl také prezidentův poradce. Z Hradu prý odešel, protože "trpěl nezájmem okolí zabývat se opravdovou kulturou". Působil jako grafik Státního divadelního studia a Činoherního klubu, zakládal Jazzovou sekci (za což byl roku 1987 odsouzen na 10 měsíců nepodmíněně), Artfórum a spoluzakládal Občanské fórum.
Theodor Pištěk (69): Slavný kostýmní výtvarník je autorem nových uniforem Hradní stráže a byl také předsedou Výtvarné rady Pražského hradu. Proslavil se ale ve filmovém světě, spolupracoval na tvorbě více než 110 celovečerních filmů (Markéta Lazarová, Adéla ještě nevečeřela, Postřižiny, Upír z Ferratu, Lid versus Larry Flint). Je držitelem dvou Oscarů - za kostýmy k filmům Miloše Formana Amadeus a Valmont - a medaile Za zásluhy.
</TEXT>
<HEADING>
Fotografové
</HEADING>
<TEXT>
Tomki Němec (38): Bývalý osobní fotograf prezidenta začal Václava Havla fotografovat roku 1989, kdy o něm měl nasbírat materiál do prvních svobodných voleb a připravit fotografickou publikaci. Práce pro Hrad se protáhla až do roku 1993. Dva roky byl oficiálním zaměstnancem Kanceláře prezidenta republiky. Odešel ve chvíli, kdy Václav Havel abdikoval. Z dob působení u prezidenta vydal loni knihu fotografií. Kromě práce pro Hrad pracoval vždy na volné noze. Několikrát byl oceněný v soutěži World Press Photo. Dnes je šéfem fotooddělení časopisu Instinkt.
Alan Pajer (54): Fotograf manželů Havlových také spolupracuje s prezidentskou kanceláří už od dob Občanského fóra. Práci pro Havlovy považuje za své hobby. Do roku 1978 pracoval pro časopis Signál, poté na volné noze. Jedním z jeho nejproslulejších snímků je tanec manželů Havlových a Clintonových v Bílém domě. Věnuje se také volné tvorbě, fotografovat se učil od svého dědy - kameramana Jana Rotha. Na kontě má kromě jiného na 3000 obalů ke gramodeskám. Třikrát za sebou byl oceněn v soutěži Czech Press Photo, jednou na World Press Photo.
Karel Cudlín (42): Absolvent FAMU pracuje jako příležitostný fotograf Václava Havla již pátým rokem. Předtím prošel řadou redakcí novin a časopisů, je známý hlavně dokumentaristickými cykly (Odchod sovětských vojsk, Ukrajina, Izrael, Poutníci, Pražské stavby, atd.). Po focení sametové revoluce se v roce 1990 soustředil na vězně ve Valdicích, poté odcestoval na Ukrajinu. Od roku 1992 pracoval v Prostoru a poté pro agenturu ČTA. Roku 1996 se po jejím krachu ocitl na volné noze. V té době také navštívil Izrael, kam se stále vrací. Několikrát byl oceněn na Czech Press Photo.
Jiří Jírů (60): Bývalý oficiální fotograf Hradu začínal v časopise Svět v obrazech, v letech 1968 až 1993 žil v Belgii, kde studoval Filmovou fakultu INSAS a fotil do zahraničních novin a časopisů. Do Prahy se vrátil poté, co sám nabídl Havlovi spolupráci a ten ji přijal. Pro prezidenta pracoval pět let a často se poté vyjadřoval, že práce pro hlavu státu byla v mnoha ohledech svazující. Letos na jaře se začal soudit kvůli údajnému zneužití autorských práv u jeho snímku Billa Clintona hrajícího na saxofon v Redutě. Ze snímků Václava Havla vydal fotografickou knihu a uspořádal výstavu.
Bohdan Holomíček (58): Příležitostný fotograf prezidentského páru je Havlovým přítelem a prvním českým fotografem, který vystavoval v prestižní newyorské galerii Leica. Ve svém oboru je přitom samoukem. Ještě za totalitní doby se spřátelil s Václavem a Olgou Havlovými a fotil všechno, co se kolem nich v následujících letech dělo. Později byl jedním z mála lidí, které prezident pozval v roce 1997 na svatební hostinu po sňatku s Dagmar Veškrnovou. Přesto sám Holomíček tvrdí, že nejraději fotografuje úplně neznámé lidi, které potká až při práci samé.
</TEXT>
</DOC>
<DOC>
<DOCID>LN-20020810073</DOCID>
<DOCNO>LN-20020810073</DOCNO>
<DATE>08/10/02</DATE>
<TITLE>
To je šikovná holka. Tu bych snad vzal na školu v přírodě.
</TITLE>
<TEXT>
Místopředseda ODS Ivan Langer v průběhu prvního veřejného projevu jednadvacetileté komunistky Kateřiny Konečné ve sněmovně
Klasik Václav Klaus věděl, že budování kapitalismu bude radostné. Ale že to bude taková sranda, netušil.
Místopředseda KSČM Miloslav Ransdorf krátce poté, co vláda sociálních demokratů, lidovců a unionistů získala ve sněmovně důvěru
Vaše vládní prohlášení, vážená vládo, je opiovým doupětem, ze kterého není úniku.
Občanský demokrat Martin Říman varoval před tím, že by se sociální pomoc státu mohla stát pro lidi "návykovou drogou"
Kdo toleruje tuto socialistickou vládu, stává se objektivně sám socialistou.
Miroslava Němcová (ODS) parafrázovala bonmot Miloše Zemana o tom, že vláda, která toleruje zloděje a tuneláře, se objektivně...
Paní místopředsedkyně Němcová byla stínová ministryně kultury, ale nezbyla po ní ani jediná myšlenka. Možná jen parfém, lehký parfém.
Ministr kultury Pavel Dostál (ČSSD) reagoval na slova Němcové, která kritizovala lidoveckého exministra kultury Jaromíra Talíře
S určitou nadsázkou by ho bylo možné nazvat jakýmsi politickým mrazákem...
Místopředseda ODS Petr Nečas o Vladimíru Špidlovi
</TEXT>
</DOC>
<DOC>
<DOCID>LN-20020810074</DOCID>
<DOCNO>LN-20020810074</DOCNO>
<DATE>08/10/02</DATE>
<TITLE>
kauza:
</TITLE>
<TEXT>
Jedna z nejzářnějších legend světové hudby, americký (folk)rocker Bob Dylan (61) se po 37 letech vrátil na pódium kultovního folkového festivalu v Newportu.
V roce 1965 měl Bob Dylan, tehdy čtyřiadvacetiletá hvězda amerického přísně akustického folku, vystoupit na newportském festivalu už potřetí. Jenže když vpochodoval na pódium, nedočkavé a natěšené davy ortodoxních folkofilů se nestačily divit, cože to má jejich bard zavěšené na krku?! - Elektrickou kytaru! Už jen to zavánělo urážkou. Když pak Dylan spustil, byl okamžitě nemilosrdně vypískán a vybučen.
</TEXT>
<HEADING>
Legenda o marihuaně a Fenderu
</HEADING>
<GEOGRAPHY>Letos</GEOGRAPHY>
<TEXT>
úplně přesně minulou sobotu 3. srpna, když se Dylan po dlouhých sedmatřiceti letech na stejné pódium konečně vrátil, vypískat si ho už nikdo nedovolil. Nejen proto, že je i na svůj věk snad v lepší hráčské formě než kdy dřív. Všichni si zároveň uvědomovali, že starouš Bob tu v Newportu toho památného 25. července 1965 svým (pře-)činem nenávratně zboural do té doby nedotknutelnou hranici mezi folkem a rockem. Co se vlastně tenkrát stalo? Legenda praví, že za všechno může Dylanovo setkání s Beatles v roce 1964. Nejenže se mu dosti zamlouvala hudební tvorba, již britská čtveřice produkovala. Dylan se také velice spřátelil s Johnem Lennonem, na němž ho fascinovala nespoutanost a hlavně neupjatost - vlastnost folkovým radikálům na hony vzdálená. Co bylo dál? Podle stejné legendy Bob seznámil slavné liverpoolské holobrádky s marihuanou, ti ho zas na oplátku přesvědčovali o kouzlu zvuku elektrické kytary. Ve zkratce řečeno, Bea-tles od té doby začali klást větší důraz na textové sdělení svých písní a Dylan si zas v bazaru koupil prvního Fendera a publiku v Newportu přichystal nemilé překvápko. I když to celé samozřejmě takhle jednoduše neproběhlo, "bylo to, jako kdyby tenkrát naschvál předstoupil před své fandy a řekl jim sbohem, odcházím na druhou stranu barikády," vzpomíná známý hudební historik a dylanolog Tim Riley. Vytáhlý, hubený a rozčepýřený Dylan byl vnímán jako duchovní a umělecký vůdce amerického folkového hnutí, které na počátku 60. let vzkvétalo na vysokých školách po celé Americe. Jeho hlavními představiteli byli vedle Dylana např. Pete Seeger či Joan Baezová. A městečko Newport ve Rhode Islandu na východě USA bylo 'mekkou' tohoto hnutí. "Jestliže jste v hierarchii tehdejší folkmusic chtěli získat určitou pozornost, museli jste se dostat na festival do Newportu," vysvětluje hudební publicista Michael Gray. Folk sám o sobě byl pak jediným hudebním odvětvím, které vzdělanější část populace byla ochotna uznávat. "Folk se prostě mezi intelektuály nosil - něco jako Kafka v literatuře. Měl přídech vznešenosti a exkluzivity," říká Riley. "A rock'n'roll, to byla podle nich záležitost pro puberťáky." Právě Boba Dylana mladí intelektuálové vnímali jako svého mluvčího a svého básníka - novodobého Walta Whitmana. Jenže v roce 1965 Dylan v dubnu vydal své třetí album Bringing All Back Home. Již na něm představil vedle šesti klasických akustických písní také šest elektrických. Toho ovšem jako kdyby si nikdo nevšímal. Nikdo z nich nebyl připraven vidět svého Boba Dylana s elektrickou kytarou v ruce. Leč stalo se. Tady v Newportu navíc s několikačlenným, rovněž plně elektrifikovaným Bluesbandem Paula Butterfielda. Hned na úvod spustili (pro folkaře) hardcoreovou verzi Maggie's Farm a folkaři byli v šoku. Dnes sice někteří tvrdí, že pískot a bučení, které hned následovaly, nepatřily Dylanovi, ale pouze velmi nízké kvalitě zvuku. Avšak tenkrát i letos v Newportu přítomný novinář Jack White říká rozhodně: "Já a se mnou stovky dalších jsme pískali a bučeli, protože nás Bob strašně naštval. Nebojím se přiznat, že jsme se jím cítili být zrazeni. Dobová svědectví dokonce tvrdí, že např. zmiňovaný Pete Seeger musel být fyzicky zneškodněn, když chtěl sekyrou přetnout hlavní kabel zvukového aparátu. Dylan stačil odehrát ještě dvě další písně a pod tlakem nesmiřitelné laviny ohlušujícího kvílení publika opustil scénu. O pár minut později se však vrátil - sám a s akustickou kytarou. Prý sami pořadatelé na něho hrozili pěstmi, jestli tak neučiní. Zahrál ale jen dvě písně - Mr. Tambourine Man a It's All Over Now, Baby Blue pojatou jako rekviem sebe sama coby folkového pěvce. Titulní oslovení v refrénu pozměnil do množného čísla [výsledek tedy přeneseně znamenal: Je konec, milánkové smutní] a konec písně vyzněl jasně: Go start anew..., tedy Začněte(-me) něco nového... Tak se z folkaře Boba Dylana stal rocker revolucionář. Uběhlo hodně let a Bob Dylan se do Newportu na folkový festival minulou sobotu konečně vrátil. Kdo ale čekal vtipkování ve smyslu Dneska na mě nebudete bučet? Ani pískat?, byl zklamán. "Kdo by nebyl potěšen, kdyby Bob nějakou reminiscenci na Newport 1965 udělal. Jenže pro něho je to jen další vystoupení," je si jist Tim Riley. Přesto si Dylan svým 'dalším' hodinu a půl trvajícím vystoupením v sobotu od několika tisíc nadšených diváků vysloužil obrovský aplaus. Pochopitelně.
Letos - úplně přesně minulou sobotu 3. srpna, když se Dylan po dlouhých sedmatřiceti letech na stejné pódium konečně vrátil, vypískat si ho už nikdo nedovolil. Nejen proto, že je i na svůj věk snad v lepší hráčské formě než kdy dřív. Všichni si zároveň uvědomovali, že starouš Bob tu v Newportu toho památného 25. července 1965 svým (pře-)činem nenávratně zboural do té doby nedotknutelnou hranici mezi folkem a rockem. Co se vlastně tenkrát stalo? Legenda praví, že za všechno může Dylanovo setkání s Beatles v roce 1964. Nejenže se mu dosti zamlouvala hudební tvorba, již britská čtveřice produkovala. Dylan se také velice spřátelil s Johnem Lennonem, na němž ho fascinovala nespoutanost a hlavně neupjatost - vlastnost folkovým radikálům na hony vzdálená. Co bylo dál? Podle stejné legendy Bob seznámil slavné liverpoolské holobrádky s marihuanou, ti ho zas na oplátku přesvědčovali o kouzlu zvuku elektrické kytary. Ve zkratce řečeno, Bea-tles od té doby začali klást větší důraz na textové sdělení svých písní a Dylan si zas v bazaru koupil prvního Fendera a publiku v Newportu přichystal nemilé překvápko. I když to celé samozřejmě takhle jednoduše neproběhlo, "bylo to, jako kdyby tenkrát naschvál předstoupil před své fandy a řekl jim sbohem, odcházím na druhou stranu barikády," vzpomíná známý hudební historik a dylanolog Tim Riley. Vytáhlý, hubený a rozčepýřený Dylan byl vnímán jako duchovní a umělecký vůdce amerického folkového hnutí, které na počátku 60. let vzkvétalo na vysokých školách po celé Americe. Jeho hlavními představiteli byli vedle Dylana např. Pete Seeger či Joan Baezová. A městečko Newport ve Rhode Islandu na východě USA bylo 'mekkou' tohoto hnutí. "Jestliže jste v hierarchii tehdejší folkmusic chtěli získat určitou pozornost, museli jste se dostat na festival do Newportu," vysvětluje hudební publicista Michael Gray. Folk sám o sobě byl pak jediným hudebním odvětvím, které vzdělanější část populace byla ochotna uznávat. "Folk se prostě mezi intelektuály nosil - něco jako Kafka v literatuře. Měl přídech vznešenosti a exkluzivity," říká Riley. "A rock'n'roll, to byla podle nich záležitost pro puberťáky." Právě Boba Dylana mladí intelektuálové vnímali jako svého mluvčího a svého básníka - novodobého Walta Whitmana. Jenže v roce 1965 Dylan v dubnu vydal své třetí album Bringing All Back Home. Již na něm představil vedle šesti klasických akustických písní také šest elektrických. Toho ovšem jako kdyby si nikdo nevšímal. Nikdo z nich nebyl připraven vidět svého Boba Dylana s elektrickou kytarou v ruce. Leč stalo se. Tady v Newportu navíc s několikačlenným, rovněž plně elektrifikovaným Bluesbandem Paula Butterfielda. Hned na úvod spustili (pro folkaře) hardcoreovou verzi Maggie's Farm a folkaři byli v šoku. Dnes sice někteří tvrdí, že pískot a bučení, které hned následovaly, nepatřily Dylanovi, ale pouze velmi nízké kvalitě zvuku. Avšak tenkrát i letos v Newportu přítomný novinář Jack White říká rozhodně: "Já a se mnou stovky dalších jsme pískali a bučeli, protože nás Bob strašně naštval. Nebojím se přiznat, že jsme se jím cítili být zrazeni. Dobová svědectví dokonce tvrdí, že např. zmiňovaný Pete Seeger musel být fyzicky zneškodněn, když chtěl sekyrou přetnout hlavní kabel zvukového aparátu. Dylan stačil odehrát ještě dvě další písně a pod tlakem nesmiřitelné laviny ohlušujícího kvílení publika opustil scénu. O pár minut později se však vrátil - sám a s akustickou kytarou. Prý sami pořadatelé na něho hrozili pěstmi, jestli tak neučiní. Zahrál ale jen dvě písně - Mr. Tambourine Man a It's All Over Now, Baby Blue pojatou jako rekviem sebe sama coby folkového pěvce. Titulní oslovení v refrénu pozměnil do množného čísla [výsledek tedy přeneseně znamenal: Je konec, milánkové smutní] a konec písně vyzněl jasně: Go start anew..., tedy Začněte(-me) něco nového... Tak se z folkaře Boba Dylana stal rocker revolucionář. Uběhlo hodně let a Bob Dylan se do Newportu na folkový festival minulou sobotu konečně vrátil. Kdo ale čekal vtipkování ve smyslu Dneska na mě nebudete bučet? Ani pískat?, byl zklamán. "Kdo by nebyl potěšen, kdyby Bob nějakou reminiscenci na Newport 1965 udělal. Jenže pro něho je to jen další vystoupení," je si jist Tim Riley. Přesto si Dylan svým 'dalším' hodinu a půl trvajícím vystoupením v sobotu od několika tisíc nadšených diváků vysloužil obrovský aplaus. Pochopitelně.
</TEXT>
</DOC>
<DOC>
<DOCID>LN-20020810075</DOCID>
<DOCNO>LN-20020810075</DOCNO>
<DATE>08/10/02</DATE>
<TITLE>
Někteří lidé trpí vážnou poruchou osobnosti, jejich okolí ani stát si s nimi nevědí rady
</TITLE>
<TEXT>
Psychopati trpí nevyléčitelnou poruchou nejčastěji kvůli výchově, někdy také genům. Umíme s nimi zacházet? Soudy, vězení a péče o děti bez rodičů - to jsou oblasti, kde se naše nepochopení projevuje nejvíce.
Ondra snil odmala o pořádné motorce. Střádal si na ni, přispěla mu maminka i babička a konečně měl vytoužený stroj doma. Po roce chtěl motorku prodat a jeho kamarád se nabídl, že ji odkoupí. Ondra mu svůj stroj před domem půjčil. Kamaráda znal již přes rok, chodili spolu do posilovny a měli na půdě malou tělocvičnu, kde trénovali. Stalo se však, co nikdo neočekával. Kamarád na motorku sedl, přidal plyn a i s motorkou po anglicku zmizel. Ondra se s ním znovu setkal až u soudu, kde se ukázalo, že jeho známý měl na svém kontě takových podvodů celou řadu. Připadá vám to absurdní a nelogické? Právem. Dotyčný "kamarád" ztratil přítele, navíc musel předem vědět, že si ukradenou motorku neužije. Vysvětlení je prosté. Ondra se setkal s psychopatem.
</TEXT>
<HEADING>
Carpe diem
</HEADING>
<TEXT>
Psychopat netrpí halucinacemi ani bludy, nelze jej na první pohled odlišit od normálního člověka. Jaké vlastnosti jsou pro něj charakteristické? Častěji se dopouští podvodů, myslí především na svůj okamžitý prospěch. Umí spolupracovat s ostatními lidmi nebo s psychologem, ale jen krátkodobě. Nedávno jedna psycholožka doporučila předčasně propustit jistého vězně. Jakmile se ocitl na svobodě, spáchal surovou vraždu. Dotyčný muž bezpochyby při vyšetření a případné terapii dobře spolupracoval, ale dlouho mu to nevydrželo. Zásada carpe diem (užij dne) je u psychopatů dovedena ad absurdum. Například při jednom experimentu si dvě osoby navzájem střídavě udělovaly elektrošoky. Fungovalo to takhle: účastník mohl udělit protějšku nejbolestivější elektrošok a sobě žádný, nebo měl druhou možnost, dát sobě i spoluhráči nepatrný elektrošok. V dalším kole rozhodoval o síle šoků spoluhráč. Ukázalo se, že normální lidé se časem shodnou na druhé variantě - společně nesou malou zátěž. Psychopati se naopak uchylovali k variantě první: Teď já nic, i když v příštím kole mi ten druhý také "napaří" maximální elektrošok. V dlouhodobé perspektivě tedy nejvíce trpěli. Když se psychopata zeptáte, proč porušil nepsanou úmluvu, je možné, že své jednání označí za vtip, řekne třeba, že to udělal, aby se něco dělo. Pro normálního člověka je takové chování nepochopitelné. Jako by mu scházel motiv. Jenže motivem je potřeba silných vzruchů. Psychopati jako by žili v neustálém "hladu" po podnětech a měli snížený práh bolesti. Například podněty, které u ostatních lidí vyvolávají obavy a strach (poplachovou, obrannou a únikovou reakci), u psychopatů probouzejí spíše zájem (orientačně-pátrací reakci). Jako by jim bylo jedno, co cítí, ale hlavně, aby to bylo hodně silné. Zaměstnání, která mají pro takto narušené jedince obzvláštní kouzlo, vyžadují velkou míru svobody, vzrušení a sociálního obdivu. Psychopati mohou být úspěšnými závodníky, kaskadéry, herci a bohužel i politiky.
</TEXT>
<HEADING>
Vražda jako droga
</HEADING>
<TEXT>
Honba za silnými podněty má řadu důsledků. To, co je pro normální dítě trestem, stává se pro dítě s geneticky sníženým prahem bolesti spíše zpestřením každodenní nudy. Někteří rodiče tak místo trestání dítě vlastně odměňují. Problémy se objevují také ve věznicích. Odsouzení nemusejí ve vězení pracovat, což ale ještě více frustruje potřebu psychopatů po nových podnětech a prohlubuje jejich zaostávání. Normální lidé touhu po silných vnějších impulsech nechápou, proto marně hledají "objektivní" motivy vraždy a neuvědomují si, že motivem může být pouze extrémní zážitek plynoucí z činu. Někteří psychopati potřebují vraždu jako drogu - násilný čin jim přináší vzrušení, kterému se nic nevyrovná. Je to silnější než přirozená morálka či vůle. Jeden vězeňský psycholog mi vyprávěl výjimečný příběh: Po první amnestii prezidenta Havla se z vězení dostal i jistý mnohonásobný vrah. Za pár dní se vrátil a říkal: "Pane doktore, já musím zpátky. Jak vidím ty holky, tak už to zase na mě jde." Honba za silnými podněty vylučuje zdravý vztah k druhému člověku. Psychopati zacházejí s lidmi jako s věcmi či nástroji. Dělí ostatní na silné (nedostupné) a slabochy, jimiž jsou například ti, kteří je mají rádi. Nelze se pak divit, že vztahy, které takový jedinec dokáže navázat, nemají dlouhého trvání. Lidi jsou užiteční, pokud od nich něco potřebuji, pokud ne, jsou úplně bezcenní. Neschopnost vděku a neustálý pocit nároku uvrhuje psychopaty do extrémní samoty a pocitu nepochopení. Ti, po nichž toužím, mě nechtějí, a naopak ten, kdo stojí o mě, je neužitečným brakem - takto podvědomě uvažuje psychopat.
Psychopatie se podle novějšího a doporučovaného názvosloví označuje souslovím "porucha osobnosti", které vystihuje podstatu a nemůže se stát nadávkou. (Zkuste někoho plísnit slovy: "Ty porucho osobnosti!", bohužel termín psychopat již ze slovníku nadávek nikdo nevyjme.) Poruchy osobnosti můžeme přirovnat ke kosodřevině. Kosodřevinu tvoří normální smrky, které však rostou v nehostinném horském prostředí, kde stromky láme těžký sníh a deformuje mráz a vichry. Těmto zmrzačeným stromkům, i když je převezeme do příznivějšího podnebí, už nikdy nenaroste rovný kmen, navždy už zůstanou pokroucené. S psychopaty je to podobné, jen málokterý se dokáže vzepřít silám, které v dětství pokroutily a zmrzačily jeho osobnost i charakter.
</TEXT>
<HEADING>
Cigára máš?
</HEADING>
<TEXT>
Z toho všeho je zřejmé, že psychopatům nelze příliš pomoci. Zatím selhávají veškeré pokusy o nalezení univerzálních léčebných metod. Kladnou úlohu však může sehrát prevence a výuka rodičů problémových dětí - ti by si měli osvojit speciální asertivní výchovné postupy. Pro odborníky není tajemstvím, že selhávají pokusy naučit psychopaty cítit s druhými lidmi, spíše se vyplácí postupně je vést k pragmatickém vztahu k zákonům a sociálním normám. Vězeňští psychologové se domnívají, že pomoci lze jen vybraným jedincům, kteří mají zájem spolupracovat. Ve vězení by proto měl existovat jakýsi "kariérní řád" - jasná perspektiva zlepšování podmínek pro odsouzené ochotné spolupracovat. Po revoluci mohli vězení začít navštěvovat kněží a pastoři. Na základě evangelijní výzvy tedy zašli za odsouzenými a přinesli jim k Vánocům ovoce a různé drobné dárky. Přizvaní vězni si přišli dárky prohlédnout a okomentovali je slovy: "Cigára máš?", "Nemáme, ale přinesli jsme vám pomeranče", "Pomeranče si narvi do... A chlast jako taky nemáš?!" a zhnuseně odešli. Nakonec pastoři byli rádi, když mohli rozdat své dárky alespoň dozorcům. I díky podobným případům je možné si uvědomit, proč selhávají metody založené na soucítění, a naopak tvrdší postupy slaví úspěch. Protože psychopati netrpí halucinacemi ani bludy, soudy nepovažují jejich poruchu za polehčující okolnost a připisují jim vinu v plném rozsahu. Neberou však přitom v úvahu skutečnost, kterou ukazují výzkumy: uvězníme-li pachatele na kratší dobu, ale okamžitě po spáchání kriminálního činu, má větší naději, že se nestane recidivistou. Jinými slovy, je především důležité, aby soudy pracovaly rychle. Nabízí se proto otázka, zda je nutné dokazovat "úmysl trestného činu". Nebylo by lepší vyměřit kratší trest, ale bez zdlouhavých průtahů?
</TEXT>
<HEADING>
Geny i výchova
</HEADING>
<TEXT>
Jaké jsou příčiny a zdroje psychopatie? Především psychické a fyzické strádání v dětství. Proto se s poruchami osobnosti setkáváme u dětí vyrůstajících v nepříznivých podmínkách. Velký počet psychopatů produkuje ústavní výchova v dětských domovech, rozvedená manželství či nedůsledná výchova svobodných matek. Tato skupina psychopatů trpí tzv. sekundární psychopatií či sociopatií. Termín lze snadno vysvětlit. Sekundární psychopati jsou produktem společnosti, a navíc se rádi sdružují do part a tlup, kde mohou získat prestiž svými samorostlými hodnotami. Do této skupiny zřejmě patřil i zmíněný kamarád Ondry - měl matku alkoholičku, o rodině nerad mluvil. Z uvedeného plyne, že bychom měli co nejvíce podporovat adopce či pěstounskou péči, abychom předešli nežádoucímu vývoji u dětí z dětských domovů. Je paradoxní, že adopce jsou státem na rozdíl od ústavní výchovy znevýhodňovány, například kojenecký ústav dostává na jedno dítě přibližně jeden milion korun na rok, pěstounka, která se stará o dítě, jen přibližně 25 000 Kč. Existuje ale také psychopatie primární, za niž mohou geny. Svědčí o tom řada srovnávacích výzkumů jednovaječných dvojčat a adoptovaných sourozenců. Osvědčil se tzv. model dvojího prahu, který vysvětluje, proč se psychopatie paradoxně dědí po matce, a ne po otci, i když jí trpí více muži (čtyři procenta) než ženy (jedno procento populace). Spouštěcím hormonem je zřejmě mužský testosteron. Ženy ho mají málo proto, aby se u nich objevily známky psychopatie, musí být jejich polymorfní genetická zátěž (tj. zátěž vázaná na více chromozomů) silná. Pak se porucha projeví i při malém množství testosteronu. Děti s primární psychopatií jsou problémové, rodiče je nezvládají a dělají hrubé výchovné chyby (především svou nedůsledností), i když s ostatními dětmi nemají problémy. Psychopatie tedy představují složité a chronické poruchy osobnosti, které nelze léčit prášky či jinými lékařskými prostředky. Nejlépe pomáhá prevence v dětském věku a tvrdší přístup ve věku dospělém, důslednost, systematické zvýhodňování těch jedinců, kteří projevují ochotu spolupracovat. Není dobré psychopatům ustupovat, ti totiž oceňují a respektují především sílu. Bohužel nepochopení podstaty psychopatií vede často k tomu, že tyto poruchy se spíše prohlubují, než léčí.
příčinou je genetický základ příčinou je psychické nebo fyzické strádání, nedostatek příležitostí jedinec je samotářský, agresivní rád se zapojuje do part, skupin sklony k různé kriminalitě sklony převážně k majetkové kriminalitě lhostejnost vůči druhým nepřátelské ladění vůči okolí absence vyšších citů zbytky vyšších citů (láska, soucit, pocit viny)
</TEXT>
<HEADING>
Společné rysy: čím se psychopatie vyznačuje?
</HEADING>
<TEXT>
* egocentrismus * nespolehlivost, neupřímnost, proradnost, neschopnost dlouhodobé spolupráce * manipulativnost (psychopati například mohou vyhrožovat sebevraždou, ale zřídkakdy ji uskuteční) * absence pocitů viny či studu * neschopnost dlouhodobého a systematického výkonu * neschopnost navázat dlouhodobé partnerské vztahy * chaotický sexuální život * značná impulsivnost, vyhledávání silných podnětů, extremismus * neschopnost učit se z nezdaru, krátkodobá životní perspektiva (žijí ze dne na den) * zachovaná inteligence a často schopnost podbízivě se zalíbit jk
1) Když chci po někom, aby něco udělal, pak je nejlepší mu říci nějaký pro něj pádný důvod, nikoliv uvádět své skutečné potřeby.
2) Často si vyčítám promarněné příležitosti, například uvažováním, co by bylo, kdybych v určité situaci zareagoval(a) jinak.
3) Nelze se dostat vpřed, aniž by měl člověk ostré lokty.
4) Nejbezpečnější je předpokládat, že všichni lidé mají špatný charakter, který se naplno projeví, když dostanou šanci.
5) Svět je plný šedých, nezajímavých či nudných lidí, kteří jsou mi lhostejní.
6) Vše je výsledkem tvrdé práce, nic nedostáváme zadarmo, vše si musíme vybojovat.
7) Nejlépe vyjdu s lidmi, když jim říkám, co chtějí slyšet.
8) Nedostává se mi mimořádně silných zážitků, které by mě cele pohltily.
</TEXT>
<HEADING>
9) Lidé se dělí na silné a slabé.
</HEADING>
<TEXT>
10) Stává se mi, že člověk, který mě mimořádně silně přitahoval, mi po nějakém čase připadá naprosto zbytečný a nezajímavý.
11) Většina lidí myslí jen na sebe a na druhé se vykašle, i když potřebují pomoc.
12) Můj život je takové provizorium, které jen záplatuji.
13) Největší rozdíl mezi většinou kriminálníků a ostatními lidmi spočívá v tom, že kriminálníci byli tak hloupí, že se nechali chytit.
14) Často si představuji, co všechno bych mohl(a) mít, kdyby se můj život vyvíjel jinak.
Psychotici trpí psychózami, často jde o schizofreniky a paranoiky. Naproti tomu psychopati jsou na první pohled normální - umějí se zalíbit, mluví srozumitelně (neblábolí nic o marťanech či paprscích, které jim někdo vysílá do hlavy), nemají vidiny (halucinace), neslyší v tichu cizí hlasy či našeptávání, netrpí ztrátou orientace v čase či v prostoru ani utkvělými představami. S kriminálními psychopaty se tedy můžeme setkat převážně ve vězeních, zatímco s psychotiky spíše v léčebnách pro duševně nemocné. jk
1 - 6: Vaše sklony k manipulování druhými jsou malé. Spíše druzí budou manipulovat vámi. Dejte si však pozor, abyste se nenakazili jejich praktikami.
7 - 11: Váš pohled na lidi je poněkud zamlžen vašimi nesplněnými potřebami a touhami. Nebojte se druhým lidem otevřeně odhalovat svá přání, ale zároveň jim ponechte svobodnou volbu a čas, aby se mohli rozhodnout, jak chtějí (tedy i ve váš neprospěch).
12 - 14: Většina vašich problémů vyplývá z toho, že s druhými nezacházíte jako živými bytostmi, ale snažíte je vmanipulovat tam, kam potřebujete. Je to však riskantní hra, která většinou nevychází, a pokud vyjde, radost z vítězství bývá jen prchavá. Snažte se tento svůj sklon alespoň u sebe odhalit a pozorovat. Možná objevíte zajímavé souvislosti.
</TEXT>
<HEADING>
jk
</HEADING>
<TEXT>
Rorschachův test je založen na tzv. apercepci, tedy na tom, co v podobné skvrně "vidíme". Hermann Rorschach připravil takových obrázků deset a všechny jsou důsledně drženy v tajnosti, aby je testovaní viděli poprvé v životě právě při psychologickém vyšetření. Test se zaměřuje nejen na to, co dotyčný v konkrétní skvrně vidí, ale i jakým způsobem ji vnímá, zda si všímá částí, jaká je originalita jeho výpovědí, jak souvisí jeho výpovědi o různých skvrnách apod. Rorschachův test je sice rozšířený, ale zároveň je velmi kontroverzní. Kritizován je zejména v soudní psychologii, neboť je téměř nemožná jednoznačná interpretace výsledků a použití tohoto testu předpokládá až neúměrně dlouhý výcvik. Právě tyto důvody nejednou vedly k justičním omylům. Psychopatičtí pacienti často přiřazují nezvyklé významy těm skvrnám, u nichž normální lidé mívají jen málo asociací. To svědčí o jisté originalitě, kterou psychopati získali díky extrémním až patologickým podmínkám, ve kterých vyrostli. Jejich odpovědi také bývají více egocentrické, narcistické a agresivní. Tento test však postihuje jen určitou sortu psychopatů, například při Norimberském procesu ukázal psycholog D. M. Kelley, že většina zkoumaných nacistických zločinců nevykazovala v tomto testu známky psychopatie, i když podle jiných vyšetření byla jejich úchylka zřetelná.
Podobné obrázky ukazují psychologové lidem, když testují jejich sklony k psychopatii
Psychopaty přitahují zaměstnání a činnosti vyžadující velkou míru svobody, vzrušení a sociálního obdivu. K nim patří například adrenalinové sporty a všechny profese, při nichž jedinec zažívá vzrušení a ocitá se v centru pozornosti - automobilový závodník, skokan na "gumě", horolezec, kaskadér, novinář, herec, zpěvák či politik.
Velký počet psychopatů produkuje ústavní výchova v dětských domovech. Dítě si totiž nemůže vytvořit citovou vazbu k vychovatelům, kteří pracují na směny, dalším důvodem je fakt, že dítě projde do 18 let několika ústavy.
Pěstounské rodiny dokáží dětem většinou poskytnout péči, která po všech stránkách nahradí rodinu skutečnou (na snímku rodina manželů Smrčkových z Valašského Meziříčí).
FOTO: LN-ONDŘEJ NĚMEC, DAVID PORT, ČTK, ARCHIV / SKVRNA: MARTIN UHLÍŘ / KOLÁŽ ŠIMON / LN
</TEXT>
</DOC>
<DOC>
<DOCID>LN-20020810076</DOCID>
<DOCNO>LN-20020810076</DOCNO>
<DATE>08/10/02</DATE>
<TITLE>
Moderní technologie zbavují člověka nutnosti umět číst, psát a počítat, takže zůstat "hlupákem" bude velmi snadné
</TITLE>
<TEXT>
Mobilní telefony se již natrvalo zabydlely v každodenním životě. Právě nyní se chystají zasáhnout do našeho soukromí ještě výrazněji.
Britští inženýři nedávno oznámili, že vyvinuli mobilní telefon, který se jako plomba umístí do zubu. Miniaturní mobil obsahuje vibrační zařízení a přijímač rádiových vln. Zvuk přichází do zubu v podobě digitálního rádiového signálu a díky rezonanci čelistní kosti je přenášen do vnitřního ucha. Hovory je tak možné přijímat kdekoliv a kdykoliv, aniž by je někdo další uslyšel. V současné době není "minitelefon" ještě vybaven vlastním mikročipem, ale tato technologie se prý již testuje a zcela funkční telefon by měl vzniknout během několika následujících týdnů.
</TEXT>
<HEADING>
Už nikdy žádné soukromí
</HEADING>
<TEXT>
Zařízení integrované přímo do těla má určité výhody: telefon může zvednout pouze jeho vlastník, nemůže z něj volat nikdo jiný a samozřejmě jej nelze ani ztratit. Navíc je telefon dokonale skryt před zloději a jeho používání je téměř neodhalitelné. Již z těchto důvodů není pochyb, že takový mobil získá u jistého okruhu lidí značnou oblibu. Zdaleka ne všechny vlastnosti implantovaného telefonního přístroje jsou ale pozitivní. Telefon budeme mít stále s sebou, nebudeme jej tedy moci nikdy odložit (jedině za asistence zubního lékaře). Již dnes, v době klasických mobilních telefonů, existuje nezanedbatelná skupina lidí, kteří své přístroje zásadně nevypínají. Mobil konstruovaný jako doplněk našeho těla skoro ani jiné použití nepředpokládá. Vždyť jej můžeme vzít všude s sebou. Do bazénu, do sauny, na pláž, do postele. V podstatě budeme pořád v dosahu telefonního signálu, kdykoliv nám tedy může přijít hovor a začít vibrovat čelist. Být neustále na příjmu ale může přinést jistá rizika. Zmizí přirozené střídání okamžiků, kdy s někým mluvíme, a kdy naopak můžeme mlčet, protože jsme v soukromí. O tom, jak tato nová situace ovlivní osobnost uživatelů "vestavěných" mobilních telefonů, je možné jen spekulovat. Ale s trochou nadsázky ji lze přirovnat k zániku přirozeného střídání spánku a bdění.
</TEXT>
<HEADING>
Taháky moderní doby
</HEADING>
<TEXT>
K tomu, abychom mohli plnohodnotně žít musíme komunikovat se svým okolím. Stejně tak ale potřebujeme mít někdy od ostatních pokoj. V historii bylo střídání těchto dvou poloh zatím vždy zajištěno automaticky. Mohli jsme se bavit pouze s lidmi z našeho okolí. Ale i když jsme pobývali ve společnosti, každému potenciálnímu diskutujícímu bylo ještě před zahájením hovoru zřejmé, zda je právě vhodné nás oslovit. Komunikační aktivita byla tedy přímo závislá na tom, kde se fyzicky nacházíme a v jaké jsme právě situaci. Mobilní komunikační technologie tuto odvěkou zákonitost ruší. To co chybí, je totiž možnost nejprve vyhodnotit kontext situace. Nikoho by přece normálně nenapadlo oslovit řečníka, který je právě na pódiu a mluví ke stovkám lidí. Stejně tak bychom nerušili lidi uprostřed hovoru nebo když právě jedí. Tyto nové skutečnosti vyvolávají již dnes u některých uživatelů velké psychické změny. A to přitom jde stále jen o "pouhé" klasické mobilní telefony. Co asi způsobí přístroj implantovaný do těla, u kterého se nepozná, zda jej právě používáme. Nenápadný a vnějšímu světu zcela skrytý mobilní telefon je přece ideální "pomůckou" pro školáky i studenty všeho druhu a všech stupňů. Všechny taháky a vůbec jakékoliv další klasické formy nápovědy za ním daleko pokulhávají. Jak snadno se budou psát písemky. A hračkou se stanou dokonce i ústní zkoušky.
</TEXT>
<HEADING>
Ústup gramotnosti
</HEADING>
<TEXT>
Tyto vize jsou určitě lákavé; těžké je však domyslet jejich dlouhodobější důsledky. Není vyloučeno, že budou mít podstatný vliv na celý systém vzdělávání. Již dnes se školáci jen neradi smiřují s nutností učit se počítat: vždyť kalkulačka zvládne takovou nepříjemnost rychleji a hlavně zcela bez práce. V blízké budoucnosti přibudou problémy i s motivací ke čtení a psaní. Nejde jen o to, že dnes se již většina textu stejně píše na klávesnici, což činí z ručního psaní zastaralý přežitek. Stále ještě ale lidé psát musejí, byť pouze na klávesnici, neboť jinak by se neuživili a nemohli by ani komunikovat (a to nejen s úřady, znalost psaní je nezbytná i k odesílání esemesek či e-mailů). V budoucnu nutnost znát písmo zcela odpadne. Software pro přepis mluvené řeči do psaného textu dosáhne takové dokonalosti a takového rozšíření, že zcela nahradí nepohodlnou potřebu ručního písemného záznamu. Pochopitelně včetně nutnosti znát pravopis a vůbec potřeby se blíže jazykem zabývat. Číst texty je ještě jednodušší, než je psát; mimochodem, počítače to již dnes umějí dobře. Ve Spojených státech například výrazně roste popularita audioknih; ty jsou dnes díky internetu snadno a levně doručitelné až do domácností a stále populárnějších MP3 přehrávačů. Místo přečtení kapitolky před spaním si dnes lidé tuto kapitolku prostě pustí. Pravda, audioknihy jsou zatím čteny a nahrávány živými herci. To ale neznamená, že si jednoho dne nebudeme moci vybrat jakýkoliv text a nastavit jakýkoliv hlas, který nám jej přečte.
</TEXT>
<HEADING>
Zvoní základním školám hrana?
</HEADING>
<TEXT>
Gramotnost je tedy, zdá se, na ústupu. Zkušenost z historie říká, že lidé obvykle dělají pouze to, co musejí. Například již málokdy píšu cokoliv ručně, jedinou výjimkou jsou snad poznámky k nákupu. A jednou bude možná jednodušší napsat seznam zboží na klávesnici a odeslat jej přímo do obchodu, kde nákup rovnou zabalí. (Případně seznam namluvíme a systém položky sám spáruje s katalogem dodavatele. Anebo ještě lépe, systém si bude pamatovat naše zvyky, zjišťovat, co je třeba nakoupit, a bude objednávat za nás.) Podobně si již těžko vzpomínám, kdy jsem naposled dělil ručně dvě čísla; dělával jsem to vždy pouze v automobilu, když jsem počítal průměrnou spotřebu. To ale skončilo ve chvíli, kdy jsem zjistil, že v mobilním telefonu je i kalkulačka. Číst, psát a počítat - to byly tři základní atributy školy. Protože byly tři, říkalo se jim trivium a základním školám školy triviální. Pokud by zanikly tyto tři atributy, zanikla by i tradiční funkce školy. K tomu, abychom se pohybovali ve společnosti, bychom již nepotřebovali gramotnost v klasickém pojetí. K tomu směřuje nejen internet a mobilní telefony, ale v podstatě již i dnešní hromadná elektronická média, zejména pak televize. Mohou snad technologie způsobit ještě něco dalšího? Obávám se, že ano. Důležitou vlastností škol je předávání znalostí. Studenti se odedávna musejí učit faktům a při zkoušce prokazují jejich znalost. Díky implantovaným přístrojům a encyklopediím vybaveným například možností hlasového ovládání budou mít studenti neustále, a navíc zcela nenápadně přístup ke všem informacím. Klasické zkoušení tím zřejmě ztratí smysl. Těžko si lze představit školu, kde by učitelé museli mlčky předpokládat existenci takovýchto permanentních "elektronických taháků". Co by se v takové škole dalo zkoušet? Pravděpodobně "jen" schopnost nalézat informace a pracovat s nimi.
</TEXT>
<HEADING>
Zůstat negramotný bude velmi snadné
</HEADING>
<TEXT>
Na jednu stranu si nedovedu představit produktivního tvůrčího člověka, který by se nepotřeboval učit. Mozek sám totiž potřebuje k tomu, aby podal maximální výkon, velmi dobrý trénink. Role škol je proto podivuhodně dobře domyšlená a zároveň velmi podstatná pro rozvoj tvůrčích schopností lidí. Na druhou stranu nemůžeme nevidět roli technologií. Ty nás skutečně pozvolna zbavují nutnosti číst, psát, počítat, a dokonce i používat další základní školní znalosti. Důsledek tohoto rozporu je zřejmý: nadále poroste diverzita naší civilizace. Dále se bude zvyšovat rozdíl mezi lidmi vzdělanými a lidmi bez vzdělání. V dlouhodobějším horizontu se pak zřejmě ještě dále zmenší skupina lidí vzdělaných. Neboť být nevzdělaným bude tak snadné. Mnohem snadnější než dnes.
Mobilní telefon ve tvaru zubní plomby je samozřejmě velmi atraktivní přístroj. Ale velmi pravděpodobně nezůstane pouze u něj. Nezbytností se stanou zařízení pro automatickou lokalizaci člověka pomocí družicové navigace GPS. Již dnes se miniaturní přístroj vejde do miniaturní kapsle, kterou lze vpravit injekční stříkačkou přímo pod kůži nositele. Podobně jako se dnes provádí čipování psů. Některé firmy, například americká Applied Digital, již počítají se sériovou výrobou miniaturních GPS kapslí. Mezi prvními zákazníky by měli být bohatí obyvatelé zemí s vysokým počtem únosů, neboť tímto způsobem lze zvětšit šanci přežití. Pomocí GPS čipů mohou být sledováni nejen v období únosu, ale i kdykoliv po celou dobu života. Nemusí jít přitom hned o zločince, kteří proniknou do systému provozovatele těchto čipů a budou přesně vědět, kde se nachází vytipovaná oběť. Zcela jistě se najdou i jiné způsoby využití, včetně těch, na jejichž počátku bude stát ušlechtilá myšlenka. Co bychom řekli například tomu, kdyby měli rodiče právo znát detailní pohyb potomka. Určitě užitečná myšlenka, zejména pokud je dítě příliš malé nebo už naopak dorostlo do problematického věku. Bude to ale dobře i pro dítě? Jak se může dcera vymluvit na návštěvu kina, když systém nemilosrdně odhalí, že celou dobu strávila na lavičce v parku? Co na to řekne psychika takto čipovaných lidí, to dosud nikdo nevyzkoumal. jd
</TEXT>
</DOC>
<DOC>
<DOCID>LN-20020810077</DOCID>
<DOCNO>LN-20020810077</DOCNO>
<DATE>08/10/02</DATE>
<TITLE>
Samice některých dravých much partnera po kopulaci sežerou. A jak se namlouvají ostatní živočichové?
</TITLE>
<TEXT>
Samci se během námluv snaží své protějšky oslnit. Dokazují fyzickou zdatnost, předvádějí pestrý oděv nebo přinášejí chutné dárky.
V době námluv jsou obě pohlaví naladěna značně útočně. Agresivita jim totiž pomáhá uhájit vhodné teritorium k rozmnožování. Určitá bojovnost také zajišťuje, aby jedinec obstál v konkurenci s ostatními příslušníky stejného druhu. Sblížit útočně vyladěného samce i samici a sladit jejich sexuální chování tak, aby se spojili a uzavřeli rodičovský svazek, je úlohou námluv.
</TEXT>
<HEADING>
Kdo vydrží nejdéle pod vodou
</HEADING>
<TEXT>
U vyšších obratlovců se námluvy řídily pravidly tržního mechanismu už dávno před tím, než ekonomové vyslovili svoje poučky. Strategie samců spočívá v nabídce, samice jsou velmi náročnými zákazníky. Hledají mezi nápadníky zdatného a kvalitního jedince. Úspěšná samice je zdrženlivá, dlouho pečlivě prověřuje schopnosti samců a pak si neomylně vybírá toho nejzdatnějšího. U kolektivně tokajících samců, jakými jsou například američtí tetřívci prérioví a evropští tetřívci obecní, mají největší úspěch nejsilnější samci, kteří tokají ve středu tokaniště. Ti se pak stávají otci většiny mláďat celé populace. Samice neváhají doslova "stát frontu" a čekat, až na ně u těchto elitních samců dojde řada. Samičky nejen pozorují, ale i testují tělesnou zdatnost nastávajících partnerů. V době námluv například samci čolků umisťují na dno rybníků schránky se samčími pohlavními buňkami, tzv. spermatofory. Potom zvláštními tanci navigují samici k místu, kde je spermatofor uložen. Ta ho pak vsaje do svého pohlavního otvoru. Většina samic nutí samce, aby na dno umístil nejenom jeden, ale až tři spermatofory. Viditelně upřednostňují samce, který bez nadechnutí vydrží nejdéle potopený pod vodou.
</TEXT>
<HEADING>
Poštípaný je neatraktivní
</HEADING>
<TEXT>
K námluvám patří kromě zpěvu a tance i pestrý svatební šat samců. Nápadné barvy "oděvu" jsou velmi nebezpečné. Mnoho samců se proto stává snadnou obětí šelem nebo dravců. O skutečném výběru zdatných jedinců svědčí například fakt, že samce tetřívků, kteří mají na kůži štípance parazitů nebo mají špatné opeření, samice zásadně odmítají. Když etologové nejzdatnějším samcům tetřívků namalovali na kůži umělé štípance a vypustili je do přírody, nejevily samičky o pomalované "pány" žádný zájem. Pokusy na vlaštovkách zase ukázaly, že k nejžádanějším patřili samci, kterým experimentátoři uměle prodloužili o několik centimetrů vidličky na ocase. Díky konkurenci mezi jednotlivými samci se u indického kurovitého páva vyvinuly prodloužené a krásně zbarvené ocasní krovky. Jejich roztahováním k sobě samec láká jednotlivé samice. Po toku ozdobná pera vypelichají a zbyde jen krátký ocas. Nejnádhernější svatební šat a nápadný tok mají australské a novoguinejské rajky. Samci si vyberou větve stromů, na kterých budou tokat, a zbaví je listí. Sluneční paprsky pak mohou proniknout hustou korunou stromů a osvítit je jako divadelní reflektory. Naopak u příbuzných rajek, u lemčíků, jsou samci většinou zbarveni velmi nenápadně. Tento nedostatek kompenzují stavbou loubí. Nejprve očistí od větviček a listí tokaniště a vytvoří si osobní "taneční parket". Na něm většina druhů postaví z větviček chodby nebo pyramidy. Zdobí je květy, lesklými krovkami brouků, ulitami hlemýžďů, ptačími pery či případně kousky skla. V jednom loubí v Austrálii se našlo i modré skleněné oko farmáře. Některá dokonalá loubí považovali první cestovatelé za kultovní díla domorodců. Každý druh lemčíka má jinou oblíbenou barvu ozdob. Východoaustralský lemčík hedvábný sbírá vše modré. Například pera, ale třeba i podvazky nebo dudlíky. Těchto předmětů nashromáždí i několik tisíc a jejich váha dosahuje až 12 kilogramů. Pták také rozžvýkává modré bobule, smísí je se slinami a vzniklou barvou omalovává stěny loubí. Jakmile přilétne samice, uchopí samec jednu z ozdob a láká potenciální partnerku do chodby loubí, kde dochází k páření. Samice potom musí sama postavit hnízdo a vychovat mláďata. Její partner totiž veškerou energii spotřebuje na vylepšování svého loubí a na páření s co největším počtem samic.
</TEXT>
<HEADING>
Nápadník přichází s dobře zabaleným dárkem
</HEADING>
<TEXT>
Samci šimpanzů předávají samici z úst do úst rozžvýkaný sladký plod. Zde má původ zřejmě i lidský polibek. Předávání dárků patří do strategie námluv nejen u těchto savců. Zajímavé je rovněž krmení samic u většiny ptáků, například u papoušků, rybáků, ale i mnoha našich pěvců. U některých bezobratlých, třeba pavouků, je samec menší než jeho partnerka. Při námluvách, zvláště pokud je samice hladová, tak samec riskuje vlastní život. Samice některých dravých much partnera po kopulaci sežerou. Zřejmě proto přináší sameček své nastávající dar v podobě kořisti. Ta při páření dárek postupně konzumuje. Není-li dostatečně vydatný, jako poslední chod přijde na řadu samec. Nápadníci některých druhů much proto balí dar do vláken, takže samice se před tím, než začne dárek konzumovat, pořádně zdrží rozmotáváním nitek. Samci jednoho druhu much dokonce utkají velký balonek a věnují jej partnerce. Rozbalování trvá velice dlouho, a teprve když samec po kopulaci odletí, samice zjistí, že obal je prázdný.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 13. srpna krátce po půlnoci. Text upravila a zkrátila redakce LN.
Meteor populárně-vědecký magazín, bude 17. srpna mimo jiné vysílat: * Náhodný objev hvězdného světa z domovského prahu * I zkameněliny se zase falšují * Modlitba a medicína * 167 Napoleonových oslů
</TEXT>
</DOC>
<DOC>
<DOCID>LN-20020810078</DOCID>
<DOCNO>LN-20020810078</DOCNO>
<DATE>08/10/02</DATE>
<TITLE>
Vědci zjistili, že nedostatek pohybu a vysedávání před televizní obrazovkou nesvědčí dýchacím sliznicím
</TITLE>
<TEXT>
Rostoucí počet alergií souvisí se "západním" stylem života. Zmiňme alespoň zvýšenou hygienu, změny jídelníčku, potlačení řady chorob očkováním nebo znečištění životního prostředí. Které z těchto faktorů za alergie skutečně mohou a které jsou bezvýznamné?
Podle dříve populární "hygienické" teorie je podstatným faktorem skutečnost, že v rozvinutých zemích mají děti mnohem menší problémy s roupy a škrkavkami než dříve. Zároveň se řidčeji setkávají s různými druhy mykobakterií, které jsou mj. původci tuberkulóz.
</TEXT>
<HEADING>
Imunitní systém se někdy mýlí
</HEADING>
<TEXT>
Přitom imunitní systém vyzrává a jeho regulační parametry se nastavují podle toho, do jaké míry se dítě v prvních měsících života střetává s antigeny, tedy látkami, jež mohou vyvolat imunitní reakci. Dogmatem dnešní imunologie je, že o výsledku určité imunitní reakce rozhoduje poměr mezi dvěma základními a do značné míry protichůdnými mechanismy: zánětlivým a protilátkovým. Zánětlivý způsob imunitní reakce účinkuje především proti nitrobuněčným parazitům. Například mykobakteriím nebo virům vyvolávajícím AIDS, spalničky, zarděnky, příušnice, rýmu ap. Protilátkový způsob chrání hlavně před bakteriemi kolonizujícími povrch sliznic či mezibuněčné prostory. Tyto bakterie způsobují například choleru, salmonelózu, angínu, spálu, hnisání ran atd. Protizánětlivý způsob nás brání i před mnoha viry a ve specifické formě také před škrkavkami a roupy. Podstatné je, že pokud se imunitní odpověď rozběhne směrem k zánětlivé reakci, potlačuje automaticky protilátkový způsob imunitní odpovědi a naopak. Ukazuje se, že existuje i genetická náchylnost k tomu, jakému typu obrany dá tělo přednost. A také to, že styk s různými druhy parazitů a mikroorganismů v útlém věku může ovlivnit jak "práh reaktivity", tak vzájemnou rovnováhu mezi konkurenčními obrannými mechanismy. "Hygienická" hypotéza tedy předpokládá, že batolata držíme v polosterilním prostředí, omezujeme kontakt jejich nezralého imunitního systému s mykobakteriemi a jinými mikroorganismy vyvolávajícími zánětlivý typ odpovědi. Tím se u dětí s příslušnou genetickou náchylností rovnováha postupně vychyluje ve prospěch konkurenční odpovědi protilátkového typu a současně se práh, kdy obranný systém zareaguje, nastavuje příliš nízko. A protože tyto děti zároveň, na rozdíl od dřívějších dob, nepřijdou do styku s antigeny škrkavek a roupů, reaguje jejich chybně nastavený imunitní systém protilátkovou odpovědí i na neškodné alergeny, například na pylová zrnka nebo částice výkalů roztočů. Mylně se systém chová tak, jako kdyby to byli paraziti napadající sliznice. Výsledkem jsou nepříjemné chronické potíže, třeba senná rýma, ale někdy i velmi vážné astmatické stavy. Tento scénář je navíc ještě podpořen tím, že v moderních bytech s koberci a dobrým vytápěním jsou pro množení roztočů ideální podmínky. Hygienická hypotéza je v souladu s tím, že frekvence alergií je nižší u dětí, které v raném věku prodělaly více závažnějších infekčních onemocnění, dále u populací s vysokým výskytem střevních parazitů a u venkovských dětí, jež byly ve styku s hospodářskými zvířaty a hrály si venku. A teď s čím není v souladu: Zvýšené riziko alergií přinášejí některé typy onemocnění dýchacího traktu (třeba černý kašel a kupodivu také aktivní tuberkulóza). Navíc je hodně alergiků mezi dětmi z chudých částí amerických velkoměst, kde hygienické standardy rozhodně nejsou na výši. Proti hygienické hypotéze tedy svědčí závažné skutečnosti, takže přinejmenším nevysvětluje realitu příliš uspokojivě.
</TEXT>
<HEADING>
Chvála hry na honěnou
</HEADING>
<TEXT>
Které jiné civilizační faktory jsou tedy za alergie odpovědné? Jedním z nich může být znečištění velkoměstského vzduchu mikročásticemi z automobilových výfuků. Ukazuje se, že se tyto částice mohou spojovat s klasickými alergeny a silně zvyšovat jejich účinnost. Dalším faktorem může být povaha střevní mikrobiální flóry, zvláště míra kolonizace střev laktobacily (ty působí proti vzniku alergií, pravděpodobně proto, že příznivě ovlivňují vývoj a reaktivitu slizničního imunitního systému). Střevní mikroflóra a vývoj slizničního imunitního systému jsou výrazně ovlivněny také délkou kojení. Mateřské mléko obsahuje velké množství protilátek a jiných bílkovin, které účinně potlačují množení škodlivých střevních bakterií a podporují kolonizaci střevního traktu novorozence užitečnými bakteriemi. Nejdůležitějším faktorem je ale možná něco jiného - mnohahodinové vysedávání dětí u televize místo běhání venku. Dětské hry dříve intenzivně procvičovaly hladké svalstvo a cévy spojené s dýchacím traktem. Dítě sedící u televize tyto partie procvičuje nanejvýš tím, že jednou za půl hodiny zhluboka vzdychne, což se zátěži spojené s fotbalem či hrou na honěnou těžko vyrovná. Ukazuje se, že slizniční imunitní systém, jenž je fyziologicky optimálně zatěžován, funguje dost odlišně, než když je v relativním klidu. Někteří alergologové nyní považují za velmi pravděpodobné, že značná část alarmujícího vzrůstu alergií je způsobena fyziologickými změnami dýchací sliznice spojenými s vysedáváním dětí u televize. Malí diváci navíc setrvávají v prostředí zamořeném alergeny domácího prachu (a ve velkoměstech navíc prosyceném výfukovými plyny). Ačkoli je zřejmě příliš brzy na praktická doporučení typu "Nechte děti, ať se popelí na zápraží a jedí nemytýma rukama" (škody, které by z toho mohly vzniknout, by mohly být větší než očekávaný užitek), jedno bych dětem poradil hned: Omezte co nejvíc televizi a běhejte s kamarády v parku. Dětem tahle rada prospěje, i kdyby se nakonec ukázalo, že to na alergie zas tak velký vliv nemá.
Článek byl převzat ze srpnového čísla časopisu Vesmír, které vyšlo tento týden. Text upravila a mezititulky doplnila redakce LN.
</TEXT>
</DOC>
<DOC>
<DOCID>LN-20020810079</DOCID>
<DOCNO>LN-20020810079</DOCNO>
<DATE>08/10/02</DATE>
<TITLE>
?záhady všedního dne
</TITLE>
<TEXT>
Mouchy lezou po okenním skle nebo po stropě. Jak je možné, že nespadnou? Otázku poslal čtenář Pavel T. z Plzně.
Mouchy se udržují na svislé hladké ploše či na stropě buď pomocí štětinek, nebo přísavek. Když vědci pozorovali pod mikroskopem konečky muších nožek, spatřili velké množství tenkých krátkých vláken. Podle odborníků z entomologického oddělení Národního muzea používají mouchy tyto chloupky podobně jako kočka drápy. I zdánlivě zcela hladký povrch stěny či stropu je totiž pokryt mikroskopickými puklinami a výčnělky. Právě do nich moucha zaklesne štětinky a může pak zcela bezpečně chodit třeba i hlavou dolů. Na okenních sklech se zachycuje moucha pomocí polštářků, které fungují podobně jako gumové přísavky.
Vážení čtenáři, dotazy do této rubriky posílejte na adresu Lidové noviny, Pobřežní 20, Praha 8, 186 21. Obálku označte Věda - záhady.
</TEXT>
</DOC>
<DOC>
<DOCID>LN-20020810080</DOCID>
<DOCNO>LN-20020810080</DOCNO>
<DATE>08/10/02</DATE>
<TEXT>
Vesmír nám naservíroval ohromný hamburger, komentovala NASA snímek kosmického objektu pořízený nedávno Hubbleovým teleskopem. Vyfotografovaná planetární mlhovina je větší než celá sluneční soustava a skutečně připomíná rozříznutou housku. Jde ovšem o velice horkou "žemli" s teplotou kolem 10 000 stupňů Celsia. "Uprostřed mlhoviny je pravděpodobně zanikající hvězda, která vyvrhuje do kosmu ohromné množství plynu a prachu. Vlivem rychlé rotace hvězdy se tento obří mrak mikroskopických částeček hmoty vytvaroval do podoby disku," říká Petr Hadrava z Astronomického ústavu AV ČR. Jak uvádějí internetové stránky NASA, má hvězda oficiální název Gomezův hamburger. Chilský astronom Arturo Gomez vyfotografoval mlhovinu už v roce 1985 z pozemské observatoře. Odborníci už tehdy rozpoznali, že mlhovina má tvar hamburgeru. Nyní to snímek z Hubbleova teleskopu potvrdil.+
</TEXT>
</DOC>
<DOC>
<DOCID>LN-20020810081</DOCID>
<DOCNO>LN-20020810081</DOCNO>
<DATE>08/10/02</DATE>
<TITLE>
Pět procent lidí někdy trpí neopodstatněnými obavami * Ty se častěji vyskytují u žen než u mužů
</TITLE>
<TEXT>
Každý už jistě zakusil úzkost, tedy obavy z něčeho neurčitého. Pokud takovéto pocity přetrvávají delší dobu, jde o nemoc, kterou je nutné léčit. Podle vědců z Národního institutu pro duševní zdraví v americkém Marylandu může být úzkost zčásti dědičná.
Obavy jsou běžnou součástí života člověka, jde o něco zcela přirozeného. Studenti pociťují obavy před zkouškou, dospělí před přijímacím pohovorem do zaměstnání. Jistá míra úzkosti nás připraví na důležitý výkon, s její pomocí jsme schopni vydat ze sebe maximum. Pokud se ale stane chronickou a nereálnou, jde o takzvanou generalizovanou úzkostnou poruchu. Lidé postižení touto chorobou vždy očekávají pohromy, uléhají s pocitem strachu z následujícího dne. Přehnaně se bojí o peníze, rodinu nebo práci a jejich děsivé představy se díky tomu naplňují. Odhaduje se, že asi pět procent lidí bude někdy v životě trpět generalizovanou úzkostnou poruchou. Nemoc postihuje především děti a dospívající, může ale začít i ve vyšším věku. Častěji se vyskytuje u žen než u mužů. Jednou z dispozic mohou být životní zkušenosti, ale zdá se, že existují i určité genetické předpoklady. Choroba je spojována s neurotransmitery, což jsou vlastně chemické přenašeče, které při šíření nervového vzruchu umožňují jeho přenos z jedné buňky na druhou. Vědci z Marylandu zkoumali gen SLC6A4, který hraje významnou roli právě při přenosu jednoho z neurotransmiterů, tzv. serotoninu. Každý rodič předává svému potomkovi krátkou, nebo dlouhou verzi tohoto genu. Krátká verze umožňuje přenos serotoninu s menším účinkem, naopak lidé s jednou nebo dvěma delšími verzemi genu dosahují úzkostných pocitů v abnormální míře. Vědci svou teorii testovali na dobrovolnících, kterým ukazovali fotografie lidí se zlostnými nebo vystrašenými výrazy v obličeji. Přitom sledovali úroveň aktivity v oblasti mozku zvané amygdala, která se zabývá kontrolou emocí. Aktivita v této oblasti byla vyšší u jednotlivců s nejméně jednou krátkou verzí genu.
</TEXT>
<HEADING>
Dnes léčí terapie a prášky
</HEADING>
<TEXT>
Jde o první studii, která měla prokázat, jak geny souvisejí s lidskou emocionalitou a temperamentem. Ukázalo se, že jsou jedním z faktorů ovlivňujících reakci amygdaly na prostředí, především to, jak rychle rozpozná nebezpečí a jak silně na něj zareaguje. Nelze to ovšem chápat jako jediný předpoklad nemoci. Geny tvoří společně s životními zkušenostmi a prostředím celek, na kterém závisí, zda k propuknutí poruchy opravdu dojde. Z objevu budou jistě vyplývat nové možnosti léčby, vědci však mají v tomto směru před sebou ještě dalekou cestu. Dnešní prostředky jsou však stále relativně účinné. Jde o spojení medikamentů a terapie, na kterou doktoři potřebují speciální školení. Několik týdnů trvá, než léky začnou působit, terapie pak pacienta naučí, jak se vypořádat se svými obavami. Lidé, u kterých úzkost přeroste ve vážný problém, mohou kromě psychiatra navštívit také neurologa, který rozpozná možnosti terapie nejen úzkostných stavů, ale i deprese. Snad nejdůležitějším krokem je přiznat si svou nemoc a následně navštívit odborníka. Lidé se všeobecně bojí, že budou označeni za blázny, a raději spoléhají sami na sebe. To je však z dlouhodobého hlediska nepřijatelné řešení. Porucha postihuje nepříznivě nejen život nemocného, ale také jeho okolí.
Jde o první studii, která měla prokázat, jak geny souvisejí s lidskou emocionalitou a temperamentem. Ukázalo se, že jsou jedním z faktorů ovlivňujících reakci amygdaly na prostředí, především to, jak rychle rozpozná nebezpečí a jak silně na něj zareaguje. Nelze to ovšem chápat jako jediný předpoklad nemoci. Geny tvoří společně s životními zkušenostmi a prostředím celek, na kterém závisí, zda k propuknutí poruchy opravdu dojde. Z objevu budou jistě vyplývat nové možnosti léčby, vědci však mají v tomto směru před sebou ještě dalekou cestu. Dnešní prostředky jsou však stále relativně účinné. Jde o spojení medikamentů a terapie, na kterou doktoři potřebují speciální školení. Několik týdnů trvá, než léky začnou působit, terapie pak pacienta naučí, jak se vypořádat se svými obavami. Lidé, u kterých úzkost přeroste ve vážný problém, mohou kromě psychiatra navštívit také neurologa, který rozpozná možnosti terapie nejen úzkostných stavů, ale i deprese. Snad nejdůležitějším krokem je přiznat si svou nemoc a následně navštívit odborníka. Lidé se všeobecně bojí, že budou označeni za blázny, a raději spoléhají sami na sebe. To je však z dlouhodobého hlediska nepřijatelné řešení. Porucha postihuje nepříznivě nejen život nemocného, ale také jeho okolí.
</TEXT>
</DOC>
<DOC>
<DOCID>LN-20020810082</DOCID>
<DOCNO>LN-20020810082</DOCNO>
<DATE>08/10/02</DATE>
<TITLE>
novinka
</TITLE>
<TEXT>
Velké ambice si mezi malými vozy dělá nový konkurent fabie - Hyundai Getz. Zaujme solidními vlastnostmi i zpracováním, hlavní zbraní bude jeho cena.
KOLDING (od zvláštního zpravodaje LN v Dánsku) - Tempo, které v současné době předvádí korejská automobilka při vývoji svých modelů, si zaslouží obdiv. Hyundai dokázal během posledních let dohnat kvalitou evropskou konkurenci a důležité je, že vítr v plachtách neztrácí. To potvrdil i poslední přírůstek do rodiny Hyundaiů - model Getz. Novináři z celého světa si ho měli možnost vyzkoušet v okolí dánského Koldingu a prvních testů se zúčastnily i Lidové noviny. Hyundai Getz bude pro korejskou automobilku dost klíčovým modelem, od něhož si slibuje výrazné zvýšení podílu na evropském trhu. I když Hyundai pokrývá svou modelovou nabídkou téměř všechny třídy, proti malým automobilům, jako jsou fabia, fiesta, clio či corsa, neměli Korejci přímo co postavit. Právě na atraktivní a rychle se rozvíjející segment malých vozů má zaútočit getz. Předpoklady k tomu rozhodně má. Svými rozměry 3810x1665x1490 mm sice za svými konkurenty nepatrně zaostává, vše ale dohání v prostornosti i díky srovnatelnému rozvoru 2450 mm. Na první pohled malý vůz uvnitř překvapí nečekaným prostorem. Místa má posádka dostatek na všech pěti sedadlech. Ani pasažéři vyšší postavy si vzadu nemusejí dělat starosti kam dát kolena či složit hlavu. Řidič snadno najde optimální polohu díky výškově seřiditelnému volantu i sedáku. Sedadla byla pohodlná, vyšším postavám by možná vyhovovaly delší sedáky. Zavazadelník o objemu 254 litrů patří k průměru třídy. Sklopením zadních opěradel lze zvětšit na 882 litrů a jeho zajímavým doplňkem je speciální sklopný díl o nosnosti 30 kg. Ten rozděluje kufr na dvě části a slouží jako falešná podlaha vyrovnávající nákladovou hranu. Vnitřek vozu se může pochlubit solidním dílenským zpracováním, palubní deska je přehledná a i přes poněkud tvrdé použité plasty je interiér útulný. Konstruktéři uvnitř předvedli i několik praktických detailů, jako například háček na zadní straně opěradla spolujezdce, na nějž lze zavěsit nákupní tašku. Užitečná je i boční kapsa na předním sedadle.
</TEXT>
<HEADING>
Pod kapotou bude diesel
</HEADING>
<TEXT>
Zájemci o getz budou moci vybírat ze čtyř motorů. Nabídka zážehových zahrnuje čtyřválce 1.1 12V s výkonem 46 kW (63 k) a 1.3 12V / 60 kW (82 k). Vrcholem bude čtyřválec 1,6 16V, jenž se může pochlubit výkonem 77 kW (105 k). Během testovacích jízd jsme vyzkoušeli oba silnější agregáty. Ty poskytovaly malému a poměrně těžkému autu dostatek síly, i když jsme očekávali dynamičtější projev. Šestnáctistovka byla od spodu živější a při poctivém vytáčení umožňovala sportovní jízdu, výrazný rozdíl v pružnosti obou agregátů jsme ale nezaznamenali. Pod kapotou getzu nebude chybět ani dieselový motor, ten se v nabídce objeví v únoru příštího roku. Půjde o turbodmychadlem přeplňovaný tříválec 1.5 CRDi 12V s přímým vstřikováním nafty systémem common-rail, který je známý z accentu a matrixu. Spokojeni jsme byli s jízdními vlastnostmi. Podvozek poskytuje komfortnější jízdu a v zatáčkách je i kvůli vyšší stavbě karoserie třeba počítat s náklonem. Pokud se getz potká v zatáčce s nerovností, trošku zneklidní, reakce vozu jsou ale snadno předvídatelné, včetně jeho přirozené tendenci k nedotáčivosti.
</TEXT>
<HEADING>
Časovaná cenová bomba?
</HEADING>
<TEXT>
Na českém trhu se Hyundai Getz objeví v polovině září nejprve v pětidveřovém provedení a třídveřová verze by měla následovat o měsíc později. Podle zatím neoficiálních údajů bude cena nejlevnějšího pětidveřového modelu s motorem 1.1 začínat na částce 250 000 Kč a třídveřová verze bude ještě o 10 až 15 tisíc levnější. Když prozradíme, že v základní výbavě nebude chybět airbag řidiče, posilovač řízení, výškově stavitelný volant, elektrická přední okna ani dělená zadní sedadla, je jasné, proč má mít konkurence důvod k obavám. A ambice Hyundaie nejsou malé. Dovozce by chtěl u nás příští rok prodat kolem dvou tisíc vozů.
Na českém trhu se Hyundai Getz objeví v polovině září nejprve v pětidveřovém provedení a třídveřová verze by měla následovat o měsíc později. Podle zatím neoficiálních údajů bude cena nejlevnějšího pětidveřového modelu s motorem 1.1 začínat na částce 250 000 Kč a třídveřová verze bude ještě o 10 až 15 tisíc levnější. Když prozradíme, že v základní výbavě nebude chybět airbag řidiče, posilovač řízení, výškově stavitelný volant, elektrická přední okna ani dělená zadní sedadla, je jasné, proč má mít konkurence důvod k obavám. A ambice Hyundaie nejsou malé. Dovozce by chtěl u nás příští rok prodat kolem dvou tisíc vozů.
</TEXT>
</DOC>
<DOC>
<DOCID>LN-20020810083</DOCID>
<DOCNO>LN-20020810083</DOCNO>
<DATE>08/10/02</DATE>
<TITLE>
Magdalena Kožená je v těchto dnech hvězdou Salcburského festivalu, kde zpívá Zarlinu v Donu Giovannim
</TITLE>
<HEADING>
rozhovor:
</HEADING>
<TEXT>
U zadního vchodu festivalového domu v Salcburku čekají na českou divu Magdalenu Koženou před i po představení Dona Giovanniho hloučky fanoušků s žádostí o autogram. Do nedaleké kavárny přišla nenalíčená, v roztomilých červených šatech od své dvorní návrhářky. Působila dojmem, jako by se jí celý ten cirkus netýkal. Žádní paparazziové nás při rozhovoru neobtěžovali, i když k našemu stolu směřovaly časté pohledy hostů.
LN: O tom, že budete angažována na letošní Salcburský festival, jste věděla rok dopředu. Splnila se všechna vaše očekávání?
Sama inscenace je dobrá a sešel se tu tým vynikajících pěvců, ale existuje spousta věcí, které mě tady zklamaly.
</TEXT>
<HEADING>
LN: Jaké?
</HEADING>
<TEXT>
Záležitosti okolo organizace, provozu. Omlouvám to tím, že se zde vystřídalo vedení a vše se určitě doladí. Také mně třeba vadí takový detail: hlučné přesouvání kulis, které přehlušuje zpěváky.
LN: Zkoušíte od poloviny června, na jevišti jste s kolegy obden. Vídáte se také po práci?
Občas se vidíme i mimo představení, podnikáme výlety, ale umíte si asi představit, že okruh témat je velmi omezený...
</TEXT>
<HEADING>
LN: ... a točí se kolem drbů.
</HEADING>
<TEXT>
Pomlouvat kolegy a drbat kdo s kým je v této branži hlavní zábava. Proto jsem taky ráda, když můžu odjet a být chvíli sama.
LN: Při takové intenzivní práci jistě dochází k určitým mimopracovním kontaktům...
Ať se nám to líbí nebo ne, na operním jevišti jsme ve stálém fyzickém kontaktu, a tak jsme ohroženější než lidé, kteří pracují v kanceláři.
LN: Zvlášť když se na jevišti pohybujete jen ve spodním prádle, jako teď v Giovannim. To vám problémy nedělá?
Člověk si zvykne, a když vidím, že nahota není samoúčelná, když je součástí nějakého režijního záměru, nejsem proti.
LN: Jak daleko byste byla ochotná zajít? Vaše kolegyně v opeře Král Kandaules je v určité chvíli úplně bez šatů..
Něco jiného je v prádle a něco jiného bez. Nevím, jestli bych třeba vystupovala nahoře bez... Záleží na kontextu.
LN: Jak si vlastně vychutnáváte salcburskou slávu? Vozí vás limuzína s řidičem?
O tom si můžu nechat akorát zdát. Mám tady vlastní auto a pronajala jsem si letní chatu asi třicet kilometrů od města. Je tam klid, můžu se koupat v jezeře, jezdit na kole, běhat... Salcburk je určitě krásné město, ale v jinou dobu. Během festivalu se nedá projít skrze davy lidí.
LN: Neříkejte, že vám festival neplatí ani ubytování!
Hradím si ho sama. Není to vždy samozřejmost.
LN: Je alespoň výše honoráře přímo úměrná prestiži určité akce?
Podle mých zkušeností to tak není. Salcburk na tom není finančně špatně. Ale obecně největší festivaly hřeší na to, že pro zpěváka je už velká čest tam vystoupit. Rozhodně nezávisí honorář na námaze. Z tohoto hlediska jsou nejlepší koncerty například s Beethovenovou Devátou: ráno můžete jít po nákupech, vypít půl litru vína a večer ty dvě věty v klidu odzpívat.
LN: Salcburk je další důležitou zastávkou ve vaší kariéře. Mít v životopise tenhle festival je pro umělce velká deviza. Může se také stát, že případné selhání pěvci kariéru zničí?
Do Salcburku jezdí ti nejdůležitější lidé z branže: významní kritici a intendanti. Když se vystoupení nepovede, je pravděpodobné, že si zpěvák na jistou dobu zavře dveře. Proto by neměl riskovat a vzít roli, kterou nikdy nezpíval, jako jsem to udělala já...
</TEXT>
<HEADING>
LN: Zerlina je tedy vaše první...
</HEADING>
<TEXT>
Nikdy jsem ji nezpívala, dokonce ani na konzervatoři, kde árie Zerliny studují snad všechny sopranistky. Ale ta role mi sedla a jsem schopná zazpívat ji třikrát za sebou, což je taková zkouška.
LN: Zazpívat si s Thomasem Hampsonem na jednom pódiu musí být něco jako hrát s Jackem Nicholsonem nebo Leonardem Di Capriem...
Hampson má své obdivovatelky, většinou dámy od padesáti let výš. Po představení i před ním jich na něj čekají zástupy. Pro mě je osvěžením už to, že Hampson láme srdce žen a ne mužů, jak to tak v opeře chodívá... Zpočátku jsem měla dojem, že dává najevo, jaká je hvězda; měl potřebu soustředit se jen na sebe. Ale postupně, jak jsme se všichni lépe poznávali, se z něj stal výborný kolega, který nám všem na jevišti pomáhá.
</TEXT>
<HEADING>
LN: Jaké je salcburské publikum?
</HEADING>
<TEXT>
Snobské. Při premiéře jsem byla šokovaná, myslím, že spousta lidí tam přišla jen proto, aby tleskali celebritám, které se dostavily. Lidé jsou tu konzervativní, ale na druhou stranu jsou to znalci, kteří se o operu zajímají.
LN: Už se jednalo o vašem dalším angažmá zde?
Podepsala jsem dvě smlouvy na velikonoční festival, budu zpívat v Mozartově Idomeneovi a Cosi fan tutte. V létě nepřijedu na reprízu Giovanniho, budu na festivalu v Glyndebourne.
LN: Na jak dlouho dopředu máte nasmlouvaná vystoupení?
Zatím do roku 2006.
LN: Z toho mě trochu mrazí - kdo ví, co bude za rok...
Já jsem si zvykla a jsem ráda, že nemám nouzi o práci. Jiní zpěváci mají opačný problém.
LN: Jak jste se vlastně vyrovnala se zaměstnáním na volné noze?
Abych se přiznala, moc to nesleduji. Nemůžu si stěžovat, ale většina má o mé finanční situaci asi zkreslené představy. Hodně vydělám, ale hodně mě taky stojí letenky, koncertní šaty, platím si hodiny zpěvu...
</TEXT>
<HEADING>
LN: Za co utrácíte nejraději?
</HEADING>
<TEXT>
Za dovolenou. Za jídlo a zábavu. Nedávno jsem strávila týden na Krétě, v září se chystám na tři týdny odpočinku.
LN: Máte představu, kolik rozhovorů jste tady už poskytla?
V poslední době jich bylo strašně moc, ale teď se mí agenti již umírnili. Chápu, že je to důležité a že to dělám pro sebe, aby se mé desky prodávaly, a proto si zatím netroufám odmítnout. Je to dlouhá a náročná cesta: každá země má svůj trh a v Anglii nikoho nezajímá, že jsem měla rozhovor ve Sternu, což je naopak zásadní pro německý trh. Ale když jsme u britských novin - čtenáři tam milují drby. U každého rozhovoru je box s kolonkami jako: bývalý přítel, současný milenec a podobně.
LN: Rozhovory vedete v angličtině, francouzštině i v němčině...
Německy ne. Sice se domluvím, ale když se chci vyjádřit inteligentně, chybí mi zatím slovíčka.
LN: Očekává se od vás, že se budete vyjadřovat i k věcem, které s hudbou nemají moc společného. Máte čas sledovat politiku?
Na televizi čas nemám, noviny čtu jen v letadle... Jde to mimo mě a uvědomuji si, že je to škoda. Čeká se ode mě, že budu určité věci komentovat a něčemu tak třeba pomohu.
Magdalena Kožená patří v současnosti mezi špičku českých umělců. Na její kariéře intenzivně pracuje tým nadnárodní nahrávací formy Deutsche Grammophon. V Brně má Kožená svého agenta pro střední Evropu a dalšího pro ostatní trhy. Na podzim čekají pěvkyni tři nahrávky: Kleopatra v Händelově Juliu Cesarovi, bachovská deska a CD francouzských operních árií. V roce 2004 má Kožená dvakrát vystoupit v newyorské Carnegie Hall v rámci amerického turné.
</TEXT>
</DOC>
<DOC>
<DOCID>LN-20020810084</DOCID>
<DOCNO>LN-20020810084</DOCNO>
<DATE>08/10/02</DATE>
<TITLE>
"Země španělská je pro mne zastřena neproniknutelným tajemstvím, z toho vážného důvodu, že jsem do ní vstoupil za černé noci," napsal ve svém Výletu do Španěl Karel Čapek (poprvé vycházel na přelomu 1929 až 1930 v LN). Před cestou do vytoužené země, kde konečně uvidím Toledo a Escorial, jsem nebrala příliš na zřetel okrajovou zmínku Karla Čapka, že byl ve Španělích v říjnu. Prázdniny jsou vhodné pro zájezdy k moři, nikoli však pro putování po památkách na Iberském poloostrově.
</TITLE>
<GEOGRAPHY>Barcelona</GEOGRAPHY>
<TEXT>
se v "turistické řeči" rovná Gaudí a jeho stavby. Chrám sv. Rodiny (Sagrada Família) od Gaudího je obrovský a neobvyklý, že ho nemůžete minout. Sagrada Família je impozantní stavba z hrubého kamene kombinovaného s barevnými mozaikami. Na jejím vrcholu se vedle 170metrových věží tyčí zelený strom. Gaudí vedl stavbu přes 40 let, až do roku 1926, kdy ho přejela tramvaj. Chrám se začal stavět roku 1882 a Katalánci jej plánují dokončit v roce 2082. Svatá Rodina je záležitostí všech, a tak je financována i z veřejných sbírek. Gaudího ctitelé by měli vidět i Park Güell. A kdo se nevyfotil na jeho ještěrce z nádherně barevné mozaiky, nebyl prostě v Barceloně. Až navečer jsme doklopýtali na Passo de Gracia ke Gaudího monumentálnímu domu průmyslníka Batlló, který připomíná loď s napjatými plachtami. Každý detail, každá klika, mřížka stojí za obdiv. Nikde nenajdete pravý úhel. Mistr obvykle navrhoval i nábytek do rozevlátých zdí. Letos je u příležitosti 150. výročí narození Antonia Gaudího v Katalánsku otevřeno patnáct výstav a vydalo se na dvacet odborných publikací. Dalším světově proslulým Kataláncem byl Salvador Dalí. Muzeum v jeho rodném městě Figueres je celé jeho dílem. Vyhlédl si ruiny divadla zničeného za občanské války a "ušil si ho na míru". Na otevřeném zbytku hlediště trůní Dalího cadillac, v němž dopravil na hřbitov svou mrtvou múzu Rusku Galu. Podle Dalího uspořádání zde visí nejslavnější kompozice - Galatea sfér, Atomická Leda, Oko času. Na kupoli divadla leží obří vejce, před muzeem pak socha ve skafandru, v němž kdysi umělec zahajoval jednu ze svých výstav a málem se v něm udusil. Dalí je tady pohřben, ale náhrobek najdou jen pozorní návštěvníci. Zřejmě chtěl mít, na rozdíl od rušného života exhibicionisty, po smrti trochu klidu.
</TEXT>
<HEADING>
Milenci z Teruelu
</HEADING>
<TEXT>
Ač je Španělsko zemí katedrál, dojmy z jednotlivých chrámů se mi slévají v jeden hluboce obdivný. V aragonském městě Teruel před sebou do všech detailů vidím náhrobek z bílého mramoru. Patří nešťastným milencům - bohaté Isabele de Segura a chudému Diegovi de Marcilla. Ti prý ve 13. století zemřeli pro nenaplněnou lásku. Teruelská katedrála byla až do roku 1502 mešitou. Katolická veličenstva Isabela a Ferdinand však svatostánky nebořili. Jen je nařídili doplnit Ježíši a Madonami, aby se v nich mohli modlit vítězní křesťané. Příběh milenců z Teruelu byl v renesanci velmi oblíbený a k naprosté dokonalosti ho dovedl až Angličan William Shakespeare v tragédii Romeo a Julie. Do Madridu se jezdí především za bohatstvím muzea Prado a za stavbami španělských Bourbonů, kteří s upadajícím významem kdysi nejmocnější říše světa stavěli v Madridu o to honosnější paláce. Protože jsem už kdysi ve španělské metropoli byla, těšila jsem se, kdo se dá napálit a budovu hlavní pošty na Plaza de la Cibeles bude pokládat za královský palác jako kdysi já. Fotili si ji skoro všichni. Opravdové sídlo králů tak efektní není. Zato se tu dá zblízka prohlédnout civilní garda s lesklými, vzadu překlopenými klobouky či čepicemi.
</TEXT>
<HEADING>
Puerta del Sol raději ne
</HEADING>
<TEXT>
Prado je jedna z nekvalitnějších světových galerií. Na Vélázqueze, El Greka a Goyu si zajdu v Madridu pokaždé. Letos je až do září otevřena souborná výstava děl impresionisty Alfreda Sisleyho v menším, ale neméně kvalitním muzeu Thyssen-Bornemisza, kde se podařilo shromáždit jeho plátna z celého světa. V Madridu se setkáte i s kapsáři. U proslulé brány Puerta del Sol, kde proudí kvečeru davy turistů, číhají zkušené zlodějky. Mají mapu a ptají se vás na cestu. Vy zíráte do mapy, ony vám berou pas, peníze, foťák... Praha má taxíkáře, Madrid snědé hbité dívenky, které doprovázejí snědí fešáci. Než k Puerta del Sol, běžte raději na americké kafe Starbucks. Je naproti Pradu a ve vedru se tam vzpamatujete k dalšímu putování. Kousek za Madridem směrem na náhorní plošinu se tyčí El Escorial - monumentální čtvercovitá stavba a klášter španělských králů, kteří odsud vládli světu. Podle Čapka zámek smutku a pýchy. V panteonu jsou těsně vedle sebe uloženy rakve všech španělských monarchů, infantů i infantek od dob Filipa II, který zemřel v roce 1598. Stavba s 300 místnostmi a 2600 okny je prý považována za osmý div světa. Je tu také obrovská, až hrůzu nahánějící bazilika - která má být, podle asketického Filipa, "konečným cílem naší cesty". K pochmurnému dojmu se připojilo i příkré odmítnutí pokladní udělit jakoukoli slevu i na kartu ISIC. Co návštěvník, to šest eur. Na lid turistický musí být přísnost...
</TEXT>
<HEADING>
Toletum, Tulaitula
</HEADING>
<TEXT>
Toledo je historie sama. Prošli tudy Keltové (Toletum), Římané, Vizigóti a v roce 711 Mauři (Tulaitula). Od nepaměti tu žili také Židé. Město bylo bohaté, vzkvétala řemesla a obchod na pomezí kultury maurské, židovské a křesťanské. Úpadek Toleda dovršil v roce 1561 Habsburk Filip II., když přenesl hlavní město do ještě nedávné vesnice Madridu. Město je doslova "nacpané památkami". Určitě musíte projít Sluneční branou Puerta del Sol, přejít most Alcántara a zajít do kláštera San Juan de los Reyes, kde na památku vítězství nad Maury visí řetězy osvobozených křesťanů. Ve Španělsku není největší vedro v poledne jako v našich zeměpisných délkách, ale navečer. Pokud jste netrénovali v poušti, zvolíte raději místo některé památky temno, chlad a vychlazený nápoj. Zanotovali jsme si se stejně postiženým Angličanem - jde prostě o přežití. Ale ještě se vyfotíme s kovovým Donem Quijotem, neboť autor slavného románu Miguel de Cervantes v Toledu několik let žil. Další zastávkou byla Ávila. Hlavní důvod naší návštěvy byl, že se tady narodila a působila svatá Tereza. Ávila má nejlépe zachovalé hradby na světě, dlouhé dva a půl kilometru a vysoké 12 metrů. Sedí na nich možná nejvíce čápů na světě, dokonce i na rameni jeřábu trůnilo čapí hnízdo. Ve městě Salamanca bychom se podle bedekrů měli zajímat především o jednu z nejstarších univerzit - z roku 1215. Co je ale působivější, jsou zase čápi. Když v pouliční restauraci pojídáme paellu z mořských plodů, sviští nám jich nad hlavami celé hejno. Dopijeme sangrii (oblíbený, mírně alkoholický nápoj) a vydáváme se po stopách středověkého studentského života. Poté, co budoucí bakaláři odevzdali diplomku, trávili prý noc na modlitbách u sv. Kateřiny, aby byla přijata. A když udělali absolventské zkoušky, napsali své jméno na salamanské zdi býčí krví. Pár jich lze dosud rozeznat. Salamanca je letos kulturním městem Evropy. Kupuji si alespoň dvojité cédéčko s flamenkem Carlose Montoyi - připomínku nedaleké Andalusie, na jejíž návštěvu už nemáme čas ani síly. Sevillu a Cordobu, Granadu, Cádiz a Malagu si necháme na příští rok. Slíbili jsme si to cestou zpět před černým obličejem montserratské Madony, která má prý zázračnou moc.
Co byste měli vědět o Španělsku
</TEXT>
<HEADING>
Jak se tam dostat:
</HEADING>
<TEXT>
Letecky: ČSA Praha/Barcelona 9990 Kč, Praha/Madrid 9990 Kč. GTS (studenti a mládež do 26 let) Praha/Barcelona 5660 Kč, Praha/Madrid 5690 Kč
Autem: Praha/Barcelona (1740 km), dálniční poplatky 3987 Kč (7 eur na 100 km), cena benzinu asi 4105 Kč
</TEXT>
<HEADING>
Kuchyně:
</HEADING>
<TEXT>
V každém městě bývá mercado (potravinový trh). Ve španělských restauracích se podávají jednoduchá jídla, často i regionální speciality (například Plato combinado - obložený talíř: steak, vajíčko s chipsy a salátem nebo smažené olihně s bramborovým salátem).
</TEXT>
<HEADING>
Praktické rady:
</HEADING>
<TEXT>
Veřejné záchodky nejsou běžné - můžete ale zajít do kavárny. Osoby nad 60, 63 nebo 65 let (podle místa) mají na některé atrakce zlevněné vstupy a občas i snížené jízdné. Smlouvá se na trzích. Měna: euro (asi 31,40 Kč)
Pramen: Nakladatelství Freytag &amp; Berndt
</TEXT>
</DOC>
<DOC>
<DOCID>LN-20020810085</DOCID>
<DOCNO>LN-20020810085</DOCNO>
<DATE>08/10/02</DATE>
<TITLE>
za kulturou: s výtvarníkem Tomášem Bímem
</TITLE>
<TEXT>
Dobové kameny, původní nářadí, historické prostředí a především osoby! To je hlavní obsah Wax Muzea Karlštejn - muzea voskových figurín. "Jestli bych se sem dal postavit z vosku? Ne. Na to mám čas. A pak, co kdyby mě tu ošmatávaly ženské a já to ani nevěděl. To bych doma zešílel," zahajuje cestu do historie výtvarník Tomáš Bím.
"Nejbližší vztah tady mám k Marii Terezii," směje se ještě před dveřmi Wax Muzea v Karlštejně Tomáš Bím. "Má to trochu choulostivý důvod, já tu jednou císařovně okukoval spodní prádlo. Pozor, z čistě profesionálních důvodů! To když se kontrolovalo oblečení figurín před otevřením expozice. No, nevím, jestli to psát... ale na druhé straně je to pravda. Jako ženská tu ale není moc povedená, i když si ji možná představuju jinak omylem," říká na adresu z vosku vytvořené velké dámy našich dějin.
</TEXT>
<HEADING>
Lákadlem je Činčera a vnuk
</HEADING>
<TEXT>
Do muzea voskových figurín pod hradem Karlštejnem chodí Tomáš Bím poměrně často, a to ze dvou důvodů. Prvním je Kaleidoskop - vstupní umělecký film natočený géniem obrazu Radúzem Činčerou. Ten se promítá vždy před prohlídkou. "Byl to jeho poslední snímek. Premiéry se už nedožil," vysvětluje malíř a grafik v jedné osobě. "Nicméně dílko je to výtvarně skvělé. Nápad natočit film de facto kukátkem dětského kaleidoskopu je perfektní. Pro mne asi z celého muzea nejlepší kousek!" Druhým (a zřejmě silnějším) důvodem návštěv je Bímův vnuk. "Ten to tu miluje," vysvětluje výtvarník žijící v nedalekých Letech, a vydává se do nitra muzea. Do potemnělých místnůstek, kde se před návštěvníky objevují středověká zákoutí. V první části muzea jsou umístěny plastické výjevy ze středověkých řemeslnických dílen, z krčmy, z vězení... "Tak u tohoto trestance stává můj vnouček nehybně deset minut. Dívá se mu do očí, a pak přijde na řadu sprška různých proč?," zastavuje se autor právě probíhající výstavy grafik v Českém Krumlově u muže za mřížemi.
</TEXT>
<HEADING>
Krčma je lepší než Havel
</HEADING>
<TEXT>
"Tahle část muzea, která něco vypovídá o době, k níž patří i hrad, se mi líbí víc než ta následující. Ta s novodobými figurínami bez atmosféry prostředí. Tam se třeba vůbec nevyvedl pan prezident Havel. A tohle jsem už řekl i panu majiteli! Že víc by mi tu seděly výjevy přímo z Karlštejna, jenže...," krčí rameny Bím a ukazuje na historickou krčmu. Údajně je mu také svou atmosférou sympatická, co na ní však oceňuje nejvíc, je způsob, kterým byla vytvořena. "Je tu znát perfektní práci s prostorovými triky, to se zase majiteli musí nechat! Z malé plochy vytvořit velikou pomocí zrcadel a dalších nápadů je bezvadná věc," poznamenává autor řady typicky barevných obrazů a grafik. Pomocí technických triků se opravdu návštěvník cítí na oněch 1000 metrech čtverečních muzea jako v několika rozličných domech, ve dvorech a na náměstích dohromady. Rozhodně netrpí pocitem stísněnosti. "První muzeum voskových figur jsem si prošel v Londýně. Pak přišla další. Začalo mě totiž docela zajímat, jak takový nápad kde pojali, a jak realizovali," přiznává momentální průvodce muzeem s tím, že právě v onom londýnském se mu povedla dobrá věc. "Nechal jsem se vyfotit s figurínou Martiny Navrátilové a poslal fotku jako pohled panu Navrátilovi do Řevnic. Myslel si, že jsem se s Martinou vážně sešel," dokumentuje dokonalost provedení postavy české tenistky.
</TEXT>
<HEADING>
Z podhradí na hrad
</HEADING>
<TEXT>
Postavy řemeslníků a zločinců pomalu mizejí a otevírá se korunní sál, kde sedí otec vlasti - Karel IV. "obstoupený" svými čtyřmi ženami. "To jsou šťabajzny," nechává se mírně unést Tomáš Bím, a hned vše uhlazuje: "ale jsou nějaké malé, že? Ale teď vážně, Karel IV. byl řízek, jen je mrzuté, že si nedokážeme vážit jeho, ani doby, kdy vládl. On rozšířil naše země, on jim dodal vážnosti... my jsme nebyli nepodstatná zemička! To by si všichni našinci měli uvědomit, než se skloní před cizinou - často zbytečně - až k zemi. To myslím v dobrém, ne v žádném hysterickém nacionalismu," doznívá ještě vyznání 'ke Karlovi'. Poté prochází kolem Jiříka z Poděbrad, míjí Tycha de Brahe, Sirael i Rudolfa II. v alchymistické dílně... a zastaví se až u Jehudi Lôwa. U rabína. "Tak v tom chlapíkovi něco je! U něj si dovedu představit, že se každou chvíli pohne. Opravdu, z téhle figuríny cosi vyzařuje," zní výtvarníkův komentář. Z figurín na něj opravdovostí - kromě rabína - dýchají nejvíce zmínění řemeslníci a lid z podhradí.
</TEXT>
<HEADING>
Skok do novodobých dějin
</HEADING>
<TEXT>
"Tenhle přechod mezi novodobé tváře bez zázemí, bez prostředí mně osobně moc nesedí," opětně míní Tomáš Bím, když letmo koukne po Františku Josefovi I. či Karlu Čapkovi, prezidentu Masarykovi aj. "Samozřejmě, že chápu záměr: některé návštěvníky zajímají jen a jen známí lidé, ne anonymní tvářičky a výjevy z českých dějin. Budiž... Ale musím říci, že toto muzeum, a pak ještě Muzeum betlémů, jsou v Karlštejně jedinými atrakcemi týkajícími se hradu a historie. Takže díky za ně," zvýší hlas výtvarník, který se z vlastního zájmu šel podívat i na tvorbu podobných figur z vosku. Tomáš Bím si venku zapálí cigaretu a mírně povzdechne. "A za dva dny mě sem zase dostrká vnuk. Tak jak by se mi to vlastně mohlo nějak nelíbit," uzavírá a pomalu odchází dolů do podhradí. Muzeum je pro návštěvníky otevřeno denně. Od 10.00 do 18.00 hodin.
"Tenhle přechod mezi novodobé tváře bez zázemí, bez prostředí mně osobně moc nesedí," opětně míní Tomáš Bím, když letmo koukne po Františku Josefovi I. či Karlu Čapkovi, prezidentu Masarykovi aj. "Samozřejmě, že chápu záměr: některé návštěvníky zajímají jen a jen známí lidé, ne anonymní tvářičky a výjevy z českých dějin. Budiž... Ale musím říci, že toto muzeum, a pak ještě Muzeum betlémů, jsou v Karlštejně jedinými atrakcemi týkajícími se hradu a historie. Takže díky za ně," zvýší hlas výtvarník, který se z vlastního zájmu šel podívat i na tvorbu podobných figur z vosku. Tomáš Bím si venku zapálí cigaretu a mírně povzdechne. "A za dva dny mě sem zase dostrká vnuk. Tak jak by se mi to vlastně mohlo nějak nelíbit," uzavírá a pomalu odchází dolů do podhradí. Muzeum je pro návštěvníky otevřeno denně. Od 10.00 do 18.00 hodin.
</TEXT>
</DOC>
<DOC>
<DOCID>LN-20020810086</DOCID>
<DOCNO>LN-20020810086</DOCNO>
<DATE>08/10/02</DATE>
<TITLE>
Práce žáků i učitelů Střední uměleckoprůmyslové školy v Turnově představují exponáty soustředěné na výstavě v Obecním domě v Praze nazvané Šperk - kámen - kov.
</TITLE>
<TEXT>
Výběr nabízí práce všech oborů školy, založené roku 1884 nejprve jako učiliště broušení drahých kamenů. Výuka byla záhy rozšířena o zlatnictví specializované na práci s drahými kameny. Dalším studijním oborem se stalo rytí kovu a od roku 1954 i umělecké kovářství a zámečnictví. V poslední době zde bylo zřízeno pomaturitní tříleté studium restaurování kovů a šperků.
</TEXT>
<HEADING>
Vynikající kolekce secesních šperků
</HEADING>
<TEXT>
Ve vstupní části výstavy je shromážděn listinný materiál k založení a historii školy a ukázky nejstaršího oboru - kamenářství. Vystaveny jsou poháry vybroušené a ryté z polodrahokamů s náročnou zlatnickou montáží. V návaznosti na starší práce školy jsou zde k vidění i ukázky soudobé kamenářské práce a skupina ryteckých děl. Pozoruhodná je chronologicky uspořádaná sbírka šperků, jejíž důležitou součástí je český granátový šperk, typický pro oblast kolem Turnova. Významná je vynikající kolekce secesních šperků, kterými se škola úspěšně prezentovala na zahraničních výstavách. Zajímavé jsou šperky z období art deca, které dokumentují celou škálu inspiračních zdrojů tohoto pozoruhodného, teprve v nedávné době náležitě zhodnoceného meziválečného stylu. Poválečná tvorba je zastoupena malou skupinkou dochovaných šperků, velký prostor je však věnován zejména šperkům soudobým, které vycházejí nejen z tradičního pojetí, ale představují i velmi odvážné kompozice.
</TEXT>
<HEADING>
Lití kovů a restaurování šperků
</HEADING>
<TEXT>
Expozice doplňují ukázky uměleckého kovářství a zámečnictví. Náročnost klenotnické práce vyniká v sousedství uchvacující prostoty kovu, jehož vynikající uměleckořemeslné zpracování i výtvarnou nápaditost porovnání se šperky ještě zdůrazňuje. V posledním sále je možno si prohlédnout ukázky nejmladších studijních oborů, kterými jsou například lití kovů a restaurování kovů a šperků. Výstava je otevřena denně do 8. září od 10 do 18 hodin. Obecní dům tak pokračuje ve výstavním programu, který mapuje domácí umělecká řemesla, na příští rok je například připravena výstava skla z Kamenického Šenova.
Expozice doplňují ukázky uměleckého kovářství a zámečnictví. Náročnost klenotnické práce vyniká v sousedství uchvacující prostoty kovu, jehož vynikající uměleckořemeslné zpracování i výtvarnou nápaditost porovnání se šperky ještě zdůrazňuje. V posledním sále je možno si prohlédnout ukázky nejmladších studijních oborů, kterými jsou například lití kovů a restaurování kovů a šperků. Výstava je otevřena denně do 8. září od 10 do 18 hodin. Obecní dům tak pokračuje ve výstavním programu, který mapuje domácí umělecká řemesla, na příští rok je například připravena výstava skla z Kamenického Šenova.
</TEXT>
</DOC>
<DOC>
<DOCID>LN-20020810087</DOCID>
<DOCNO>LN-20020810087</DOCNO>
<DATE>08/10/02</DATE>
<TITLE>
Orchideje v Lednici. Ve skleníku zámku Lednice na Břeclavsku je vystaveno 50 olejomaleb orchidejí, které vytvořila irská umělkyně Margareta Pertlová. Návštěvníci si mohou její díla porovnat se skutečností, neboť právě teď je v rozkvětu velmi vzácná tygří orchidej, jež kvete jen tři dny. Obrazy zachycují orchideje rostoucí v botanické zahradě v irském Glasnevinu. Umělkyně také vyučuje výtvarné umění v Dublinu. Ve skleníku výstava končí 31.října, poté se stěhuje do Berlína.
</TITLE>
<TEXT>
Sochařka Ellen Jilemnická vystavuje v prostorách Křížové chodby a rytířského sálu Staroměstské radnice v Praze. Absolventka střední sochařsko-kamenické školy a AVU má na kontě řadu výstav a realizací - naposledy vytvořila čtyři sochy pro Chodovskou tvrz. V současné době působí na fakultě architektury ČVUT a výstava představuje výběr z poslední tvorby.
Amatéři v Hronově. Dnes v Hronově vrcholí 72. ročník nejvýznamnějšího domácí festivalu amatérského divadla. Kromě pochodů a promenádních koncertů dechovkové hudby vystoupí Divadlo De facto mimo z Jihlavy, které uvede Kanaanovu hru Drahoušek Anna. Kolem desáté hodiny večerní se odehraje závěrečný ceremoniál s ohňostrojem.
Svojanovská hláska, osmý ročník hudebního festivalu se koná do neděle na hradě Svojanově mezi Poličkou a Svitavami. Dnes začíná program od 13.00 hodin a vystoupí v něm například Jaroslav Samson Lenk, Slávek Janoušek, Jaromír Nohavica a Ester Kočičková. Zítra se program otevře již v 11.00 hodin Open scénou, na níž budou folkové skupiny soutěžit o postup na ústeckoorlický festival Muzikanti na plovárně. Vstupenky za 110 a 150 korun, permanentka za 230 korun, děti za 25 a 60 korun, vozíčkáři zdarma.
Chodské slavnosti se tento víkend již po sedmačtyřicáté konají v Domažlicích. V programu nechybí staročeský jarmark a ponocný, který se bude procházet a zpívat v pozdních večerních hodinách na náměstí. Dnes večer vystoupí Konrádyho dudácká muzika na pódiu pod Chodským hradem a zítra dopoledne se představí dětské lidové soubory. Součástí slavností je také Vavřinecká pouť. Mše v kostelíku na Vavřinečku začínají dnes a zítra v 10.00 hodin a kostelík je otevřen od 09.00 do 15.00 hodin
</TEXT>
</DOC>
<DOC>
<DOCID>LN-20020810088</DOCID>
<DOCNO>LN-20020810088</DOCNO>
<DATE>08/10/02</DATE>
<TEXT>
Můj pátek, to bylo jedno velké zklamání. Po čtvrtečním pátém místě ve finále skoku do výšky jsme šli s Tomášem Dvořákem, bráchou Honzou a pár dalšími na pivko. Ne abychom zapíjeli žal, ale abychom se odreagovali. Mě to strašně mrzelo - ne páté místo, které je po bronzu z halového mistrovství ve Valencii v roce 1998 mým nejlepším umístěním, ale to, že jsem skočil jen 225. Dobře vím, že mám na mnohem víc, akorát jsem neukočíroval další skoky. Stačilo dát 227, a měl jsem bronz, a ještě by se vidělo, kam bych se dostal dál. Těch piv bylo víc, ale já zklamání tohoto druhu ještě nezažil, vždyť ty medaile tady visely strašně nízko. Bylo k nim blizoučko, no. Jenže já jsem to zvoral. Trenér, můj táta, je na tom stejně jako já. Vždyť je to bývalý výškař, tak ví, o co kráčí. Skok do výšky, to není jako dálka, kde se může povést jediný pokus, stačí se do něho trefit. Ve výšce musíte mít všechny skoky dobré a ten poslední musí být nejlepší. V tom je výška potvora. Ke snídani jsem měl... Fakt nevím. Něco jsem si naložil na talíř. Ale i kdyby mi tam dali kaviár, stejně by mi nechutnal. Prostě mě to pronásleduje a asi ještě nějaký čas bude. Tohle mistrovství Evropy, to byla šance a já ji nevyužil. Vstával jsem v devět a kdosi mi řekl, dej si pivo, postaví tě to na nohy. Cože? Fuj. Ani vidět.
</TEXT>
</DOC>
<DOC>
<DOCID>LN-20020810089</DOCID>
<DOCNO>LN-20020810089</DOCNO>
<DATE>08/10/02</DATE>
<TITLE>
Sebral tašku se svými věcmi a šel. Vzpřímeně, jako chodí vždycky. Soupeři jej pozdravili, publikum tleskalo. Velikán světového oštěpu odcházel po třech nezdařených pokusech, do užšího finále nepostoupil a v tu chvíli bylo jisté, že v bohaté sbírce zlatých medailí Jana Železného bude ta z mistrovství Evropy navždy chybět.
</TITLE>
<GEOGRAPHY>MNICHOV</GEOGRAPHY>
<TEXT>
(od zvláštního zpravodaje LN v Německu) Takhle si svůj poslední evropský šampionát nepředstavoval. Ale i v okamžicích, kdy mu na duši lehko určitě nebylo, si zachoval svou tvář, dokázal se i usmát. "Tohle asi není třeba komentovat. Můj poslední evropský šampionát se mi zkrátka nepovedl," pravil 36letý atlet poté, co se vymanil ze zajetí množství televizních reportérů. Tahali ho od kamery ke kameře jako senzaci šampionátu.
</TEXT>
<HEADING>
* Prozraďte, v čem byl problém?
</HEADING>
<TEXT>
Nemohl jsem odhodit z levé nohy, bolest vystřelovala ze zad. Ale určitě nelituju, že jsem sem jel, ani že jsem zkusil ty tři hody ve finále. Byť vypadaly strašně. Možná si někdo může klepat na čelo, ale závody nevzdávám.
* Poznal jste možná už dřív, že to nepůjde?
Už při rozcvičování mi to bylo jasné. Ale říkal jsem si, že i kdyby se mi povedl jeden hod a do osmičky se třeba dostal, tak to zabalím a jdu. Stejně jsem hodit daleko nemohl.
</TEXT>
<HEADING>
* Jak by takový odchod vypadal?
</HEADING>
<TEXT>
Normálně. Prostě bych řekl, že končím a šel bych. To by mě potom odvedli z plochy. Takhle mě odvedli taky.
</TEXT>
<HEADING>
* Signály z rozcvičování byly tak mocné?
</HEADING>
<TEXT>
Bylo jasné, že házení bude hodně velký problém. To je odhodová noha a pak se o ni těžko opírá. Člověk si stokrát může říkat - musíš tam tu nohu při odhodu dostat nataženou, ale pak to vystřelí a tělo si udělá něco jiného.
* Říkal jste, že ve finále budete riskovat. Došlo na to?
Dělal jsem, co jsem mohl. Rychleji jsem se rozběhnout nemohl. A noha? Bez odhodové nohy nemůže házet ani Železný.
</TEXT>
<HEADING>
* A co soupeři?
</HEADING>
<TEXT>
Podali jsme si ruce. Oni to věděli, já to Steveovi Backleymu říkal při rozcvičce. Ptal se, jak jsem na tom, já řekl, že blbě. Popřál jsem mu, aby mistrovství Evropy vyhrál počtvrté. A povedlo se mu to, jsem rád, protože je to kamarád.
* Často říkáváte, že musíte klamat soupeře, že nesmíte při vítání přiznat bolístky.
No jo, ale ti kluci nejsou blbí.
* Co se teď děje ve vaší hlavě? Je tam smutek?
Ani nevím. Smutek je vždycky, když se nepovede závod. Ale život už mě naučil. Tolikrát jsem takhle dostal přes držku, že z toho nemůžu propadnout nějaké depresi. Třeba se mi tahle zkušenost jednou nějakým způsobem vrátí. Všechno špatné může být pro něco dobré. Teď už mám konec sezony, není šance, abych se dal ještě letos dohromady.
</TEXT>
<HEADING>
* Co budete dělat?
</HEADING>
<TEXT>
To je právě to dobré. Budu mít dovolenou, poprvé po několika letech stihnu ještě s dětmi prázdniny. Tak uvidím. Jestli nedostaly infarkt, tak někam pojedeme.
</TEXT>
<HEADING>
* Infarkt u televize?
</HEADING>
<TEXT>
Ne, s manželkou Martou seděly na tribuně. Poprvé přijely na můj šampionát, a já nic nehodil. Na závodech byly, v roce 1996 viděly svěťák v Jeně, ale na velké soutěži ne.
* A jaké myšlenky se vám honí hlavou směrem k dalším sezonám? Budou?
Chtěl bych ještě zkusit olympiádu v Aténách, ale uvidíme, co tomu řekne tělo. Mám představu i o příštím roce, ale musím si to rozebrat.
* Může vás tento moment směrem k Aténám třeba víc motivovat?
Jedna věc je jistá. Ani Železný nemůže hodit daleko, když na to jeho tělo nemá. Ale člověk musí koukat na to, že má určité roky a nesmí blbnout. V přípravě se musí víc regenerovat, v tom mi tahle sezona dala nejvíc. Nic se nemá přehánět, pak chybí efekt.
* Vy jste něco přeháněl? Měl jste letos jen tři závody.
No jo, ale v zimě v Africe jsem dřel. Teď vím, že jsem měl taky odpočívat.
</TEXT>
<HEADING>
* S rodinou problém nebude?
</HEADING>
<TEXT>
Určitě ne. Včera jsme s manželkou měli patnácté výročí svatby, tak jsem jí na zdejším stadionu dal takovej hezkej dáreček, že jsem vypadl (směje se). Ale svojí ženy si vážím. V životě mi neřekla, abych nešel na trénink.
* Je těžké smířit se s tím, že ta evropská zlatá už nebude?
Není. I tak se osud ke mně choval štědře. Člověk nemůže dostat od života úplně všechno, co si přeje. Možná je to dobře, možná je to pro příští období.
</TEXT>
</DOC>
<DOC>
<DOCID>LN-20020810090</DOCID>
<DOCNO>LN-20020810090</DOCNO>
<DATE>08/10/02</DATE>
<TITLE>
Renomovaný kouč opouští Příbram, přestože nemá spory s vedením ani s hráči
</TITLE>
<TEXT>
Trenér Jiří Kotrba měl ve fotbalovém klubu Marila Příbram postavení, o němž by mohla většina jeho ligových kolegů jen snít. Báječně vycházel s klubovým šéfem Jaroslavem Starkou a zdálo se, že jeho pozici u týmu nemůže nic ohrozit. Snad jen vlastní rezignace...
PRAHA - Právě k ní se ale včera Jiří Kotrba rozhodl. Po dvou odehraných kolech tohoto ročníku ligy. Z Příbrami odchází po čtyřech letech a za tu dobu stihl s klubem vybojovat čtvrté místo v lize i dokráčet poprvé v historii do pohárové Evropy. Nyní měla Příbram po dvou kolech na kontě jediný bod a v lize ještě nedala gól. "Tohle ale nebylo důvodem mého odchodu. Proč končím ale říct nemůžu. Byl to soukromý důvod, který se táhne už delší dobu. Já jsem zvažoval odchod už před startem sezony, ale nechtěl jsem to Starkovi udělat." konstatoval Jiří Kotrba. Kouč, který v minulosti kvůli angažmá v Příbrami odmítl i nabídku Sparty, zároveň vyvrací, že by za rezignací stály možné spory právě s šéfem Marily, případně s fotbalisty. Za odchod z klubu nemůžou ani horší výsledky z úvodu sezony. "Tenhle tým bude vynikající. Každý, kdo fotbalu rozumí, tak ví, že chvíli trvá, než se dvě jedenáctky dají dohromady v kvalitní tým. A ten-hle bude vážně dobrý. Pod to se v klidu podepíšu a proto je mi i líto, že odcházím. Nejde to ale jinak." Když už Kotrba nemohl v Příbrami trénovat, mohl v klubu zůstat aspoň v pozici sportovního ředitele. I to však odmítl. "Já jsem tu funkci vlastně nikdy nedělal, tak nechci zbytečně Jardu Starku zatěžovat," je přesvědčen o správnosti svého kroku Kotrba. "Nechci být prostě někde jen z milosti, když má klub jiné lidi, kteří tu práci dělají."
</TEXT>
<HEADING>
Starka na Kotrbu stále nedá dopustit
</HEADING>
<TEXT>
Šéf příbramského klubu Jaroslav Starka má i nadále pro Kotrbu jen slova chvály. "Za to obrovské množství práce, co tu odvedl, mu tady v Příbrami můžeme jen děkovat," poznamenal včera Jaroslav Starka. To, že Kotrba u mužstva skončí, nečekal, přesto tento krok považuje za docela logické vyústění situace. "Jirka Kotrba byl pod velkým tlakem médií. Marile se navíc tolik v minulé sezoně nevedlo a nejlepší nebyl ani teď vstup do ligy. Proto se trenér Kotrba rozhodl takto řešit situaci a nemělo cenu ho nějak dlouze přemlouvat," řekl šéf Marily Příbram. "Já bych celou tu situaci nazval korektním rozvodem. Nic se nemění na tom, že s trenérem Kotrbou zůstáváme dál přáteli." S tím souhlasí i Jiří Kotrba: "V Příbrami to byla idylka a rozhodně jsme se nerozešli ve zlém. K Jardovi Starkovi se v budoucnu klidně rád vrátím. Vím, že když mi bude v životě zle, tak se na něj můžu v klidu obrátit," poznamenal nyní již bývalý kouč Marily. Jediné, s čím Kotrba nesouhlasil, byl Starkou zmiňovaný tlak médií. "Týkalo se to pár článků od jednoho redaktora. Navíc na to jako trenér musím být připravený." V pondělní ligové dohrávce, kdy se Příbram představí doma proti Slavii, tým povede dosavadní asistent mužstva František Kopač. Jak dlouho ale u mužstva zůstane, není jasné. "Všechno se bude řešit až později. Teď se soustředíme na ligu se Slavií, kdy potřebujeme uspět," tvrdí Starka. Na zápase nebude ale chybět ani Kotrba. "Ještě udělám všechno pro to, aby tady Slavia prohrála," slíbil fotbalový kouč.
Kotrbovy ligové sezony v Příbrami
Ročník umístění
</TEXT>
</DOC>
<DOC>
<DOCID>LN-20020810091</DOCID>
<DOCNO>LN-20020810091</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Souboj Sparty s Baníkem Ostrava odstartuje dnes ve 14.25 na Letné třetí kolo první fotbalové ligy. To má dnes na programu ještě duel mezi mistrovským Libercem a Synotem. Pět zápasů je na programu v neděli. Kolo se dohrává v pondělí v Příbrami, kam zavítá Slavia. Pozornost fanoušků se soustředí dnes odpoledne na Letnou. Baník doma naposledy rozstřílel Teplice, ale teď narazí na Spartu. Ta od začátku soutěže jen vyhrává a nebude chtít klopýtnout ani v tomto duelu. Na zajímavosti dodává zápasu fakt, že Spartu vede Jozef Jarabinský, bývalý trenér ostravského klubu. "Pro mě je to úplně normální zápas. Hlavní bude, abychom zápas zvládli a vyhráli," plánuje kouč Sparty. V sestavě letenského týmu nelze čekat žádné převratné změny, i když Sparta začíná mít nabitý program a už v úterý se představí na hřišti belgického Genku v třetím předkole Ligy mistrů. "Do žádného rizika nepůjdeme. Tým ještě není v takové situaci, abych musel do sestavy radikálně sahat," tvrdí Jarabinský, který v pátek sledoval Genk v akci, ale na utkání s Baníkem už bude zpátky na Letné. Baník se představí v Praze s nebývalým sebevědomím. "Jsme hodně nabuzeni," říká trenér Erich Cviertna.
</TEXT>
</DOC>
<DOC>
<DOCID>LN-20020810092</DOCID>
<DOCNO>LN-20020810092</DOCNO>
<DATE>08/10/02</DATE>
<TEXT>
KARLOVY VARY - Prvním hokejistou v historii klubu ze zámořské NHL Tampa Bay Lightning, který půjde před arbitrážní soud, se může stát sedmadvacetiletý Václav Prospal. Pokud se český útočník nedohodne na nové smlouvě, nezávislý arbitr bude posuzovat jeho požadavky a mínění klubu v úterý 13. srpna v Torontu. Prospal míří do zámoří zítra. V uplynulém ročníku si vydělal českobudějovický odchovanec 975 tisíc dolarů a nyní údajně podle deníku Tampa Tribune žádá 1,9 milionu dolarů za rok. Vedení Lightning by prý chtělo smlouvu na dva roky. Prospal se ke svým požadavkům nechtěl vyjadřovat. "Svou představu si zatím nechám pro sebe. Když se to povede, dostane se její výše na veřejnost," uvedl útočník. K dohodě ještě před arbitrážním řízením však mají obě strany podle Prospala daleko. "Podmínky jsou neakceptovatelné a zatím to vypadá, že musí rozhodnout arbitráž," podotkl útočník. "Měl jsem celkem dobrou sezonu a navíc vidím, jaké kontrakty dostávají ostatní. V porovnání s tím není nabídka Tampy taková, jakou bych si představoval," řekl Prospal. V uplynulém ročníku si mistr světa z Petrohradu připsal v 81 zápasech 55 bodů za 18 branek a 37 asistencí. V počtu bodů a asistencí vyrovnal své maximum a v Tampě se mu líbí, proto by z klubu nerad odešel. Ale zůstat chce za určitých podmínek. "Já jsem v Tampě rád, dařilo se mi tam a chtěl bych tam zůstat. Ale nikoliv za předpokladu, že by se mnou zametali jak s koštětem. Aby řekli: Ty dostaneš tolik peněz a budeš hrát ve třetí lajně," prozradil Prospal jeden z důvodů, proč raději nechá rozhodnutí na nezávislém soudci.
</TEXT>
</DOC>
<DOC>
<DOCID>LN-20020810093</DOCID>
<DOCNO>LN-20020810093</DOCNO>
<DATE>08/10/02</DATE>
<TITLE>
říká zlatý desetibojařský šampion Roman Šebrle, který se nechce stát hvězdou večírků a sponzorských akcí
</TITLE>
<TEXT>
Když přicházel na schůzku, vůbec nevypadal jako chlapík, který se před několika hodinami stal mistrem Evropy. Roman Šebrle (27) se sotva vlekl. Tak byl po předchozím desetiboji vyčerpán.
</TEXT>
<HEADING>
LN: Jaká byla oslava?
</HEADING>
<TEXT>
Ta hlavní teprve přijde, ono se po desetiboji moc oslavovat nedá. To jsem udělal jednou a špatně to dopadlo. Potom jsem strávil tři hodiny na záchodě... Teď jsme chvíli poseděli s mým tátou a manželkou Evou, pak jsem přišel do olympijské vesnice a tam na mě čekali se šampaňským. Ale všechno bylo decentní. Další oslava bude v pátek, to už koupím šampaňské já.
</TEXT>
<HEADING>
LN: V kolik jste šel spát?
</HEADING>
<TEXT>
Asi ve dvě hodiny. Byl jsem rád, že jsem se mohl zřítit do postele. Spal jsem až do jedenácti. Jsem unavený.
LN: Zkusil byste si dnes třeba skočit do dálky?
Teď určitě ne. Nejspíš bych nedoskočil do písku.
LN: Vaše medaile je zalitá v křišťálu. Líbí se vám?
Docela jo. Je pěkná, ale mám radši takové ty klasické, vypadají líp. I do ruky jsou krapet lepší. Ale tahle má jednu výhodu: je zlatá a je z mistrovství Evropy, to je důležité.
LN: Na Olympijském stadionu jste od začátku potvrzoval, že jste suverénní jednička. To jste ani jednou nezapochyboval o svém vítězství?
Je to desetiboj, takže i když jsem si první den udělal náskok v dálce, pořád jsem měl na paměti, že můžu cokoli pokazit nebo se největší soupeři můžou v nějaké disciplíně splašit. Rozhodně jsem si nemohl myslet, že mám vítězství v kapse.
LN: Co vám po závodě říkal táta?
Že je to dobrý. (směje se)
LN: Jednou z vašich motivací byla sázka s otcem, že když vyhrajete, přestane kouřit. Už přestal?
Po desetiboji jsem s ním byl chvíli a krabičku už neměl. Říkal, že tu poslední hodil do koše. Což je dobře, protože kouřil dvacet nebo i třicet denně. Jsem zvědavý, jestli to vydrží.
LN: Plánujete po návratu do Prahy nějakou dovolenou?
Uvažovali jsme o týdnu v Senci, jsou tam nádherná Sluneční jezera.
LN: Takže pod stanem?
Ne, to ne, jeli bychom přece s Evou a termín narození miminka máme 14. září.
LN: Třeba by si to malé mohlo začít zvykat na polní podmínky...
Myslím, že malý si tady zvykal až až, po oba dny desetiboje. (směje se)
LN: Řekl jste malý?
Nebo malá.
LN: Co se narodí, nikdo neví?
Neví, to bude překvapení.
LN: Hovořil jste s Janem Železným?
Jo, ve čtvrtek večer. Říkal, že to bylo dobrý.
LN: Dal si s vámi šampaňské?
Před pátečním finále oštěpu nejdřív nechtěl, potom si se mnou přiťukl. Jenom usrkl. Ví, co je třeba.
LN: Neuzavřel jste s ním taky nějakou sázku? Třeba aby přestal kouřit...
Myslím, že do toho by nešel. Řekl by, že jsem se zbláznil.
LN: S Tomášem Dvořákem se v posledních letech, pokud jde o zdraví, nescházíte. Vám vycházejí roky sudé, jemu liché. Přemýšlel jste, co udělat, aby zdraví vydrželo dva roky za sebou?
Tomu se pořádně předejít nedá. Jak říká můj trenér Dalibor Kupka, atletika na této úrovni, to už je balancování na hraně. Buď na ní zůstanete, nebo přepadnete. Nicméně myslím, že cesta, kterou jsem zvolil letos, by mi mohla hodně pomoct. To, že jsem na Götzis nebo Ratingen nebyl v úplné top formě, a až tady byla největší. Myslím, že takhle by to šlo.
LN: Asi víte o anabázi, kterou po svém olympijském triumfu absolvoval akrobat na lyžích Aleš Valenta. Besedy, sponzorské a společenské akce. Nebojíte se, že teď něco podobného čeká na vás?
Tak z toho strach nemám. Na večírky nechodím, zůstávám v klidu.
LN: Nejde jen o večírky, ale i o další akce...
Tomu se snažím co nejvíc vyhnout, jdu jen na ty nejdůležitější, což je jedna nebo maximálně dvě akce do roka. Nebojím se toho. Po olympiádě v Sydney to mohlo být taky - a nebylo.
</TEXT>
<HEADING>
LN: Něco byste z toho mohl mít!
</HEADING>
<TEXT>
Ale taky by z toho nemuselo být nic příští rok, kdy je MS v Paříži. Myslím na výkon. Mám rád svůj klid, nebo si vyrazíme s manželkou.
LN: Opakujete, že atletiku neděláte pro peníze. Jaké hodnoty vyznáváte?
Myslím, že tuhle filozofii vyznává většina dobrých atletů. Atletika se nedá dělat pro peníze. Ony přijdou a určitě je příjemné, když z toho nějaká kačka je. Taky už si uvědomuju, že z atletiky budu žít ještě čtyři, maximálně šest let. Jenže v pětatřiceti vás mašina špičkového sportu vyplivne skoro nepřipraveného pro život a musíte hledat uplatnění.
LN: Představu o tom, co bude po atletice, nemáte?
Právě že vůbec ne.
LN: Cožpak vás vaše úspěchy a medaile nezabezpečí i po zmíněné pětatřicítce?
To atletikou prostě nejde. Ale určitě si chci zařídit nějaký domeček, mít něco uspořeného a dělat práci, která mě baví. Pozemek už jsem koupil, na Praze šest. Ještě to musím postavit.
LN: To by chtělo vyhrát desetiboj za rok. Na MS je odměna za titul 60 000 dolarů, zatímco tady dává atletický svaz 150 000 korun.
No právě. Chtělo by to vyhrát za rok v Paříži. A taky za dva roky na olympiádě v Aténách. Počítám s tím, že Tomáš bude příští rok připravený jako loni, zvedne se i Erki Nool, takže musím být připravený líp než oni. Myslím, že u hodnoty 8800 bodů se do roka nikdo nový neobjeví. Navíc je tu můj osobák 9026 bodů. Mám smůlu, že jde o světový rekord.
</TEXT>
</DOC>
<DOC>
<DOCID>LN-20020810094</DOCID>
<DOCNO>LN-20020810094</DOCNO>
<DATE>08/10/02</DATE>
<GEOGRAPHY>MODENA</GEOGRAPHY>
<TEXT>
Poté, co už v F1 německý pilot Michael Schumacher překonal řadu rekordů, rád by si zlepšil své fotbalové dovednosti. Podle informací listu Corriere dello Sport prý od září začne trénovat s prvoligovým italským nováčkem FC Modena. Pro Schumachera je fotbal velkým koníčkem a příležitostně hraje za švýcarský celek Echichens. Při oslavách postupu Modeny mezi elitní mužstva v sídle Ferrari v Maranellu požádala italská stáj fotbalový klub, zda by jezdec směl s Modenou trénovat.
</TEXT>
</DOC>
<DOC>
<DOCID>LN-20020810095</DOCID>
<DOCNO>LN-20020810095</DOCNO>
<DATE>08/10/02</DATE>
<TEXT>
CAMAS, USA - Za porušení podmínečného trestu půjde krasobruslařka Tonya Hardingová na deset dnů do vězení. Američanka, která nechala v roce 1994 zmlátit svou soupeřku Nancy Kerriganovou, aby místo ní mohla odjet na olympijské hry, totiž řídila v opilosti. Tím porušila podmínečný trest udělený za napadení svého přítele, kterého zranila poklicí z kola auta v roce 2000. Letos v dubnu, kdy jí zbýval poslední měsíc dvouleté podmínky, však měla autonehodu a policisté zjistili v jejím těle alkohol.
</TEXT>
</DOC>
<DOC>
<DOCID>LN-20020810096</DOCID>
<DOCNO>LN-20020810096</DOCNO>
<DATE>08/10/02</DATE>
<GEOGRAPHY>MILÁN</GEOGRAPHY>
<TEXT>
Vedení fotbalistů AC Milán chce před startem nové sezony získat posilu do obrany. Nejpravděpodobněji se tak v tuto chvíli jeví příchod šestadvacetiletého Alessandra Nesty, třebaže hráčův agent nedávno prohlásil, že Nesta zůstane v Laziu. Milán za kapitána římského celku nabízí sumu v rozmezí 35 až 40 milionů eur a obě strany už mají za sebou první jednání.
</TEXT>
</DOC>
<DOC>
<DOCID>LN-20020810097</DOCID>
<DOCNO>LN-20020810097</DOCNO>
<DATE>08/10/02</DATE>
<TITLE>
Slzy, nebo doping? Suverénní evropská šampionka v běhu na 800 metrů Jolanda Čeplakovová ze Slovinska, přemožitelka Ludmily Formanové, přiznala, že jí při tréninku na mistrovství Evropy v Mnichově několikrát tekly slzy bolesti. "Celý rok jsem se velmi tvrdě připravovala. Tréninky byly někdy tak náročné, že jsem brečela," řekla v pozápasovém rozhovoru slovinská půlkařka. Bronzová Kelly Holmesová z Velké Británie však po závodě uvedla, že za skvělými výsledky Čeplakovové se může skrývat používání zakázaných látek. Slovinská půlkařka však obvinění z dopingu kategoricky odmítá. "Jsem čistá, dopingoví komisaři mě mohou kdykoliv kontrolovat," uvedla. "Nečekala jsem, že právě Kelly může něco takového vyslovit. Vždyť jsme v jedné skupině u společného agenta," divila se Čeplakovová.
</TITLE>
<TEXT>
Sex sprinterkám prospívá. Na rozdíl od mužů jsou prý ženské sprinterky rychlejší, když mají před závodem pohlavní styk. "U žen neplatí, že sex před závodem má negativní účinky. Existují vědecké důkazy, že je tomu přesně naopak," tvrdil trenér mužského sprinterského týmu Německa Uwe Hakus v rozhovoru pro německý časopis Fit for Fun. "U žen se po sexuálním styku zvyšuje hladina testosteronu. U mužů je to bohužel přesně naopak, a proto se jejich svaly pomaleji stahují," vysvětlil tento jev trenér. Hakus ale rovněž poukazuje na to, že i pro ženské sprinterky může mít erotický program před závodem negativní efekt. Stejně jako u mužů může totiž narušit jejich koncentraci. "Chování před závodem záleží na rozhodnutí každého závodníka a na jeho ambicích," uzavřel Hakus.
Šampionát táhne diváky. Přes 150 000 tisíc fanoušků sledovalo přímo na Olympijském stadionu v Mnichově první polovinu evropského atletického šampionátu. Ve čtvrtek večer přihlíželo desetibojařskému triumfu Romana Šebrleho poprvé vyprodané hlediště, tedy 48 500 lidí. Středeční hlavní program zhlédlo 41 000 diváků a i na dopolední nefinálové soutěže našlo v obou ,desetibojařských' dnech cestu přes 16 000 lidí. "Atmosféra tady je fantastická. Věřil jsem, že přijde plný dům, protože Němci mají atletiku rádi a rozumějí jí," pochvaloval si vřavu v ochozech čerstvý šampion Šebrle, jemuž se bez velkých obtíží dařilo po oba dny přivést obecenstvo do varu. Stačilo před jednotlivými pokusy dát pokyn ke skandovanému potlesku. "Mám to rád, s takovou podporou se závodí samo," uvedl světový rekordman.
</TEXT>
</DOC>
<DOC>
<DOCID>LN-20020810098</DOCID>
<DOCNO>LN-20020810098</DOCNO>
<DATE>08/10/02</DATE>
<TITLE>
PAŘÍŽ - Předseda Francouzské bruslařské federace Didier Gailhaguet se domnívá, že za rozpoutáním skandálu kolem soutěže sportovních dvojic a tanečních párů na olympiádě v Salt Lake City by mohl být americký Federální úřad pro vyše-třování (FBI). "FBI potřebovala záminku k žádosti o vydání ruského mafiána Alimžana Tochtachunova do USA," upozornil Gailhaguet v rozhovoru pro včerejší vydání deníku Le Figaro. Tochtachunov, jenž je podezřelý z ovlivňování krasobruslařské soutěže v Salt Lake City, byl minulý týden zadržen v Itálii. "FBI potřebuje s Tochtachunovem probrat mnohem důležitější věci než jsou výroky sudích v krasobruslení. Mluvilo se o praní špinavých peněz, pašování zbraní, možná i terorismu. Ale aby mohla požádat o jeho vydání, potřebovala, aby na něj byla podána žaloba na americkém území," prohlásil Gailhaguet. Zopakoval, že s Tochtachunovem mluvil pouze jednou, když Rus přišel s návrhem finanční podpory některého z pařížských hokejových týmů. Krátce poté požádal Gailhagueta o pomoc při získání francouzského víza. "Požádal jsem federaci, aby intervenovala u, řekněme, kompetentního úřadu," řekl Gailhaguet. Podle přepisů záznamu Tochtachunova telefonátu šlo údajně o asistenta francouzského prezidenta Jacquesa Chiraka.
</TITLE>
<HEADING>
Anissinová chtěla drahý kostým
</HEADING>
<TEXT>
Gailhauget v rozhovoru také odhalil, jakým způsobem navázal Tochtachunov přátelský vztah s francouzskou krasobruslařkou ruského původu Marinou Anissinovou, která s Gwendalem Peizeratem získala zlato v soutěži tanečních párů. Anissinová si prý přála, aby měla kostým od některého ze slavných módních návrhářů stejně jako francouzská krasobruslařka Surya Bonalyová, jejíž dresy navrhoval Christian Lacroix. "Byly navázány kontakty s módním domem Lagerfeld a Tochtachunov Marinu uvedl mezi ruskou smetánku v Paříži, což ji ohromilo. Marina se pak stala blízkou přítelkyní Tochtachunovy dcery," uvedl Gailhaguet. Gailhaguet, který dostal kvůli ovlivňování francouzské rozhodčí Marie-Reine Le Gougneové během olympiády stejně jako ona tříletý zákaz činnosti v Mezinárodní bruslařské federaci, se domnívá, že důkazy o vlivu "zločinecké organizace" na výsledky soutěží v krasobruslení by jej i francouzskou sudí mohly očistit od všech podezření. "V tom případě bych chtěl požádat o zrušení sankcí proti nám," uvedl Gailhaguet.
Gailhauget v rozhovoru také odhalil, jakým způsobem navázal Tochtachunov přátelský vztah s francouzskou krasobruslařkou ruského původu Marinou Anissinovou, která s Gwendalem Peizeratem získala zlato v soutěži tanečních párů. Anissinová si prý přála, aby měla kostým od některého ze slavných módních návrhářů stejně jako francouzská krasobruslařka Surya Bonalyová, jejíž dresy navrhoval Christian Lacroix. "Byly navázány kontakty s módním domem Lagerfeld a Tochtachunov Marinu uvedl mezi ruskou smetánku v Paříži, což ji ohromilo. Marina se pak stala blízkou přítelkyní Tochtachunovy dcery," uvedl Gailhaguet. Gailhaguet, který dostal kvůli ovlivňování francouzské rozhodčí Marie-Reine Le Gougneové během olympiády stejně jako ona tříletý zákaz činnosti v Mezinárodní bruslařské federaci, se domnívá, že důkazy o vlivu "zločinecké organizace" na výsledky soutěží v krasobruslení by jej i francouzskou sudí mohly očistit od všech podezření. "V tom případě bych chtěl požádat o zrušení sankcí proti nám," uvedl Gailhaguet.
</TEXT>
</DOC>
<DOC>
<DOCID>LN-20020810099</DOCID>
<DOCNO>LN-20020810099</DOCNO>
<DATE>08/10/02</DATE>
<GEOGRAPHY>VILNIUS</GEOGRAPHY>
<TEXT>
Přibližně padesát Litevců včera demonstrovalo před francouzskou ambasádou ve Vilniusu a požadovalo propuštění manželky cyklisty Raimondase Rumšase. Ta je ve Francii držena ve vězení kvůli převážení nedovolených podpůrných prostředků přes hranice. "Nechte matku, ať se vrátí k dětem," stálo na transparentech demonstrantů. "Pokud nebude Edita Rumšasová propuštěna, budeme požadovat bojkot francouzských výrobků," řekla organizátorka protestu, litevská televizní hvězda Jogaila Morkunasová.
</TEXT>
</DOC>
<DOC>
<DOCID>LN-20020810100</DOCID>
<DOCNO>LN-20020810100</DOCNO>
<DATE>08/10/02</DATE>
<TITLE>
Trojnásobný olympijský šampion a mistr světa třikrát přešlápl, překážkář Mužík vybojoval stříbrnou medaili
</TITLE>
<TEXT>
Tři pokusy, tři přešlapy. Sen oštěpaře Jana Železného o zlatu z ME, které mu jako jediné ve sbírce chybí, skončil v propadlišti dějin. Jeho selhání však pro české barvy částečně napravil překážkář Jiří Mužík, jenž vybojoval stříbro a přidal do české sbírky z ME po zlatu Šebrleho druhou medaili.
MNICHOV (od zvláštního zpravodaje LN v Německu) - Železného trápení z kvalifikace, kdy až třetím pokusem vybojoval účast ve finále, se bohužel přeneslo i do včerejšího večera. Jeho slova o horší formě a sázce na jeden pokus, který by mohl ulétnout, se bohužel nevyplnila. Třikrát přešlápl a s finále se loučil již po jeho polovině, do užšího boje o medaile se bez platného pokusu nekvalifikoval. Železnému nevyšel ani jeden hod a po všech třech pokusech úmyslně přešlápl. Oštěp totiž ani jednou neatakoval hranici osmdesáti metrů. Zlata z ME se tak nedočká ani na čtvrtý pokus. Jeho nejlepším výsledkem z ME zůstává bronz z Helsinek 1994.
</TEXT>
<HEADING>
Už při rozcvičování věděl, že je zle
</HEADING>
<TEXT>
Českého velikána tristní vystoupení ani nepřekvapilo. "Už při rozcvičování jsem věděl, že to nepůjde. Bolest mi ze zad vystřelovala do levé nohy a já se o ní při odhodu nemohl zapřít," říkal a vzpomněl okamžik o pár hodin předtím, kdy jeho nesnáze vypozoroval velký kamarád z oštěpařského sektoru, Brit Steve Backley. "Ptal se mě, co se děje. Odpověděl jsem mu, že to nepůjde a popřál, ať vyhraje on." Přes neúspěch zůstával šestatřicetiletý rodák z Mladé Boleslavi nad věcí. "Ukázalo se, že ani Železný nemůže vyhrávat věčně. To je sport." Stejně jako ve Splitu, Helsinkách a Budapešti, také na dalším ME získal titul v hodu oštěpem britský reprezentant Steve Backley. V páté finálové sérii dokázal přehodit do té doby vedoucího Rusa Sergeje Makarova a výkonem 88,54 metru také nakonec zvítězil. Evropskému oštěpu tak vládne už od roku 1990. Makarov hodil o 49 centimetrů méně a skončil druhý, bronzovou medaili získal hodem za 85 metrů domácí závodník Boris Henry. Největšího úspěchu kariéry dosáhl v Mnichově překážkář Jiří Mužík. Po zlatu Romana Šebrleho přidal další svěřenec trenéra Dalibora Kupky tentokrát stříbro. Český reprezentant ho vybojoval druhým nejlepším časem kariéry 48,43 s a oproti semifinále se zlepšil o tři setiny. Lépe dosud běžel jen při svém osobním i českém rekordu na MS 1997 v Aténách ( 48,27). Mužíkova medaile z této disciplíny je vůbec první na této trati v historii české i československé atletiky. Suverénním vítězem se stal legendární Francouz Stephan Diagana, jenž vyhrál nikým neohrožován za 47,59. Bitvu o stříbro svedl v cílové rovince Mužík s Polákem Pawlem Januszewským - posledním mistrem Evropy. Nakonec Mužík těsný náskok uhájil. Polák zaostal o tři setiny. Další český zástupce ve finále této disciplíny Štěpán Tesařík obsadil časem 49,41 6. místo.
Oštěpař Železný na evropských šampionátech
Stuttgart 1986 75,90 m 18. místo
Split 1990 77,64 m 13. místo
Helsinky 1994 82,50 m 3. místo
Budapešť 1998 nestartoval pro zranění
Mnichov 2002 bez platného pokusu
</TEXT>
</DOC>
<DOC>
<DOCID>LN-20020810101</DOCID>
<DOCNO>LN-20020810101</DOCNO>
<DATE>08/10/02</DATE>
<TITLE>
15 zbraslavských sklepů zatopeno. Rozvodněná Vltava zatopila asi 15 sklepů v Povltavské ulici v Praze-Zbraslavi. "Vodu neustále odčerpáváme a budeme v tom zřejmě pokračovat ještě celý víkend," řekl starosta této městské části František Kadleček. Podle něj byla také zaplavena místní komunikace v chatové osadě Závist.
</TITLE>
<TEXT>
Prezident se zajímal o záplavy. Prezident Václav Havel včera telefonicky jednal s jihočeským hejtmanem Janem Zahradníkem. "Na otázky pana prezidenta jsem popsal průběh záplav i aktuální situaci. Informoval jsem ho o práci povodňové komise i o tom, že voda v řece Malši klesla od čtvrtečního večera asi o dva metry a že lidé z evakuovaných míst se již vracejí do svých domovů," řekl Zahradník. Václav Havel v současnosti tráví dovolenou v Portugalsku.
Hygienci: používejte repelenty. Po opadnutí záplav by se lidé neměli dotýkat uhynulé zvěře ani ryb. Měli by se chránit repelenty, protože v krajině zanesené naplaveným bahnem lze očekávat zvýšený výskyt komárů. Uvedla to Marie Čemusová z Hygienické stanice města Prahy. Ti, kteří mají vodu z vlastní studny, by měli provést po opadnutí vody mechanickou očistu a dezinfekci studny i čerpacího zařízení.
ADRA začne dnes pomáhat. Už během dnešního dne vyšle humanitární organizace ADRA své dobrovolníky na pomoc jihočeským obcím postiženým povodněmi. Zejména se chce soustředit na obec Plav na Českobudějovicku, kde voda zatopila asi 35 domů do výše téměř jednoho metru. ADRA nabídla starostovi Jaroslavu Hlachovi zapůjčení vysoušečů zdí a asi čtyři desítky dobrovolníků, kteří by do obce měli dorazit dnes.
Pro příště pomůže studium historie. V přípravách na možné povodně může podle olomouckých úředníků pomoci také studium historie. Město, které postihly katastrofální záplavy před pěti lety, shromáždilo od obyvatel fotografie a dokumenty zachycující záplavy po celé minulé století. Tyto informace mohou podle odborníků pomoci při odhadování průběhu i dopadu záplav. "Není to samozřejmě všelék pro všechna města. Pokud však máme podklady, získáme i představu o tom, co lze očekávat," vysvětlil šéf odboru ochrany olomoucké radnice Radek Zapletal.
</TEXT>
</DOC>
<DOC>
<DOCID>LN-20020810102</DOCID>
<DOCNO>LN-20020810102</DOCNO>
<DATE>08/10/02</DATE>
<TITLE>
Manželé Holubovi se soudně domáhají odškodnění za to, že byli vykázáni z ostravské restaurace
</TITLE>
<TEXT>
Test uskutečnili pracovníci Evropského centra pro práva Romů v ostravské restauraci. Na jeho základě požadují romští manželé od majitelů restaurace omluvu a odškodnění.
OSTRAVA - Padesát tisíc korun a veřejnou omluvu požadují ostravští Romové po majitelích restaurace Vegas jako odškodné za to, že v jejich podniku nebyli obslouženi. Vše se stalo v únoru roku 1999. "Věděli jsme, že v restauraci Vegas nejsou Romové obsluhováni. Proto jsme uskutečnili test, jaký provádíme v podobných případech v USA, Maďarsku nebo zemích bývalé Jugoslávie," uvedl včera před senátem Krajského soudu v Ostravě Američan Claude Cahn, programový ředitel Evropského centra pro práva Romů se sídlem v Budapešti. Na včerejší proces přijel z Maďarska. Další svědkyně, Samantha Leechaitkinová, přicestovala z Belgie, kde pracuje na univerzitě v Bruselu. Oba cizinci v roce 1999 prováděli průzkum ostravských zvláštních škol. Seznámili se s romskými manželi Holubovými a s těmi podnik navštívili. "Napřed jsme šli my bílí, po nás přišli Holubovi," popsal situaci Cahn. Zatímco dva bílí cizinci dostali bez problémů pivo, romské manželské dvojici se číšník omluvil, že je obsloužit nemůže. Bezprostředně po tom nahlásili vykázaní Romové i s bílými společníky vše policii. "Napřed jsem se jednáním číšníka cítil dotčen, považoval jsem to za rasovou diskriminaci, ale pak jsem pochopil, že on za nic nemůže, že taková je politika podniku, ve kterém pracuje," prohlásil Claude Cahn.
</TEXT>
<HEADING>
Vstup je povolen jen pro členy klubu
</HEADING>
<TEXT>
Jeho výpověď potvrdila i Američanka Leechaitkinová, žijící v Bruselu. "Jednoznačně jsem pochopila, že Holubovi nebyli obslouženi proto, že jsou Romové," uvedla. Jako svědek obhajoby svědčil jeden ze stálých hostů restaurace Jiří Lachovský. Prohlásil, že na restauraci visí nápis, že vstup je pouze pro členy klubu, do restaurace chodí i Romové a bývají obslouženi. To měl potvrdit i další ze svědků navrhovaných obhajobou, ostravský romský předák Josef Facuna, který se však bez omluvy k soudu nedostavil. "Josef Facuna je členem klubu, otevřeně se hlásí k romské národnosti, neprovádíme žádnou diskriminaci," hájil majitele restaurace jejich advokát. Majitel restaurace Jiří Juščík prohlásil, že restaurace je soukromým prostorem, a navíc tvrdil, že na dveřích visí tabule s textem, že vstup je povolen pouze členům klubu. "Osobně jsem se šel do vašeho podniku podívat. Ceduli jsem ale nikde neviděl," oponoval soudce Erich Břežek. Právník žalující strany Vladimír Ježek navrhl vyslechnout mnoho dalších romských svědků, kteří byli z Vegasu vykázáni. Soudce však jednání odročil na neurčito a nařídil pouze výslech Josefa Facuny a vedoucí směny v restauraci. "Podle nás je velmi důležité, že se věc dostala až před soud. Jednání majitelů restaurací, kteří Romy odmítají obsluhovat, vyvolává příznivou atmosféru pro násilný rasismus," uvedl včera pro LN Markus Pape z Evropského centra pro práva Romů. Majitel restaurace Vegas Jiří Juščík odmítl případ jakkoli komentovat.
Jeho výpověď potvrdila i Američanka Leechaitkinová, žijící v Bruselu. "Jednoznačně jsem pochopila, že Holubovi nebyli obslouženi proto, že jsou Romové," uvedla. Jako svědek obhajoby svědčil jeden ze stálých hostů restaurace Jiří Lachovský. Prohlásil, že na restauraci visí nápis, že vstup je pouze pro členy klubu, do restaurace chodí i Romové a bývají obslouženi. To měl potvrdit i další ze svědků navrhovaných obhajobou, ostravský romský předák Josef Facuna, který se však bez omluvy k soudu nedostavil. "Josef Facuna je členem klubu, otevřeně se hlásí k romské národnosti, neprovádíme žádnou diskriminaci," hájil majitele restaurace jejich advokát. Majitel restaurace Jiří Juščík prohlásil, že restaurace je soukromým prostorem, a navíc tvrdil, že na dveřích visí tabule s textem, že vstup je povolen pouze členům klubu. "Osobně jsem se šel do vašeho podniku podívat. Ceduli jsem ale nikde neviděl," oponoval soudce Erich Břežek. Právník žalující strany Vladimír Ježek navrhl vyslechnout mnoho dalších romských svědků, kteří byli z Vegasu vykázáni. Soudce však jednání odročil na neurčito a nařídil pouze výslech Josefa Facuny a vedoucí směny v restauraci. "Podle nás je velmi důležité, že se věc dostala až před soud. Jednání majitelů restaurací, kteří Romy odmítají obsluhovat, vyvolává příznivou atmosféru pro násilný rasismus," uvedl včera pro LN Markus Pape z Evropského centra pro práva Romů. Majitel restaurace Vegas Jiří Juščík odmítl případ jakkoli komentovat.
</TEXT>
</DOC>
<DOC>
<DOCID>LN-20020810103</DOCID>
<DOCNO>LN-20020810103</DOCNO>
<DATE>08/10/02</DATE>
<GEOGRAPHY>PRAHA</GEOGRAPHY>
<TEXT>
Padesát policejních důstojníků z arabských zemí se tento týden na pražské policejní akademii učilo boji proti terorismu. "Tématem byly moderní metody zpracování informací v boji s terorismem," uvedla rektorka akademie Hana Bartošová. Kursu se zúčastnili policisté ze Saúdské Arábie, Spojených arabských emirátů, Ománu, Jordánska, Alžírska, Maroka, Súdánu, Kataru, Egypta, Bahrajnu, Džibutska, Jemenu, Libanonu a Sýrie.
</TEXT>
</DOC>
<DOC>
<DOCID>LN-20020810104</DOCID>
<DOCNO>LN-20020810104</DOCNO>
<DATE>08/10/02</DATE>
<GEOGRAPHY>LIBEREC</GEOGRAPHY>
<TEXT>
Zhruba pět desítek příznivců techna se o víkendu chystá znovu do Andělky u Višňové na Liberecku. Tentokrát však nejedou za hudbou, ale uklízet hory odpadků, které tam leží už více než týden po nepovolené technoparty Czechtek. "Ve frýdlantské firmě A.S.A. mi potvrdili, že v sobotu ráno přistaví na pozemek kontejnery," řekla včera starostka Višňové Marie Matušková. Už v úterý do Andělky přijelo dvacet účastníků technoparty a vlastním nákladním autem odvezli zhruba pětinu pytlů do liberecké spalovny. Po-sbírali odpadky z roztrhaných pytlů a slíbili, že úklid o víkendu dokončí. Matušková přiznala, že žádala e-mailem některé účastníky o pomoc. "Že přijedou osobně, jsem nečekala, ale potěšilo mě, že mou důvěru nezklamali," poznamenala starostka.
</TEXT>
</DOC>
<DOC>
<DOCID>LN-20020810105</DOCID>
<DOCNO>LN-20020810105</DOCNO>
<DATE>08/10/02</DATE>
<TITLE>
Stoupenci Mugabeho čekají u bělošských farem v Zimbabwe, aby je po odchodu majitelů zabrali
</TITLE>
<TEXT>
Libyjští magnáti, kteří finančně podporovali prezidenta Mugabeho, dostávají od vlády nejvýnosnější zabavené farmy.
BULAWAYO (od spolupracovníka LN v Zimbabwe) - Po celém Zimbabwe se předevčírem před půlnocí u hrobů svých nejbližších, které tradičně pochovávali na farmách, shromažďovaly rodiny bílých farmářů. Naposledy a beze slov zde zavzpomínali na život několika generací, na někdejší prosperitu koloniální Rhodesie - dnešního Zimbabwe - a na dva roky obležení milicemi diktátorského prezidenta Roberta Mugabeho. Larry a Sarah Nortonovi a jejich šestiměsíční dcerka se ve čtvrtek na soukromém hřbitově v Goromonzhi na východ od Harare rozloučili se svým prvním dítětem Oscarem, které se před pěti lety narodilo mrtvé. Pár metrů od Oscarova hrobu se rozložili Mugabeho stoupenci, aby zde vyčkali až Nortonovi odejdou.
</TEXT>
<HEADING>
Hrozí ekonomický kolaps?
</HEADING>
<TEXT>
Po půlnoci se z tisíců farem vydaly smutné průvody. Naložené dodávky měly nejprve namířeno do velkých měst jako Harare a Bulawayo. Tam se farmáři pokusí prodat nábytek a většinu neskladných osobních věcí. Do exilu si podle vládního nařízení mohou vzít jen to nejnutnější. Jejich exodus, v dějinách Zimbabwe po vyhlášení nezávislosti v roce 1980 už druhý, provází apatie a pocit totální rezignace. "Už nemáme sílu dál bojovat," řekl agentuře Reuters Larry Norton, "po dvou letech zastrašování jsme přišli o všechen majetek. Teď jsme rádi, že odsud můžeme odejít. Mugabe si může blahopřát k vítězství." Co bude s farmami? Cílem "pozemkové reformy", jak konfiskaci říká prezident Mugabe, je "náprava koloniálních křivd". Zabavená půda měla být navrácena černošským bezzemkům, jimž byla v devadesátých letech devatenáctého století "ukradena britskými imperialisty". V praxi ale většina farem končí buď v plamenech, anebo v rukou Mugabeho stranické elity a libyjských magnátů, jimž Mugabeho režim vděčí za finanční podporu. V jejich vlastnictví prý skončila i nejslavnější zimbabwská farma Independence, která byla odebrána poslednímu bílému premiérovi Rhodesie Ianu Smithovi. "Abyste získal pár metrů bělošské půdy, musíte být prominentním členem vládní strany Zanu-PF," říká zklamaně třicetiletý Siyabo, který Mugabeho sliby vzal vážně a spojil se s válečnými veterány. Ti po březnových volbách v provincii Mashonaland-East obsadili 26 farem. "Teď nás z nich vyhánějí noví libyjští vlastníci," stěžuje si Siyabo. "Mugabe nás podvedl." Statistiky OSN připsaly v roce 1970 čtvrtmilionové bělošské komunitě v Rhodesii nejvyšší životní úroveň na světě. To se změnilo o deset let později, kdy se ze země do sousední Jižní Afriky vystěhovalo 160 tisíc bělochů. Ještě v roce 1999 jich v Zimbabwe žilo 70 tisíc. Tvořili sice méně než jedno procento populace, ale svými obchodními aktivitami přispívali k HDP až 60 procenty. V souvislosti se zánikem bělošských komerčních farem v Zimbabwe se mluví o kolapsu veškeré zemědělské produkce. "Drtivá většina zimbabwských černochů s komerčním farmařením, distribucí a marketingem nemá žádné zkušenosti," napsal jihoafrický týdeník Financial Mail. "Zemi proto čeká krize, která se ohlásila již loňským propadem ekonomiky."
Po půlnoci se z tisíců farem vydaly smutné průvody. Naložené dodávky měly nejprve namířeno do velkých měst jako Harare a Bulawayo. Tam se farmáři pokusí prodat nábytek a většinu neskladných osobních věcí. Do exilu si podle vládního nařízení mohou vzít jen to nejnutnější. Jejich exodus, v dějinách Zimbabwe po vyhlášení nezávislosti v roce 1980 už druhý, provází apatie a pocit totální rezignace. "Už nemáme sílu dál bojovat," řekl agentuře Reuters Larry Norton, "po dvou letech zastrašování jsme přišli o všechen majetek. Teď jsme rádi, že odsud můžeme odejít. Mugabe si může blahopřát k vítězství." Co bude s farmami? Cílem "pozemkové reformy", jak konfiskaci říká prezident Mugabe, je "náprava koloniálních křivd". Zabavená půda měla být navrácena černošským bezzemkům, jimž byla v devadesátých letech devatenáctého století "ukradena britskými imperialisty". V praxi ale většina farem končí buď v plamenech, anebo v rukou Mugabeho stranické elity a libyjských magnátů, jimž Mugabeho režim vděčí za finanční podporu. V jejich vlastnictví prý skončila i nejslavnější zimbabwská farma Independence, která byla odebrána poslednímu bílému premiérovi Rhodesie Ianu Smithovi. "Abyste získal pár metrů bělošské půdy, musíte být prominentním členem vládní strany Zanu-PF," říká zklamaně třicetiletý Siyabo, který Mugabeho sliby vzal vážně a spojil se s válečnými veterány. Ti po březnových volbách v provincii Mashonaland-East obsadili 26 farem. "Teď nás z nich vyhánějí noví libyjští vlastníci," stěžuje si Siyabo. "Mugabe nás podvedl." Statistiky OSN připsaly v roce 1970 čtvrtmilionové bělošské komunitě v Rhodesii nejvyšší životní úroveň na světě. To se změnilo o deset let později, kdy se ze země do sousední Jižní Afriky vystěhovalo 160 tisíc bělochů. Ještě v roce 1999 jich v Zimbabwe žilo 70 tisíc. Tvořili sice méně než jedno procento populace, ale svými obchodními aktivitami přispívali k HDP až 60 procenty. V souvislosti se zánikem bělošských komerčních farem v Zimbabwe se mluví o kolapsu veškeré zemědělské produkce. "Drtivá většina zimbabwských černochů s komerčním farmařením, distribucí a marketingem nemá žádné zkušenosti," napsal jihoafrický týdeník Financial Mail. "Zemi proto čeká krize, která se ohlásila již loňským propadem ekonomiky."
</TEXT>
</DOC>
<DOC>
<DOCID>LN-20020810106</DOCID>
<DOCNO>LN-20020810106</DOCNO>
<DATE>08/10/02</DATE>
<GEOGRAPHY>WASHINGTON</GEOGRAPHY>
<TEXT>
Policie zatkla 20 osob, které sexuálně zneužívaly své vlastní děti a obchodovaly s dětskými pornografickými fotografiemi na internetu. V rámci mezinárodního policejního zátahu bylo rodičům odebráno 45 dětí, z toho 37 ve Spojených státech. Podle policie tito rodiče obchodovali s fotografiemi, na nichž byli zachyceni při sexuálním zneužívání svých vlastních dětí. Dále si předávali informace a tipy pornografického rázu prostřednictvím internetového diskusního fóra. Polovina ze zatčených jsou občané Spojených států, ostatní pocházejí z Dánska, Švýcarska, Německa, Británie, Belgie, Nizozemska, Itálie, Švédska a Francie.
</TEXT>
</DOC>
<DOC>
<DOCID>LN-20020810107</DOCID>
<DOCNO>LN-20020810107</DOCNO>
<DATE>08/10/02</DATE>
<GEOGRAPHY>MADRID</GEOGRAPHY>
<TEXT>
Nastražená bomba explodovala včera v restauraci ve městě Torrevieja na jihovýchodě Španělska. Při výbuchu nebyl nikdo zraněn, protože po telefonickém varování jménem separatistické organizace Baskicko a jeho svoboda (ETA) byla restaurace včas vyklizena. Anonymní varování jménem ETA přišlo do redakce baskického listu Gara, který poté upozornil úřady. Anonym kromě toho varoval před další bombou na pláži Santa Pola. Policie proto oblast také rychle vyklidila. Zda tam bombu našla, nebylo do včerejšího večera známo. Minulou neděli došlo k výbuchu bomby umístěné v automobilu na pláži Santa Pola. Při explozi zahynuli dva lidé, přičemž jednou z obětí bylo šestileté děvčátko. Dalších čtyřicet osob utrpělo zranění.
</TEXT>
</DOC>
<DOC>
<DOCID>LN-20020810108</DOCID>
<DOCNO>LN-20020810108</DOCNO>
<DATE>08/10/02</DATE>
<GEOGRAPHY>AMSTERDAM</GEOGRAPHY>
<TEXT>
V Nizozemsku včera proběhlo první předběžné slyšení v případu vraždy krajně pravicového politika Pima Fortuyna. Hlavní podezřelý, radikální ekologický aktivista Volkert van der Graaf (32) ale odmítl před soud předstoupit a přelíčení sledoval v přímém televizním přenosu ve své cele v amsterdamském vězení. Chtěl tak protestovat proti podmínkám ve vězení. Vadí mu například to, že je pod nepřetržitým dohledem bezpečnostní kamery. Ze stejného důvodu drží již měsíc hladovku a pije jen vodu a ovocné džusy. Soud ho i v jeho nepřítomnosti obvinil z vraždy, veřejného ohrožení a nelegálního držení zbraně. Pokud bude shledán vinným, hrozí mu až 20 let vězení. Kontroverzní Pim Fortuyn, který chtěl zemi uzavřít přistěhovalcům a byl známý svým pohrdáním islámem, byl zavražděn 6. května, tedy pouhých devět dní před parlamentními volbami. V nich jeho strana obsadila druhé místo. Žalobci včera tribunálu předložili důkazy, které podle nich usvědčují van der Graafa z vraždy. Žalobce Koos Plooy řekl tribunálu, že van der Graafa viděli na místě vraždy tři svědci, že byl zatčen s vražednou zbraní v ruce a že na jeho rukavicích a bundě byly objeveny stopy střelného prachu. Na oblečení podezřelého ulpěla rovněž Fortuynova krev. V aktivistově domě byly také nalezeny chemikálie a vybavení, které by mohly sloužit k výrobě bomby.
</TEXT>
</DOC>
<DOC>
<DOCID>LN-20020810109</DOCID>
<DOCNO>LN-20020810109</DOCNO>
<DATE>08/10/02</DATE>
<GEOGRAPHY>TORONTO</GEOGRAPHY>
<TEXT>
V Kanadě byl zaznamenán první případ úmrtí člověka na tzv. novou variantu Creutzfeldt-Jakobovy choroby (CJD), která je spojována s nemocí šílených krav (BSE). Padesátiletý muž se nakazil během svého pobytu v Británii, která v minulých letech čelila několika epidemiím BSE. Neexistují žádné náznaky, že by se tato choroba hovězího dobytka rozšířila do Kanady. Na novou variantu CJD, která podle některých odborníků souvisí s konzumací nakaženého masa, zemřelo dosud více než 100 Britů. Choroba může být diagnostikována pouze po smrti pacienta.
</TEXT>
</DOC>
<DOC>
<DOCID>LN-20020810110</DOCID>
<DOCNO>LN-20020810110</DOCNO>
<DATE>08/10/02</DATE>
<TITLE>
Trojnásobný olympijský šampion a mistr světa se zlata z kontinentálního mistrovství nedočká
</TITLE>
<TEXT>
Tři pokusy, tři přešlapy. Sen oštěpaře Jana Železného o zlatu z ME, které mu jako jediné ve sbírce chybí, skončil v propadlišti dějin.
MNICHOV (od zvláštního zpravodaje LN v Německu) - Železného trápení z kvalifikace, kdy až třetím pokusem vybojoval účast ve finále, se bohužel přeneslo i do včerejšího večera. jeho slova o horší formě a sázce na jeden pokus, který by mohl ulétnout, se bohužel nevyplnila. Třikrát přešlápl a s finále se loučil již po jeho polovině, do užšího boje o medaile se bez platného pokusu nekvalifikoval. Železnému nevyšel ani jeden hod a po všech třech pokusech úmyslně přešlápl. Zlata z Me se tak nedočká ani na čtvrtý pokus. Jeho nejlepším výsledkem z ME tak zůstává bronz z Helsinek 1994. Roman Šebrle se ve čtvrtek stal na mistrovství Evropy v Mnichově králem desetiboje. Světový rekordman vyhrál nejtěžší atletickou disciplínu v součtu 8800 bodů, na dosavadní rekord šampionátu Daileyho Thompsona z Velké Británie ztratil 11 bodů. Stříbrný medailista z olympiády a halový mistr světa i Evropy doplnil svoji sbírku úspěchů o první zlato z významného šampionátu pod otevřeným nebem a stal se prvním mistrem Evropy v historii české atletiky. "Naprostá spokojenost, kromě poslední patnáctistovky mi vyšly všechny disciplíny. Ale těch jedenáct bodů mě bude mrzet," trochu litoval Šebrle, že nepřekonal rekord ME. "Ale nevadí, všem děkuju, jsem hrozně rád, že to dopadlo na vítězství." Bezprostředně po závodě také Šebrle prozradil, jaké byly jeho největší motivace na cestě za zlatem. "Za prvé to bylo kvůli manželce Evě. Závodil jsem pro ni a pro to malé, co se nám v září narodí. Takový človíček, takový náš poklad. Za druhé - můj taťka řekl, že když tady vyhraju, přestane kouřit. Na to se opravdu těším, to si vychutnám. A za třetí - dovolil jsem si vyhrát taky kvůli sobě, dokázat si, že nejsem halový typ. Samozřejmě jsem taky chtěl udělat radost trenérovi Daliboru Kupkovi, který pro mě udělal hodně," řekl šťastný desetibojař.
</TEXT>
<HEADING>
Dvořákův smutek
</HEADING>
<TEXT>
S Šebrleho radostí naopak ostře kontrastoval smutek Tomáše Dvořáka, který v tyči nezdolal základ a poprvé v kariéře závod vzdal. "Když jsem při mistrovství republiky v Ostravě oznámil, že zvažuji svoji účast na šampionátu, myslel jsem už pomalu na rybaření. A taky že si budu hrát s našimi dvojčaty. Nakonec jsem do toho šel. Jak je vidět, příště musím dát sám na sebe," uzavřel Dvořák svou účast na šampionátu.
</TEXT>
<HEADING>
Formanová čtvrté místo obrečela
</HEADING>
<TEXT>
Těsně pod stupni vítězů, na čtvrtém místě, skončil návrat Ludmily Formanové do světa velké atletiky. Po operaci a vleklé rekonvalescenci mistryně světa z roku 1999 znovu běžela ve finále velkého závodu na 800 metrů a rozhodně se neztratila. Česká půlkařka si od začátku závodu držela páté místo, v cílové rovince pak pokořila Němku Gesellovou. Od třetí Britky Holmesové, které v posledních metrech zjevně docházely síly, jí nakonec dělily necelé dva metry. "O čtvrtém místě jsem před šampionátem jenom snila, jenže teď je mi to líto. Možná kdybych začala finišovat dřív, nakonec bych se před Holmesovou na třetí pozici dostala. Nejspíš jsem tedy měla ještě před zatáčkou předběhnout Portugalku," zpytovala svědomí. "Teď jsem nešťastná, ale nepostoupit tady do finále by mi bylo líto víc. Vzhledem k tomu, co mě dva roky provázelo, bych snad mohla být ráda. Tahle sezona byla rozjezdová, chuť závodit mám. Prostě už nic nebrání tomu, abych v příštím roce bojovala o medaile na MS v Paříži. Pokud budu zdravá.".
Těsně pod stupni vítězů, na čtvrtém místě, skončil návrat Ludmily Formanové do světa velké atletiky. Po operaci a vleklé rekonvalescenci mistryně světa z roku 1999 znovu běžela ve finále velkého závodu na 800 metrů a rozhodně se neztratila. Česká půlkařka si od začátku závodu držela páté místo, v cílové rovince pak pokořila Němku Gesellovou. Od třetí Britky Holmesové, které v posledních metrech zjevně docházely síly, jí nakonec dělily necelé dva metry. "O čtvrtém místě jsem před šampionátem jenom snila, jenže teď je mi to líto. Možná kdybych začala finišovat dřív, nakonec bych se před Holmesovou na třetí pozici dostala. Nejspíš jsem tedy měla ještě před zatáčkou předběhnout Portugalku," zpytovala svědomí. "Teď jsem nešťastná, ale nepostoupit tady do finále by mi bylo líto víc. Vzhledem k tomu, co mě dva roky provázelo, bych snad mohla být ráda. Tahle sezona byla rozjezdová, chuť závodit mám. Prostě už nic nebrání tomu, abych v příštím roce bojovala o medaile na MS v Paříži. Pokud budu zdravá.".
</TEXT>
</DOC>
<DOC>
<DOCID>LN-20020810111</DOCID>
<DOCNO>LN-20020810111</DOCNO>
<DATE>08/10/02</DATE>
<TITLE>
Životní úspěch. Fantazie. Konečně se český rekordman v běhu na 400 metrů překážek Jiří Mužík dočkal velké medaile. Ve finále mistrovství Evropy jej porazil mistr světa Stephane Diagana, ale už nikdo jiný. Úspěch podtrhl šestým místem Štěpán Tesařík.
</TITLE>
<TEXT>
MNICHOV (od zvláštního zpravodaje LN v Německu) - Konečně to přišlo. Poté, co se v letech 1997 a 2001 skončil na 8. a 7. místě ve finále MS a mezi tím byl 7. na ME 1998, se Jiří Mužík vyhoupl k medailové slávě. Stačila k tomu "maličkost" - zaběhnout si druhý životní čas 48,43, k jeho českému rekordu z roku 1997 chybělo jen 16 setin. "Chtěl jsem rekord překonat, ale závod se mi vůbec nepovedl. Celý běh nebyl plynulý, přes překážky jsem skákal úplně jinak, než jsem si představoval. Vyvrcholení přišlo na poslednhí překážce - za ní mi poklesly kolena, prostě se mi podlomily nohy," líčil za cílem šťastný rodák z Plzně. Na cílové rovince byl Diagana vpředu, Mužík se bil prsa na prsa s Polákem Januszewskim. "On se letos namísto mě dostal do Grand Prix, a přitom běhal pomaleji než já, musely v tom být nějaké manažerské čachry. Věděl jsem, že spravedlnost nemůže být slepá, že nesmím prohrát. A pravda se ukázala," pravil spokojeně Mužík. "Na tohle jsem se připravoval celou sezonu, ale nevím, kdy mi to opravdu dojde. Na stupních to asi ještě nebude," přemítal autor historického umístění českého atleta na téton trati. "Ne, fakt mi to nedochází," zakroutil hlavou svěřenec trenéra Kupky. A hned se pochlubil dalším velkým rodinným finále. "Táta s mámou a mou přítelkyní Janou jsou tady, ale sestra zůstala doma. Čeká ji totiž desetičlenné finále Miss aerobik, tak se chystá. Je moc hezká, tak se všichni ptají, jak je možné, že zrovna já mám tak krásnou sestru. Ale nezlobím se, beru to jako žert," zakřenil se. Druhý český zástupce Štěpán Tesařík skončil na skvělém 6. místě.
</TEXT>
</DOC>
<DOC>
<DOCID>LN-20020810112</DOCID>
<DOCNO>LN-20020810112</DOCNO>
<DATE>08/10/02</DATE>
<TITLE>
Druhou medaili pro českou atletiku na ME v Mnichově získal Jiří Mužík. Na trati 400 metrů překážek vybojoval stříbro v cílové rovince, kde v dramatickém finiši zdolal o tři setiny posledního kontinentálního šampiona, Poláka Januszewského.
</TITLE>
<TEXT>
MNICHOV (od zvláštního zpravodaje LN v Německu) - Největšího úspěchu kariéry dosáhl v Mnichově překážkář Jiří Mužík. Po zlatu Romana Šebrleho přidal další svěřenec trenéra Kupky tentokrát stříbro. Mužík ho vybojoval druhým nejlepším časem kariéry 48,43 s a oproti čtvtrtečnímu semifinále se zlepšil o tři setiny. Lépe dosud běžel jen při svém osobním i českém rekordu na MS 1997 v Aténách ( 48,27). Mužíkova medaile z této disciplíny je vůbec první na této trati v historii české i československé atletiky. Suverénním vítězem se stal legendární Francouz Stephan Diagana, jenž vyhrál nikým neohrožován za 47,59. Bitvu o stříbro svedl v cílové rovince Mužík s Polákem Pawlem Januszewským - posledním mistrem Evropy. Nakonec Mužík těsný náskok uhájil. Polák zaostal o tři setiny. Další český zástupce ve finále této disciplíny Štěpán Tesařík obsadil časem 49,41 šesté místo.
</TEXT>
<HEADING>
Výškaři: zápis do historie
</HEADING>
<TEXT>
Dvě zklamání a jedna spokojenost, tak dopadlo pro české barvy čtvrteční večerní finále výškařů. Probojoval se do něho kompletní trojlístek reprezentantů, všichni dokonce postoupili do užšího finále osmi, medaile však zůstaly daleko. "Mrzí mě to. Měl jsem na víc, ale pokazil jsem, co se dalo. Náš celkový výsledek asi není špatný, ale finále je o medaili," zlobil sen Tomáš Janků, který výkonem 225 cm obsadil páté místo. Jeetě víc byl naštvaný jeho starší bratr Jan, jenž skončil osmý za 222 cm. "Od rána jsem cítil životní formu, rozeskakování mi na fantastickém pocitu ještě přidalo. V mých silách bylo 229, což by byla medaile. Byl jsem zkrátka napumpovaný jako balon, měl jsem natrénováno, ale najednou jsem nedokázal skloubit rychlost s technikou," rmoutil se vlasatý výškař. Jediný, kdo se tvářil spokojeně, byl nejmladší z nich, 23letý Svatoslav Ton. "Šesté místo, to je můj životní úspěch, a nevadí, že to bylo za 225 centimetrů. Škoda jen, že mi to nevyšlo na 227, to by byla fantazie," zářil Ton. Naposledy měla reprezentace tři výškaře ve finále na ME 1978 v Praze. Hrabal obsadil 8., Vondra 12. a Moravec 17. místo.
Dvě zklamání a jedna spokojenost, tak dopadlo pro české barvy čtvrteční večerní finále výškařů. Probojoval se do něho kompletní trojlístek reprezentantů, všichni dokonce postoupili do užšího finále osmi, medaile však zůstaly daleko. "Mrzí mě to. Měl jsem na víc, ale pokazil jsem, co se dalo. Náš celkový výsledek asi není špatný, ale finále je o medaili," zlobil sen Tomáš Janků, který výkonem 225 cm obsadil páté místo. Jeetě víc byl naštvaný jeho starší bratr Jan, jenž skončil osmý za 222 cm. "Od rána jsem cítil životní formu, rozeskakování mi na fantastickém pocitu ještě přidalo. V mých silách bylo 229, což by byla medaile. Byl jsem zkrátka napumpovaný jako balon, měl jsem natrénováno, ale najednou jsem nedokázal skloubit rychlost s technikou," rmoutil se vlasatý výškař. Jediný, kdo se tvářil spokojeně, byl nejmladší z nich, 23letý Svatoslav Ton. "Šesté místo, to je můj životní úspěch, a nevadí, že to bylo za 225 centimetrů. Škoda jen, že mi to nevyšlo na 227, to by byla fantazie," zářil Ton. Naposledy měla reprezentace tři výškaře ve finále na ME 1978 v Praze. Hrabal obsadil 8., Vondra 12. a Moravec 17. místo.
</TEXT>
</DOC>
</CZE>