<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020312001</DOCID>
<DOCNO>LN-20020312001</DOCNO>
<DATE>03/12/02</DATE>
<TITLE>
PRAHA - Poprvé přes 16 tisíc se v posledním čtvrtletí loňského roku přehoupla v Česku průměrná mzda. Podle Českého statistického úřadu dosáhla 16 218 korun. V posledním kvartálu jsou příjmy ve srovnání s ostatními čtvrtletími nejvyšší. Započítávají se totiž do nich 14. platy a vánoční odměny. Za celý loňský rok činil průměrný výdělek 14 642 korun. Meziročně vzrostl o téměř dvanáct stovek. Od tohoto nominálního růstu o více než osm procent je však potřeba odečíst téměř pětiprocentní inflaci. Poté se reálné mzdy loni zvýšily v průměru "jen" o tři a půl procenta. Největší výplaty měli už tradičně lidé v Praze. Naopak nejhůře placeni jsou pracovníci v Olomouckém kraji. "Rozdíly způsobuje především fakt, že v Praze je daleko více pracovních příležitostí v mnohem efektivnějších podmínkách. To bohužel o mnoha regionech říci nejde," komentoval údaje analytik PPF Pavel Kohout. Hlavnímu městu se velikostí mezd blíží střední Čechy. Naopak podobně nepříznivá situace jako na Olomoucku je například v Pardubickém kraji. Z oborů na tom byli nejlépe zaměstnanci bank a pojišťoven. Nejhůře jsou placeni zemědělci.
</TITLE>
<TEXT>
Průměrné mzdy v roce 2001
PODLE KRAJŮ
Praha 18 416
Středočeský 14 689
Plzeňský 13 871
Moravskoslezský 13 772
Ústecký 13 425
Jihočeský 13 200
Liberecký 13 168
Jihomoravský 13 080
Zlínský 12 957
Královéhradecký 12 934
Karlovarský 12 617
Pardubický 12 609
Vysočina 12 569
Olomoucký 12 483
PODLE ODVĚTVÍ
</TEXT>
</DOC>
<DOC>
<DOCID>LN-20020312002</DOCID>
<DOCNO>LN-20020312002</DOCNO>
<DATE>03/12/02</DATE>
<TITLE>
PRAHA - Na jeden kilometr trati jeden policista. Koleje mezi Prahou a Pardubicemi patřily včera k nejstřeženějším objektům v zemi. Mezinárodním rychlíkem se na východ Čech vypravila zasedat Zemanova vláda. Ozbrojení muži v uniformě i civilu hlídali na více než stokilometrové trase každý přejezd, podjezd či nadjezd. "Šlo o standardní zajištění bezpečnosti ministrů," řekla policejní mluvčí Ivana Zelenáková. Kromě vládní ochranné služby se na něm podíleli i řadoví policisté ze Středočeského a Pardubického kraje. Celkem asi stovka mužů. "Trvalo to několik desítek minut. Běžný občan by se policejní pomoci samozřejmě dovolal," odmítá Zelenáková, že by policisté někde mohli chybět. Ministři do Pardubic vyrazili ráno krátce po deváté hodině rychlíkem Detvan. Objednali si na to dva zvláštní vozy - salonní a restaurační. Byli připojeny na konci soupravy. Daňové poplatníky to přišlo na jedenatřicet tisíc korun. "Stává se poměrně často, že si někdo pronajme vagony," říká Petr Šťáhlavský, mluvčí Českých drah. Při minulých výjezdních zasedáních sociálnědemokratické vlády se ministři o rozruch postarali tím, že v krajích štědře rozdávali miliardy. Naposledy si premiér Zeman zaletěl na vládní schůzi do Karlových Varů dokonce vrtulníkem.
</TITLE>
<TEXT>
Zatímco v Praze členové vlády nastupovali do vlaku bez valného zájmu cestujících, v Pardubicích je na třetím, jediném rekonstruovaném, nástupišti čekali jejich straničtí kolegové se slivovicí a perníkem. Uvítacímu ceremoniálu přihlíželi i lidé, kteří lemovali cestu od vlaku až před nádražní budovu, kde již na ministry čekaly autobusy. A co víc: cestou do budovy krajského úřadu, kde kabinet schůzoval, neztratili ministři ani vteřinu. Na všech semaforech jim svítila pouze zelená.
</TEXT>
<HEADING>
Spravedlnost jen u soudu
</HEADING>
<TEXT>
Během cesty trvající něco přes hodinu jednalo pouze předsednictvo vlády. A tak se ministr kultury Pavel Dostál a ministr dopravy a spojů Jaromír Schling vydali na procházku vlakem. Poněkud neuvěřitelná scénka se odehrála, když se šéf resortu dopravy rozhodl vysvětlit jedné cestující, jak je to s devadesátitisícovým příspěvkem na nákup nového automobilu, o němž začal hovořit před blížícími se volbami. Žena Schlingovi vyčetla, že příspěvek by byl pouze pro bohaté, a proto nespravedlivý. Dostali by ho totiž jen ti, kdo mají ojetý automobil a současně našetřeno alespoň 200 tisíc korun na nový. Ministr ji však poučil, že by šlo o ekologické opatření. Spravedlnost v něm hledat nelze, té je třeba se domáhat u soudu, opáčil.
Během cesty trvající něco přes hodinu jednalo pouze předsednictvo vlády. A tak se ministr kultury Pavel Dostál a ministr dopravy a spojů Jaromír Schling vydali na procházku vlakem. Poněkud neuvěřitelná scénka se odehrála, když se šéf resortu dopravy rozhodl vysvětlit jedné cestující, jak je to s devadesátitisícovým příspěvkem na nákup nového automobilu, o němž začal hovořit před blížícími se volbami. Žena Schlingovi vyčetla, že příspěvek by byl pouze pro bohaté, a proto nespravedlivý. Dostali by ho totiž jen ti, kdo mají ojetý automobil a současně našetřeno alespoň 200 tisíc korun na nový. Ministr ji však poučil, že by šlo o ekologické opatření. Spravedlnost v něm hledat nelze, té je třeba se domáhat u soudu, opáčil.
</TEXT>
</DOC>
<DOC>
<DOCID>LN-20020312003</DOCID>
<DOCNO>LN-20020312003</DOCNO>
<DATE>03/12/02</DATE>
<TITLE>
Předevčírem 10. března jsme si připomněli 43. výročí tibetského národního povstání. Současnost a budoucnost jsem však vždy považoval za důležitější než minulost. V důsledku událostí z loňského 11. září celý svět dnes znepokojuje otázka terorismu. Většina států se shoduje v tom, že je nezbytné, aby země v boji proti němu spojily síly. Přijatá opatření však zatím bohužel neřeší z dlouhodobějšího hlediska komplexněji otázku, jak se s příčinami terorismu vypořádat? Je zapotřebí promyšlené strategie, která by celosvětově posílila politickou kulturu nenásilí a dialogu. Mezinárodní společenství musí poskytnout účinnou podporu snahám o dosažení změn pokojnou cestou. Bude-li svět odsuzovat ty, kteří povstali ve vzteku a zoufalství, bojovat s nimi, a přitom bude ignorovat všechny, kteří uplatňují dialog jakožto konstruktivní alternativu násilí, bude to projev pokrytectví.
</TITLE>
<TEXT>
Ohlédneme-li se za minulým stoletím, pak nejkatastrofálnější příčinou lidského utrpení bylo násilí při řešení neshod a konfliktů. Je tedy naším úkolem, abychom z 21. století učinili století dialogu, nenásilného řešení konfliktů.
</TEXT>
<HEADING>
Proti duchu 21. století
</HEADING>
<TEXT>
V lidské společnosti se vždy budou střetávat nejrůznější názory a zájmy. Nicméně realitou dneška je skutečnost, že všichni jsme na sobě vzájemně závislí a musíme na této planetě žít vedle sebe. Proto je jediným rozumným řešením této různorodosti názorů a střetu zájmů dialog v duchu kompromisu a usmíření. Právě tento duch nenásilí musíme rozvíjet, přičemž je třeba do těchto snah vkládat stejné prostředky, jaké vkládáme do vojenské obrany. Čínské úřady v Tibetu nadále hrubě porušují lidská práva včetně práva na svobodu vyznání. Proto přibylo Tibeťanů, kteří riskovali život při útěku z vlasti, aby našli azyl v jiné zemi. Příklady porušování lidských práv dokládají, že Tibeťanům je upíráno právo na zachování vlastní identity i kultury. Čínské vedení by mělo nalézt porozumění a respekt vůči tibetské buddhistické kultuře a civilizaci. Čínské úřady musejí pochopit, že Tibeťané jsou v posledních pěti desetiletích vystaveni obrovskému utrpení a jsou nuceni přihlížet rozsáhlé zkáze. Tibetská buddhistická kultura učí Tibeťany soucitu, odpouštění, trpělivosti a úctě ke všem formám života, hodnotám, jež se odrážejí v jejich každodenním životě a obohacují jej. Odtud plyne přání tuto kulturu zachovat. Našemu způsobu života bohužel hrozí naprostý zánik. Většina čínských "rozvojových" plánů v Tibetu usiluje o jeho plnou asimilaci do čínské společnosti a kultury, hodlá masově přesunout Číňany do Tibetu. Tato politika vůbec neodpovídá duchu 21. století.
</TEXT>
<HEADING>
Naděje pro Tibet
</HEADING>
<TEXT>
Celý svět dnes směřuje k větší otevřenosti, svobodě, demokracii a respektování lidských práv. Bez ohledu na to, jak je Čína velká a silná, bude vždy součástí našeho světa. Dříve nebo později bude muset celosvětový trend následovat i ona. V příštích měsících a letech se proces změn, který již byl v Číně zahájen, bude zrychlovat. Jako buddhistický mnich bych byl rád, kdyby Čína, domov téměř čtvrtiny světové populace, tyto změny dokázala uskutečnit nenásilně. Chaos a nestabilita povedou ke krveprolití a obrovskému utrpení milionů lidských bytostí. Situace by měla závažné důsledky pro mír a stabilitu na celém světě. To, zda budou nadcházející změny v Číně znamenat pro Tibet novou naději a Čína se etabluje jako spolehlivý, mírumilovný a vůdčí člen mezinárodního společenství, bude záležet zejména na tom, bude-li se Čína nadále vymezovat svou velikostí, lidnatostí a vojenskou a hospodářskou silou, nebo se rozhodne ctít univerzální lidské hodnoty a svou sílu a velikost prokáže jejich respektováním. Rozhodnutí Číny bude do značné míry ovlivněno postojem mezinárodního společenství vůči ní. Vždy jsem poukazoval na to, že je třeba začlenit Peking do hlavního proudu světové demokracie, a vyslovoval jsem se proti snahám Čínu izolovat. Vždy jsem podporoval politiku odpovědné a morální angažovanosti vůči čínské vládě. Upřímně doufám, že čínské vedení bude natolik odvážné a moudré, že bude tibetskou otázku řešit cestou vyjednávání. Tento přístup Číně usnadní vstup do nové éry a zlepší její pověst v očích ostatních zemí. Vzájemné jednání by mělo kladný dopad na obyvatele Tchaj-wanu, zlepšilo by čínsko-indické vztahy.
</TEXT>
<HEADING>
Čas změn, čas příležitostí
</HEADING>
<TEXT>
Čas změn je vždy i časem příležitostí. Hluboce věřím, že budoucnost přinese možnost dialogu a míru, protože Čína ani my jinou možnost nemáme. Jakmile Peking vyšle pozitivní signál, moji zástupci budou připraveni sejít se s představiteli čínské vlády, a to kdekoliv a kdykoliv. Můj postoj v tibetské otázce je jednoznačný. Neusiluji o samostatnost, ale o to, aby tibetský lid mohl zavést skutečnou samosprávu. Jen tak uchová svou civilizaci, jedinečnou kulturu, náboženství, jazyk a způsob života.
Redakčně kráceno, titulek a mezititulky redakce
</TEXT>
</DOC>
<DOC>
<DOCID>LN-20020312004</DOCID>
<DOCNO>LN-20020312004</DOCNO>
<DATE>03/12/02</DATE>
<TITLE>
PRAHA - Bývalý československý prezident Edvard Beneš zřejmě nepatří mezi oblíbence maďarských středoškoláků. Stejně jako poválečná československá politika. Jako důkaz mohou posloužit některé učební texty. Jejich autoři nešetří tvrdou kritikou ani ironií. Například v učebnici Konráda Salamona, která figuruje mezi devíti oficiálními výukovými materiály pro střední školy, se můžeme dočíst, že československý prezident Edvard Beneš nenáviděl Maďary. Autor popisuje odsun Němců a Maďarů jako jediný cíl československé poválečné politiky. "Po druhé světové válce si dala československá politika za cíl vytvořit ,národní stát'. V zájmu toho chtěla odstranit třímilionovou německou a osmisetisícovou maďarskou menšinu vystěhováním nebo asimilací," píše se v knize. Autoři další učebnice pro šestiletá gymnázia pojmenované Směrem ke globálnímu světu zase nepokládají osobu prezidenta Beneše za natolik důležitou, aby ji v dějepisné tiskovině zmínili. Poválečná československá vláda pak podle této učebnice prý ve vztahu k Maďarům poslouchala pokyny sovětského diktátora Stalina. Ten československým politikům doporučil: "Vyhoďte je, ať pocítí na vlastní kůži, jaké to je, když někdo vládne nad nimi."
</TITLE>
<HEADING>
MAĎARSKÁ UČEBNICE DĚJEPISU PRO STŘEDNÍ ŠKOLY:
</HEADING>
<TEXT>
Po druhé světové válce si dala československá politika za cíl vytvořit "národní stát". V zájmu toho chtěla odstranit třímilionovou německou a osmisetisícovou maďarskou menšinu vystěhováním nebo asimilací.
Po druhé světové válce si dala československá politika za cíl vytvořit "národní stát". V zájmu toho chtěla odstranit třímilionovou německou a osmisetisícovou maďarskou menšinu vystěhováním nebo asimilací.
</TEXT>
</DOC>
<DOC>
<DOCID>LN-20020312005</DOCID>
<DOCNO>LN-20020312005</DOCNO>
<DATE>03/12/02</DATE>
<TITLE>
Bush oznámil novou fázi boje proti terorismu
</TITLE>
<GEOGRAPHY>WASHINGTON</GEOGRAPHY>
<TEXT>
Půl roku po útocích na New York a Washington vstoupila protiteroristická kampaň do nové fáze. Jejím terčem se stanou buňky Al Kajdy v Jemenu, Gruzii a na Filipínách. Oznámil to včera americký prezident George W. Bush, když v projevu k 1300 hostům před Bílým domem vyzval k likvidaci teroristů po celém světě. "Amerika vyzývá vlády na celém světě a očekává od nich, že pomohou vyhladit teroristické parazity, kteří ohrožují jejich země a světový mír," řekl. Podle americké vlády operuje Al Kajda v 60 zemích světa včetně USA. Vzpomínkové akce se včera uskutečnily i v New Yorku a v Pensylvánii.
WASHINGTON - Půl roku po útocích na New York a Washington vstoupila protiteroristická kampaň do nové fáze. Jejím terčem se stanou buňky Al Kajdy v Jemenu, Gruzii a na Filipínách. Oznámil to včera americký prezident George W. Bush, když v projevu k 1300 hostům před Bílým domem vyzval k likvidaci teroristů po celém světě. "Amerika vyzývá vlády na celém světě a očekává od nich, že pomohou vyhladit teroristické parazity, kteří ohrožují jejich země a světový mír," řekl. Podle americké vlády operuje Al Kajda v 60 zemích světa včetně USA. Vzpomínkové akce se včera uskutečnily i v New Yorku a v Pensylvánii.
</TEXT>
</DOC>
<DOC>
<DOCID>LN-20020312006</DOCID>
<DOCNO>LN-20020312006</DOCNO>
<DATE>03/12/02</DATE>
<TEXT>
Mzdy rostou stále pomaleji. To sociálnědemokratický kabinet pár měsíců před volbami jistě nepotěší. V posledním čtvrtletí sice průměrný plat překročil rekordních šestnáct tisíc korun, i ekonomický laik ovšem tuší, že jen díky všemožným předvánočním odměnám. Během celého volebního období Zemanovy vlády se mzdy vyvíjely jako na houpačce. Přesto pro vládnoucí stranu příznivě. Však tomu kabinet také hodně pomohl, když od začátku šel na ruku odborům a štědře rozdával. V roce 1999 ovšem zapráskla centrální banka bičem. Zkrotila inflaci a s ní i žíznivé odboráře. Loni přišlo oživení. Platy opět stoupaly a poslední rok do voleb mohl být odstartován sebechvalnou triádou. Ale smůla! Recese se dotýká i české kotliny - a tempo opět zpomaluje. Zemanovým hochům tak už zřejmě neuvěří ani otloukaní učitelé nebo doktoři - z halasného zvýšení tarifních mezd totiž moc nekáplo a obvykle jen na úkor osobních ohodnocení. Při pohledu na výplatní pásku navíc budou brzy skřípat zuby i "průměrní" zaměstnanci. Vyřvávaný ekonomický úspěch se totiž na platech zrovna nepodepsal.
</TEXT>
</DOC>
<DOC>
<DOCID>LN-20020312007</DOCID>
<DOCNO>LN-20020312007</DOCNO>
<DATE>03/12/02</DATE>
<TITLE>
Tři čtvrtě miliardy bude stát vyslání české nemocnice do Afghánistánu. Způsob financování není ale vyřešen.
</TITLE>
<GEOGRAPHY>PARDUBICE</GEOGRAPHY>
<TEXT>
První skupina vojáků liberecké 6. polní nemocnice odjede do Afghánistánu příští pondělí. Zbytek české mise odcestuje do konce března. "O termínu odjezdu rozhodla vláda," řekl včera ministr obrany Jaroslav Tvrdík. Nemocnice má ve středoasijské zemi působit zhruba půl roku. Zaštiťovat by ji tam měly síly Velké Británie. Náklady na vyslání nemocnice se odhadují na 612 až 780 milionů korun. Jejich výše bude záviset na zvoleném způsobu přepravy. České vojáky by měla přepravit britská transportní letadla.
</TEXT>
<HEADING>
Mezi prvními budou chirurgové
</HEADING>
<TEXT>
Šedesát dní bude v nemocnici působit pětičlenný chirurgický tým. Ten odjede s první skupinou. Podle ministra to svědčí o tom, že poptávka po českých lékařích je značná. Polní nemocnice má v plném počtu 120 vojáků. Do Afghánistánu poletí ale včetně zdravotníků i vojáci, kteří budou nemocnici chránit. Celkem jich ale nebude více než 200. Čeští zdravotníci budou pomáhat nejen místnímu civilnímu obyvatelstvu, ale i vojákům. Pomoc civilistům již v Kábulu poskytovalo zdravotnické zařízení, které vyslalo ruské ministerstvo pro mimořádné situace. Tato nemocnice však svou misi již ukončila. Vláda uložila ministrovi obrany, aby vypracoval požadavek na parlament pro vyslovení souhlasu k financování mise. Spolu s ministrem financí Jiřím Rusnokem má Tvrdík předložit vládě do 19. března návrh dluhopisového programu k získání peněz na operaci. Tento způsob financování se ovšem nelíbí opozici. Podle ní by vláda měla hledat úspory v rozpočtu.
Nejdražší položkou celé mise jsou náklady spojené s přepravou. Variant dopravy je podle Tvrdíka několik, od letecké až po kombinovanou po železnici a po vlastní ose, která stojí třikrát až čtyřikrát méně. Náklady by měla částečně nést britská strana. Ani Britové však nemají neomezenou leteckou kapacitu, která by byla pro přepravu nemocnice vhodná. Česká strana uvažuje, že by získala dva obří letouny An-70. Vláda o ně projevila zájem při jednání o umoření ruského dluhu. An-70 je dopravní letoun, který dokáže přepravit 47 tun nákladu a 110 lidí do vzdálenosti 8000 kilometrů. O možnosti levnějšího pozemního přesunu včera velitel 6. polní nemocnice Jindřich Sitta řekl, že je spojen s rizikem. "Přijme se varianta ekonomicky výhodná, ale bezpečná," zdůraznil Sitta.
</TEXT>
</DOC>
<DOC>
<DOCID>LN-20020312008</DOCID>
<DOCNO>LN-20020312008</DOCNO>
<DATE>03/12/02</DATE>
<GEOGRAPHY>PARDUBICE</GEOGRAPHY>
<TEXT>
Vicepremiér a předseda ČSSD Vladimír Špidla vysvětloval v USA, že česká vláda chce, aby Rádio Svobodná Evropa/Rádio Svoboda (RFE/RL) působily z území ČR. "Považujeme to za součást našeho úsilí, ale místo, ze kterého nyní působí, je z bezpečnostních hledisek zcela nevhodné a je nebezpečné pro Prahu," řekl včera Špidla po návratu z několikadenní cesty v USA. Na dotaz, zda kabinet počítá i s tím, že se rozhlasová stanice, kterou nyní střeží vojáci s těžkou bojovou technikou, stěhovat nebude a zůstane v centru Prahy, Špidla zopakoval, že její nynější umístění je "zcela nevhodné". Budapešťský primátor Gábor Demszky minulý týden pozval RFE/RL do Budapešti. Podle mluvčí Sonii Winterové ale stanice hodlá zatím zůstat v Praze.
</TEXT>
</DOC>
<DOC>
<DOCID>LN-20020312009</DOCID>
<DOCNO>LN-20020312009</DOCNO>
<DATE>03/12/02</DATE>
<GEOGRAPHY>TEMELÍN</GEOGRAPHY>
<TEXT>
Pracovníci jaderné elektrárny Temelín zavezli včera do reaktoru druhého bloku poslední z celkem 163 palivových souborů. Zavezení paliva zkontroloval personál elektrárny a poté i zástupci Mezinárodní agentury pro atomovou energii z Vídně a Státního úřadu pro jadernou bezpečnost. Mluvčí elektrárny Milan Nebesář uvedl, že pracovníci agentury reaktor uzavřou a zapečetí. Zavážka paliva do reaktoru druhého bloku trvala necelý týden. Pracovníci Temelína ji zvládli o tři dny rychleji než v případě prvního bloku, do něhož palivo zaváželi v létě roku 2000. Po zapečetění reaktoru se začne blok připravovat na první štěpnou řetězovou reakci. V prvním bloku dělily nastartování reaktoru od zavezení paliva tři měsíce, nyní představitelé elektrárny věří, že se tak stane do šesti týdnů.
</TEXT>
</DOC>
<DOC>
<DOCID>LN-20020312010</DOCID>
<DOCNO>LN-20020312010</DOCNO>
<DATE>03/12/02</DATE>
<TEXT>
Lidem, kteří dlouhodobě nemají práci, má pomoci Národní akční plán zaměstnanosti. Patnáct úřadů práce ještě letos zahájí dva programy připravené pro tyto případy. Projekty, které včera schválila vláda, nabídnou krátké motivační kursy i změnu profesní orientace. Program "První příležitost" má pomoci do půl roku najít místo lidem ve věku do 25 let. "Nový start" má umožnit do jednoho roku získat práci uchazečům starším 25 let. Ministři včera také rozhodli, že noví majitelé státních podílů v osmi elektroenergetických distribučních firmách musí do deseti let upravit elektrická vedení tak, aby se vyloučila zranění či zabití ptáků proudem. "Je to věc, o kterou jsem usiloval mnoho měsíců," řekl ministr životního prostředí Miloš Kužvart.
</TEXT>
</DOC>
<DOC>
<DOCID>LN-20020312011</DOCID>
<DOCNO>LN-20020312011</DOCNO>
<DATE>03/12/02</DATE>
<TITLE>
Cherchez la femme - za vším hledej ženu. Bude si Stanislav Gross při odchodu z politiky v duchu říkat totéž co Karel Březina?
</TITLE>
<GEOGRAPHY>PRAHA</GEOGRAPHY>
<TEXT>
Donedávna to byly dvě naděje sociální demokracie. Karel Březina jako představitel levicového křídla kolem Miloše Zemana a Miroslava Šloufa, Stanislav Gross jako hlavní postava středové frakce ve straně. První byl nejmladším ministrem v našich dějinách, druhý nejmladším parlamentním funkcionářem. Dnes je vše jinak. Březina v politice definitivně končí dnem voleb, protože se vůbec neprosadil na stranickou kandidátku v hlavním městě. Gross je sice jako tradičně středočeským lídrem ČSSD a kromě toho i nejpopulárnějším politikem v zemi, den ode dne se ale více na stole objevuje téma, zda by neměl problémům kolem své osoby čelit rezignací. Oba mladí politici se osobně znají od počátku 90. let. Nikdy se ale příliš nemilovali, každý byl tak trochu "z jiného těsta". Jejich dnešní problémy jsou ale zčásti podobné. V obou případech u jejich kořenů stály ženy. Březina se ze seriózního ministra změnil v bulvárního panáka, když začal líčit průvody žen procházejících jeho ložem. Definitivně se na stránkách bulváru usídlil sňatkem se spisovatelkou Barbarou Nesvadbovou a aférou s nemanželským dítětem. Stanislav Gross se svým idylickým manželstvím s nenápadnou parlamentní servírkou byl pravým opakem "proutníka" Březiny. Ion ale nechtěně dospěl na první stránky novin. Minulý týden upozornila MF Dnes, že podnikání Šárky Grossové, jehož úspěšností se její manžel rád veřejně chlubil, je střetem zájmů. Grossová totiž shání sponzorské příspěvky od firem ucházejících se o privatizaci státních podniků. Včera následovala informace, že Grossová dostala k bezplatnému užívání vůz Audi od dovozce této značky. Přitom právě její manžel před rokem a půl prosadil ve vládě nákup 18 limuzín Audi. Ministr až dosud velmi dbal na svou pozici "miláčka národa". Když před třemi lety vyšlo najevo, že používal mobilní telefon soukromé agentury, sám navrhl poslancům ČSSD, aby hlasovali o jeho setrvání v parlamentních funkcích. Podobný postup přitom Grossovi i dnes doporučují někteří experti. "Pokud by se obvinění prokázalo, byla by Grossovi ku prospěchu spíše rezignace než tvrdošíjné setrvávání ve funkci," řekl ČTK politolog Tomáš Lebeda. Jiní experti ale namítají, že ministrovo podezření ze střetu zájmů pouze odpovídá podmínkám české politické kultury. "V našich podmínkách je kultura taková, že se neodstupuje. Obecně platí, že tyto aféry nežijí dlouho," míní analytička agentury TNS Factum Jitka Sýkorová. "Když pan ministr odstoupí, tak totálně dozná svou vinu a je na pět šest let vyřízený," soudí politolog Bohumil Doležal.
PRAHA - Donedávna to byly dvě naděje sociální demokracie. Karel Březina jako představitel levicového křídla kolem Miloše Zemana a Miroslava Šloufa, Stanislav Gross jako hlavní postava středové frakce ve straně. První byl nejmladším ministrem v našich dějinách, druhý nejmladším parlamentním funkcionářem. Dnes je vše jinak. Březina v politice definitivně končí dnem voleb, protože se vůbec neprosadil na stranickou kandidátku v hlavním městě. Gross je sice jako tradičně středočeským lídrem ČSSD a kromě toho i nejpopulárnějším politikem v zemi, den ode dne se ale více na stole objevuje téma, zda by neměl problémům kolem své osoby čelit rezignací. Oba mladí politici se osobně znají od počátku 90. let. Nikdy se ale příliš nemilovali, každý byl tak trochu "z jiného těsta". Jejich dnešní problémy jsou ale zčásti podobné. V obou případech u jejich kořenů stály ženy. Březina se ze seriózního ministra změnil v bulvárního panáka, když začal líčit průvody žen procházejících jeho ložem. Definitivně se na stránkách bulváru usídlil sňatkem se spisovatelkou Barbarou Nesvadbovou a aférou s nemanželským dítětem. Stanislav Gross se svým idylickým manželstvím s nenápadnou parlamentní servírkou byl pravým opakem "proutníka" Březiny. Ion ale nechtěně dospěl na první stránky novin. Minulý týden upozornila MF Dnes, že podnikání Šárky Grossové, jehož úspěšností se její manžel rád veřejně chlubil, je střetem zájmů. Grossová totiž shání sponzorské příspěvky od firem ucházejících se o privatizaci státních podniků. Včera následovala informace, že Grossová dostala k bezplatnému užívání vůz Audi od dovozce této značky. Přitom právě její manžel před rokem a půl prosadil ve vládě nákup 18 limuzín Audi. Ministr až dosud velmi dbal na svou pozici "miláčka národa". Když před třemi lety vyšlo najevo, že používal mobilní telefon soukromé agentury, sám navrhl poslancům ČSSD, aby hlasovali o jeho setrvání v parlamentních funkcích. Podobný postup přitom Grossovi i dnes doporučují někteří experti. "Pokud by se obvinění prokázalo, byla by Grossovi ku prospěchu spíše rezignace než tvrdošíjné setrvávání ve funkci," řekl ČTK politolog Tomáš Lebeda. Jiní experti ale namítají, že ministrovo podezření ze střetu zájmů pouze odpovídá podmínkám české politické kultury. "V našich podmínkách je kultura taková, že se neodstupuje. Obecně platí, že tyto aféry nežijí dlouho," míní analytička agentury TNS Factum Jitka Sýkorová. "Když pan ministr odstoupí, tak totálně dozná svou vinu a je na pět šest let vyřízený," soudí politolog Bohumil Doležal.
</TEXT>
</DOC>
<DOC>
<DOCID>LN-20020312012</DOCID>
<DOCNO>LN-20020312012</DOCNO>
<DATE>03/12/02</DATE>
<TITLE>
HRUŠOVANY NAD JEVIŠOVKOU - "To by člověk nevěřil, co ten plyn dokáže. Byla to detonace jako sviňa," kroutí nevěřícně hlavou Karel Holubovský. Stojí přitom mezi troskami domů v Drnholecké ulici v Hrušovanech nad Jevišovkou na Znojemsku. Včera v pět hodin ráno v jednom z domů vybuchl plyn. Při explozi byli dva lidé těžce a tři lehce zraněni. Sedmadvacetiletého muže a jeho o tři roky mladší družku, kteří byli v přízemí budovy, musela záchranka převézt s vážnými popáleninami do znojemské nemocnice. Odtud byli helikoptérou přepraveni do Brna. "Když jsem viděl tu spoušť, začal jsem bulit," přiznává Holubovský. Do Drnholecké se vrátil po čtyřech letech. Dříve v ní bydlel. Nyní přišel jako zaměstnanec technické služby pomáhat s úklidem obyvatelům dvou desítek poničených domů. Ti vyměňují tabule oken a dveře zdevastované tlakovou vlnou. Vynášejí ze stavení haldy střepů, další pak shazují ze střech poničené tašky. Sedmasedmdesátiletý Václav Pirožek rázně prochází po tom, co zbylo z jeho domu. Ten stojí hned v sousedství stavení, kde plyn explodoval. "Vidíte, mám prasklou stěnu, střepy z oken mi vlétly až do postele," ukazuje rozčileně Pirožek. "Jako voják-legionář jsem zažil leccos, ale takovouhle ránu nepamatuji," konstatuje a hned připojuje konkrétní vzpomínku: "Když jsem bojoval na Dukle, lítalo mi to kolem hlavy pořád. Jeden granát dopadl kus vedle mého zákopu a já se ocitl téměř metr pod hlínou. Ale tahle detonace byla ještě silnější než střely z kaťuší," porovnává legionář.
</TITLE>
<HEADING>
Příčinu vyšetřují odborníci
</HEADING>
<TEXT>
Když výbuch v pět ráno otřásl okolím, Pirožek spal. "Viděl jsem, jak barák sousedů hoří a plameny začínají šlehat na moji střechu. Hned jsem volal hasiče, ale ti už o tom věděli. Kdyby přijeli o pět minut později, barák mi shořel také," tvrdí Pirožek. Podobně hovoří i další obyvatelé Drnholecké: "Hrůza. Okna i dveře máme zničené. Kdybychom neměli dobré rolety, asi bychom špatně dopadli," říká Ludmila Aurová, bydlící naproti místu výbuchu, před okny provizorně zakrytými igelitem. O obyvatelích stavení, kde plyn vybuchl, nechce nikdo hovořit. Hrušovanšťí je nejčastěji označují termínem "feťáci". "Všiváci vychlastaní. Feťáci. V neděli pili před domem od šesti od večera. Bůh ví, jak se výbuch stal," tvrdí jeden z obyvatel, který si ale nepřeje uvést jméno. Příčinu výbuchu policisté a hasiči stále vyšetřují. V troskách domu našli i ohořelou propan-butanovou láhev. A co nyní budou dělat lidé z domů, jejichž celkové poškození se odhaduje na zhruba 2,5 milionu? Ti, jejichž stavení byla poškozena méně, spoléhali, že se okna a dveře podaří vyměnit už včera. Další čekají opravy včetně střech. Zda nebyly poškozeny i nosné stěny, prověří statici. Naštěstí je většina lidí pojištěna. Václavu Pirožkovi, jehož dům je jeden z nejvíce poškozených, už sociální pracovníci navrhli, že mu načas zajistí náhradní ubytování. "Odmítl jsem. Přežil jsem noci v studených zákopech, tohle mě nemůže rozházet. Doma je doma," říká legionář od Dukly.
Když výbuch v pět ráno otřásl okolím, Pirožek spal. "Viděl jsem, jak barák sousedů hoří a plameny začínají šlehat na moji střechu. Hned jsem volal hasiče, ale ti už o tom věděli. Kdyby přijeli o pět minut později, barák mi shořel také," tvrdí Pirožek. Podobně hovoří i další obyvatelé Drnholecké: "Hrůza. Okna i dveře máme zničené. Kdybychom neměli dobré rolety, asi bychom špatně dopadli," říká Ludmila Aurová, bydlící naproti místu výbuchu, před okny provizorně zakrytými igelitem. O obyvatelích stavení, kde plyn vybuchl, nechce nikdo hovořit. Hrušovanšťí je nejčastěji označují termínem "feťáci". "Všiváci vychlastaní. Feťáci. V neděli pili před domem od šesti od večera. Bůh ví, jak se výbuch stal," tvrdí jeden z obyvatel, který si ale nepřeje uvést jméno. Příčinu výbuchu policisté a hasiči stále vyšetřují. V troskách domu našli i ohořelou propan-butanovou láhev. A co nyní budou dělat lidé z domů, jejichž celkové poškození se odhaduje na zhruba 2,5 milionu? Ti, jejichž stavení byla poškozena méně, spoléhali, že se okna a dveře podaří vyměnit už včera. Další čekají opravy včetně střech. Zda nebyly poškozeny i nosné stěny, prověří statici. Naštěstí je většina lidí pojištěna. Václavu Pirožkovi, jehož dům je jeden z nejvíce poškozených, už sociální pracovníci navrhli, že mu načas zajistí náhradní ubytování. "Odmítl jsem. Přežil jsem noci v studených zákopech, tohle mě nemůže rozházet. Doma je doma," říká legionář od Dukly.
</TEXT>
</DOC>
<DOC>
<DOCID>LN-20020312013</DOCID>
<DOCNO>LN-20020312013</DOCNO>
<DATE>03/12/02</DATE>
<TITLE>
Právními kroky pohrozil ministra vnitra tisku, pokud bude nadále zveřejňovat nepravdivé informace o aktivitách jeho manželky.
</TITLE>
<GEOGRAPHY>PRAHA</GEOGRAPHY>
<TEXT>
Ministr Stanislav Gross označil celou kauzu za mediální kampaň proti své osobě. Reagoval tak na článek včerejší Mladé fronty Dnes. Deník informoval, že Šárka Grossová získala právo k bezplatnému užívání vozu Audi poté, co její manžel prosadil, aby stát koupil 18 limuzín stejné značky. Informace o voze Audi vycházejí podle Grosse z "nepravdivých a polopravdivých informací, jež se svou podstatou i vyzněním rovnají pomluvám". Popírá například, že on ve vládě prosadil nákup limuzín Audi. Podle něj se nákup vozů této značky začal pro státní správu připravovat ještě před jeho nástupem na vnitro. Za nepravdivou označil také informaci, že Šárka Grossová užívala automobil bezplatně několik měsíců. Podle něj šlo jen o několik dnů. "V době, kdy dovozce oslovil mou ženu s nabídkou na vyzkoušení a koupi automobilu Audi, již bylo o značce vozů pro státní správu řadu měsíců rozhodnuto," dodal Gross. Grossová získala vůz k užívání jako čestná VIP osoba. Těmto lidem automobilka půjčuje vozy ke krátkodobým seznamovacím jízdám. Že mezi tyto osoby zařadila Audi i ministrovu manželku MF Dnes potvrdila i společnost Audi. List již dříve uvedl, že Grossová při spolupráci s agenturou GOJA shání sponzorské příspěvky od firem ucházejících se o privatizaci státních podniků. Její manžel už tehdy reagoval na článek prohlášením, v němž odmítl souvislost mezi podnikáním své ženy a privatizačním rozhodováním.
PRAHA - Ministr Stanislav Gross označil celou kauzu za mediální kampaň proti své osobě. Reagoval tak na článek včerejší Mladé fronty Dnes. Deník informoval, že Šárka Grossová získala právo k bezplatnému užívání vozu Audi poté, co její manžel prosadil, aby stát koupil 18 limuzín stejné značky. Informace o voze Audi vycházejí podle Grosse z "nepravdivých a polopravdivých informací, jež se svou podstatou i vyzněním rovnají pomluvám". Popírá například, že on ve vládě prosadil nákup limuzín Audi. Podle něj se nákup vozů této značky začal pro státní správu připravovat ještě před jeho nástupem na vnitro. Za nepravdivou označil také informaci, že Šárka Grossová užívala automobil bezplatně několik měsíců. Podle něj šlo jen o několik dnů. "V době, kdy dovozce oslovil mou ženu s nabídkou na vyzkoušení a koupi automobilu Audi, již bylo o značce vozů pro státní správu řadu měsíců rozhodnuto," dodal Gross. Grossová získala vůz k užívání jako čestná VIP osoba. Těmto lidem automobilka půjčuje vozy ke krátkodobým seznamovacím jízdám. Že mezi tyto osoby zařadila Audi i ministrovu manželku MF Dnes potvrdila i společnost Audi. List již dříve uvedl, že Grossová při spolupráci s agenturou GOJA shání sponzorské příspěvky od firem ucházejících se o privatizaci státních podniků. Její manžel už tehdy reagoval na článek prohlášením, v němž odmítl souvislost mezi podnikáním své ženy a privatizačním rozhodováním.
</TEXT>
</DOC>
<DOC>
<DOCID>LN-20020312014</DOCID>
<DOCNO>LN-20020312014</DOCNO>
<DATE>03/12/02</DATE>
<TITLE>
Před třemi lety vstoupilo Česko do Severoatlantické aliance
</TITLE>
<TEXT>
Konec aliance jako především vojenské organizace může podle některých expertů přinést summit v Praze letos na podzim.
PRAHA - Před třemi lety se staly Česká republika, Maďarsko a Polsko členy Severoatlantické aliance. Letos na podzim by se symbolicky v Praze mělo rozhodnout o tom, jak bude vypadat další vlna rozšíření. Mezi členskými zeměmi existuje jednota v tom, že se aliance rozšiřovat bude. Otevřenost pomyslných dveří do NATO potvrzuje i vláda amerického prezidenta George W.Bushe. Do teroristických útoků loni v září se vedly uvnitř NATO mezi jednotlivými skupinami členských zemí debaty o tom, která či které kandidátské země by měly projít branou do aliance. Nyní se objevují názory, že pokud bude připraveno všech devět kandidátských zemí, mohou se stát bez problémů členy. Vzhledem k okrajové roli NATO v boji proti terorismu ustupuje do pozadí na úkor politických zájmů i plnění tvrdých předvstupních podmínek ve vojenské oblasti. Padá tak jeden z častých argumentů odpůrců rozšíření. Ti říkají, že špatná zkušenost se třemi středoevropskými zeměmi přijatými do NATO před třemi lety je překážkou dalšímu rozšíření. Výtky se týkají hlavně pomalé transformace, neplnění stanovených vojenských cílů a průhlednosti vojenských zakázek. "Mnohé mě vede k tomu, abych se domníval, že Pentagon chová naději, že každá ze tří (nových členských) zemí odvede lepší práci, než dosud odvedla," řekl loni ČTK bývalý velvyslanec USA při NATO Robert Hunter. Dodal, že podle informací, které má, počítali Američané s lepším výkonem zvláště u České republiky. Podobně kritický byl i generální tajemník aliance George Robertson. Předseda zahraničního výboru Senátu Michael Žantovský si při setkání s náměstkyní amerického ministra obrany Lisou Bronsonovou také vyslechl řadu kritických připomínek na adresu Česka. Bronsonová mu údajně jasně řekla, že další rozšíření bude přímo závislé na vyhodnocení přínosu České republiky, Maďarska a Polska Severoatlantické alianci.
</TEXT>
<HEADING>
Hlavní je klid v Evropě
</HEADING>
<TEXT>
Nyní to podle některých expertů už neplatí. První vlna rozšíření byla vedena čistě politickými důvody. Zkušenosti s třemi nováčky, kteří se dokázali rychle přizpůsobit politicky, ale nikoli vojensky, vedly ke zpřísnění technických kritérií. V tom smyslu si můžeme otevřeně říci, že jsme dalším kandidátským zemím život zkomplikovali (a to nejenom Česko, ale i Polsko a Maďarsko). Nyní se však už nemusíme obávat, že technické problémy, kterými mnohdy k rozmrzelosti Bruselu procházíme, mohou přivřít kandidátským zemím dveře do aliance. "Po 11. září se vše mění a na prvním místě jsou opět politické důvody. A za druhé, je důležité, že Američané Severoatlantickou alianci, nechci říct odepisují, ale že ji už nepovažují za organizaci primárně kolektivní obrany. Spíše mají tendenci vnímat alianci jako politickou záležitost, jejímž hlavním úkolem je stabilizace evropského prostoru," řekl LN ředitel pražského Ústavu mezinárodních vztahů Jiří Šedivý. Po teroristických útocích z 11. září NATO poprvé ve své historii aktivizovalo článek 5 washingtonské smlouvy o kolektivní obraně. Jak ukázaly další události, šlo zejména o politické gesto. Washington totiž až na drobné výjimky nevyužil integrované struktury aliance a do boje s teroristy se pustil sám za přispění dalších zemí. Obešel tak nejenom vojenské, ale hlavně politické struktury aliance. "Rozšíření NATO v roce 2002 může symbolizovat konec aliance jako především vojenské instituce," napsal Sean Kay z amerického Střediska pro obranné informace (CDI). "NATO se nakonec přemění v ústřední bezpečnostní organizaci celé Evropy a pravděpodobně převezme většinu činností, jež nyní sleduje Organizace pro bezpečnost a spolupráci v Evropě."
Armáda v roce 1989 ...a v roce 2002
Československá lidová armáda
</TEXT>
<HEADING>
stav ke 30. lednu 1989
</HEADING>
<TEXT>
stejnokroj vzor 60 (tzv. maskáče), vycházková uniforma vzor 60 (lodička, sako, kalhoty, košile -vyrobené z látek s velkým podílem umělých vláken)
</TEXT>
<HEADING>
* čeští vojáci v zahraničí:
</HEADING>
<TEXT>
v 80. letech byli čeští důstojníci nejčastěji v Lybii. Častější však bylo, že zahraniční vojáci působili v ČSSR, pro ně také na brněnské vojenské akademii vznikla specializovaná fakulta
Armáda České republiky
</TEXT>
<HEADING>
aktuální stav
</HEADING>
<TEXT>
tři stupně resortního vyznamenání -Záslužného kříže ministra obrany -státní vyznamenání dostávají vojáci většinou jen in memoriam (pět stupňů Řádu bílého lva)
* uniforma vojáka základní služby
polní stejnokroj vzor 95 -s drobnými doplňky (například bílá šála) se používá i jako vycházkový
</TEXT>
<HEADING>
* čeští vojáci v zahraničí:
</HEADING>
<TEXT>
od operace Pouštní bouře v Kuvajtu z roku 1991 se čeští vojáci zapojují do misí OSN; loni se například zúčastnili operace NATO Essential Harvest v Makedonii; na konci února letošního roku odcestovali první čeští vojáci do Kuvajtu, kde budou nasazeni v akci Enduring freedom (Trvalá svoboda) ve válce proti terorismu
od operace Pouštní bouře v Kuvajtu z roku 1991 se čeští vojáci zapojují do misí OSN; loni se například zúčastnili operace NATO Essential Harvest v Makedonii; na konci února letošního roku odcestovali první čeští vojáci do Kuvajtu, kde budou nasazeni v akci Enduring freedom (Trvalá svoboda) ve válce proti terorismu
</TEXT>
</DOC>
<DOC>
<DOCID>LN-20020312015</DOCID>
<DOCNO>LN-20020312015</DOCNO>
<DATE>03/12/02</DATE>
<TITLE>
PRAHA - S americkými nebo britskými "commandos" nemohou české speciální síly soutěžit svým počtem, rozhodně jim však dokážou konkurovat v měření kvality. Svědčí o tom například účast prostějovských výsadkářů na společných cvičeních Severoatlantické aliance. Při manévrech, které následovaly těsně po útocích 11. září, například prostějovští odstřelovači, potápěči, pyrotechnici a specialisté na boj zblízka získali nejvyšší hodnocení a mnohé úkoly plnili lépe než například britští elitní vojáci SAS (Special Air Service). Představitelé prostějovských výsadkářů přiznávají, že za Západem zaostávají pouze v používání satelitních komunikačních kanálů, které kvůli vysoké ceně nemají k dispozici. Musí proto operovat společně s některou lépe vybavenou jednotkou ze spojeneckých armád.
</TITLE>
<HEADING>
Chybějí zkušenosti z boje
</HEADING>
<TEXT>
Od britských SAS nebo amerických Rangers dělí české vojáky také nedostatek zkušeností z ostrého boje. Například SAS, kteří vznikli za druhé světové války, totiž bojovali ve válce o Falklandy v roce 1982, válčili o Kuvajt a téměř po celou dobu své existence sbírali zkušenosti v protiteroristickém boji v Severním Irsku. Když vojáci v Prostějově na podzim "odtajnili" zlomek svého vybavení, stěžovali si například na nedostatek továrně vyrobeného maskování, které znemožňuje zaměření infračervenými hledáčky. Namísto toho používají častěji maskování vlastní výroby z cárů látek a přírodnin, které je zase účelnější pro boj ve dne. Jinak je jejich výzbroj od hlavy až k patě srovnatelná s ostatními zeměmi NATO. Její součástí jsou například téměř nezničitelné, a přitom pohodlné boty, používané rovněž britskými SAS. Pořizovací cena se prý pohybuje okolo pěti tisíc korun. Za další výkladní skříň české armády je možné považovat stopadesátičlennou 9. rotu chemické obrany z Liberce, která je jednou z nejlepších svého druhu na světě. Proslavila se ještě pod hlavičkou československé armády při válce v Perském zálivu. Jako jediný chemický oddíl tehdy dokázali odhalit použití bojových otravných plynů. "Nikdo nevěřil tomu, co jsme předvedli," hodnotil velitel jednotky Jiří Gajdoš pochvalně také říjnové cvičení NATO v Turecku. "Kromě osmi tisíc mužů a žen jsme totiž cvičně zbavili chemikálií i tři sta vojenských vozidel," dodal. S očistou techniky si během tří hodin poradilo šest vojáků. Podle vojenských odborníků by za elitními vojáky neměli o mnoho zaostávat ani vojáci základní služby, ovšem pouze při srovnávání výzbroje. Stejně jako "commandos" totiž i"záklaďáci" mají používat samopal vzor 58, který je na evropské úrovni. Kvůli nedostatku peněz se však vojáci základní služby dostanou ke střelbám jen výjimečně.
Prostějovská jednotka speciálních sil
* Počet členů: tajný
* Schopnosti: Vojáci jsou vycvičeni na vysokou úroveň fyzické i psychické zátěže; všichni mají horolezecký, potápěčský a výsadkový výcvik.
* Nasazení: zkušenosti z misí na Balkáně, dále řada vojenských cvičení s elitními jednotkami armád NATO, pravidelně cvičí společně s kolegy z britské speciální jednotky SAS.
</TEXT>
</DOC>
<DOC>
<DOCID>LN-20020312016</DOCID>
<DOCNO>LN-20020312016</DOCNO>
<DATE>03/12/02</DATE>
<TITLE>
Poslední prý nejsme. "Vysvědčení", které Brusel každoročně vystavuje členským státům NATO, je bohužel tajné. Ovšem soudě podle toho, co z něj stihli vyzradit čeští politici, nejsme mezi nováčky přijatými před třemi lety na posledním místě.
</TITLE>
<GEOGRAPHY>PRAHA</GEOGRAPHY>
<TEXT>
Od vstupu České republiky do Severoatlantické aliance uběhly už tři roky. Co se mělo podle původních plánů změnit a co se opravdu změnilo? Moc toho zatím není, rozsáhlá modernizace a profesionalizace ozbrojené síly teprve čeká. Brusel od nás ale žádné zázraky nečekal a ani nečeká. Podle stratégů NATO by měli všichni tři nováčci v alianci - Česko, Polsko i Maďarsko dosáhnout "dospělosti" (tzv. mature capability) až po deseti letech od rozšíření. V roce 2009 by tedy čeští vojáci měli být na stejné úrovni jako jejich západní kolegové. Ještě je tedy čas, nemáme za sebou ani celou první třetinu. NATO totiž dobře ví, že na přeměnu postkomunistických armád v demokratické ozbrojené síly, profesionální a dobře vyzbrojené, pár měsíců nestačí. Česká armáda se ale snaží. Alespoň v poslední době, kdy jí šéfuje mladý a poměrně razantní ministr obrany Jaroslav Tvrdík. Tvrdík nastartoval cestu k tvrdé reformě (změna v poměru sil nižších a vyšších důstojníků, stěhování kasáren...), radikální modernizaci (nákup stíhaček, investice do informačních systémů...) a plné profesionalizaci (do 1. ledna 2006 by mělo resort opustit zhruba 35 tisíc ze současných 70 tisíc zaměstnanců). Špatným příkladem pro další zájemce o vstup bychom se tedy stát nemuseli (Maďaři například reformují pomaleji než my, profesionální armádu zatím zcela odmítají). Rozhodně se ale nedá tvrdit, že bychom patřili k těm nejlepším. "Hodnocení za rok 2001 nám aliance vystavila jako slabé," prohlásil nedávno ministr obrany Jaroslav Tvrdík. Ještě slabšímu hodnocení z Bruselu podle něj zabránilo jen zahájení "jeho" reformy. Ta ale podle expertů není vůbec samoúčelná, nejde ani o politický tah, ale naopak o naprosto nezbytný krok. Známkou "slabý" totiž NATO hodnotilo Českou republiku již v roce 2000, a to zejména ve vztahu k plnění tzv. Cílů výstavby vojsk, ke kterým se Praha zavázala. "Místo sbližování... (sil NATO a české armády) se naopak některými rozhodnutími prohluboval nesoulad mezi průběhem výstavby armády a prioritami aliance," uvádí se v jednom z hodnotících dokumentů z loňského léta. Centrála NATO má pocit, že Česko sice poskytuje své armádě dostatek peněz (nyní zhruba 50 miliard ročně), ovšem bez jasného dlouhodobého plánu. V hodnocení Bruselu za rok 2000 se doslova uvádí, že "i když ČR věnuje na modernizaci svých ozbrojených sil významné finanční prostředky, plánované zdroje nebudou dostačující ke splnění všech požadavků".
</TEXT>
<HEADING>
Vizitka Armády ČR
</HEADING>
<TEXT>
* Česko dostalo od Bruselu již dvakrát za sebou známku "slabý", v roce 2000 i 2001, nejhorší mezi nováčky ale prý podle ministra Tvrdíka nejsme
* česká armáda nyní zahajuje radikální reformu, modernizaci a profesionalizaci
* plné "dospělosti" mají noví členové aliance dosáhnout až v roce 2009, nyní jsou teprve na konci první třetiny
</TEXT>
</DOC>
<DOC>
<DOCID>LN-20020312017</DOCID>
<DOCNO>LN-20020312017</DOCNO>
<DATE>03/12/02</DATE>
<GEOGRAPHY>OSTŘIHOM</GEOGRAPHY>
<TEXT>
Záležitost Benešových dekretů je zapotřebí řešit v evropském kontextu. K tomuto názoru dospěli včera v severomaďarské Ostřihomi předsedové vlád Maďarska, Rakouska, německé spolkové země Bádensko-Württenbersko a bavorský státní tajemník. Viktor Orbán, Wolfgang Schüssel, Erwin Teufel a Erwin Huber jednali v Ostřihomi na třetím "malém dunajském summitu". První podobná schůzka se konala loni v únoru v německém Ulmu, druhá loni v září v rakouském Melku. V prohlášení přijatém na závěr schůzky účastníci uvedli, že ve všech kandidátských zemích EU je nutno vyloučit diskriminaci lidí na základě příslušnosti k nějaké národnosti anebo na základě občanství. "V Evropské unii tyto jevy nesmí existovat," řekl maďarský premiér.
</TEXT>
</DOC>
<DOC>
<DOCID>LN-20020312018</DOCID>
<DOCNO>LN-20020312018</DOCNO>
<DATE>03/12/02</DATE>
<TITLE>
Učebnice pro střední školy si často v otázce příčin odsunu protiřečí, a umožňují tak různé výklady
</TITLE>
<TEXT>
Odpovědnost leží nyní na českých učitelích dějepisu. Vzhledem k protichůdným názorům na Benešovy dekrety v médiích i učebnicích se učitelé musejí sami rozhodnout, jakým způsobem vyloží studentům české poválečné dějiny.
ČESKÉ BUDĚJOVICE/PRAHA - Do velmi složité situace se dostávají učitelé dějepisu českých středních škol. V době, kdy se v Evropě mluví o problému Benešových dekretů a odsunu Němců z Československa po druhé světové válce, záleží jen na učitelích, jak studentům vyloží české poválečné dějiny. Oficiální učebnice, které mají pedagogové k dispozici, si často v otázce právních aspektů či příčin odsunu protiřečí a dávají tak prostor k různým podobám výkladu. Byli sudetští Němci, jak tvrdí premiér Miloš Zeman, skutečně Hitlerovou pátou kolonou a vlastizrádci, kterým by po válce hrozil trest smrti? Nebo se učitelé přikloní k verzím některých historiků a komentátorů, kteří naopak považují odsun za akt naprostého bezpráví a prezidenta Beneše označují za masového vraha?
</TEXT>
<HEADING>
Žádná učebnice není dokonalá
</HEADING>
<TEXT>
"Dnes záleží pouze na osobnosti učitele, jak se k problému Benešových dekretů postaví," potvrdila LN Táňa Holasová z Výzkumného ústavu pedagogického v Praze. Přiznává, že v seznamu oficiálně schválených učebnic moderních dějin pro střední školy, kterých je řada, nelze ani zdaleka vyčíst nějaký jednotný názor na poválečný odsun Němců. Někteří autoři dávají více prostoru teroru nacistů a kolaborantské úloze části německého obyvatelstva v Československu jako hlavním příčinám odsunu, jiní historikové kladou důraz na údajnou protiprávnost vyhnání a jeho krvavé okolnosti. "Žádná historická učebnice není dokonalá. Učitelé jsou ale vysokoškolsky vzdělaní lidé, kteří by se v dostupné literatuře měli orientovat a shánět i doplňující informace," tvrdí Holasová. Co má ale dnes dělat středoškolský pedagog, když se ho studenti ptají, zda jsou požadavky sudetských Němců na odškodnění oprávněné? "Bál bych se označit odsun striktně například za mstu či bezpráví. Nic není černobílé," řekl LN Vladimír Kojan, učitel dějepisu na českobudějovickém Gymnáziu J. V. Jirsíka. Údajně má výhodu v tom, že na téma odsunu psal diplomovou práci. "Mohu tak při výkladu vycházet z této práce, která obsahuje i širší souvislosti a výpovědi dosud žijících pamětníků," řekl Kojan. Lituje ale kolegy, kteří se tak podrobně poválečnými událostmi už na škole nezabývali. "Vykládat dnes Benešovy dekrety, to je úmorná práce spojená se sháněním často nedostupné literatury. Jen z oficiálních učebnic se totiž vycházet nedá," uvedl Kojan. Jeho slova potvrzují i další středoškolští učitelé. "V případě poválečných událostí musí učitel dějepisu kombinovat nejrůznější zdroje a snažit se zajistit si co nejvíce objektivních informací," řekla LN učitelka historie Renata Kiclová z českobudějovického Gymnázia Jírovcova. Ne všichni pedagogové jsou ale ochotni podobnou anabázi se sháněním literatury podstoupit. "Někteří vyučující poválečné události v ČR ve výkladu raději přeskočí," potvrdil LN historik Zdeněk Bezecný z Historického ústavu Jihočeské univerzity v Českých Budějovicích. Učitelé podle něj sice netrpí jako v dobách totality striktními příkazy, jak a co mají učit, potýkají se ale se zcela opačným problémem. Mají studentům vykládat moderní dějiny, například Benešovy dekrety, v situaci, kdy historici, politici i novináři zastávají v této otázce zcela protichůdné názory. "Navíc se v tomto případě nedá vycházet jen z historických pramenů. Studentům říkám, že není možné dívat se na poválečné události jen očima lidí, kteří nikdy žádnou válku nezažili," sdělil LN další známý českobudějovický historik Jiří Dvořák.
Úryvky z učebnice Dějiny zemí koruny české
</TEXT>
<HEADING>
Část kapitoly o Benešových dekretech:
</HEADING>
<TEXT>
V plné míře se revoluční bezpráví projevilo ve vztahu k národnostním menšinám. S řešením národnostního problému se začalo bezprostředně po osvobození a tato kapitola našich moderních dějin patří mezi ty nejsmutnější. Pro ilustraci uveďme část výpovědi německého sociálního demokrata, antifašisty Aloise Ullmana, o jednom z nejextrémnějších případů v Ústí nad Labem z července 1945: "Když v 15 hodin skončila pracovní doba a především zaměstnanci firmy Schicht museli jít domů přes labské mosty, řádily v blízkosti tržního náměstí nejdivočejší tlupy. Házely ženy s dětskými kočárky do Labe, a ty se staly terči pro vojáky, kteří stříleli na ženy tak dlouho, až z proudu již nevypluly. Také do vodního rezervoáru na tržním náměstí házeli Němce, a sotva se vynořili, tyčemi je stlačovali pod hladinu. Teprve kolem 17. hodiny se ukázalo několik ruských důstojníků, kteří se snažili vyklidit ulice. Na těchto třech místech se napočítalo přes 400 mrtvých."
Učebnice patří mezi oficiálně schválenou literaturu k výuce na českých středních školách.
Pramen: Učebnice Dějiny zemí koruny české, 2. díl, kolektiv autorů, vydáno nakladatelstvím Paseka v roce 1993
</TEXT>
</DOC>
<DOC>
<DOCID>LN-20020312019</DOCID>
<DOCNO>LN-20020312019</DOCNO>
<DATE>03/12/02</DATE>
<TITLE>
Jako by neexistovaly. Učebnice v zemích střední Evropy se Benešovým dekretům věnují jen minimálně.
</TITLE>
<GEOGRAPHY>PRAHA</GEOGRAPHY>
<TEXT>
Trauma Benešových dekretů a poválečného "stěhování národů" obchází střední Evropou. Přes hranice létají tvrdá slova politiků, v médiích se diskutuje o tom, zda jsou dekrety vyhaslé, či nikoliv, připomínají se historické křivdy. Jakým způsobem se však ve školách formují názory budoucích generací Středoevropanů? LN zjišťovaly, co se o Benešových dekretech píše v maďarských, slovenských, německých a rakouských učebnicích.
</TEXT>
<HEADING>
Maďarská učebnice: Beneš nenáviděl Maďary
</HEADING>
<TEXT>
Zřejmě nejvíce šokující zjištění přišlo z Maďarska. Středoškolští učitelé dějepisu mají na výběr z devíti učebnic. Některé z nich však o citlivém tématu nereferují příliš vyváženě. "Osobitě" podává historii například Konrád Salamon, autor jedné z učebnic. Edvarda Beneše líčí jako muže, který nenáviděl Maďary. Podle Salamonova výkladu bylo vyhnání nebo asimilace příslušníků německé a maďarské menšiny přímo hlavním cílem československé politiky. Kniha dále emocionálně popisuje bezpráví, které československé úřady na Maďarech napáchaly. V dalších učebnicích pak historici věnují Benešovým dekretům jen minimum prostoru, v jedné z nich dokonce významného československého prezidenta ignorují úplně. Téma dekretů prezidenta Beneše nenajdeme ani v učebnicích pro žáky slovenských základních škol. Období mezi roky 1945 a 1948 se věnuje jedna kapitola nazvaná Zápas o demokracii. Mluví se v ní pouze o použitém principu kolektivní viny, která byla na občany německé a maďarské národnosti po válce uplatněna. Pro žáky středních škol je kvantum informací podstatně rozšířeno, přesto učebnice téma vměstná na dvě a půl strany. Benešovy dekrety kniha zmiňuje v souvislosti s nařízeními Slovenské národní rady, které měly stejnou účinnost a platily společně. "Způsob, jakým se tato část historie v učebnicích podává, je podle mého názoru korektní a dostatečný," myslí si historik Slovenské akademie věd Dušan Kováč a upozorňuje: "Ovšem jak učitelé historické události dětem vysvětlují, je věc druhá."
</TEXT>
<HEADING>
Německo a Rakousko: vysvětlení je na učitelích
</HEADING>
<TEXT>
Na učitelích dějepisu a jejich výkladu podstatně závisí i znalosti historických událostí mladých Němců a Rakušanů. U našich západních sousedů neplatí jednotná učební osnova. Každá ze spolkových zemí si nechává soupis povinné učební látky zpracovat vlastním ministerstvem školství. Historie Benešových dekretů není zvlášť zakotvena v žádné z učebních osnov, Němci se ale podrobně věnují citlivému tématu poválečného odsunu. Záleží na učiteli, kolik prostoru oběma tématům během výkladu věnuje. Rovněž rakouský učební plán nechává na libovůli pedagoga, jak a zda vůbec se bude v hodinách zabývat odsuny a Benešovými dekrety. "Rakouské učebnice se problematice odsunu a Benešových dekretů moc nevěnují," přiznává učitel dějepisu z pražského rakouského gymnázia Manfred Martin.
</TEXT>
<HEADING>
Co se objevilo v maďarské učebnici
</HEADING>
<TEXT>
V Československu se stalo zrušení maďarské menšiny vládním programem. Na základě Košického vládního programu měl stát v plánu zbavit se tří a půl milionu sudetských Němců a přibližně šesti set tisíc příslušníků maďarské menšiny. Československé Maďary zbavil občanských práv prezident Edvard Beneš. Maďarské obyvatelstvo poté nechránily žádné zákony a byli velmi zranitelní. Nemohli mít vlastní organizace a instituce, neměli přístup do politiky, museli se v masovém měřítku vystěhovat. Státní zaměstnanci maďarské národnosti byli propuštěni. Podle dalšího prezidentského nařízení museli Maďaři vykonávat veřejně prospěšné práce. V důsledku tohoto rozhodnutí bylo ze Slovenska odvlečeno 15 tisíc mužů, které následoval stejný počet celých rodin. Na českém území nahradili vystěhované německé pracovní síly. Obyčejně to vypadalo následovně: ozbrojenci obklíčili vesnici, "vyvolené" rodiny naložili do vlaku. Na místě určení byly rodiny rozděleny. Československé úřady navíc Maďarům zabavovaly jak nemovitosti, tak movitý majetek. Pronásledování doplňovala nenávistná kampaň. Československá vláda tím sledovala jediný cíl - vystěhování Maďarů z Horních Uher. Od jara 1945 do konce roku opustilo území státu asi 40 tisíc lidí. V únoru 1946 dosáhla maďarská strana dohody, podle které bylo možní vystěhovat z Horních Uher jen tolik Maďarů, kolik Slováků z Maďarska odejde do Československa. K návratu do staré vlasti se nakonec přihlásilo pouze 70 tisíc Slováků, a to velmi zklamalo československé nacionalisty, kteří očekávali mnohonásobně větší počet. Dalším pobuřujícícm nařízením byla reslovakizace. Slovenskou národnost podle tohoto výnosu dostal prakticky každý. Stačilo se jen prohlásit za Slováka, znalost slovenštiny nebyla nutná. Této možnosti využilo 150 tisíc Maďarů. Zachránili si tak alespoň část majetku a vyhnuli se odsunu. Maďarské občanství dostali "reslovakizovaní" Maďaři zpět v roce 1948. Proces reslovakizace pak končí o šest let později.
Pramen: Konrád Salamon, maďarská učebnice dějepisu
</TEXT>
</DOC>
<DOC>
<DOCID>LN-20020312020</DOCID>
<DOCNO>LN-20020312020</DOCNO>
<DATE>03/12/02</DATE>
<TITLE>
Znáte kouzelný svět Harryho Pottera?
</TITLE>
<HEADING>
Upozornění:
</HEADING>
<TEXT>
Výsledky SMS hry o nejlepší mobily a olympijské SMS hry stále zpracováváme. Výherci ze hry o mobily své ceny dostanou v průběhu následujících týdnů. Výsledky olympijské SMS hry zveřejníme tento pátek. Upřesnění finálové otázky SMS hry o Harrym Potterovi vyjde tento čtvrtek spolu s posledními otázkami a soutěžním kuponem.
</TEXT>
<HEADING>
OTÁZKA PRO DENNÍ ŠANCI:
</HEADING>
<TEXT>
Vyhrát můžeš základní balení a rozšiřující balíček magických hracích karet. POZOR! Denně vyhrává deset soutěžících. Odpovídej číslicí dnes od 7.00 do půlnoci ve zvláštní SMS ve tvaru: HLA HP SANCE odpověď
Kolik stran LN váží stejně jako nerozbalený základní balíček magických hracích karet?
DNEŠNÍ OTÁZKY:
Otázka č. 64 (za 10 bodů) Jak se do Bradavic dopravili žáci Krásnohůlek?
a) vlakem s dračí lokomotivou b) neviditelnou lodí c) na košťatech d) kočárem taženým okřídlenými koňmi
Otázka č. 65 (za 20 bodů) Jak se jmenoval jediný duch v pedagogickém sboru v Bradavicích?
</TEXT>
</DOC>
<DOC>
<DOCID>LN-20020312021</DOCID>
<DOCNO>LN-20020312021</DOCNO>
<DATE>03/12/02</DATE>
<TITLE>
Bývalá zaměstnankyně NBÚ vysvětluje, jak se na nátlak shora změnila prověrka vysokého policejního důstojníka
</TITLE>
<GEOGRAPHY>PRAHA</GEOGRAPHY>
<TEXT>
Náměstek policejního ředitele Václav Jakubík měl problém. Dlouho nemohl dostat bezpečnostní prověrku, kterou tak vysoká pozice vyžaduje. Jakubík nakonec prověrku dostal. Členka správní rady Národního bezpečnostního úřadu Jitka Šmídová, která prověrku prováděla, však nedávno řekla, že původní výsledek prověrky byl pro Jakubíka špatný: na nátlak shora, kdy padlo i jméno ministra Grosse, však úřad Jakubíka "očistil". A Jitka Šmídová už nemůže do budovy úřadu vstoupit. LN přinášejí část rozhovoru s Jitkou Šmídovou, který ČT vysílala včera večer v pořadu Fakta.
</TEXT>
<HEADING>
Kdy jste dostala za úkol prověřit pana Jakubíka?
</HEADING>
<TEXT>
Bezpečnostní prověrku pana Jakubíka jsem dostala poté, co jsem nastoupila na Národní bezpečnostní úřad, tj. v září 2001. Byla jsem tedy ještě ve zkušební lhůtě a ani neměla prověření na stupeň utajení "přísně tajné", které jsem získala později. Prověrku jsem dělala tři měsíce - od října 2001 do prosince 2001.
</TEXT>
<HEADING>
Dělala jste prověrku sama, nebo vám někdo pomáhal?
</HEADING>
<TEXT>
Prověrku jsem dostala už napůl rozpracovanou, bylo tam hotové základní šetření s tím, že konečné vyhodnocení bylo na mně. Obecně platí, že v 99 procentech případů zůstává konečné stanovisko stejné, jako je to, co vydal správní rada, kterým jsem byla i já.
</TEXT>
<HEADING>
Jaké bylo vaše stanovisko po prověření pana Jakubíka?
</HEADING>
<TEXT>
Moje závěrečné stanovisko znělo: nevydat osvědčení pro stupeň utajení tajné, neboť pan Jakubík nesplňoval podmínky dané zákonem, neboť nebyl bezpečnostně spolehlivý, což vyplývalo z chování a způsobu života, který může mít vliv na ovlivnitelnost, důvěryhodnost nebo schopnost utajovat skutečnosti. Jedná se o jedno z bezpečnostních rizik, která jsou v tomto zákoně stanovena.
Komu jste svůj závěr předala a kdy to bylo?
Vyhodnocení bezpečnostní prověrky jsem předala svému přímému nadřízenému, bylo to kolem 18. 12. 2001, můj nadřízený pak předal stanovisko dál, řediteli NBÚ panu Kadlecovi.
Václav Jakubík ale během pár dnů tu prověrku dostal.
Poté, co jsem předala vyhodnocení bezpečnostní prověrky, byl spis pana Jakubíka vrácen zpět s ústním sdělením, že je nutné závěr změnit, tudíž tedy osvědčení vydat s tím, že důvodem, proč vydat osvědčení panu Jakubíkovi, bylo údajně zlepšení image Národního bezpečnostního úřadu a také proto, že pan Gross, tedy ministr vnitra, slíbil, že bude za úřad kopat ve vládě. Nicméně po tomto ústním sdělení jsem přesto nesouhlasila vydat prověrku. Vyhodnocení jsem ponechala tak, jak jsem ho vypracovala já, změnil ho někdo jiný, tudíž díky tomu, že někdo změnil moje stanovisko, bylo osvědčení vydáno.
</TEXT>
<HEADING>
Během jak dlouhé doby?
</HEADING>
<TEXT>
Zatímco já jsem celou prověrku dělala tři měsíce, tak změna rozhodnutí, kterou provedl někdo jiný, nikoli já, a vydal osvědčení pro stupeň utajení tajné, proběhla maximálně během dvou dnů. Nikdo v té prověrce nic dalšího neudělal natolik, aby ho to mohlo opravňovat ke změně vyhodnocení.
Myslíte si, že během těch dvou dnů se mohla ta prověrka nějakým výrazným způsobem doplnit nebo změnit?
To nepřipadá v úvahu.
Zasahoval nějakým způsobem ředitel NBÚ Kadlec do prověřování Václava Jakubíka?
On přímo ne, to v žádném případě, vždy mi přes mého přímého nadřízeného bylo řečeno, že jsou i horší lidé, než je pan Jakubík, a bude vhodnější osvědčení vydat než nevydat.
Protestovala jste nějakým způsobem proti tomu, když během těch dvou dnů vaši nadřízení změnili vaše stanovisko?
Mým jediným protestem bylo to, že jsem odmítla přepsat vyhodnocení té prověrky a odmítla podepsat vyhodnocení, kde bylo napsáno, že se vydává osvědčení pro stupeň tajné. Faktem je, že jsem nepodala písemnou stížnost k řediteli úřadu, byly to spíše ústní stížnosti typu, že se mi nelíbí, jak to bylo provedeno, že nesouhlasím s tím, aby byl můj závěr změněn. Na tyto výtky však nikdo nereagoval.
Myslíte si, že jiný správní rada by došel ke stejnému závěru?
Domnívám se, že ano. V úterý se Česká televize začala ptát, jak to vlastně bylo s prověrkou pana Jakubíka. Jaké byly reakce přímo v NBÚ?
Poté co jste volali z ČT žádost o vyjádření k této problematice, se na NBÚ rozpoutalo vyšetřování, kdo tu informaci o tom, že ta prověrka proběhla nestandardně, vypustil do médií. Vzhledem k tomu, že se začaly zjišťovat osoby, které přišly do styku se spisem, a protože jsem věděla, že stejně večer bude Česká televize vysílat v Událostech reportáž, kde bude uvedeno moje jméno, rozhodla jsem se zveřejnit, že jsem to byla já. Poté si mě zavolali na bezpečnostní odbor k pohovoru. Chtěli zjistit, co jsem vám sdělila a proč. Řekla jsem jim, že kdyby úřad postupoval v souladu se zákonem, nemusela bych na žádost České televize o rozhovor vůbec reagovat.
</TEXT>
<HEADING>
NBÚ ale oznámil, že zvažuje podání trestního oznámení.
</HEADING>
<TEXT>
Vytýkali mi, že jsem porušila interní normativní akt, kde je stanovena povinnost mlčenlivosti, že jsem porušila loajálnost ve vztahu k úřadu. Říkala jsem jim, že jsem sice porušila loajálnost k úřadu, ale pouze z toho důvodu, že oni nebyli schopni respektovat český právní řád. Myslím si, že je důležitější být loajální k právnímu řádu než k úřadu samotnému.
</TEXT>
<HEADING>
Zůstáváte ještě na NBÚ?
</HEADING>
<TEXT>
Už před odvysíláním mé kritiky jsem chtěla odejít z úřadu, protože způsob prověřování nebyl v souladu s mým svědomím a vědomím. Po zveřejnění však chtěli můj odchod uspíšit. Nejdříve navrhovali minulý pátek, ale to jsem odmítla. Odcházím tak definitivně tento pátek. V současné době jsem sice zaměstnankyně NBÚ, ale vzhledem k tomu, že mi vzali speciální přístupové karty do úřadu, tak už tam ani nemůžu.
</TEXT>
<HEADING>
Jaké byly poslední hodiny na NBÚ?
</HEADING>
<TEXT>
Nejdříve mi moje šéfová řekla, že jsem anarchista, že nejsem schopna respektovat rozhodnutí nadřízených, na to jsem jí řekla, že bych je akceptovala v případě, že by nebylo protiprávní, což v tomto případě bylo. Potom ke mně do kanceláře přišla taková komise, otevřela trezor, zkontrolovala bezpečnostní spisy, zdali v nich nechybí nějaký doklad, zkontrolovali počítač a skříně. Chtěli zkontrolovat i moje soukromé věci, což je jednoznačně protiprávní. Proti tomu jsem se proto postavila.
Očekávala jste před týdnem, že vaše vyjádření vyvolá takovou reakci?
V žádném případě jsem něco takového neočekávala.
Litujete toho, že jste se vyjádřila?
Ne.
Rozhovor Jakuba Knězů s Jitkou Šmídovou odvysílala ČT včera v pořadu Fakta
</TEXT>
</DOC>
<DOC>
<DOCID>LN-20020312022</DOCID>
<DOCNO>LN-20020312022</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Na pražském Karlově mostě se včera točily scény filmu XXX amerického režiséra Roba Cohena. Jednou z hvězd akčního snímku, který se v Česku točí od ledna tohoto roku, je známý americký herec Samuel L. Jackson. Tento jedenapadesátiletý rodák z Washingtonu proslul především jako filozofující zabiják z Tarantinova kultovního Pulp Fiction. Film XXX má být o závodníkovi extrémních sportů (hraje ho Vin Diesel), který se stane vládním agentem s úkolem rozbít ruský zločinecký gang. Spoluhráčem mu má být právě Samuel L. Jackson, který představuje agenta tajné služby. Film má být dokončen v červnu a premiéru má mít v USA letos v srpnu.
</TEXT>
</DOC>
<DOC>
<DOCID>LN-20020312023</DOCID>
<DOCNO>LN-20020312023</DOCNO>
<DATE>03/12/02</DATE>
<GEOGRAPHY>RUMBURK</GEOGRAPHY>
<TEXT>
Německého ovčáka, který v pátek v Rumburku usmrtil sedmiletého chlapce, policisté odvezou z městského útulku pro zatoulaná zvířata. "Do skončení vyšetřování bude mít psa policie," řekl včera šéf rumburské kriminálky. Policie podle něj také nebude poskytovat další informace, dokud nebude mít výsledky pitvy a dalších expertiz. Petr Dvořák, který se v rumburském městském útulku stará o zatoulaná zvířata, uvedl, že koupil německého ovčáka Bena od jeho dosavadních majitelů. Mrtvé dítě našli lidé v pátek večer nedaleko jeho domova. Policisté se zprvu domnívali, že ho někdo ubodal. Pak zjistili, že chlapce ukousal volně pobíhající německý ovčák. Jeho dvaapadesátiletou majitelku policie obvinila z ublížení na zdraví. Hrozí jí až dva roky vězení.
</TEXT>
</DOC>
<DOC>
<DOCID>LN-20020312024</DOCID>
<DOCNO>LN-20020312024</DOCNO>
<DATE>03/12/02</DATE>
<TITLE>
Dvěstětisícová částka za věznění v koncentračním táboře se stala osudnou 88leté ženě
</TITLE>
<TEXT>
Varováním pro všechny, kteří v těchto dnech dostávají odškodnění za útrapy z druhé světové války, by se podle policie měl stát osud staré ženy z Karviné.
KARVINÁ, OSTRAVA - Přibližně dva týdny pátrali severomoravští policisté po vrahovi 88leté ženy z Karviné. Zavražděnou našli po upozornění sousedů 22. února v jejím bytě. Vrahem byl 66letý muž, který se k vraždě již přiznal. Popírá však loupežný motiv. Ten se mu budou v následujících dnech policisté snažit prokázat. Oběť charakterizují policisté jako ženu s těžkým osudem. Mezi lety 1942 a 1945 byla vězněna ve čtyřech koncentračních táborech. Před nedávnem dostala odškodnění, přesahující částku dvě stě tisíc korun. A právě ono odškodnění se jí podle policejní verze zřejmě stálo osudným.
</TEXT>
<HEADING>
Odškodné bylo pod postelí
</HEADING>
<TEXT>
I vrah staré ženy byl v minulosti vězněn. Avšak výhradně za majetkovou trestnou činnost. Ve vězeních strávil osmnáct let. 66letý muž je bývalý horník, žil s o několik desítek let mladší družkou, se kterou má čtrnáctiměsíční dítě. Měl také psa. Křížence německého ovčáka. A právě onen pes se stal jednou ze stop, která policii k odhalení pachatele přivedla. Vrah a oběť se seznámili náhodně před několika týdny. "Vznikl mezi nimi přátelský vztah - muž docházel k zavražděné na návštěvy, pomáhal jí s drobnými opravami v bytě," říká plukovník severomoravské policie Luboš Valerián. "O ženě bylo na veřejnosti známo, že dostala odškodnění, dokonce v okolí půjčovala drobné finanční částky," upřesňuje. Zda své přátelství k zavražděné bývalý horník předstíral, a zajímalo ho pouze odškodné, to zatím policie neví. V osudný den došlo podle výpovědi pachatele mezi ním a jeho obětí ke slovnímu konfliktu. Muž ženu několikrát uhodil keramickým popelníkem, bil ji pěstmi. Nakonec ji uškrtil kabelem. Podle krevních stop pak byt prohledal. Odškodné ale nenašel. Zavražděná měla dvěstětisícovou částku schovanou pod postelí.
</TEXT>
<HEADING>
Vrahem je muž se psem
</HEADING>
<TEXT>
"Že vrah peníze nenašel, si vysvětlujeme tím, že byl po vraždě ve značném psychickém vypětí," říká policista Valerián. Těsně před smrtí žena brala devítitisícový důchod. V bytě se ale, kromě odškodného pod postelí, našla pouhá padesátikoruna. Je tedy možné, že vrah ukradl alespoň část důchodu. "Z výpovědi sousedů jsme věděli, že poslední dobou navštěvoval důchodkyni starší muž se psem," popisuje vyšetřování Valerián. "V Karviné je 1400 registrovaných psů, kontrolovali jsme stovky jejich majitelů," dodává policista. Smyčka se postupně zatahovala. Bývalý horník se ještě snažil zahladit stopy. Zlikvidoval boty, ve kterých vraždil, vypral oblečení potřísněné krví. Policisté mu však na základě krevních stop a dalších svědectví vraždu prokázali. Pod tíhou důkazů se recidivista přiznal. Jediné, co zatím popírá, je loupežný motiv vraždy. Pokud totiž bude prokázán, hrozí mu až výjimečný trest. "Případ může sloužit jako varování pro ty, kteří v poslední době dostávají odškodné za věznění v koncentračních táborech a za nucené nasazení v Německu," varuje policejní plukovník Karel Trčka. "Jsou to staří lidé, nemohou se příliš bránit." Podle policistů by odškodnění neměli o finančních částkách, které dostali, příliš mluvit na veřejnosti a peníze uložit do banky.
"Že vrah peníze nenašel, si vysvětlujeme tím, že byl po vraždě ve značném psychickém vypětí," říká policista Valerián. Těsně před smrtí žena brala devítitisícový důchod. V bytě se ale, kromě odškodného pod postelí, našla pouhá padesátikoruna. Je tedy možné, že vrah ukradl alespoň část důchodu. "Z výpovědi sousedů jsme věděli, že poslední dobou navštěvoval důchodkyni starší muž se psem," popisuje vyšetřování Valerián. "V Karviné je 1400 registrovaných psů, kontrolovali jsme stovky jejich majitelů," dodává policista. Smyčka se postupně zatahovala. Bývalý horník se ještě snažil zahladit stopy. Zlikvidoval boty, ve kterých vraždil, vypral oblečení potřísněné krví. Policisté mu však na základě krevních stop a dalších svědectví vraždu prokázali. Pod tíhou důkazů se recidivista přiznal. Jediné, co zatím popírá, je loupežný motiv vraždy. Pokud totiž bude prokázán, hrozí mu až výjimečný trest. "Případ může sloužit jako varování pro ty, kteří v poslední době dostávají odškodné za věznění v koncentračních táborech a za nucené nasazení v Německu," varuje policejní plukovník Karel Trčka. "Jsou to staří lidé, nemohou se příliš bránit." Podle policistů by odškodnění neměli o finančních částkách, které dostali, příliš mluvit na veřejnosti a peníze uložit do banky.
</TEXT>
</DOC>
<DOC>
<DOCID>LN-20020312025</DOCID>
<DOCNO>LN-20020312025</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Skandováním hesla "Už jsme tady" začala včera krátce po 11. hodině na Národní třídě v centru Prahy demonstrace stavbařů. Požadovali vyšší mzdy a delší dovolenou. Před sídlem Svazu podnikatelů ve stavebnictví se shromáždila necelá tisícovka hvízdajících lidí s bílými čepicemi s logem Odborový svaz Stavba. Akci přišli podpořit i předsedové ostatních svazů sdružených v Českomoravské konfederaci odborových svazů a odborový předák Richard Falbr. Demonstrace v podstatě neomezila provoz na Národní třídě na rohu Voršilské ulice. Odboráři se ukázněně zdržovali v části vozovky ohražené kovovými zábranami. Stavbaři požadují šestiprocentní zvýšení nominálních mezd. Chtějí, aby dodatek ke kolektivní smlouvě vyššího stupně uložil zaměstnavatelům povinnost poskytovat pětitýdenní dovolenou ve všech firmách s více než 20 zaměstnanci. Svaz podnikatelů ve stavebnictví nemůže podle jeho prezidenta Milana Veverky vzhledem k reálným možnostem zaměstnavatelů požadavkům odborů vyhovět. Podnikatelé nabízejí růst tarifních mezd a trvají na tom, aby delší dovolenou poskytovaly pouze firmy, které si to mohou ekonomicky dovolit. Veverka po demonstraci novinářům řekl, že ve stavebnictví sice roste produktivita práce, ale nestejnoměrně. Svaz proto nemůže zavázat všechny firmy ke zvyšování nominálních mezd. Zástupci odborů předali podnikatelům petici se svými požadavky a krabici se třemi kokosovými ořechy, kterou Falbr označil za "tři oříšky pro Veverku". Jeden oříšek za podpis dodatku k vyšší kolektivní smlouvě, druhý za pátý týden dovolené a třetí za růst nominálních mezd. "Když to nepomůže, tak mu tu příště vysypeme beton," slíbil na demonstraci Falbr. Podle šéfa odborové centrály jsou demonstrace a stávky pokračováním sociálního dialogu jinými prostředky. "Jestliže máme vstoupit v roce 2004 do Evropské unie, tak tam nemůžeme vstupovat se mzdami, které budou na několika desítkách procent mezd, které tam jsou," řekl Falbr. Odboráři jsou zklamáni tím, že zaměstnavatelé nechtějí ustoupit ani jejich požadavku na delší dovolenou. Poukazují na to, že ve většině firem již pětitýdenní dovolenou zaměstnanci mají od roku 1997. Argumenty podnikatelů, že delší dovolená některé firmy ohrozí, jsou podle odborů falešné. Odboráři si nyní počkají na rozhodnutí podnikatelů, kteří budou jednat 28. března. Loni dosáhla průměrná mzda ve stavebnictví 14 700 korun. V odvětví pracuje přibližně 420 tisíc lidí.
</TEXT>
</DOC>
<DOC>
<DOCID>LN-20020312026</DOCID>
<DOCNO>LN-20020312026</DOCNO>
<DATE>03/12/02</DATE>
<TEXT>
ČESKÉ BUDĚJOVICE - Ve snaze zachovat neutralitu akademické půdy nepovolila Jihočeská univerzita v Českých Budějovicích veřejnou diskusi o roli liberalismu v české politice. Diskusi chtěl včera na univerzitě uspořádat Institut Karla Havlíčka Borovského, který pozval zástupce Liberální reformní strany (LiRA). "Myslím, že strany mají dostatek příležitostí jinde," řekl rektor univerzity František Střeleček. Univerzita nebude bránit studentům v účasti na podobných diskusích mimo akademickou půdu. "Jakmile bychom to ale povolili na univerzitě, dostali bychom se do palby jednotlivých politických stran," uvedl. LiRA, která chce kandidovat ve volbách do sněmovny, považuje rektorův postoj za neuvážený a opatrnický. V prohlášení pro tisk se odvolává na fakt, že činnost univerzity se hradí z veřejných peněz a škola svým rozhodnutím brání "jednomu z hlavních cílů studia svobodnému a kritickému přístupu k informacím". Střeleček s tím ale nesouhlasí. "Nakonec se dostanete před volbu, komu dát prioritu, a to já odmítám," dodal.
</TEXT>
</DOC>
<DOC>
<DOCID>LN-20020312027</DOCID>
<DOCNO>LN-20020312027</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Třiadvacetiletá pacientka psychiatrické léčebny v Praze 8 si v sobotu kolem půlnoci polila oděv hořlavinou a zapálila se. Utrpěla popáleniny téměř na polovině těla. Nyní je v nemocnici a její zdravotní stav je vážný. Žena doběhla v hořícím oblečení do místnosti sester. Zdravotnice jí poskytly první pomoc a přivolaly záchrannou službu. Pacientka se zřejmě polila benzinem ze zapalovače. Okolnosti policie vyšetřuje.
</TEXT>
</DOC>
<DOC>
<DOCID>LN-20020312028</DOCID>
<DOCNO>LN-20020312028</DOCNO>
<DATE>03/12/02</DATE>
<GEOGRAPHY>PLZEŇ</GEOGRAPHY>
<TEXT>
Požár lokomotivy, která včera časně ráno táhla do stanice Třemošná na Plzeňsku dva pracovní vozy, způsobil více než půlhodinové zpoždění dvou osobních vlaků. Při požáru lokomotivy nebyl nikdo zraněn. Strojvůdce kolem 4.30 zpozoroval plameny. Oheň začal hasit ručním hasicím přístrojem a poté přivolal hasiče. Drážní záchranáři požár uhasili během několika minut. Poškozenou lokomotivu odtáhl jiný vůz do depa v Plzni. Příčinou byla zřejmě závada na motoru.
</TEXT>
</DOC>
<DOC>
<DOCID>LN-20020312029</DOCID>
<DOCNO>LN-20020312029</DOCNO>
<DATE>03/12/02</DATE>
<TITLE>
Příběh KONSTANTINA BIEBLA, básníka, jehož osud vyústil v lidskou i tvůrčí tragédii
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
Mnohé básně Konstantina Biebla patří ke klenotům české poezie. Oslavné portréty, zkošatělé za desetiletí, však o tomto básníkovi zamlčovaly podstatná fakta či přímo lhaly.
Dvanáctého listopadu 1951 umírá v pražské nemocnici básník Konstantin Biebl. Podlehl zraněním, která utrpěl při pádu z třetího patra. Režim mu vystrojí slavný pohřeb. Česká kultura se loučí s "věrným synem pracujícího lidu", na jehož opuštěném stole zůstal "otevřen Stalinův spis O národnostní a koloniální otázce". Básník ještě není pochován v rodné vsi, ale v jeho bytě již provádějí dva estébáci ze zvláštního odboru zaměřeného na trockisty domovní prohlídku. Zabavují při ní mimo jiné i dopisy, které Bieblovi psal jeho přítel Karel Teige, uštvaný prvního října 1951. Okolnosti Bieblova konce jsou veskrze temné. Opravdu šlo o sebevraždu? Jisté je, že ten pád byl v básníkově spletitém osudu takřka zakódován. Narodil se 26. 2. 1898 ve Slavětíně u Loun. Toto půvabné sídlo má mimořádně šťastnou polohu. Nedaleko "jak zlaté plástve medu stéká Ohře". Na severu se nelze nabažit pohledu na panorama Českého středohoří s Milešovkou a Házmburkem. A ten rodný dům. Nejkrásnější Bieblovy drobné prózy jsou věnovány jemu. A jeho obyvatelům. "Dodnes nevím, čím byl můj otec víc, zda lékařem nebo malířem, pod jehož rukou rostl úsměv plavých žen, kterými zakrýval ponuré chodby našeho domu, starého šest století." To starodávné stavení obývala též rezavá opice z Jávy, křičeli tu papouškové. Místnosti byly napěchovány uměleckými sbírkami. Často tu pobýval strýc - básník a dosud nedoceněný grafik Arnošt Ráž. Rodina rozmazleného Kosti je pokládána za místní honoraci. Budoucí básník prožívá oslnivé dětství. Neodolatelný rošťák si dle matčina svědectví již tehdy rád hraje se slovy. Idylická školní léta končí vstupem na lounskou reálku. Studijní disciplína mu bude vždycky cizí. Jeho češtinské kompozice jsou po opravách přísného profesora podobny "vlčímu máku". "Tož ty jsi také jezdil, kvintán, do lounské reálky neblahé paměti/ kouřil, odmlouval drze a nikdy se ničemu neučil zpaměti/ vzduch školy tě vždycky jako kouř cigaret na prsou dusil." Do období prvních veršů a milostných vyznání zazní výstřely v Sarajevu. V roce 1916 se slavětínský flink ocitá ve vojenské uniformě a směřuje do Haliče. Bieblovu rodinu potkává první tragédie. Tatínek si bere na frontě život. Synovi se podaří simulantský kousek - dlouze se léčí doma a v Lounech. V Praze absolvuje válečnou maturitu. Posléze je odvelen na balkánskou frontu. Legenda praví, že zde byl zajat černohorskými komity a odsouzen k smrti. Jeho vyprávění poutavě zachytil Jiří Wolker v povídce Ilda. Po válce se silná studentská komunita (mající za sebou pozoruhodné vydavatelské aktivity) přesouvá do Prahy. Zde se Biebl zapisuje na medicínu. Zápis byl zřejmě jeho vrcholným počinem na této fakultě, stejně tak tomu bude později na fakultě filozofické.
</TEXT>
<HEADING>
Cesta do Indonésie
</HEADING>
<TEXT>
Po vcelku rozpačitých juvenilních verších náhle rozkvétá Konstantinův básnický talent. Stává se výrazným představitelem generace Devětsilu. Dílo mladého komunisty zraje dalšími setkáními se smrtí blízkých (Hausmann, Hůlka, Wolker, Ráž). V roce 1926 naplňuje otcův cestovatelský sen. Vydává se do Indonésie. Po návratu píše s lehkostí verše sbírky S lodí, jež dováží čaj a kávu. Na sklonku dvacátých let vychází Nový Ikaros, sled uhrančivých básnických obrazů. Vladimír Justl o něm právem píše: "Vedle Edisona patří k největším skladbám českého poetismu a moderní české poezie vůbec." Až do konce života bude Biebla jakoby provázet jeden ze sugestivních veršů: "Bubnuje bubeník do tmy a prázdna." V roce 1931 si básník bere za ženu dceru majitele lounského železářského velkoobchodu. Vztah brzy přechází v odcizení. V třicátých letech Biebl publikuje zřídka. Jeho příbuzní ho i nadále existenčně zajišťují. Většinu času pobývá v kavárnách a vinárnách. Za války se snaží nebýt fašistům na očích. Jeho tchán, který byl židovského původu, odchází dobrovolně ze života. Ve slavětínské ordinaci působí rodinný přítel Hermann Kuhn, říšský Němec, člen NSDAP. Jeho přítomnost provokovala slavětínské komunisty, kteří po válce Bieblovi ztrpčují život, i když působí v Praze jako filmový poradce. Poválečná doba si žádá od básníka jednoznačné tvůrčí činy. Bieblovi se ale do rudých zpěvů moc nechce. Ve slavětínském domě je nalezeno nepřihlášené zlato. (Předtím si bere život také Hermann Kuhn.) Únor 1948 je pro Biebla vítězstvím i začátkem pádu. Při stalinských čistkách mizí v lágrech elita české kultury. Jeho švagr Bohuslav Brouk uniká do emigrace. Křehký básník začíná sebezáchovně chrlit desítky trapných textů. Odevzdává dobovou daň, jež se jmenuje Bez obav. Je oceňován, a zároveň má oprávněný pocit, že jsou mu tajní v patách. Co se odehrálo 11. listopadu v ulici Na Výtoni, se zřejmě už nikdy nedozvíme.
Konstantin Biebl
</TEXT>
</DOC>
<DOC>
<DOCID>LN-20020312030</DOCID>
<DOCNO>LN-20020312030</DOCNO>
<DATE>03/12/02</DATE>
<TITLE>
Osm z deseti občanů USA souhlasí s tím, jak si v úřadě vede George W. Bush. Takovou podporu dlouhodobě neměl žádný americký prezident v moderních dějinách.
</TITLE>
<GEOGRAPHY>WASHINGTON</GEOGRAPHY>
<TEXT>
Půl roku po teroristických útocích 11. září se prezident George W. Bush a jeho válka proti terorismu těší široké podpoře Američanů. Jak vyplývá z nejnovějšího průzkumu listu The Washington Post, 88 procent dotázaných je spokojeno se způsobem, jakým Bush vede protiteroristickou kampaň. Na otázku, zda souhlasí s tím, jak si Bush vede jako prezident, odpovědělo kladně 82 procent občanů. Nesouhlasí s ním jen 16 procent z nich. Analytici tvrdí, že takové podpoře se dlouhodobě netěšil žádný prezident v moderních dějinách USA. Stejně jako loni v listopadu devět z deseti Američanů podporuje vojenské operace v Afghánistánu a 82 procent si myslí, že akce probíhá dobře. Tři ze čtyř obyvatel USA odmítají názor, že by jejich armáda v Afghánistánu zabředla do konfliktu, který nebude mít vítěze, podobně jako válka ve Vietnamu. 80 procent dotázaných si nicméně myslí, že ta nejtěžší část bojů v Afghánistánu ještě přijde. Průzkum také zjistil podporu veřejnosti plánům Bushovy vlády bojovat proti terorismu i mimo Afghánistán: 72 procent je pro vyslání vojáků do zemí, jako je Jemen a Filipíny. Stejné množství lidí podporuje vojenské úsilí o svržení iráckého prezidenta Saddáma Husajna, pokud je podpoří spojenci USA.
WASHINGTON - Půl roku po teroristických útocích 11. září se prezident George W. Bush a jeho válka proti terorismu těší široké podpoře Američanů. Jak vyplývá z nejnovějšího průzkumu listu The Washington Post, 88 procent dotázaných je spokojeno se způsobem, jakým Bush vede protiteroristickou kampaň. Na otázku, zda souhlasí s tím, jak si Bush vede jako prezident, odpovědělo kladně 82 procent občanů. Nesouhlasí s ním jen 16 procent z nich. Analytici tvrdí, že takové podpoře se dlouhodobě netěšil žádný prezident v moderních dějinách USA. Stejně jako loni v listopadu devět z deseti Američanů podporuje vojenské operace v Afghánistánu a 82 procent si myslí, že akce probíhá dobře. Tři ze čtyř obyvatel USA odmítají názor, že by jejich armáda v Afghánistánu zabředla do konfliktu, který nebude mít vítěze, podobně jako válka ve Vietnamu. 80 procent dotázaných si nicméně myslí, že ta nejtěžší část bojů v Afghánistánu ještě přijde. Průzkum také zjistil podporu veřejnosti plánům Bushovy vlády bojovat proti terorismu i mimo Afghánistán: 72 procent je pro vyslání vojáků do zemí, jako je Jemen a Filipíny. Stejné množství lidí podporuje vojenské úsilí o svržení iráckého prezidenta Saddáma Husajna, pokud je podpoří spojenci USA.
</TEXT>
</DOC>
<DOC>
<DOCID>LN-20020312031</DOCID>
<DOCNO>LN-20020312031</DOCNO>
<DATE>03/12/02</DATE>
<TITLE>
Američané si připomněli půlroční výročí teroristických útoků na New York a Washington
</TITLE>
<TEXT>
Buňky Al Kajdy v Jemenu, v Gruzii a na Filipínách mají být terčem další fáze protiteroristické kampaně. Uvedl to včera americký prezident George W. Bush.
WASHINGTON/NEW YORK - Šest měsíců po útocích na USA, které otřásly světem, oznámil americký prezident George W. Bush, že válka proti terorismu vstoupila do nové fáze. Během ní mají být zlikvidovány buňky teroristické organizace Al Kajda v Jemenu, v Gruzii a na Filipínách. V netrpělivě očekávaném projevu Bush oznámil nemilosrdné potírání teroristů po celém světě. Vyzval národy, z nichž pocházejí bojovníci teroristické organizace Al Kajda, aby "pomohly odstranit tyto teroristické parazity". "Každý terorista musí žít jako mezinárodní psanec, který nebude mít místo, kde se skrýt nebo se organizovat, nebude mít vládu, za kterou by se mohl schovat, a dokonce ani bezpečné místo, kde by mohl složit hlavu," prohlásil Bush před Bílým domem ke vzpomínkovému shromáždění asi 1300 osob. Mezi nimi byli členové vlády a Kongresu, asi sto velvyslanců a několik stovek hasičů, záchranářů a pozůstalých po obětech teroristických útoků. Do další fáze protiteroristického tažení po porážce režimu Talibanu v Afghánistánu se podle Bushe mají zapojit všechny vlády. Prezident uvedl, že jeho země již pomáhá Filipínám, Gruzii a Jemenu k potlačení bojovníků Al Kajdy: vládám těchto zemí poskytuje podporu v podobě výcviku armádních jednotek a vojenského materiálu. Bush upozornil, že zvláště Jemen je zranitelný. "V Jemenu usilujeme o to, abychom předešli jeho přeměně v druhý Afghánistán," upozornil. Prezident včera znovu vyjádřil obavy ze zemí, které vyvíjejí zbraně hromadného ničení. Ty mohou v rukou teroristů vést k vydírání, genocidě a chaosu. "Nepodnikat nic, není řešení," upozornil prezident. "Musíme zabránit tomu, aby lidé, kteří nemají úctu k životu, kontrolovali smrtící prostředky." Státy takzvané osy zla, do níž před časem zařadil Irák, Írán a Severní Koreu, ovšem nejmenoval.
</TEXT>
<HEADING>
Oběti uctí monument a sloupy světla
</HEADING>
<TEXT>
Velká vzpomínková akce včera proběhla na newyorském Manhattanu. Poblíž místa, kde se 11. září sesuly k zemi věže Světového obchodního centra (WTC), se včera ráno sešly stovky newyorčanů. Ti uctili památku obětí útoků minutou ticha přesně v 8.46 a 9.03, tedy ve chvílích, kdy před půl rokem do věží WTC narazila unesená letadla. Na shromáždění byl odhalen dočasný památník obětem: plastika zvaná Koule, kterou dělníci vyprostili z trosek WTC. Poničený monument z bronzu a oceli o váze kolem dvou tun byl součástí velké skulptury u dvou věžáků. V noci na dnešek se k nebi měly rozzářily světelné sloupy ve tvaru zhroucených věží Světového obchodního střediska. Úkol stisknout vypínač připadl dvanáctileté Valerii Webbové, která při útocích ztratila otce. Památka obětí byla uctěna i před Pentagonem a na místě pádu letadla v Pensylvánii, jehož cestující se únoscům vzepřeli.
Velká vzpomínková akce včera proběhla na newyorském Manhattanu. Poblíž místa, kde se 11. září sesuly k zemi věže Světového obchodního centra (WTC), se včera ráno sešly stovky newyorčanů. Ti uctili památku obětí útoků minutou ticha přesně v 8.46 a 9.03, tedy ve chvílích, kdy před půl rokem do věží WTC narazila unesená letadla. Na shromáždění byl odhalen dočasný památník obětem: plastika zvaná Koule, kterou dělníci vyprostili z trosek WTC. Poničený monument z bronzu a oceli o váze kolem dvou tun byl součástí velké skulptury u dvou věžáků. V noci na dnešek se k nebi měly rozzářily světelné sloupy ve tvaru zhroucených věží Světového obchodního střediska. Úkol stisknout vypínač připadl dvanáctileté Valerii Webbové, která při útocích ztratila otce. Památka obětí byla uctěna i před Pentagonem a na místě pádu letadla v Pensylvánii, jehož cestující se únoscům vzepřeli.
</TEXT>
</DOC>
<DOC>
<DOCID>LN-20020312032</DOCID>
<DOCNO>LN-20020312032</DOCNO>
<DATE>03/12/02</DATE>
<TITLE>
Žádné rozhodnutí ohledně úderu na Irák nechce oznámit viceprezident Dick Cheney. Ten včera v Londýně hledal podporu pro rozšíření protiteroristické kampaně.
</TITLE>
<GEOGRAPHY>LONDÝN</GEOGRAPHY>
<TEXT>
Americký viceprezident Dick Cheney si půlroční výročí teroristických útoků na Spojené státy připomněl včera v Londýně s britským premiérem Tonym Blairem. Od vůdce země, která je nejbližším spojencem, získal podporu pro rozšíření americké protiteroristické kampaně. Jejím hlavním terčem má být Irák. Cheney včera nicméně prohlásil, že během své desetidenní cesty, která jej zavede do 12 zemí, neoznámí žádné rozhodnutí ohledně možného vojenského úderu proti režimu iráckého prezidenta Saddáma Husajna, ani časový rozvrh dalších fází války proti terorismu. "Budeme diskutovat o činnosti koalice, o hrozbě zbraní hromadného ničení a o důležitých rozhodnutích, která nás v příštích dnech čekají," řekl včera Cheney. "V těchto záležitostech Amerika neoznámí žádné rozhodnutí." Britský premiér čelí silné kritice členů vlastní Labouristické strany. Ti se obávají, že Londýn by mohl jít v podpoře Washingtonu příliš daleko. Petici proti vojenské akci v Iráku podepsalo na 70 labouristických poslanců.
</TEXT>
<HEADING>
Cheney: Jaderné hlavice na nikoho nemíří
</HEADING>
<TEXT>
Kritické hlasy dále zesílily kvůli zprávám, že USA by mohly proti svým nepřátelům použít jaderné zbraně. O víkendu pronikl na veřejnost tajný materiál Pentagonu, který za možné cíle amerického jaderného útoku označil Irák, Írán, Libyi, Sýrii, Severní Koreu, Čínu a Rusko. Cheney nicméně včera prohlásil, že jeho země na nikoho jadernými zbraněmi nemíří. Premiér Blair se včera znovu ztotožnil s americkým stanoviskem, že Husajn představuje hrozbu. Řekl, že nemá pochyby o tom, že si opatřil zbraně hromadného ničení. Mezinárodní koalice nicméně bude podle Blaira proti Iráku postupovat poklidně a uvážlivě. Cheneyho rozhovory s Blairem předcházejí viceprezidentově cestě na Blízký východ, během níž navštíví i několik zemí bezprostředně sousedících s Irákem. Právě jejich souhlas je pro jakoukoli americkou akci proti režimu Saddáma Husajna nezbytný. Irák včera označil Cheneyho za zločince. "Tento zločinec nebude určovat osud arabské země," řekl irácký viceprezident Taha Jasín Ramadán. Ramadán zároveň vyzval vůdce zemí, jež má viceprezident Cheney navštívit, aby se postavily americkým hrozbám.
Kritické hlasy dále zesílily kvůli zprávám, že USA by mohly proti svým nepřátelům použít jaderné zbraně. O víkendu pronikl na veřejnost tajný materiál Pentagonu, který za možné cíle amerického jaderného útoku označil Irák, Írán, Libyi, Sýrii, Severní Koreu, Čínu a Rusko. Cheney nicméně včera prohlásil, že jeho země na nikoho jadernými zbraněmi nemíří. Premiér Blair se včera znovu ztotožnil s americkým stanoviskem, že Husajn představuje hrozbu. Řekl, že nemá pochyby o tom, že si opatřil zbraně hromadného ničení. Mezinárodní koalice nicméně bude podle Blaira proti Iráku postupovat poklidně a uvážlivě. Cheneyho rozhovory s Blairem předcházejí viceprezidentově cestě na Blízký východ, během níž navštíví i několik zemí bezprostředně sousedících s Irákem. Právě jejich souhlas je pro jakoukoli americkou akci proti režimu Saddáma Husajna nezbytný. Irák včera označil Cheneyho za zločince. "Tento zločinec nebude určovat osud arabské země," řekl irácký viceprezident Taha Jasín Ramadán. Ramadán zároveň vyzval vůdce zemí, jež má viceprezident Cheney navštívit, aby se postavily americkým hrozbám.
</TEXT>
</DOC>
<DOC>
<DOCID>LN-20020312033</DOCID>
<DOCNO>LN-20020312033</DOCNO>
<DATE>03/12/02</DATE>
<TITLE>
Po třech měsících se palestinský vůdce může opět volně pohybovat po Západním břehu a pásmu Gazy
</TITLE>
<TEXT>
O předčasných volbách se začalo hovořit v Izraeli poté, co premiér Šaron zmírnil svou politiku vůči palestinské samosprávě a následně pravicoví ministři pohrozili demisí.
JERUZALÉM - Palestinský vůdce Jásir Arafat smí opět opustit město Ramalláh. Po třech měsících domácího vězení mu Izrael povolil volný pohyb po Západním břehu i pásmu Gazy. "Poté, co bylo zatčeno všech šest podezřelých (z vraždy izraelského ministra cestovního ruchu Rechavama Zeeviho), premiér Ariel Šaron rozhodl, že mu již nebude bránit v pohybu po palestinských autonomních územích," stojí v prohlášení jeho kanceláře. Zadržení podezřelých bylo podmínkou, kterou si Šaron kladl, aby Arafata propustil. Palestinci však nejsou spokojeni, protože Arafat nadále nesmí cestovat do ciziny. Jejich ministr místní správy Saíb Irikát to označil za nepřípustné porušení dosavadních izraelsko-palestinských dohod. Arafat potřeboval formální svolení Izraele k cestám do zahraničí i v minulosti. Ale byla to rutinní záležitost, kterou židovský stát vyřizoval bez odkladů. Nyní není jasné, jak bude reagovat na případnou Arafatovu žádost o cestu do Bejrútu, kde se koncem března koná vrcholná schůzka Ligy arabských států. Některé arabské sdělovací prostředky zmírnění Šaronovy pozice považují stejně jen za ústupek nátlaku USA. Ty ve čtvrtek vysílají na Blízký východ koordinátora pro tuto oblast Anthonyho Zinniho, aby se pokusil nastolit příměří mezi Izraelci a Palestinci a přiměl je k mírovým jednáním.
</TEXT>
<HEADING>
Šaron neuspokojil ani Palestince, ani Izraelce
</HEADING>
<TEXT>
Nejenže však Šaron neuspokojil Palestince, ale vyvolal nespokojenost i na izraelské politické scéně. Sedm krajně pravicových ministrů pohrozilo odchodem z vlády. Odejít se chystají ministři ze strany ruských imigrantů Izrael je náš domov a ze spojenectví pravicových stran Národní jednota. Vyčítají vládě přílišnou měkkost, protože se neodhodlala svrhnout palestinskou samosprávu a vyhostit Arafata z palestinských území. Premiér totiž nejenom že uvolnil domácí vězení Arafata, ale také minulý týden upustil od své podmínky, že bude s Palestinci vyjednávat pouze tehdy, když nejprve dodrží sedmidenní příměří. Izraelská média spekulují o možnosti předčasných voleb. Premiér včera proto svolal ministry ze své strany Likud, aby od nich získal souhlas s nejnovějšími ústupky vůči Palestincům. Nejmenovaný ministr Likudu izraelskému deníku Haarec řekl, že nyní situace vypadá jako "začátek konce" a že nepodaří-li se Šaronovi dosáhnout příměří, bude jeho politický pád rychlý. Šaron na jedné straně zmírnil své požadavky vůči palestinské samosprávě, zároveň ale upozornil, že nepřeruší probíhající vojenské operace proti militantním Palestincům. "Jsme ve válce," prohlásil Šaron v neděli. Izraelští vojáci včera pokračovali v raziích v palestinských uprchlických táborech a snaží se dopadnout radikály. Těžká vojenská technika vjela do Kalkílije na západním břehu Jordánu, v táboře Duhajšá Izraelci zatkli na 600 Palestinců a prováděli rozsáhlé výslechy.
Nejenže však Šaron neuspokojil Palestince, ale vyvolal nespokojenost i na izraelské politické scéně. Sedm krajně pravicových ministrů pohrozilo odchodem z vlády. Odejít se chystají ministři ze strany ruských imigrantů Izrael je náš domov a ze spojenectví pravicových stran Národní jednota. Vyčítají vládě přílišnou měkkost, protože se neodhodlala svrhnout palestinskou samosprávu a vyhostit Arafata z palestinských území. Premiér totiž nejenom že uvolnil domácí vězení Arafata, ale také minulý týden upustil od své podmínky, že bude s Palestinci vyjednávat pouze tehdy, když nejprve dodrží sedmidenní příměří. Izraelská média spekulují o možnosti předčasných voleb. Premiér včera proto svolal ministry ze své strany Likud, aby od nich získal souhlas s nejnovějšími ústupky vůči Palestincům. Nejmenovaný ministr Likudu izraelskému deníku Haarec řekl, že nyní situace vypadá jako "začátek konce" a že nepodaří-li se Šaronovi dosáhnout příměří, bude jeho politický pád rychlý. Šaron na jedné straně zmírnil své požadavky vůči palestinské samosprávě, zároveň ale upozornil, že nepřeruší probíhající vojenské operace proti militantním Palestincům. "Jsme ve válce," prohlásil Šaron v neděli. Izraelští vojáci včera pokračovali v raziích v palestinských uprchlických táborech a snaží se dopadnout radikály. Těžká vojenská technika vjela do Kalkílije na západním břehu Jordánu, v táboře Duhajšá Izraelci zatkli na 600 Palestinců a prováděli rozsáhlé výslechy.
</TEXT>
</DOC>
<DOC>
<DOCID>LN-20020312034</DOCID>
<DOCNO>LN-20020312034</DOCNO>
<DATE>03/12/02</DATE>
<GEOGRAPHY>VÍDEŇ</GEOGRAPHY>
<TEXT>
O krizi na Blízkém východě a v Afghánistánu a rovněž o bilaterálních otázkách jednal včera v Rakousku íránský prezident Mohammad Chátamí s rakouským prezidentem Thomasem Klestilem. Chátamí odmítl výroky amerického prezidenta George Bushe ohledně "osy zla", jejíž součástí by měl být vedle Iráku a Severní Koreje také Írán. Návštěvu doprovázejí protesty íránské exilové opozice a neobvyklá bezpečnostní opatření.
</TEXT>
</DOC>
<DOC>
<DOCID>LN-20020312035</DOCID>
<DOCNO>LN-20020312035</DOCNO>
<DATE>03/12/02</DATE>
<GEOGRAPHY>BAGHRÁM</GEOGRAPHY>
<TEXT>
Spojené státy včera stáhly z bojiště na východě Afghánistánu dalších nejméně 160 vojáků. "Pokračujeme v přeskupování našich sil," komentoval jejich návrat mluvčí 10. horské divize americké armády major Bryan Hilferty. V neděli stáhla americká armáda 400 svých vojáků, což naznačuje, že radikálové z teroristické sítě Al Kajda a z hnutí Taliban již byli prakticky poraženi. Úkol zasadit poslední ránu zbývajícím bojovníkům přechází na čerstvé afghánské posily, které přijíždějí do oblasti.
</TEXT>
</DOC>
<DOC>
<DOCID>LN-20020312036</DOCID>
<DOCNO>LN-20020312036</DOCNO>
<DATE>03/12/02</DATE>
<GEOGRAPHY>MOSKVA</GEOGRAPHY>
<TEXT>
Rusko reagovalo znepokojeně na údajné plány amerického ministerstva obrany na modernizaci a případné nasazení jaderných zbraní. Podle ruského ministra zahraničí Igora Ivanova musí americké vedení "přesvědčit světové společenství, že se USA žádnými takovými plány nezabývají". Vláda USA chce vzhledem k teroristické hrozbě vyvíjet nové jaderné zbraně a podle médií vypracovala seznam možných cílových zemí, mezi nimiž je i Rusko.
</TEXT>
</DOC>
<DOC>
<DOCID>LN-20020312037</DOCID>
<DOCNO>LN-20020312037</DOCNO>
<DATE>03/12/02</DATE>
<GEOGRAPHY>MOSKVA</GEOGRAPHY>
<TEXT>
Ruská firma Rubin, která konstruuje ponorky, vypracovala plán vyzdvižení prvního sektoru jaderné ponorky Kursk, který je dosud potopen na dně Barentsova moře. V akci by mělo dojít v létě. Když byl Kursk loni v říjnu vyzvednut z moře, přední část zůstala na dně, protože její vyproštění bylo velmi riskantní. Ruské námořnictvo chce nyní prozkoumat první sektor Kursku, aby zjistilo, co bylo příčinou potopení ponorky v srpnu 2000, kdy zahynulo všech 118 námořníků na palubě.
</TEXT>
</DOC>
<DOC>
<DOCID>LN-20020312038</DOCID>
<DOCNO>LN-20020312038</DOCNO>
<DATE>03/12/02</DATE>
<GEOGRAPHY>WASHINGTON</GEOGRAPHY>
<TEXT>
Spojené státy tajně přepravily do třetích zemí již desítky osob podezřelých z terorismu. Akce, které provádí tajná služba CIA, mají umožnit výslechy zadržených bez dodržení formalit platných v samých USA. List The Washington Post, který včera o této praxi informoval, vycházel z výpovědí diplomatů i zdrojů z tajných služeb. Hlavními cílovými zeměmi, kam jsou dopravováni lidé zatčení například v Indonésii, Pákistánu a dalších státech, jsou především Egypt a Jordánsko. Právě jejich úřady totiž mají dlouhodobě dobré vztahy s CIA. Američtí agenti pak mohou používat "výslechové metody", které zahrnují mučení a vyhrůžky rodinám podezřelých. "Po 11. září jsou tyto případy časté. Dovoluje nám to získat informace způsobem, který není možný na půdě USA," řekl listu jeden americký diplomat.
</TEXT>
</DOC>
<DOC>
<DOCID>LN-20020312039</DOCID>
<DOCNO>LN-20020312039</DOCNO>
<DATE>03/12/02</DATE>
<GEOGRAPHY>BRUSEL</GEOGRAPHY>
<TEXT>
Rozhodnutí poslat zpívající trio transvestitů zvané Sestre (Sestry) za Slovinsko do soutěže o Cenu Eurovize by normálně vyvolalo v Bruselu nanejvýš lehké pobavení. Jakmile však volba rozpoutala v Lublani poprask, ochránci lidských práv v Evropském parlamentu vytáhli do boje za jejich práva. Sestre, tedy slečna Marlenna, slečna Daphné a slečna Emperatrizz, vyhrály nominaci oblečené v červených kostýmcích jako letušky.
</TEXT>
</DOC>
<DOC>
<DOCID>LN-20020312040</DOCID>
<DOCNO>LN-20020312040</DOCNO>
<DATE>03/12/02</DATE>
<TITLE>
uvedl v rozhovoru pro LN předseda izraelského parlamentu Avraham Burg
</TITLE>
<TEXT>
Předseda izraelského parlamentu Avraham Burg nedávno neúspěšně kandidoval na post předsedy koaliční Strany práce. Později mu hrozila i ztráta parlamentní funkce, když ho pravicoví poslanci chtěli odvolat kvůli jeho plánu vystoupit před palestinským parlamentem.
LN: Vaše plánovaná návštěva palestinského parlamentu vzbudila v únoru značný rozruch a objevily se i úvahy o vašem odvolání. Proč jste riskoval kariéru?
Parlamentní skupina Strany práce tento plán jednohlasně schválila. Navíc nikdy nedám přednost svým osobním zájmům před morálními hodnotami. Nejel bych jedině, kdybych tím porušil zákon.
LN: Co jste chtěl sdělit poslancům palestinské Národní rady?
Měl jsem pro ně dva vzkazy. Za prvé: Velmi mnoho Izraelců si přeje mír. V důsledku událostí uplynulých 18 měsíců to mnozí Palestinci zapomněli a v každém Izraelci vidí jakéhosi "likvidátora" stejně, jako mnoho Izraelců nyní vidí v každém Palestinci teroristu. Za druhé: Přejeme si mír, ale nikoli za každou cenu. Předpokladem míru je, aby se Palestinci zřekli "práva na návrat" na území Izraele, skoncovali se štvanicemi a zatlačili do pozadí náboženský fundamentalismus.
LN: Myslíte si, že má šanci politické řešení krize?
Myslím, že Izrael by sotva mohl existovat, kdyby neustále nevyhledával perspektivu politického řešení. Jsem zastáncem každého dialogu, všech pokusů o dorozumění. Jednat se má, i když se současně bojuje. Tak tomu bylo za války v roce 1948 nebo před několika lety v Oslu. Vždyť všichni víme, jak to nakonec skončí: mezi Jordánem a Středozemním mořem budou dva státy, převážná většina židovských osad bude evakuována, palestinští uprchlíci se usadí na území palestinského státu, Židé na území Izraele, Jeruzalém bude hlavním městem obou států. Vše ostatní jsou pouze detaily.
</TEXT>
<HEADING>
LN: Tak proč tedy doposud nebyla dosažena dohoda?
</HEADING>
<TEXT>
Protože dva starobylé, moudré a zkušené národy se nyní chovají jako malé děti. Největší hloupost činí národy, když umožňují svým vůdcům, aby jejich jménem páchali hlouposti. Tak jsou na tom Palestinci s Arafatem a my se svou vládou. Smrt každého člověka - z obou stran - je nesmyslná. Násilí nevede k řešení. Pumy nemohou řešit lidské problémy, národní problémy se nemohou řešit zbraněmi. To platí pro obě strany. Za poslední rok jsme na Palestince stříleli víc než kdykoli v minulosti - ale také zahynulo víc Izraelců než kdykoli předtím.
LN: Někteří politici tvrdí, že ministři Strany práce jsou jen zástěrkou Ariela Šarona a že určité meze se nesmějí překročit. Mají pravdu?
Zcela. Jsme společníky největších nepravostí v dějinách Izraele a nic proti tomu nečiníme. Není takové, námi samými stanovené "červené linie", kterou bychom nebyli překročili.
</TEXT>
</DOC>
<DOC>
<DOCID>LN-20020312041</DOCID>
<DOCNO>LN-20020312041</DOCNO>
<DATE>03/12/02</DATE>
<TITLE>
Sebevraždou zřejmě šíleného únosce skončilo po sedmi hodinách drama skupiny rukojmích v nejvyšším amsterdamském mrakodrapu.
</TITLE>
<GEOGRAPHY>AMSTERDAM</GEOGRAPHY>
<TEXT>
Zřejmě dílem pomatence je teroristická akce, při níž 59letý ozbrojený muž vnikl včera dopoledne do nejvyšší budovy v nizozemském Amsterdamu - známé jako Rembrandtova věž. Ihned v recepční hale muž vyzbrojený automatickou zbraní a vyhrožující bojovými granáty zadržel skupinu rukojmí. Dalších asi 240 lidí zůstalo uvězněno ve vyšších patrech. Policisté v neprůstřelných vestách budovu okamžitě obklíčili a na místo přijely zásahové vozy hasičů a lékařské pohotovosti. Policie pak s teroristou dlouhé hodiny telefonicky vyjednávala. Z bezpečnostních důvodů byl odkloněn provoz i na nedaleké železnici. Nizozemská státní televize oznámila, že od teroristy dostala zprávu, ve které tvrdí, že svou akcí protestuje proti "manipulacím, kterých se dopouštějí prodejci televizorů s velkoplošnými obrazovkami". Zadržované pracovníky Rembrandtovy věže muž současně donutil, aby na okna budovy ve vyšších patrech nalepili ručně psané plakáty. "Lžeme" a "Vedeme na scestí" stálo na nich velkým písmem čitelným i z ulice. Akce byla s největší pravděpodobností namířena proti elektronické firmě Philips, která měla v budově ještě před několika měsíci své sídlo. Na jednom z plakátů diktovaných únoscem se vyskytlo i jméno šéfa této světoznámé společnosti. K vypjatosti atmosféry přispělo i to, že k incidentu došlo přesně půl roku po útocích teroristů na New York a Washington. "Neměl žádné požadavky, chtěl jen získat pozornost pro své problémy s velkoplošnými obrazovkami. Bylo to spojeno i s psychickými problémy," oznámil představitel místní prokuratury. Drama skončilo až za více než sedm hodin poté, co zběsilec vnikl do mrakodrapu. Zabil se vlastní zbraní výstřelem do hlavy.
AMSTERDAM - Zřejmě dílem pomatence je teroristická akce, při níž 59letý ozbrojený muž vnikl včera dopoledne do nejvyšší budovy v nizozemském Amsterdamu - známé jako Rembrandtova věž. Ihned v recepční hale muž vyzbrojený automatickou zbraní a vyhrožující bojovými granáty zadržel skupinu rukojmí. Dalších asi 240 lidí zůstalo uvězněno ve vyšších patrech. Policisté v neprůstřelných vestách budovu okamžitě obklíčili a na místo přijely zásahové vozy hasičů a lékařské pohotovosti. Policie pak s teroristou dlouhé hodiny telefonicky vyjednávala. Z bezpečnostních důvodů byl odkloněn provoz i na nedaleké železnici. Nizozemská státní televize oznámila, že od teroristy dostala zprávu, ve které tvrdí, že svou akcí protestuje proti "manipulacím, kterých se dopouštějí prodejci televizorů s velkoplošnými obrazovkami". Zadržované pracovníky Rembrandtovy věže muž současně donutil, aby na okna budovy ve vyšších patrech nalepili ručně psané plakáty. "Lžeme" a "Vedeme na scestí" stálo na nich velkým písmem čitelným i z ulice. Akce byla s největší pravděpodobností namířena proti elektronické firmě Philips, která měla v budově ještě před několika měsíci své sídlo. Na jednom z plakátů diktovaných únoscem se vyskytlo i jméno šéfa této světoznámé společnosti. K vypjatosti atmosféry přispělo i to, že k incidentu došlo přesně půl roku po útocích teroristů na New York a Washington. "Neměl žádné požadavky, chtěl jen získat pozornost pro své problémy s velkoplošnými obrazovkami. Bylo to spojeno i s psychickými problémy," oznámil představitel místní prokuratury. Drama skončilo až za více než sedm hodin poté, co zběsilec vnikl do mrakodrapu. Zabil se vlastní zbraní výstřelem do hlavy.
</TEXT>
</DOC>
<DOC>
<DOCID>LN-20020312042</DOCID>
<DOCNO>LN-20020312042</DOCNO>
<DATE>03/12/02</DATE>
<TITLE>
Mugabeho vláda bránila voličům hlasovat * Opozice hrozí bojkotem volebních výsledků
</TITLE>
<TEXT>
Strach z divokých zvířat údajně donutil úřady, aby venkovské volební stanice uzavřely již před západem slunce.
HARARE - Chaos doprovázející prodlužované prezidentské volby v Zimbabwe včera vyvrcholil zásahem policistů proti davům voličům domáhajících se práva rozhodnout o nové hlavě státu. Úřady totiž nařídily uzavřít volební místnosti ještě v době, kdy před nimi čekaly stovky lidí. Ti tak nestačili kvůli průtahům vlády odevzdat svůj hlas, i když mnozí prostáli za velkého vedra ve frontách před volebními místnosti i dvacet hodin. Protikandidát vládnoucího prezidenta Roberta Mugabeho a vůdce zimbabwské opozice Morgan Tsvangirai pohrozil, že od voleb odstoupí. "Jestliže lidi nemohou volit, pak neexistuje žádný důvod, proč bychom se měli voleb dál účastnit," prohlásil. Vůdce opozice, který měl značné šance na zvolení, tak reagoval na neochotu vlády podřídit se rozhodnutí Nejvyššího soudu o prodloužení původně jen víkendového hlasování. Soud totiž uznal, že tisíce voličů byly poškozeny obstrukcemi úřadů. Vláda ale volby prodloužila pouze v metropoli Harare a v nedaleké Chitungwize. A to až po asi pětihodinových průtazích. Neúctu k právu a mezinárodnímu společenství včera zimbabwské mocenské složky dokázaly i několikahodinovým zadržováním čtyř amerických diplomatů. Dva z nich přitom byli akreditováni jako volební pozorovatelé. Úřady porušení diplomatických konvencí ani nezdůvodnily. Tsvangirai ostře odsoudil i jinou včerejší perzekuční akci - zatčení generálního sekretáře své strany Hnutí za demokratickou změnu Welshmana Ncubeho. Ten byl společně s Tsvangiraiem obviněn, že usiloval o Mugabeho "eliminaci". I přes tyto protesty ale Nejvyšší soud včera odmítl další prodloužení voleb. Odevzdané hlasy by se měly začít sčítat již dnes. Ke koloritu afrických voleb patřilo i pozoruhodné oficiální zdůvodnění předčasného uzavření volebních místností na venkově. Ty totiž byly o víkendu uzamčeny o dvě hodiny dříve údajně kvůli tomu, aby opozdilí voliči náhodou nebyli sežráni divokou zvěří vycházející v noci na lov. Zadávení voliči jsou totiž tím posledním, co by zimbabwským volbám "dodalo na klidu".
Čím Zimbabwe přitahuje pozornost světa
* západní svět donedávna vnímal Zimbabwe jako vzorný africký stát, který se vyhnul vojenským diktaturám a občanským válkám
* prezident Mugabe chce zabavit farmy bílých farmářů, kteří jsou potomky britských kolonistů a kteří vlastní velkou část úrodné půdy v zemi
* zimbabwské hospodářství ovlivňuje celý region; krize místní ekonomiky negativně působí na Jihoafrickou republiku, hospodářsky nejsilnější zemi v subsaharské Africe
* Zimbabwe patří mezi turisticky nejpřitažlivější africké země; na jeho hranicích se Zambií se nachází jeden z nejznámějších přírodních divů světa Viktoriiny vodopády
</TEXT>
</DOC>
<DOC>
<DOCID>LN-20020312043</DOCID>
<DOCNO>LN-20020312043</DOCNO>
<DATE>03/12/02</DATE>
<TITLE>
Těžkou porážkou velkých politických stran se staly víkendové parlamentní volby v zemi zmítané občanskou válkou.
</TITLE>
<GEOGRAPHY>BOGOTÁ</GEOGRAPHY>
<TEXT>
Poprvé v historii kolumbijského zákonodárného sboru tradiční silné strany - liberální a konzervativní - ztratily v parlamentu většinu. Kolumbijští voliči, unavení vleklou válkou s levicovými povstalci, dali v neděli jednoznačně přednost nezávislým kandidátům ze všech částí politického spektra. Konzervativní sociální strana (PSC) ztratila sedm z dosavadních 28 křesel a Liberální strana (PL), obsadí jen 53 míst místo nynějších 84. Zbývající křesla ve 165členné sněmovně si rozdělí menší politické strany a uskupení. Prohra obou nejsilnějších stran není příliš velkým překvapením, protože jak opoziční liberálové, tak vládnoucí konzervativci prezidenta Andrése Pastrany stále více ztrácejí kredit mezi obyvatelstvem. Jedním z úspěšných kandidátů se naopak stal Álvaro Uribe Vélez, který je i favoritem prezidentských voleb, jež se budou konat koncem května. Při průzkumech veřejného mínění by ho na post hlavy státu podpořilo 60 procent hlasů především díky tomu, že se vyslovil pro vyhlášení totální války povstaleckým hnutím. Je nakloněn i redukci členů parlamentu. Podporu mu vyslovují zástupci konzervativní pravice i liberálové. Přes hrozby, které obyvatelstvu adresovali levicoví povstalci, se volby uskutečnily v relativně klidném ovzduší. Incidentů bylo podle agentury EFE jen málo. V patnácti z téměř 1100 volebních okrsků se ale volby nemohly uskutečnit: většinou proto, že povstalci ukradli a spálili hlasovací lístky, vysvětlil ministr vnitra Armando Estrada.
BOGOTÁ - Poprvé v historii kolumbijského zákonodárného sboru tradiční silné strany - liberální a konzervativní - ztratily v parlamentu většinu. Kolumbijští voliči, unavení vleklou válkou s levicovými povstalci, dali v neděli jednoznačně přednost nezávislým kandidátům ze všech částí politického spektra. Konzervativní sociální strana (PSC) ztratila sedm z dosavadních 28 křesel a Liberální strana (PL), obsadí jen 53 míst místo nynějších 84. Zbývající křesla ve 165členné sněmovně si rozdělí menší politické strany a uskupení. Prohra obou nejsilnějších stran není příliš velkým překvapením, protože jak opoziční liberálové, tak vládnoucí konzervativci prezidenta Andrése Pastrany stále více ztrácejí kredit mezi obyvatelstvem. Jedním z úspěšných kandidátů se naopak stal Álvaro Uribe Vélez, který je i favoritem prezidentských voleb, jež se budou konat koncem května. Při průzkumech veřejného mínění by ho na post hlavy státu podpořilo 60 procent hlasů především díky tomu, že se vyslovil pro vyhlášení totální války povstaleckým hnutím. Je nakloněn i redukci členů parlamentu. Podporu mu vyslovují zástupci konzervativní pravice i liberálové. Přes hrozby, které obyvatelstvu adresovali levicoví povstalci, se volby uskutečnily v relativně klidném ovzduší. Incidentů bylo podle agentury EFE jen málo. V patnácti z téměř 1100 volebních okrsků se ale volby nemohly uskutečnit: většinou proto, že povstalci ukradli a spálili hlasovací lístky, vysvětlil ministr vnitra Armando Estrada.
</TEXT>
</DOC>
<DOC>
<DOCID>LN-20020312044</DOCID>
<DOCNO>LN-20020312044</DOCNO>
<DATE>03/12/02</DATE>
<TITLE>
KOLÍN NAD RÝNEM - Finanční aféra vládních sociálních demokratů (SPD) v Kolíně nad Rýnem se pěkně rozrůstá. Na hladinu vyplouvají další chytré triky, kterými SPD vylepšovala svou finanční situaci. Tak například za služby neplatila penězi, ale vystavovala potvrzení o přijetí sponzorského daru. Německý list Bild citoval bývalého předsedu kolínské SPD Kurta Uhlenbrucha, podle kterého byli takto odměňování řemeslníci, dodavatelé i straničtí přátelé. Celý systém fungoval následovně: Kdo poskytl SPD nějakou službu, dostal za to potvrzení o sponzorském daru. S účtem si pak došel na finanční úřad, kde si částku odečetl z daní. Z celé operace profitovala i SPD. Ta pak dostala podle zákona o financování politických stran od státu částku rovnající se polovině sponzorského daru. V pátek SPD také přiznala existenci černého konta, jehož výše zatím není známa. Podle strany však nešlo o peníze pocházející z korupce, ale na konto prý platili členové dobrovolné příspěvky, shromažďovaly se zde přebytky městského rozpočtu či ušetřené cestovné.
</TITLE>
<HEADING>
Machinace s dary
</HEADING>
<TEXT>
Celoněmecká SPD má už oprávněné obavy, aby se z lokálního skandálu nestala celoněmecká záležitost, která by ohrozila její šance v zářijových parlamentních volbách. A to přesto, že opoziční CDU/CSU o víkendu prohlásila, že se skandál SPD nesmí stát dominantním tématem jejího předvolebního boje. Celá aféra začala minulé pondělí, když místní organizace SPD v Kolíně nad Rýnem přiznala, že předseda její místní frakce Norbert Rüther přijal v letech 1994 až 1998 sponzorské dary ve výši 511 000 marek (přes osm milionů korun). Aby nemusel zveřejnit jméno sponzora a platit z nich daně, rozdělil tyto peníze na částky v hodnotě 20 000 marek. Ty pak oficiálně straně darovali členové strany, a tak Rüther nemusel přiznávat původ peněz. Přitom šlo o úplatek, za který pak jedna firma vyhrála konkurs na spalovnu odpadu ve městě.
Celoněmecká SPD má už oprávněné obavy, aby se z lokálního skandálu nestala celoněmecká záležitost, která by ohrozila její šance v zářijových parlamentních volbách. A to přesto, že opoziční CDU/CSU o víkendu prohlásila, že se skandál SPD nesmí stát dominantním tématem jejího předvolebního boje. Celá aféra začala minulé pondělí, když místní organizace SPD v Kolíně nad Rýnem přiznala, že předseda její místní frakce Norbert Rüther přijal v letech 1994 až 1998 sponzorské dary ve výši 511 000 marek (přes osm milionů korun). Aby nemusel zveřejnit jméno sponzora a platit z nich daně, rozdělil tyto peníze na částky v hodnotě 20 000 marek. Ty pak oficiálně straně darovali členové strany, a tak Rüther nemusel přiznávat původ peněz. Přitom šlo o úplatek, za který pak jedna firma vyhrála konkurs na spalovnu odpadu ve městě.
</TEXT>
</DOC>
<DOC>
<DOCID>LN-20020312045</DOCID>
<DOCNO>LN-20020312045</DOCNO>
<DATE>03/12/02</DATE>
<TITLE>
Česká soudkyně mezinárodního tribunálu Ivana Janů se domnívá, že usvědčit obžalovaného politika bude obtížné.
</TITLE>
<GEOGRAPHY>HAAG</GEOGRAPHY>
<TEXT>
Dovede se soustředit. Bývá dobře připraven. Ví, že se prostřednictvím televize obrací na své stoupence v Srbsku, na veřejnost. Sází tedy do určité míry na efekt, i to však koneckonců patří k právu na obhajobu. Tak a podobně hodnotí odborníci vystupování jugoslávského exprezidenta Slobodana Miloševiče před Mezinárodním trestním tribunálem pro zločiny spáchané v bývalé Jugoslávii (ICTY). "Myslí si, že to je jako košíková, a my počítáme body," říká pozorovatelka Koalice pro mezinárodní spravedlnost Judith Armattová. Kořením procesu se stalo, že se obžalovaný hájí sám. "Má právo si kdykoli během procesu právního zástupce zvolit. Pak by ovšem aktivní roli ztratil a soud by komunikoval s jeho advokátem. Takto může podrobovat svědky křížovému výslechu. Pro veřejnost je to určitě přitažlivé," hodnotí Miloševičovu taktiku Ivana Janů, česká soudkyně působící v ICTY. Srbský politik, původním vzděláním právník, se v Haagu stal prvním obžalovaným, který se rozhodl pro tento postup. Podle pozorovatelů mu poněkud zaskočení soudci povolují, aby zacházel při výsleších svědků dále, než by byli ochotni dovolit v případě profesionálních advokátů. Milošević každý den vede telefonické porady s pomocníky v Bělehradu. Ti mu shromažďují všechny informace o svědcích ICTY. Mají představu, o čem budou vypovídat, a dodávají Miloševičovi dokumenty, které mu pomáhají svědectví vyvracet či zpochybnit. Miloševičova rétorika v úvodní řeči nicméně i přes tyto přípravy připomněla Janů "projevy z doby totality, včetně pravidla, že stokrát opakovaná lež se stává pro leckoho do určité míry pravdou". Typickým je soustavné obviňování NATO, které podle obžalovaného vlastně jediné páchalo na Balkáně škody. Někdy naopak srbský politik využívá amerických materiálů. Jeho posledním trumfem se minulý týden stala zpráva FBI, v níž se hovoří o vazbách teroristické sítě Usámy bin Ládina na Balkán. "Je to prohlášení FBI pro Kongres USA. To je právě to, co mám," uvedl. "Je to datováno prosincem loňského roku," dodal triumfálně. Prokazování viny bude podle Janů, která sama připravuje proces s vysokým představitelem Republiky Srbské, složité. Souzenému státníku musí být dokázáno, že o zločinech páchaných v terénu věděl. "Obžaloba tvrdí, že má svědky. Potíž je ale i v tom, že Milošević po sobě nenechával stopy, údajně příliš nerozvíjel před ostatními své myšlenky, byl opatrný a nedůvěřivý. Spíše jednal, než mluvil. Je-li toto hodnocení pravdivé, bude důkazní břemeno, které nese žalobce, dosti obtížné," je přesvědčena bývalá soudkyně Ústavního soudu ČR.
HAAG - Dovede se soustředit. Bývá dobře připraven. Ví, že se prostřednictvím televize obrací na své stoupence v Srbsku, na veřejnost. Sází tedy do určité míry na efekt, i to však koneckonců patří k právu na obhajobu. Tak a podobně hodnotí odborníci vystupování jugoslávského exprezidenta Slobodana Miloševiče před Mezinárodním trestním tribunálem pro zločiny spáchané v bývalé Jugoslávii (ICTY). "Myslí si, že to je jako košíková, a my počítáme body," říká pozorovatelka Koalice pro mezinárodní spravedlnost Judith Armattová. Kořením procesu se stalo, že se obžalovaný hájí sám. "Má právo si kdykoli během procesu právního zástupce zvolit. Pak by ovšem aktivní roli ztratil a soud by komunikoval s jeho advokátem. Takto může podrobovat svědky křížovému výslechu. Pro veřejnost je to určitě přitažlivé," hodnotí Miloševičovu taktiku Ivana Janů, česká soudkyně působící v ICTY. Srbský politik, původním vzděláním právník, se v Haagu stal prvním obžalovaným, který se rozhodl pro tento postup. Podle pozorovatelů mu poněkud zaskočení soudci povolují, aby zacházel při výsleších svědků dále, než by byli ochotni dovolit v případě profesionálních advokátů. Milošević každý den vede telefonické porady s pomocníky v Bělehradu. Ti mu shromažďují všechny informace o svědcích ICTY. Mají představu, o čem budou vypovídat, a dodávají Miloševičovi dokumenty, které mu pomáhají svědectví vyvracet či zpochybnit. Miloševičova rétorika v úvodní řeči nicméně i přes tyto přípravy připomněla Janů "projevy z doby totality, včetně pravidla, že stokrát opakovaná lež se stává pro leckoho do určité míry pravdou". Typickým je soustavné obviňování NATO, které podle obžalovaného vlastně jediné páchalo na Balkáně škody. Někdy naopak srbský politik využívá amerických materiálů. Jeho posledním trumfem se minulý týden stala zpráva FBI, v níž se hovoří o vazbách teroristické sítě Usámy bin Ládina na Balkán. "Je to prohlášení FBI pro Kongres USA. To je právě to, co mám," uvedl. "Je to datováno prosincem loňského roku," dodal triumfálně. Prokazování viny bude podle Janů, která sama připravuje proces s vysokým představitelem Republiky Srbské, složité. Souzenému státníku musí být dokázáno, že o zločinech páchaných v terénu věděl. "Obžaloba tvrdí, že má svědky. Potíž je ale i v tom, že Milošević po sobě nenechával stopy, údajně příliš nerozvíjel před ostatními své myšlenky, byl opatrný a nedůvěřivý. Spíše jednal, než mluvil. Je-li toto hodnocení pravdivé, bude důkazní břemeno, které nese žalobce, dosti obtížné," je přesvědčena bývalá soudkyně Ústavního soudu ČR.
</TEXT>
</DOC>
<DOC>
<DOCID>LN-20020312046</DOCID>
<DOCNO>LN-20020312046</DOCNO>
<DATE>03/12/02</DATE>
<TITLE>
Vláda Miloše Zemana není v poslední době právě nejlepším spojencem
</TITLE>
<TEXT>
Dnes jsou tomu tři roky, co bylo Česko spolu s Polskem a Maďarskem přijato do Severoatlantické aliance. Stali jsme se členem jednoho z nejelitnějších a též nejfunkčnějších klubů této planety. To, co by si před patnácti lety nedokázal představit ani sebevětší optimista z řad tehdejší opozice (rozuměj disentu), se uskutečnilo - pouhých osm let poté, co byla formálně zrušena Varšavská smlouva a co od nás odešly poslední sovětské jednotky. Co si můžeme při tomto výročí připomenout? Několik plusů, ale i bohužel - stále více minusů.
Shodou okolností jsme vstupovali do aliance právě v době, kdy poprvé ve své historii skutečně vojensky zasáhla. Necelé dva týdny po našem vstupu začala vojenská kampaň proti režimu Slobodana Miloševiče, konkrétně řečeno začaly nálety na jugoslávské jednotky v srbské provincii Kosovo, které ji etnicky čistily od tamních Albánců. Praha tehdy akci podpořila. Ale dva a půl roku poté přišlo 11. září, teroristický útok na Spojené státy. Když už nejde jen o etnickou čistku v jedné zemi, nýbrž o ohrožení celé civilizace, začali Američané zkoumat své spojence mnohem podrobněji. Jak jsme v této bilanci obstáli? Z dnešního pohledu to vypadá trochu jinak než třeba v létě 1999. Vládě Miloše Zemana se totiž v poslední době podařilo proti sobě popudit USA, hlavní oporu NATO, zemi, s níž Česko nemělo nikdy spory, natožpak nevyřešené nároky či resentimenty z minulosti. Jak to dokázala? Nepochopila, že to, co beztrestně projde na domácí půdě, se za oceánem posuzuje podle spojeneckých závazků. Ti Američané jsou z hlediska Zemanova kabinetu prostě troubové ze staré školy. Naivně se domnívají, že když se někdo přihlásí coby jejich spojenec a jako takový je přijat do výlučného klubu, bude s nimi také sdílet stejné hodnoty v dobrém i zlém. Ale chyba lávky. Není to jen otázka slov, jde o činy české vlády jako celku. Podivné zbrojní kontakty, podivné soutěže na státní zakázky, podivné řeči o podivných aktivitách Muhammada Atty v Praze. Takhle si Američané spojence rozhodně nepředstavují. A dávají to zřetelně najevo: v tisku i zatím v soukromí - prostřednictvím státních úředníků. Už před třemi lety bylo jasné, a Kavanova diplomacie to vůbec neskrývala, že česká armáda neposílí zásadním způsobem bojeschopnost Severoatlantické aliance, nicméně chtěli jsme být dobrými a užitečnými spojenci v rámci možností. A nejen to. Již tehdy se česká diplomacie hlásila k názoru, že naše aktivita v NATO doloží oprávněnost dalšího rozšíření aliance. Ale opět chyba lávky. Ne že bychom Američany zklamali malou bojeschopností. Zázraky od české armády ani nikdo nečekal (nikdo soudný si nepředstavoval, že povede údery na Balkáně či na Středním východě). Ale zklamali jsme neschopností sdílet společné hodnoty i zpravodajské informace. Stačí číst noviny.
</TEXT>
<HEADING>
Kdo je spojenec
</HEADING>
<TEXT>
V americkém tisku se můžeme setkat se značnou skepsí vůči Zemanově vládě. Ta je v Americe známá hlavně útoky na český tisk (nejdříve se úřad vlády pustil do investigativních redaktorů Mladé fronty, potom Zeman žádal, aby "konečně zanikl" týdeník Respekt). Američanům se nelíbí ani Zemanovy kontakty s lidmi, kteří jsou v USA považováni za podezřelé. Co Američany znepokojuje? Skutečnost, že tyto zprávy nepřicházejí z "Divokého východu", ale ze země, která je už tři roky v NATO. Nejde jen o tisk. Také vysokým americkým diplomatům se mnohé nelíbí. Nad čím se pozastavují? Je to stále totéž: cesta tehdejšího Kavanova náměstka Kmoníčka se skupinou českých obchodníků do Bagdádu před dvěma lety, podivný tendr na stíhačky (Američané jasně říkali, že zbrklý nákup stíhaček není nutný ani pro Česko, ani pro NATO), CIA se zajímá o splácení ruského dluhu prostřednictvím podezřelé firmy Falkon Capital. A stále živý je loňský výrok Miloše Zemana, pronesený v USA, že Muhammad Atta chystal atentát na Rádio Svobodná Evropa v Praze. Američané to nepovažují za pouhé plácnutí do vody, jak jsme na to zvyklí z domova. Naopak. Upřímně se diví, proč BIS - když o tom prý věděla neinformovala americké úřady. Chová se takto spojenec? Až letos v listopadu proběhne pražský summit NATO, který má rozhodnout o dalším rozšíření aliance, uvidíme, nakolik jsou zmíněné obavy reálné.
V americkém tisku se můžeme setkat se značnou skepsí vůči Zemanově vládě. Ta je v Americe známá hlavně útoky na český tisk (nejdříve se úřad vlády pustil do investigativních redaktorů Mladé fronty, potom Zeman žádal, aby "konečně zanikl" týdeník Respekt). Američanům se nelíbí ani Zemanovy kontakty s lidmi, kteří jsou v USA považováni za podezřelé. Co Američany znepokojuje? Skutečnost, že tyto zprávy nepřicházejí z "Divokého východu", ale ze země, která je už tři roky v NATO. Nejde jen o tisk. Také vysokým americkým diplomatům se mnohé nelíbí. Nad čím se pozastavují? Je to stále totéž: cesta tehdejšího Kavanova náměstka Kmoníčka se skupinou českých obchodníků do Bagdádu před dvěma lety, podivný tendr na stíhačky (Američané jasně říkali, že zbrklý nákup stíhaček není nutný ani pro Česko, ani pro NATO), CIA se zajímá o splácení ruského dluhu prostřednictvím podezřelé firmy Falkon Capital. A stále živý je loňský výrok Miloše Zemana, pronesený v USA, že Muhammad Atta chystal atentát na Rádio Svobodná Evropa v Praze. Američané to nepovažují za pouhé plácnutí do vody, jak jsme na to zvyklí z domova. Naopak. Upřímně se diví, proč BIS - když o tom prý věděla neinformovala americké úřady. Chová se takto spojenec? Až letos v listopadu proběhne pražský summit NATO, který má rozhodnout o dalším rozšíření aliance, uvidíme, nakolik jsou zmíněné obavy reálné.
</TEXT>
</DOC>
<DOC>
<DOCID>LN-20020312047</DOCID>
<DOCNO>LN-20020312047</DOCNO>
<DATE>03/12/02</DATE>
<TITLE>
Americká ekonomika zažívá unikátní oživení
</TITLE>
<TEXT>
V jednom malém městečku v americké Pensylvánii mají hezkou tradici. Každý rok v únoru lákají turisty na unikátní předpověď počasí. V roli prognostika vystupuje svišť. Spatří-li 2. února svůj vlastní stín, bude zima trvat ještě šest týdnů. Je-li však den šedivý, jaro je za dveřmi. Podobně "vědecky" to teď vypadá s předpovědí pro americkou ekonomiku. Nejnovější data dávají důvod k optimismu, ale rizika přetrvávají. Klesá nezaměstnanost, neutuchá zájem o rodinné domy, poptávka je i po autech. Na druhé straně však nelze očekávat, že by zadlužené americké domácnosti mohly dál výrazně utrácet. Americká ekonomika se přitom nemůže spolehnout ani na zahraniční trhy. Evropa se (s výjimkou Německa) jen taktak vyhnula recesi, nejistá je i situace v už tradičně ekonomicky labilním Japonsku. Motorem hospodářského oživení po skončení recese je obvykle rostoucí poptávka spotřebitelů. Šéf americké centrální banky Alan Greenspan však nedávno upozornil, že tentokrát mají na americkou ekonomiku vliv jedinečné faktory. Skutečné oživení totiž nastane, až začnou americké firmy znovu investovat do svého rozvoje. Jedno je však jisté. Začne-li Amerika znovu hospodářsky růst, bude to růst mírný. Žádné zázraky z druhé poloviny 90. let se konat nebudou.
</TEXT>
</DOC>
<DOC>
<DOCID>LN-20020312048</DOCID>
<DOCNO>LN-20020312048</DOCNO>
<DATE>03/12/02</DATE>
<TITLE>
Učitel nesmí být jen předčítačem učiva
</TITLE>
<TEXT>
Středoškolští učitelé mají problém. Není nový, jen dnešní potíže českých politiků i veřejnosti ho znovu oživily. Jak středoškolákům vyložit, co znamenaly dekrety prezidenta Edvarda Beneše? Za komunismu bylo vše jednoduché, shora nadiktované, pěkně shrnuté v učebnicích: dekrety, vyvlastňující třetinu československých obyvatel, i odsun Němců byla spravedlivá odveta za válku. Nějaké "nejsme jako oni" se nevedlo. Že mezitím v Evropě plynul čas, měnily se poměry a etnické čistky vyšly z módy? Ale prosím vás, komunismus přece chtěl být na věčné časy! A tak tu teď nejen čeští středoškolští učitelé, ale i velká část veřejnosti a většina politické scény stojí jako Honza, který slezl z pece a žasne. Tak dobře jsme se to přece kdysi ve škole naučili... Co nám to teď vykládají, že jsme se dopustili bezpráví? Že naše spravedlivá odveta, kterou jsme si v teploučku malé české kotliny hýčkali jako národní hrdost, nesnese srovnání se zákony, které platí v dnešním světě? Že bychom měli změnit perspektivu a zkusit se podívat na tehdejší odvetu dnešníma očima? Nikdy! Raději přesvědčíme Evropu, že jen my rozumíme tomu, co se stalo... Nejsme ale v této situaci sami, i u sousedů si učitelé lámou hlavu nad tím, jak popsat příslušný díl historie a dostát pravdě. Je to problém; upozorňuje na to, že učitel musí být víc než předčítač učebnic, že se musí sám pídit po poznání a vytvořit si vlastní názor. A to je jen jeden příklad, že vstup do svobodného světa je podstatně složitější, než jsme si v listopadu 1989 naivně představovali.
</TEXT>
</DOC>
<DOC>
<DOCID>LN-20020312049</DOCID>
<DOCNO>LN-20020312049</DOCNO>
<DATE>03/12/02</DATE>
<TITLE>
Stanislava Grosse spasí v nejhorším charita
</TITLE>
<TEXT>
Kdyby se - čistě hypoteticky stalo, že Stanislav Gross už nebude ani ministrem, ani parlamentním funkcionářem, ba dokonce ani poslancem, šel by patrně pracovat do státní správy. Je však možné, že se přece jen nechá zlákat komerční sférou. Ministr se po vzoru Cimrmanova uhlobarona Ptáčka o svou budoucnost nebojí. Ublobarona práce baví a ještě uvažuje o tom, že si přivydělá jako finanční magnát. Podobně pan Gross. Jeho manželka rozjíždí zajímavé projekty, on by to podle Magazínu Práva převzal a nádavkem by koupil podíl v malé s. r. o. Vše je úžasně jednoduché. Vtírá se však pochybnost, zda to s tím jeho potenciálním obchodem nebude nějaké podezřelé, stejně jako s obchody jeho ženy. Ale jak pan ministr říká, s jeho ženou je vše v pořádku, jedná se o charitu. Asi ano. Tajemná charitativní organizace zapůjčila Šárce Grossové sportovní vůz Audi TT. Z četných rozhovorů se dozvěděla, jak vysokou hypotéku ministr splácí, a usoudila, že manželka nutně potřebuje pomoc, protože prací pro pana Janečka si nevydělá ani korunu. Politici, kteří vykonávali vrcholné funkce, všude nacházejí snadno zaměstnání. Proto se o pana Grosse nemusíme bát, třeba se uchytí v charitě - bude opatřovat automobily manželkám potřebných ministrů.
</TEXT>
</DOC>
<DOC>
<DOCID>LN-20020312050</DOCID>
<DOCNO>LN-20020312050</DOCNO>
<DATE>03/12/02</DATE>
<TITLE>
... když v rozhovoru pro magazín Dnes tvrdí, že po listopadu 1989 se do Divadla Na zábradlí propasírovalo nové vedení proti vůli souboru.
</TITLE>
<TEXT>
Označit návrat Jana Grossmana a lidí s ním spřízněných za "propasírování" vyžaduje notnou dávku drzosti anebo fatální ztrátu paměti. Jan Grossman, jeden z našich nejlepších poválečných režisérů, byl z divadla, jež v 60. letech proslavil i v zahraničí, sprostě vyhozen po srpnu 1968. Jeho návrat byl jen malou satisfakcí za ztracený čas a léta nedobrovolného exilu mimo Prahu. Grossman se po právu v roce 1991 stal uměleckým ředitelem této scény. Již předtím se sem v květnu 1989 vrátil jedinečnou inscenací Dona Juana, která byla výmluvným obrazem morálního kolapsu doby. Heřmánek tvrdí, že po revoluci přišel "befel" hrát Havla, a ten prý on nemohl strávit, chtěl hrát Becketta. Škoda, že tak otevřeně nepromlouval tehdy - třeba po skvělém Grossmanově Largu desolatu. Asi si úplně vytěsnil, že Havlovy hry všichni spontánně chtěli a nikdo to nemusel nařizovat. Také se tehdy ještě nenosilo nadávat na Havla a na lidi, kteří si s komunisty užili své. Karlu Heřmánkovi ani trochu není hanba, že postoj, který tehdy soubor zaujal, znamenal pro Grossmana hořké zklamání a ukrátil mu život. On, který herce Divadla Na zábradlí dovedl ke špičkovým výkonům, musel začínat znovu a číst v tisku nevybíravé útoky na svou osobu. Letos uplynulo deset let od jeho smrti, ani fakt, že se nemůže bránit, však Heřmánka nezastaví. Tenkrát ale šlo o něco jiného než o dramaturgii či mlžení památky předchozího režiséra Evalda Schorma, jehož si tito herci alibisticky vetkli do štítu. Přitom nikdo nezpochybňoval jeho výborné inscenace ani jejich herecké výkony. Pouze Jan Grossman nehodlal trpět hvězdné manýry, nedisciplinovanost a špatnou pracovní morálku. Karel Heřmánek mu patrně nikdy neodpustí, že musel být narychlo přeobsazen v roli Sganarela ve zmíněném Donu Juanovi. Takové totiž bývají skutečné pohnutky k veřejnému osočování, nejlépe lidí, kteří se už nemohou bránit. Noblesní Jan Grossman dlouho nereagoval, přetrpěl hektické herecké schůze, kde se emotivně alarmovali novináři, urážlivá slova o svém zdravotním stavu, shánění šéfů za jeho zády. Když byla míra navršena, výmluvně popsal situaci v rozhovoru s Karlem Hvížďalou. Říká-li dnes Karel Heřmánek, že soubor divadla "elegantně přežil bolševika", jak mu například do té elegance zapadají kamarádšofty se soudruhy Štěpánem a Millerem, kteří na Zábradlí chodívali často a rádi? Jistě by tyto styky obhajoval jako kroky chránící divadlo, ale i tak by bylo lépe mlčet. Příliš elegance v tom nebylo, šlo hlavně o typické dobové tance navíc jištěné z ředitelny machiavellistickými schopnostmi tehdejšího šéfa.
</TEXT>
</DOC>
<DOC>
<DOCID>LN-20020312051</DOCID>
<DOCNO>LN-20020312051</DOCNO>
<DATE>03/12/02</DATE>
<TITLE>
Otázky
</TITLE>
<TEXT>
1. Kdo vyhraje volby?
2. Kdo bude příštím premiérem?
3. Jaký problém by měla příští vláda vyřešit?
Vlastimil Brodský, herec
1. Při mé smůle to jistě nebude nikdo z těch, které bych si přál.
2. Při mé smůle to tak taky nedopadne.
3. To by měl být její problém, už z toho titulu, že je to vláda.
Antonín Panenka, fotbalista
1. Já se asi rozhodnu pro ODS, ale nevím, jestli můj hlas bude stačit k tomu, aby vyhrála.
2. Nejsem v politických věcech zběhlý, jak se říká, politika do sportu nepatří. Podle toho, která strana zvítězí.
3. Měl by se dokončit vstup do EU. A určitě by se měl vyřešit Temelín a tahanice s Němci a Rakušáky. Nepřispívá to k vzájemným vztahům.
</TEXT>
</DOC>
<DOC>
<DOCID>LN-20020312052</DOCID>
<DOCNO>LN-20020312052</DOCNO>
<DATE>03/12/02</DATE>
<TITLE>
Ad LN 5. 3. 2002: Česká filmová akademie by patrně raději spolkla...
</TITLE>
<TEXT>
Nevím, proč se Ondřej Neff tolik rozčiluje nad vyhlášením Českých lvů. Žlučovitý tón jeho příspěvku mě udivil. Ceny byly rozdány a jako vždy je vítězný film jen jeden. I tvůrci skvělého Babího léta by se mohli cítit ukřivděni. Pana Neffa však rozlítilo, že tentokrát neslízl smetanu rodinný filmařský tandem. Že nebyl vyslyšen hlas lidu? Nejsem odborník, ale nemyslím, že by rekordní návštěvnost, kasovní úspěchy a vítězství v časopisu Cinema měly být hlavními kritérii pro Českou filmovou akademii. Nejsem univerzální odborník jako pan Neff, a možná proto jsem odcházela zklamaná. Zápletka určená pro ženské publikum se mi zdála útržkovitá a plytká, počítačová kouzla připomínala prostředí Windows. I já si vážím obou pánů Svěráků, myslím si ovšem, že Čeští lvi by neměli být udělováni za zvučná jména, ale za kvalitu soutěžního díla. A to snad filmoví akademici rozpoznali.
</TEXT>
</DOC>
<DOC>
<DOCID>LN-20020312053</DOCID>
<DOCNO>LN-20020312053</DOCNO>
<DATE>03/12/02</DATE>
<TITLE>
Ad LN 11. 3. 2002: Po bin Ládinovi a Umarovi se slehla zem
</TITLE>
<TEXT>
Sleduji jako mnozí, co se děje v Afghánistánu, a říkám si: O co v té válce doopravdy jde? O vypátrání, polapení, usvědčení a odsouzení masového vraha bin Ládina? Ne. Jde o chudobu, negramotnost a zanedbanost třetího světa. Propast mezi bohatými a chudými zeměmi se každý rok prohlubuje. Nepodaří-li se bohatému světu pomoci světu chudému, dopadne to špatně - pro bohatý svět. Jak pomoci třetímu světu? Bohaté země musí zrušit cla, daně a poplatky na dovoz z chudých zemí na 20 let. Tak se trhy otevřou. Když může mít v ČR firma Phillips daňové prázdniny deset let, jistě to půjde i jinde. Káva se upraží i zabalí tam, kde se vypěstuje. Dřevo z deštných pralesů se nebude vyvážet jako kmeny, ale jako nábytek... To ale nestačí. Ve třetím světě se musí co nejpřísněji trestat korupce. A bude třeba trpělivě smiřovat tamní znepřátelené skupiny. Co si počne bin Ládin a lidé jako on, až v místech, kde byl jejich největší spojenec, bída, vyrostou továrničky? Co si počne, až teroristický dorost půjde raději za prací než do boje?
</TEXT>
</DOC>
<DOC>
<DOCID>LN-20020312054</DOCID>
<DOCNO>LN-20020312054</DOCNO>
<DATE>03/12/02</DATE>
<TITLE>
Ad LN 5. 3. 2002: Přímá volba prezidenta není úkol naší doby
</TITLE>
<TEXT>
Předseda Poslanecké sněmovny a předseda ODS Václav Klaus bude muset spolknout, že naše společnost vyspěla a pochopila, co je demokracie, že to není centralismus, který se nám stále ODS snaží vnucovat. Přímá volba prezidenta se stala opravdu tématem naší doby. A je jen úsměvné odvolávat se na historii či ústavní systém. Není za tím vším velká obava pana předsedy, že by jako kandidát na prezidenta neuspěl? Každé čtyři roky je nám předkládána nová líbivá píseň: kuponová privatizace, mobilizace atd. Volič není tupec a na předvolební triky nenaletí.
</TEXT>
</DOC>
<DOC>
<DOCID>LN-20020312055</DOCID>
<DOCNO>LN-20020312055</DOCNO>
<DATE>03/12/02</DATE>
<TITLE>
Ad LN 5. 3. 2002: Přímá volba prezidenta není úkol...
</TITLE>
<TEXT>
Přímé volby u nás nemají tradici. Aby však tradice vznikla, musí se jednou začít. Založme tradici legislativními změnami, které umožní občanům podílet se na politice nejen jednou za čtyři roky. Z pasivního občana, který si dnes zoufá, koho volit, se začne stávat spoluzodpovědný tvůrce poměrů. Bude sice dělat chyby, ale bude se z nich učit, nejen bezmocně nadávat u piva nad zkorumpovaností politiků. Každý řídicí systém, který nemá zpětnou vazbu, "zešílí" a stane se nebezpečným celému soustrojí. Je pravda, že kormidlem "Titaniku" nemohou otáčet "všichni", ale těch, kdo ovlivňují směr a rychlost plavby, musí být dost a na místech, kde šílenému kormidelníkovi mohou uzavřít přívod páry. Ideály 19. století se v dnešním světě stávají brzdou demokracie. Jejich zastánci, opírající se o ně jako o jediné správné pojetí, mají rozpoznatelnou motivaci: vy nám dáte hlasy, my vám budeme vládnout - a vy si můžete jít na to pivo. A do politiky nemáte zase čtyři roky co mluvit, protože my to všechno víme jednou provždy a máme na to váš mandát. Úkol doby? Buď se v této zemi najde politický subjekt, který pochopí nutnost změny v pojetí moderní demokracie a ve spojení s občanskou společností se pokusí o legislativní realizaci, nebo se budeme dále řítit do autokratického partajního státu, kde budou strany majiteli pravdy i celé země a občan bude jen rezignovaně popíjet pivo a sledovat oblbující televizní seriály.
</TEXT>
</DOC>
<DOC>
<DOCID>LN-20020312056</DOCID>
<DOCNO>LN-20020312056</DOCNO>
<DATE>03/12/02</DATE>
<TITLE>
Ad LN 22. 2. 2002: Do EU jen s Benešovými dekrety
</TITLE>
<TEXT>
Jako osoba narozená v 50. letech jsem přijal školní klišé o moudrém rozhodnutí velmocí a o zlých revanšistech. O správnosti dekretů jsem příliš nepřemýšlel. První překvapení mě čekalo v 70. letech při studentské brigádě ve východním Berlíně. Na stavbě jsem se setkal s německými dělníky, kteří zažili jako děti vyhnání z poválečného Československa. O deset let později jsem coby vojenský lékař pobýval ve vojenském výcvikovém prostoru Doupov. Území o rozloze jednoho okresu byla zcela zdevastovaná polopoušť. Přitom byla tato krajina kdysi obývána pracovitými lidmi, kteří zde vystavěli vesnice i městečka. Ta však v době mých pobytů představovala již pouze ruiny nebo body na mapě. Začal jsem si klást otázku, zda bylo moudré takto vystěhovat celý národ, který kraj po generace zveleboval. Majetkové uspořádání v bývalých Sudetech se dá při dobré vůli řešit jednáním. Tomu však musí předcházet odmítnutí Benešových dekretů jako něčeho, co je ze současného pohledu mravně nepřijatelné.
</TEXT>
</DOC>
<DOC>
<DOCID>LN-20020312057</DOCID>
<DOCNO>LN-20020312057</DOCNO>
<DATE>03/12/02</DATE>
<TITLE>
Rád bych věděl, čí to byl geniální nápad, dabovat do češtiny slovenský film Krajinka režiséra Šulíka, jehož první díl odvysílala ČT 3. března. Těsně před rozpadem ČSFR a v době bojů o slovenský jazykový zákon jsem žil na Slovensku a četl jsem v tamních novinách uštěpačné komentáře typu "když v českém filmu zazní věta Miluji tě, objeví se slovenský titulek Lubim ťa". Zatím to ale vypadá přesně naopak. Připadá mi to jako naprostá zhůvěřilost. Čeština a slovenština si zůstanou blízké bez ohledu na to, je-li mezi oběma národy hranice, nebo ne. Dabování lze ještě pochopit u pořadů pro děti, ale tady mi zůstal rozum stát. Jediné přijatelné vysvětlení, které mě napadlo, je, že v ČT chtěli dát vydělat "svým" hercům.
</TITLE>
<TEXT>
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020312058</DOCID>
<DOCNO>LN-20020312058</DOCNO>
<DATE>03/12/02</DATE>
<TITLE>
Za centralizované maturitní vysvědčení nikdo maturantům na trhu práce nepřidá
</TITLE>
<TEXT>
Březnové jedenáctiprocentní zvýšení platů se má týkat jen učitelů ze škol zřizovaných obcemi nebo krajem - školám církevním a soukromým na ně stát nedá peníze. Rozhodnutí ministerstva školství má tři rozměry: systémový, politický a ekonomický. V Poslanecké sněmovně čeká na druhé čtení nezralý školský zákon. Opozice žádá, aby zajistil rovný přístup škol s různými zřizovateli ke státním dotacím. Pokud totiž vzdělávání splňuje stanovené požadavky, mělo by být státu jedno, komu za službu poskytovanou "zdarma" zaplatí.
</TEXT>
<HEADING>
Výzva k politickému obchodu
</HEADING>
<TEXT>
Ministerstvo návrh zákona hájí - záruky rovného přístupu ke státním dotacím prý obsahuje. Selektivní zvýšení dotací však dává za pravdu spíše kritikům návrhu. Podle nich ministerstvo nechalo v textu zákona dostatek obezliček, díky nimž bude zásadu rovného přístupu obcházet, protože ji nikdy nevzalo za svou. O osudu školského zákona nejspíš rozhodnou hlasy poslanců za KDU-ČSL. Ministerské rozhodnutí lze proto chápat také jako výzvu k politickému obchodu: za poslaneckou podporu školského zákona dostanou církevní školy své peníze. Lidovci by byli hloupí, kdyby na takový kšeft přistupovali. Ani nový zákon totiž nezaručuje, že na ně příští vlády nebudou přes církevní školy znovu tlačit. Navíc je téměř jisté, že ministerstvo peníze ve skutečnosti má. Vrchní ředitel Zdeněk Bernard, který v minulosti několikrát stejným způsobem zaútočil proti soukromým školám v době přijímacího řízení, to však popírá. Protože se ale peníze nakonec vždycky našly, ztratil již důvěryhodnost: buď vědomě zkresluje skutečnost, nebo nemá o rezervách ve školském rozpočtu přehled.
</TEXT>
<HEADING>
Monstrózní akce
</HEADING>
<TEXT>
Příkladem zbytečných výdajů ve školství je monstrózní akce "Maturita po internetu" pro více než 400 středních škol, kterou v těchto dnech rozjelo Centrum pro reformu maturitní zkoušky. Oficiálně jde o přípravu na zavedení centralizované maturity v roce 2004. Startu nové maturity v roce 2004 už však nemohou věřit ani její autoři. Akce je spíše zoufalým pokusem Pavly Zieleniecové (která jako jediná z architektů nepovedené reformy nebyla dosud odvolána) prosadit svou dalším masivním plýtváním prostředky státního rozpočtu. Na přípravu nové maturity bylo od roku 1998 nekoncepčně vynaloženo kolem 100 milionů korun. Dnes ji odmítají jak asociace středních odborných škol, tak mnozí pedagogičtí odborníci. Odporuje dokonce i tzv. Bílé knize, hlavnímu strategickému materiálu samotného ministerstva. Pokud ji vůbec někdy zavedeme, pak zcela určitě v jiné podobě. A kde vzít peníze na platy učitelů? Státu je rychle vydělají dnešní maturanti, budou-li se místo biflování na zbytečnou zkoušku skutečně připravovat na svou budoucí profesi. Na trhu práce totiž dostanou zaplaceno jen za to, co užitečného dovedou - za "centralizované" maturitní vysvědčení jim nikdo nepřidá ani euro.
Příkladem zbytečných výdajů ve školství je monstrózní akce "Maturita po internetu" pro více než 400 středních škol, kterou v těchto dnech rozjelo Centrum pro reformu maturitní zkoušky. Oficiálně jde o přípravu na zavedení centralizované maturity v roce 2004. Startu nové maturity v roce 2004 už však nemohou věřit ani její autoři. Akce je spíše zoufalým pokusem Pavly Zieleniecové (která jako jediná z architektů nepovedené reformy nebyla dosud odvolána) prosadit svou dalším masivním plýtváním prostředky státního rozpočtu. Na přípravu nové maturity bylo od roku 1998 nekoncepčně vynaloženo kolem 100 milionů korun. Dnes ji odmítají jak asociace středních odborných škol, tak mnozí pedagogičtí odborníci. Odporuje dokonce i tzv. Bílé knize, hlavnímu strategickému materiálu samotného ministerstva. Pokud ji vůbec někdy zavedeme, pak zcela určitě v jiné podobě. A kde vzít peníze na platy učitelů? Státu je rychle vydělají dnešní maturanti, budou-li se místo biflování na zbytečnou zkoušku skutečně připravovat na svou budoucí profesi. Na trhu práce totiž dostanou zaplaceno jen za to, co užitečného dovedou - za "centralizované" maturitní vysvědčení jim nikdo nepřidá ani euro.
</TEXT>
</DOC>
<DOC>
<DOCID>LN-20020312059</DOCID>
<DOCNO>LN-20020312059</DOCNO>
<DATE>03/12/02</DATE>
<TITLE>
Kulaté jubileum legendárního tajného agenta připomíná výstava v britském Bradfordu
</TITLE>
<TEXT>
Neodolatelný šarm, suchý humor i odvaha konat hrdinské činy - James Bond měl pro úspěšnou kariéru špiona a svůdce všechny předpoklady.
LONDÝN - Fanoušci tajného agenta Jamese Bonda budou mít brzy příležitost seznámit se blíže se svým hrdinou a jeho filmy. U příležitosti čtyřicátého výročí natočení prvního snímku o agentu britské tajné služby MI6 s krycím číslem 007 bude v Británii zahájena rozsáhlá výstava. Velké množství exponátů by mělo připomínat všech devatenáct natočených filmů. Neměl by mezi nimi chybět ani vrhací klobouk vyztužený prvotřídní ocelí, který vlastnil zabiják Oddjob ve filmu Goldfinger, či jednomístná ministíhačka, kterou James Bond využil ve snímku Chobotnička z roku 1983. Výstava bude zahájena 23. března v Národním muzeu fotografie, filmu a televize v Bradfordu herečkou Eunice Graysonovou, která se objevila po boku legendárního agenta v prvních dvou filmech Dr. No a Srdečné pozdravy z Ruska. Organizátoři doufají, že v květnu zavítá do muzea i známý herec Richard Kiel, který ztvárnil úžasnou postavu padoucha Zuba, muže s ocelovými zuby, ve dvou bondovkách ze sedmdesátých let. Návštěvníci si budou moci prohlédnout také dílnu vynálezce pana "Q", který se zabýval technickým vybavením hlavního hrdiny, svůdce žen a milovníka martini s vodkou. "Cílem výstavy je ukázat, jak byly filmy o Jamesi Bondovi vytvářeny a jak úspěšně přečkaly již čtyři desetiletí," uvedl pro britskou BBC kurátor muzea Michael Harvey. Součástí výstavy, která v Bradfordu potrvá až do 1. září, bude rovněž promítání filmů o agentu 007. V polovině října se výstava přesune do muzea vědy v Londýně a poté bude putovat i po ostatních evropských městech. První film bondovské série s názvem Dr. No, ve kterém ztvárnil hlavní roli neodolatelného agenta herec Sean Connery, spatřil světlo světa v roce 1962. Od té doby roli Jamese Bonda ztvárnili další čtyři herci - George Lazenby, Roger Moore, Timothy Dalton a Pierce Brosnan. Poslední jmenovaný se má objevit i v dalším dvacátém pokračování úspěšné filmové série. Režisérem nového snímku, který se začal natáčet v lednu v londýnských Pinewood Studios, je Lee Tamahori.
</TEXT>
</DOC>
<DOC>
<DOCID>LN-20020312060</DOCID>
<DOCNO>LN-20020312060</DOCNO>
<DATE>03/12/02</DATE>
<GEOGRAPHY>LONDÝN</GEOGRAPHY>
<TEXT>
Nový portrét britské královny Alžběty II., vytvořený u příležitosti padesátého výročí jejího nástupu na trůn, byl včera odhalen v Londýně. Alžběta II., oblečená v královské modři, je na obrazu znázorněna stojící u okna jedné z místností v Buckinghamském paláci. Na jeho pozadí je vytvořena montáž z obrázků zajímavých míst, která se nacházejí v některých z 54 zemí Commonwealthu. Autorkou obrazu je Chinwe Chukwuogo-Royová, která je původem z Nigérie. "Královna je velmi všímavou, vtipnou a zajímavou osobností," uvedla pro BBC autorka obrazu. "Doufám, že se mi podařilo zachytit některé z těchto vlastností na mém obrazu," dodala.
</TEXT>
</DOC>
<DOC>
<DOCID>LN-20020312061</DOCID>
<DOCNO>LN-20020312061</DOCNO>
<DATE>03/12/02</DATE>
<GEOGRAPHY>PAŘÍŽ</GEOGRAPHY>
<TEXT>
Údajně poslední košile francouzského císaře a slavného vojevůdce Napoleona Bonaparta byla v neděli na aukci v zámku ve Fontainebleau jihovýchodně od Paříže vydražena za 62 000 eur (zhruba 1,9 milionu Kč). Košile šla do aukce spolu s dalšími asi 500 předměty tohoto velkého Korsičana. Napoleon ji údajně nosil několik posledních dnů svého života, než 5. května 1821 zemřel ve vyhnanství na ostrově Svatá Helena uprostřed Atlantiku. Košili přechovával jako relikvii Napoleonův věrný služebník Louis Etienne Saint-Denis.
</TEXT>
</DOC>
<DOC>
<DOCID>LN-20020312062</DOCID>
<DOCNO>LN-20020312062</DOCNO>
<DATE>03/12/02</DATE>
<TEXT>
Mezi holuby na Staroměstském náměstí má přistát ještě jeden! Nebo někdo pustí na ulici ještě jednoho psa, teď vám nevím. - Už vím: někdo chce vydávat nový ilustrovaný týdeník! Tak. Proslýchá se, že má začít vycházet další týdeník, podobný prý německému Sternu. Bude konkurovat nynějším časopisům stejného formátu a způsobu tisku; a také obsahu? Tou směsí banality a výstředností, obrázky známých tváří, z významnělých hloupostí, anketami bez vlivu a plevelnou reklamou? A občas jistě i dobrým rozhovorem nebo reportáží, jež však mohly dobře vyjít tam, kde se jim to podařilo dosud. Nevím o tom nic, ale co jiného dá se čekat? Osel se nad osla nevznese. Netvrdím, že bychom nový společenský týdeník neuvítali, naopak: úplně nový ano! Jaký? To by byl úkol pro zvláště nadaného kritika společnosti, pevného, neúplatného. Časopis, který by ze sebe setřásl barevnou uniformitu, obešel se bez obličejů a povah na prodej, mezi ženami nacházel takové, co nechtějí být herečkami a modelkami. Časopis, jenž by si v reklamě vybíral vkusnou a vtipnou, snad i založil novou školu reklamy, užitečné víc pro nás než pro obchodníky. To se však nedá čekat od vydavatele, jenž se rozhodne soutěžit s existujícími časopisy v jejich způsobech. Čekáme na časopis nových způsobů! (Ale já je vlastně už neznám, tak mě odradily!) Mne ale takový úmysl, jako vydávat další časopis či noviny, vždycky zaujme jako psychický jev: co to kohosi vede k tomu činu a proč si myslí, že bude lepší, když se chce dosavadnímu čtenářstvu zalíbit tímtéž? Nový časopis, zásadně, myslitelný je: když bude dělat, co nebylo dosud dobře děláno. Jenže snad všecky druhy zájmů, zálib a vášní jsou už obslouženy: od ryb po železnici, od křížovek po vaření. Nový časopis, to není jen podnik ekonomický, ale i čin na scéně politické a kulturní. Čeho a proti čemu se zakladatel chce ujmout? O koho z nás různých psáčů bude mít zájem? To je vždycky nejnapínavější moment té události. Já si vlastně, z nepříjemného snad zvyku, vždycky nejdříve pomyslím na zápornou vlastnost každé věci. Teď: jaká je to opovážlivost až drzost, když se někdo rozhodne z peněz, jež vydělávají jiní, odtrhnout něco pro sebe. Například s nechutí pozoruju, jak se tu v okolí naší ulice mezi dvě menší drogerie vevalil kdosi další, větší. Proč jim chce škodit jen proto, aby vydělal? Trh kazí lidi, pane Profesore! Moje nechuť k novým novinám vznikla také už ze zkušenosti: Špígl, Blesk, Super - to je jedna genetická linie. A nakonec ještě jedna otázka. Časopisů všeho druhu a novin je tolik, že už je na nich znát nedostatek nadání a sil těch, co je dělají a do nich píší: novinářů, přispěvatelů. Vždyť to ani nestačíme všichni pořádně napsat. A co napíšeme, už po sobě navzájem ani nechceme číst.
</TEXT>
</DOC>
<DOC>
<DOCID>LN-20020312063</DOCID>
<DOCNO>LN-20020312063</DOCNO>
<DATE>03/12/02</DATE>
<TITLE>
Stavební výroba v České republice se v lednu 2002 reálně meziročně zvýšila o tři procenta, a to i přes vysokou srovnávací základnu v lednu 2001. Průměrná nominální mzda byla o 6,5 procenta vyšší než v lednu 2001, reálná mzda se zvýšila o 2,7 procenta. Produktivita práce vzrostla o půl procenta, jednotkové mzdové náklady vzrostly o šest procent. Předběžné údaje zveřejnil Český statistický úřad.
</TITLE>
<TEXT>
Česká pošta spolu s firmou Sybase začala nabízet firmám odesílání zásilek v elektronické podobě prostřednictvím internetu. V rámci služby pod názvem Hybridní pošta následně pošta převede elektronická data do požadovaného formátu a zásilku doručí příslušným adresátům, sdělila firma.
Bohemia Sekt, největší domácí vinařská skupina, která zahrnuje i Víno Mikulov a Révovín Velké Bílovice, prodala loni 40 milionů lahví vín, což bylo o 1,3 milionu lahví více než v předcházejícím roce. Skupina zvýšila podle předběžných výsledků hrubý zisk o 7,3 milionu korun na 126,5 milionu a její tržby meziročně vzrostly o 2,4 procenta na 1,250 miliardy korun. Uvedl to finanční ředitel firmy Jiří Laurin.
Česká zemědělská a potravinářská inspekce při loňských téměř 2800 kontrolách zdravotní nezávadnosti ve výrobě zjistila závady ve 204 případech. Zhruba čtvrtina chyb připadala na cukrářskou výrobu, 29 kontrol konstatovalo nedostatky ve studené kuchyni a třináct u pekařských provozů.
Axel Springer, německý vydavatelský dům, hodlá podat návrh na vyhlášení konkursu Kirch Gruppe. Tento mnichovský mediální kolos Lea Kirche se již několik měsíců potýká s finančními problémy. Axel Springer má od Kirche dostat 767 milionu eur za prodejní opci, která je splatná na konci března, a její pravost Kirch zpochybňuje. Kirch má mnohamiliardové dluhy, částečně již splatné, a již několik týdnů přesvědčuje banky o záchranném plánu pro své impérium. Bankrot těmto vyjednáváním učiní přítrž.
Argentina zaznamená v prvních třech měsících letošního roku meziroční pokles HDP o osm procent. Ve druhém čtvrtletí se má pokles zpomalit na sedm procent. Uvedl to náměstek argentinského ministra hospodářství Jorge Todesca. Ode dna se měla argentinská ekonomika odrazit minulý měsíc, ve druhé polovině roku by měla začít opět růst. Ve třetím čtvrtletí roku by se měl HDP země zvýšit meziročně o procento, v posledním čtvrtletí pak o čtyři procenta.
Zürich Financial Services, švýcarská pojišťovna, loni vykázala čistou ztrátu 387 milionů dolarů. Nejvíce se na ní měly podílet dopady teroristických útoků z 11. září. Analytici odhadovali ztrátu v rozmezí 200 až 400 milionů dolarů. Zürich přesto za minulý rok vyplatí akcionářům dividendu. Kvůli ztrátě ji však sníží na osm švýcarských franků ze 17,15 franku za rok 2000.
T-Mobil zatím nevstoupí na burzu. Německá telekomunikační společnost Deutsche Telekom zatím neuvede na veřejné trhy akcie své mobilní divize T-Mobil, protože současné podmínky a nálada na trzích nejsou pro takový krok příznivé. Deutsche Telekom se naopak zaměří na snižování své dluhové zátěže. Koncem prosince měla firma dluhy 62,1 miliardy eur, do konce tohoto roku má ale v úmyslu celkové zadlužení snížit pod 50 miliard.
České radiokom. 430,67 -0,08
Český Telecom 339,53 -0,87
Česká spořitelna 383,73 -0,61
</TEXT>
</DOC>
<DOC>
<DOCID>LN-20020312064</DOCID>
<DOCNO>LN-20020312064</DOCNO>
<DATE>03/12/02</DATE>
<TITLE>
Průměrná mzda vzrostla loni o 1150 korun. V posledním čtvrtletí se sice průměrný plat vyšplhal až na více než 16 tisíc korun, i zde ovšem meziroční srovnání potvrdilo zpomalení tempa růstu.
</TITLE>
<GEOGRAPHY>PRAHA</GEOGRAPHY>
<TEXT>
Průměrná mzda se vyšplhala v loňském roce na 14 642 korun. Meziročně se zvýšila o 8,5 procenta a zaměstnanci si tak přilepšili v průměru o 1150 korun. Spotřebitelské ceny se v roce 2001 zvýšily o 4,7 procenta a reálná mzda vzrostla o 3,6 procenta. Rozdíl v průměrné mzdě mezi kraji loni dosáhl téměř 6 tisíc korun. Tradičně nejlépe na tom byla Praha, kde si zaměstnanci vydělali v průměru 18 416 korun. Nejhůře placení byli pracovníci v Olomouckém kraji, kde v průměru vydělali jen 12 483 korun hrubého měsíčně. Největší platový nárůst zaznamenali lidé z Vysočiny meziročně si polepšili o 11 procent.
</TEXT>
<HEADING>
Nižší zahraniční poptávka zpomalila růst mezd
</HEADING>
<TEXT>
V posledním čtvrtletí roku stoupla průměrná mzda proti stejnému období roku 2000 jen o 7,5 procenta. Jde o meziroční nárůst za srovnávaná období o pouhých 1125 korun. Zaměstnancům se vyplatilo 16 218 korun. Ve 3. čtvrtletí rostla průměrná mzda dokonce o 8,9 procenta. Zpomalení tempa růstu mezd tak potvrdil i Český statistický úřad. "V posledním čtvrtletí roku mzdy každoročně výrazně stoupnou. To samozřejmě už tradičně způsobuje vyplácení 14. platů a vánočních mimořádných odměn," vysvětlil rozdíly mezi čísly analytik Patria Finance David Marek. Zpomalení tempa růstu je podle odborníků známkou, že soukromá sféra reaguje na změnu ekonomického klimatu - nižší zahraniční poptávku a nižší míru inflace. "Meziroční růst reálných mezd se snížil z 5 procent v prvním kvartálu na 2,6 procenta ve čtvrtém čtvrtletí. To dobře kopíruje změnu tempa ekonomického růstu," uvedl analytik HVB Bank Pavel Sobíšek. Blížící se volby jsou podle Miroslava Brabce z Raiffeisenbank motorem pro růst platů i zaměstnanosti ve veřejném sektoru. "Přesto očekáváme, že se v příštím volebním cyklu budou mzdové nůžky mezi soukromým a veřejným sektorem dále mírně rozevírat. I přes ochlazení ve svém závěru tak loňský rok dokázal dát více prostředků zhruba stejnému počtu zaměstnanců," upřesnil Brabec. To je podle něj při klesajících dovozních cenách a velmi mírné inflaci v zemích hlavních obchodních partnerů dobrá zpráva. "Vývoj reálných mezd v závěru loňského roku i celkový růst mezd za rok 2001 byl mírně pod očekáváním. To by mělo přispět k mírnému snížení inflačních tlaků a zlepšení výhledu pro další vývoj cenové hladiny," komentoval poslední údaje Marek Bilík ze společnosti Atlantik FT. Podle jeho soudu by zveřejněná data neměla mít výraznější dopad na rozhodování ČNB ohledně dalšího vývoje monetární politiky. "Z pohledu zaměstnance je zpomalení růstu mezd špatnou zprávou. Z pohledu měnové politiky je však přizpůsobení růstu mezd vývoji produktivity práce nanejvýš žádoucí," dodal Marek.
Průměrná měsíční mzda podle krajů v roce 2001
Česko 14 642
Karlovarský 12 617
Ústecký 13 425
Liberecký 13 168
Plzeňský 13 871
Praha 18 416
Středočeský 14 689
Královéhradecký 12 934
Jihočeský 13 200
Vysočina 12 569
Pardubický 12 609
Jihomoravský 13 080
Olomoucký 12 483
Zlínský 12 957
Moravskoslezský 13 772
Pramen: ČSÚ
Průměrná měsíční mzda podle odvětví
</TEXT>
</DOC>
<DOC>
<DOCID>LN-20020312065</DOCID>
<DOCNO>LN-20020312065</DOCNO>
<DATE>03/12/02</DATE>
<TITLE>
Prodej ČEZ se odkládá. Rozhodla o tom včera vláda s tím, že se ČEZ nejprve spojí s regionálními distributory. Ekonomové tvrdí: pro ČEZ je to dobrý plán.
</TITLE>
<GEOGRAPHY>PRAHA</GEOGRAPHY>
<TEXT>
Vláda na svém včerejším zasedání dala zelenou plánu ministrů financí a průmyslu a odložila prodej společnosti ČEZ. Výrobce elektřiny se totiž nejprve spojí s distribučními společnostmi a zároveň se od něj oddělí vysokonapěťová přenosová soustava ČEPS. Podobný model již vláda uplatnila při prodeji plynárenského gigantu Transgas. Vládě se totiž nepodařilo ČEZ prodat ani v tendru, výsledek pak nepřinesla ani jednání o přímém prodeji. Investoři totiž neakceptovali vládou požadovanou cenu 200 miliard korun, když navíc byli ještě svazování vládními podmínkami, jako například patnáctiletou povinností odkupu hnědého uhlí. Ekonomové vesměs vládní plán vítají. "Pro ČEZ je to dobré, i pro jeho minoritní akcionáře," hodnotí analytik Atlantik FT Roman Cenek s tím, že stát prostřednictvím spojení ČEZ s distribucí zajistí energetické firmě stabilní odbyt na českém trhu. Vláda se prý tak snaží zabránit podobné situaci, která dříve nastala v případě Severomoravské energetiky. Ta po částečném uvolnění trhu letos v lednu nasmlouvala dodávky elektřiny místo s ČEZ se švýcarskou firmou Entradwe. "Takto se zajistí podíl ČEZ na trhu," dodává Cenek.
</TEXT>
<HEADING>
ČEZ: Elektřina zlevní
</HEADING>
<TEXT>
Někteří odborníci ovšem poukazují na to, že když ČEZ vedle výroby ovládne i distribuci, může to znamenat i zdražení elektřiny pro spotřebitele. Ke spojení ČEZ s distributory měl navíc před časem připomínky i antimonopolní úřad (tuto verzi již dříve prosazoval ministr Grégr). Výhrady, že se z české elektroenergetiky stane moloch diktující vysoké ceny, odmítl i vrchní ředitel pro privatizaci na ministerstvu financí Václav Srba. "Moloch, který bude spolehlivě dodávat levnou elektřinu, je mi docela sympatický proti řešení, kdy něco je mi nabízeno prostřednictvím řady mezičlánků, z nichž každý musí vytvářet svůj zisk a něco si k té ceně přirazí," uvedl. To tvrdí i ČEZ. "Tento model zajistí nižší náklady na výrobu a dodávku elektřiny zákazníkům než stávající situace," uvedl včera ředitel ČEZ Jaroslav Míl. Mluvčí firmy Ladislav Kříž dodal, že ČEZ udržuje ceny pro distributory již deset let na stejné úrovni, nicméně cena pro spotřebitele nadále roste. Plán na spojení ČEZ s distributory počítá s tím, že ČEZ by měl v rámci prováděných transakcí doplatit až 35 miliard korun. Cena však není konečná. Vedení ČEZ minulý týden uvedlo, že s finančním krytím transakce s ohledem na dobrou situaci firmy nebude mít problém.
Jak by mělo probíhat spojení ČEZ s distributory
* FNM odkoupí od ČEZ 66procentní podíl v České přenosové soustavě (ČEPS). Transakce bude hrazena z privatizačních výnosů.
* FNM prodá ČEZ podíly v Severočeské, Severomoravské, Středočeské, Východočeské a Západočeské energetice. Zde získá ČEZ majoritu.
* FNM prodá po 34 procentech akcií Jihočeské a Pražské energetiky firmě ČEZ. ČEZ by měl získat i blokační minoritu v státem nevlastněné Jihomoravské energetice.
</TEXT>
</DOC>
<DOC>
<DOCID>LN-20020312066</DOCID>
<DOCNO>LN-20020312066</DOCNO>
<DATE>03/12/02</DATE>
<GEOGRAPHY>BRNO</GEOGRAPHY>
<TEXT>
Ze zneužití dominantního postavení na českém trhu a z cenové diskriminace podezřívá firmu U.S. Steel Košice brněnský zpracovatel oceli Limart. Podal proto návrh nazahájení správního řízení k Úřadu pro ochranu hospodářské soutěže. "Limart musel proti ostatním firmám nakupovat za vyšší ceny a s horšími platebními podmínkami," řekl místopředseda představenstva Martin Procházka. Podle Procházky má U.S. Steel Košice více než 40procentní podíl na českém trhu ocelových výrobků válcovaných za studena, a to prostřednictvím dceřiné společnosti VSŽ Bohemia Praha. Přestože nákupy Limartu jen loni přesáhly miliardu korun, musela firma čelit obchodní diskriminaci. Firma Limart se domnívá, že U.S. Steel situaci vytvořila záměrně, aby brněnský podnik ztratil konkurenceschopnost. Za důležité považuje Procházka to, že košická společnost je pro Limart dodavatelem a současně i konkurentem. "Komu nedodá zpracovanou ocel Limart, tam se otevírají dveře pro U.S. Steel Košice," upozornil s tím že po jednání se slovenským vedením byly dodávky plechu úplně ukončeny. To se stalo poté, co Limart odmítl od U.S. Steel Košice výhradní odběr. ÚOHS bude nyní zjišťovat tzv. tržní sílu napadené společnosti, řekl Kristián Chalupa z odboru tisku a informací ÚOHS. Pokud slovenská firma zneužila své dominantní postavení, ÚOHS jí další podobnou činnost zakáže, dodal. Ve správním řízení může případně uložit pokutu až do deseti miliónů Kč nebo do deseti procent z čistého obratu za ukončený kalendářní rok. Firma Limart je největším zpracovatelem plechů v ČR. Na šesti technologických linkách zaměstnává 250 lidí a loni zde zpracovala a prodala více než 137 000 tun plechů. Zákazníky Limartu jsou například Škoda Auto nebo Van Leer Obaly Ústí.
</TEXT>
</DOC>
<DOC>
<DOCID>LN-20020312067</DOCID>
<DOCNO>LN-20020312067</DOCNO>
<DATE>03/12/02</DATE>
<TEXT>
TROY (USA) - Generální ředitel amerického maloobchodního řetězce Kmart Charles Conaway rezignoval na svoji funkci a byl nahrazen Jamesem Andersonem. Oznámila to firma, která v lednu vyhlásila bankrot a nyní funguje ve zvláštním režimu. Koncem minulého týdne společnost uvedla, že uzavře v rámci reorganizace 284 ze svých 2114 obchodů a propustí 22 000 zaměstnanců. Tato opatření by měla letos zvýšit finanční hotovost společnosti o 550 milionů dolarů a vytvořit roční úsporu 45 milionů dolarů. Firma očekává, že se uzavřením obchodů zbaví zásob v hodnotě zhruba jedné miliardy dolarů. Kmart na konci ledna podle všeobecného očekávání vyhlásil bankrot a požádal soud o ochranu před věřiteli. Do problémové situace se společnost dostala hlavně kvůli poklesu tržeb a silné konkurenci firem Wal-Mart Stores a Target, napsala agentura Reuters. Kmart měl začátkem devadesátých let obchodní domy také v České republice a na Slovensku. Později se však řetězec dostal do finančních problémů a začátkem roku 1996 proto uzavřel dohodu s několika věřitelskými bankami i nebankovními věřiteli, díky čemuž se vyhnul bankrotu. Obchodní domy, které Kmart provozoval v Česku a na Slovensku, později koupil britský řetězec Tesco.
</TEXT>
</DOC>
<DOC>
<DOCID>LN-20020312068</DOCID>
<DOCNO>LN-20020312068</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Výnosy penzijních fondů za rok 2001 se budou pohybovat kolem čtyř procent. Znamená to, že budou opět na úrovni meziroční míry inflace, která činila v prosinci 4,1 procenta, jak vyplývá z údajů Asociace penzijních fondů. Téměř 2,5 milionu účastníků penzijního připojištění obdrželo loni dalších 2,7 miliardy korun v podobě státního příspěvku, takže bez ohledu na zvýhodnění spočívající v daňových odpočtech získá celkově devítiprocentní zhodnocení vložených peněz. Penzijní fondy stále investují konzervativně, což je na jejich místě pouze rozumné, řekl analytik serveru Finance.cz Filip Václavík. Vzhledem ke koncentraci a růstu trhu ovlivní zhodnocení částečně i úspory z rozsahu, dodal. V majetku penzijních fondů vysoce převažují dluhopisy, v nichž je umístěno 62,4 procenta portfolia. S velkým odstupem následují pokladniční poukázky ( 20,9 procenta) a akcie ( 7,3 procenta). Zbývající prostředky fondy drží v různém stupni likvidity, ať už na termínovaných vkladech, či přímo na běžných účtech. Některé fondy již výsledek zhodnocení za rok 2001 oznámily. PF Generali, který přinesl klientům za rok 2000 výnos 3,6 procenta, předpokládá za minulý rok zhodnocení 4,5 procenta. Zhodnocení PF Allianz za loňský rok by mělo dosáhnout minimálně 4,2 procenta, zatímco předloni činilo 3,8 procenta. Zhodnocení účastníků ING PF za rok 2001 má být vyšší než za předloňský rok, kdy představovalo 4,4 procenta.
</TEXT>
</DOC>
<DOC>
<DOCID>LN-20020312069</DOCID>
<DOCNO>LN-20020312069</DOCNO>
<DATE>03/12/02</DATE>
<TITLE>
Desátá recese v USA byla zřejmě mnohem mírnější, než se ekonomové obávali.
</TITLE>
<GEOGRAPHY>PRAHA</GEOGRAPHY>
<TEXT>
Amerika se překvapivě rychle dostává z hospodářských potíží. Tak rychle, že se objevují pochyby, zda se vůbec USA loni ocitly v ekonomické recesi. Arbitrem, který v Americe oficiálně vyhlašuje začátek recese, je Národní úřad pro hospodářský výzkum (NBER). A byli to opět ekonomové z NBER, kdo loni v listopadu oznámil, že v březnu Amerika upadla do desáté recese od konce druhé světové války. Nejnovější čísla o ekonomickém vývoji v USA však ukazují, že to s americkým hospodářstvím loni nemuselo být zas tak špatné. Ekonomika se propadla jen v jednom z loňských čtvrtletí, když ve třetím kvartálu zaznamenala pokles HDP o 1,3 procenta. V posledním čtvrtletí se však v meziročním srovnání překvapivě vrátila k růstu HDP o 1,4 procenta. Nejvýznamnějším signálem růstu je však informace o poklesu únorové nezaměstnanosti. To je pro Američany skvělá zpráva, neboť při minulých recesích rostla nezaměstnanost ještě dlouho po stabilizaci ekonomiky. Ještě koncem roku odhadovali ekonomové letošní růst amerického hospodářství okolo jednoho procenta. Nyní jsou mnohem optimističtější. Hovoří se už o dvou až třech procentech. Jelikož se americké hospodářství propadlo jen v jednom z loňských čtvrtletí, nesplnila "recese" základní podmínku své existence - ekonomika se musí propadnout aspoň ve dvou čtvrtletích po sobě. Pozitivní zprávu minulý týden komentoval i americký ministr financí Paul O'Neill. "Myslím, že je to docela jasné. Naše hospodářství zřejmě nebylo v recesi," řekl O'Neill. S podobným vyhlášením vystoupili také další lidé z Bushovy administrativy. Národní úřad pro hospodářský výzkum (NBER) však trvá na svém: Amerika v recesi byla. Tvrdí to ekonom Victor Zaronowitz, vlivný člen rady, která pro NBER sleduje ekonomická data a připravuje analýzy hospodářských cyklů. "Nová data o stavu ekonomiky jsou dobrou zprávou, nejsou však v protikladu s naším tvrzením, že recese začala v březnu," tvrdí Zaronowitz. NBER vznikl v roce 1920 v Cambridgi ve státu Massachusetts. Založili jej ekonomové studující hospodářské cykly. V roce 1961 je americké ministerstvo obchodu požádalo o spolupráci a od té doby je NBER oficiálním arbitrem stavu americké ekonomiky. Při svých analýzách nevychází z údajů o růstu HDP, ale studuje širší škálu ekonomických údajů.
PRAHA - Amerika se překvapivě rychle dostává z hospodářských potíží. Tak rychle, že se objevují pochyby, zda se vůbec USA loni ocitly v ekonomické recesi. Arbitrem, který v Americe oficiálně vyhlašuje začátek recese, je Národní úřad pro hospodářský výzkum (NBER). A byli to opět ekonomové z NBER, kdo loni v listopadu oznámil, že v březnu Amerika upadla do desáté recese od konce druhé světové války. Nejnovější čísla o ekonomickém vývoji v USA však ukazují, že to s americkým hospodářstvím loni nemuselo být zas tak špatné. Ekonomika se propadla jen v jednom z loňských čtvrtletí, když ve třetím kvartálu zaznamenala pokles HDP o 1,3 procenta. V posledním čtvrtletí se však v meziročním srovnání překvapivě vrátila k růstu HDP o 1,4 procenta. Nejvýznamnějším signálem růstu je však informace o poklesu únorové nezaměstnanosti. To je pro Američany skvělá zpráva, neboť při minulých recesích rostla nezaměstnanost ještě dlouho po stabilizaci ekonomiky. Ještě koncem roku odhadovali ekonomové letošní růst amerického hospodářství okolo jednoho procenta. Nyní jsou mnohem optimističtější. Hovoří se už o dvou až třech procentech. Jelikož se americké hospodářství propadlo jen v jednom z loňských čtvrtletí, nesplnila "recese" základní podmínku své existence - ekonomika se musí propadnout aspoň ve dvou čtvrtletích po sobě. Pozitivní zprávu minulý týden komentoval i americký ministr financí Paul O'Neill. "Myslím, že je to docela jasné. Naše hospodářství zřejmě nebylo v recesi," řekl O'Neill. S podobným vyhlášením vystoupili také další lidé z Bushovy administrativy. Národní úřad pro hospodářský výzkum (NBER) však trvá na svém: Amerika v recesi byla. Tvrdí to ekonom Victor Zaronowitz, vlivný člen rady, která pro NBER sleduje ekonomická data a připravuje analýzy hospodářských cyklů. "Nová data o stavu ekonomiky jsou dobrou zprávou, nejsou však v protikladu s naším tvrzením, že recese začala v březnu," tvrdí Zaronowitz. NBER vznikl v roce 1920 v Cambridgi ve státu Massachusetts. Založili jej ekonomové studující hospodářské cykly. V roce 1961 je americké ministerstvo obchodu požádalo o spolupráci a od té doby je NBER oficiálním arbitrem stavu americké ekonomiky. Při svých analýzách nevychází z údajů o růstu HDP, ale studuje širší škálu ekonomických údajů.
</TEXT>
</DOC>
<DOC>
<DOCID>LN-20020312070</DOCID>
<DOCNO>LN-20020312070</DOCNO>
<DATE>03/12/02</DATE>
<TITLE>
PRAHA - Čerstvě zveřejněné výsledky prodejů mobilních telefonů potvrdily, že se minulý rok naplnil především evropský trh. Podle konzultační společnosti Gartner se loni k zákazníkům na celém světě dostalo jen 399,5 milionu přístrojů, tedy o 3,2 procenta méně než v roce 2000. Jde o vůbec první pokles v historii mobilních komunikací. Přitom i analytici z Gartneru ještě na začátku minulého roku předpokládali, že se prodá skoro půl miliardy telefonů. Na špatných výsledcích se nejvíce podílela Evropa. Mobilní operátoři ze starého světa už v minulých letech naverbovali takřka všechny potenciální zákazníky a loni jen s obtížemi přemlouvali ty zbývající. Z výrobců mobilních telefonů si loni nejlépe vedla finská Nokia. Té se podařilo vylepšit své dominantní postavení, když si pro sebe zabrala celých 35 procent zákazníků. Na konci roku 2000 přitom její tržní podíl dosahoval jen 30,6 procenta. Nokia uspěla hlavně díky zájmu o levné a jednoduše ovladatelné telefony. Velkým překvapením byl úspěch korejského Samsungu. Ten prodal přes 28 milionů mobilů a jeho tržní podíl tak vzrostl z pěti na sedm procent. Na rozdíl od Nokie však toho dosáhl hlavně díky telefonům střední a vyšší třídy. Právě nedostatek "sexy" mobilů měl podle analytiků způsobit propad prodeje. "Hlavně mladí lidé berou mobily jako módní doplněk," řekl Ben Wood, analytik ze společnosti Gartner. "V současné době čekají, až se v širším měřítku objeví telefony s barevnou obrazovkou a novými aplikacemi, aby si je vyměnili za své staré, nemoderní přístroje," dodal.
</TITLE>
<TEXT>
Srovnání počtu prodaných mobilních telefonů ve světě v letech 2000 a 2001
počet v milionech kusů / podíl na trhu v procentech
rok 2001: celkem prodáno 399,6 milionu mobilních telefonů
</TEXT>
</DOC>
<DOC>
<DOCID>LN-20020312071</DOCID>
<DOCNO>LN-20020312071</DOCNO>
<DATE>03/12/02</DATE>
<TITLE>
Deloitte Touche má zájem o auditora, který stál za krachem amerického plynařského gigantu Enron
</TITLE>
<TEXT>
Krach Enronu bude znamenat ikonec jeho auditora, firmy Arthur Andersen. Podle všeho ji totiž převezme její konkurent Deloitte Touche.
PRAHA - Dohoda o převzetí společnosti Arthur Andersen jinou poradenskou firmou "velké pětky", Deloitte Touche, by měla být ohlášena v průběhu tohoto týdne. Vedení obou společností přitom jednají teprve od minulého týdne. Informace získal deník The New York Times od zdrojů blízkých jednajícím stranám. Jednání začala poté, co Andersen zjistil, že bude muset čelit dalším žalobám, a to v souvislosti s obstrukcemi při vyšetřování kauzy Enron. Vyšetřovatelé nyní zkoumají, jak se lidem z Andersenu podařilo zlikvidovat důležité dokumenty v sídle Enronu v Houstonu. Andersen se nyní snaží všemožně minimalizovat škody, které mu celá kauza způsobila, mimo jiné i tím, že kontaktuje lidi na ministerstvu spravedlnosti. Zatím není vůbec známo, za jakou cenu by Deloitte Touche mohl svého konkurenta topícího se v problémech koupit. Není ani jasné, zda by koupil Andersena jako celek, nebo jen jeho části. Vyjednává se však o tom, jak se případně Deloitte vypořádá s právními a finančními potížemi Andersenu, které nastaly po krachu Enronu. Nehodlá totiž převzít Andersen za cenu ztráty své reputace. Ani jedna ze stran se zatím k prodeji vyjadřovat nechce.
</TEXT>
<HEADING>
Klienti prchají
</HEADING>
<TEXT>
Andersen stejně jako Deloitte Touche jsou poradenské firmy takzvané "velké pětky", což je pět největších poradenských firem na světě. Andersen po vypuknutí kauzy Enron, v níž jako auditor sehrál klíčovou roli, začal ztrácet klienty. Po více než třiceti letech od Andersena odešly například Delta Air Lines. Podobně se zachoval i podobně dlouholetý klient Merck, Freddie Mac nebo SunTrust Banks. "Dělají jedinou rozumnou věc, jaká je v této situaci možná," říká profesor Itzhak Sharav z Kolumbijské univerzity. "Dny Arthura Andersena jako nezávislé samostatné auditorské firmy jsou sečteny." Další experti dodávají, že mezi Andersenem a Deloitte je řada shodných rysů. Podle nich obě firmy měly velmi agresivní strategii pokud jde o konzultantské služby. V posledních několika týdnech šéf Deloitte Touche James Copeland několikrát vyslovil své obavy o další osud společnosti Arthur Andersen. Naznačoval, že by měl zájem se do celé věci nějak zapojit. "Myslím si, že nyní bychom si měli klást otázku, zda Andersen vůbec přežije, či nikoliv," uvedl minulý pátek v rozhovoru pro agenturu Reuters.
</TEXT>
<HEADING>
Ztráta důvěry
</HEADING>
<TEXT>
Problémy Andersenu nastaly loni v říjnu, když energetický gigant Enron oznámil, že jeho vykazované hospodářské výsledky neodpovídaly realitě a že za tím vším stojí auditor firmy Arthur Andersen. Enron v prosinci vyhlásil bankrot. Již v té době se všude v obchodním světě začalo pochybovat o tom, zda se Andersen něčeho podobného nemohl dopustit i u jiných auditů. Skandál otřásl celým poradenským byznysem, který si nyní musí znovu budovat důvěryhodnost. Počítalo se však i s tím, že to bude právě Andersen, kdo nastartuje změny v tomto oboru. Právě kvůli jeho problémům. Tím, že by se firma dostala pod křídla Deloitte Touche, tyto snahy velmi poleví a změn se patrně tak rychle nedočkáme. Andersen loni vykázal příjmy ve výši bezmála deseti miliard dolarů. Deloitte Touche měl 12,4 miliardy dolarů. V Česku Deloitte Touche auditoval Komerční banku, Unipetrol, České dráhy nebo Delvitu. Arthur Andersen je podepsán například pod auditem ETA Hlinsko. Hospodářské výsledky uvádějí firmy pouze celosvětově.
Problémy Andersenu nastaly loni v říjnu, když energetický gigant Enron oznámil, že jeho vykazované hospodářské výsledky neodpovídaly realitě a že za tím vším stojí auditor firmy Arthur Andersen. Enron v prosinci vyhlásil bankrot. Již v té době se všude v obchodním světě začalo pochybovat o tom, zda se Andersen něčeho podobného nemohl dopustit i u jiných auditů. Skandál otřásl celým poradenským byznysem, který si nyní musí znovu budovat důvěryhodnost. Počítalo se však i s tím, že to bude právě Andersen, kdo nastartuje změny v tomto oboru. Právě kvůli jeho problémům. Tím, že by se firma dostala pod křídla Deloitte Touche, tyto snahy velmi poleví a změn se patrně tak rychle nedočkáme. Andersen loni vykázal příjmy ve výši bezmála deseti miliard dolarů. Deloitte Touche měl 12,4 miliardy dolarů. V Česku Deloitte Touche auditoval Komerční banku, Unipetrol, České dráhy nebo Delvitu. Arthur Andersen je podepsán například pod auditem ETA Hlinsko. Hospodářské výsledky uvádějí firmy pouze celosvětově.
</TEXT>
</DOC>
<DOC>
<DOCID>LN-20020312072</DOCID>
<DOCNO>LN-20020312072</DOCNO>
<DATE>03/12/02</DATE>
<TEXT>
Těsně před otevřením výstavy svých kreseb v Galerii moderního umění v Roudnici nad Labem zemřel 5. března 2002 ve věku 77 let malíř František Dvořák. Pohřeb je zítra ve 14 hodin ve Zlatníkách u Prahy. Dílo Františka Dvořáka v žádné době neodpovídalo představám o pravé podobě současného umění. Ani malíř sám se příliš nehodil. Říkal, co si myslí, choval se svobodně, řídil se zákony svého svědomí. Celý život - často s velkými překážkami - naplno pracoval. Návštěva Dvořákova ateliéru byla nezapomenutelným zážitkem. Nové nápady a formální postupy překvapivě rozvíjel v řadách a cyklech, zvládal malé formáty i velká plátna, zdálo se, že dokáže často víc z nedostatku než ze šetrnosti - zpracovat cokoli. Z použitých děrných štítků, průklepáků, počítačových tisků, makulatury, z barevných přířezů a dehtových papírů vytvářel neobyčejně živá díla, hledal, hrál si, experimentoval. Na Pedagogické fakultě UK studoval kreslení a deskriptivní geometrii a pokračoval na Akademii výtvarných umění v Praze v ateliéru prof. Vlastimila Rady. Byl totiž hlavně malířem. Od zpodobení reality dospěl až k téměř abstraktním skladbám, ale od skutečnosti se nikdy úplně neodpoutal. Byl hluboký, vzdělaný, a přitom prostý, otevřený nejrůznějším podnětům, ale žádným vlivům nepodléhal, vždycky šel vlastní cestou. Osobní trápení překonával svérázným humorem. Jeho plebejsky vznešené malování působí přirozeně jako chůze anebo dýchání. Malíř František Dvořák byl skutečným solitérem, osamoceným jedincem, nikoli však samotářem.
</TEXT>
</DOC>
<DOC>
<DOCID>LN-20020312073</DOCID>
<DOCNO>LN-20020312073</DOCNO>
<DATE>03/12/02</DATE>
<TITLE>
Producent Čestmír Kopecký odstoupil minulý týden z funkce ředitele Městského divadla v Karlových Varech. Kopecký, který byl podle dokumentace Divadelního ústavu již devátým ředitelem karlovarského divadla v rozmezí deseti let, na tomto postu setrval necelé dva roky.
</TITLE>
<TEXT>
LN: Co je důvodem vašeho odchodu?
Od nástupu nového vedení města přestala fungovat komunikace s divadlem. Neměl jsem jinou možnost.
LN: Šlo z vaší strany o náhlou reakci, nebo o nakumulování problémů?
Když jsem nastupoval, neměl jsem s vedením města žádné problémy, domluvili jsme se na koncepci divadla, rozpočtu a časovém horizontu mé práce. Před třemi měsíci nastala na radnici změna a prosadila se zájmová skupina, která sáhla k výměnám více lidí. Pracovní podmínky pro mě začaly být neúnosné, narůstaly nekompetentní zásahy do mé práce. Koneckonců nová vedoucí odboru kultury, kamarádka nového radního a jeho kolegyně z volební kandidátky, jasně řekla čekala jsem s nástupem do funkce, až ředitelem divadla nebude Čestmír Kopecký. Toho mohla dosáhnout dvojím způsobem - mým odvoláním nebo odstoupením. Rada mě svým usnesením zavázala ke dvěma úkolům, z nichž bylo možné splnit jen jeden.
LN: Podle představitelů města bylo jádrem sporu hospodaření divadla. Jak to vidíte vy?
Radnice uvádí každou chvíli jiný důvod, naposledy reorganizaci karlovarské kultury, předtím špatné umělecké výsledky a ještě předtím kontrolu. Tu jsem odmítl jako tendenční a zaujatou. Poté, co jsem v místním tisku zveřejnil některá absurdní tvrzení z této kontroly a také dopis řádně předaný proti podpisu, který se na magistrátu ztratil, přesunul primátor vedoucí kontrolního odboru na jiné pracoviště. Napříště prý bude magistrát provádět kontrolu nezávislým auditem. To však pro mě není dostatečnou satisfakcí, budu usilovat o zrušení této kontrolní zprávy, která obsahuje lži a polopravdy. Magistrát by se měl spíš zabývat kontrolou vlastní činnosti. V roce 1999 nakoupil pro divadlo 26 telefonů, každý za více než 23 tisíc korun, ačkoliv se v obchodě daly pořídit za sedm set korun. Kam zmizelo víc než půl milionu korun, je stejně důležité jako fakt, že v divadle je jen osm zásuvek na telefony.
</TEXT>
<HEADING>
LN: Jak vidíte další budoucnost karlovarského divadla?
</HEADING>
<TEXT>
Analýzu a koncepci karlovarské kultury zpracovávají dva noví radní (majitel videopůjčovny a bývalý učitel) a podle jejich posledních vyjádření se nabízí spojení divadla se symfonickým orchestrem a případná transformace na společnost s ručením omezeným nebo obecně prospěšnou společnost. V Karlových Varech už slušné repertoárové divadlo bylo a i naše práce k němu pomaloučku směřovala. Domnívám se, že i při určitém obohacení hudebně-dramatickým žánrem, které by zohlednilo potřeby lázeňských hostů, si může uchovat vlastní tvář. Uvedení některých našich představení v Karlových Varech, Praze a na festivalech v Hradci Králové i Plzni nám dávaly určitou naději.
LN: S jakými pocity odcházíte, budete dál pracovat v divadle?
Už se asi nedočkám, aby na mě křičela členka kulturní komise, ať dvěma slovy vysvětlím, co dělá dramaturg. Na druhé straně jsem zažil pocity štěstí z krásných okamžiků v divadle. Zůstávám v pražském Divadle Minor a někteří lidé z karlovarského divadla se mnou odejdou do Prahy a budeme spolupracovat v divadelní a filmové oblasti. Svého působení v Karlových Varech nelituji, jen ve mně zůstává trocha hořkosti.
</TEXT>
</DOC>
<DOC>
<DOCID>LN-20020312074</DOCID>
<DOCNO>LN-20020312074</DOCNO>
<DATE>03/12/02</DATE>
<TITLE>
Teletubbies
</TITLE>
<HEADING>
DABING
</HEADING>
<TEXT>
Britský seriál zaměřený na děti ve věku mezi dvěma a třemi lety vysílá Nova každý pracovní den od 8.30 hod. Dabing díla, které získalo mimořádný, byť nikoli jednoznačný věhlas, vcelku zdařile postihuje hlasový rozměr originálu a je překvapivě anonymní jako by se všichni, kdož se podíleli na překladu, režii i přemluvení (rozeznatelné jsou snad jen hlasy Petra Štěpánka a Dany Syslové), styděli za odvedenou práci. Výhrady lze vznést k nesmyslným pozůstatkům angličtiny, počínaje pro děti nesrozumitelným názvem, z něhož se (též anglicky) odvozuje i jednotné číslo, a konče nepřeloženou písničkou ve třetím dílu, která se významově vztahovala ke sledovanému ději. jš
Pražské inšpirácie slovenských spisovateľov
</TEXT>
</DOC>
<DOC>
<DOCID>LN-20020312075</DOCID>
<DOCNO>LN-20020312075</DOCNO>
<DATE>03/12/02</DATE>
<TITLE>
Karlovarský magistrát tvrdí, že proti Čestmíru Kopeckému nikdy oficiálně nevystupoval. Podle slov Alexandra Klimeše, tiskového mluvčího magistrátu, si primátor Zdeněk Roubínek ředitelovy práce vážil.
</TITLE>
<GEOGRAPHY>PRAHA</GEOGRAPHY>
<TEXT>
"Primátor lituje odchodu pana Kopeckého a považuje jej za člověka, který měl karlovarské kultuře co nabídnout," říká Klimeš. To, že se ve vedení divadla od listopadu 1989 vystřídalo minimálně devět ředitelů (údaj Divadelního ústavu navíc nezohledňuje pověřené osoby), Alexander Klimeš hodnotí jako místní folklor: "Zdá se, že radnice se neumí trefit do potřeb divadla a příchozí ředitelé se zase nedokáží srovnat s potřebami města. Spory však měly vždy rozdílnou příčinu."
</TEXT>
<HEADING>
Divadlo mělo nedostatky v hospodaření
</HEADING>
<TEXT>
Tiskový mluvčí soudí, že v případě Čestmíra Kopeckého postupně vyšlo najevo, že není dvakrát silný, pokud jde o hospodaření. "Přecenil své schopnosti a ne-uvědomil si, že součástí jeho práce je i úředničina, a tu zanedbával. Najednou vyšly najevo různé nepořádky v hospodaření divadla." Čestmír Kopecký však tvrdí, že zpráva, která vzešla z kontroly hospodaření, obsahuje polopravdy, a upozorňuje například na podivné nákupy telefonů pro divadlo. "To je složitý problém, který se snaží radnice rozkrýt, je to však záležitost z roku 1997, kterou nám v souvislosti s rekonstrukcí divadla zanechalo předchozí vedení města," vysvětluje Klimeš a tvrdí, že záležitost s telefony souvisí jen se způsobem účtování firmy, která prováděla opravy. "Když jsme pana Kopeckého upozornili na nepořádky v hospodaření, došel k těmto číslům, a aniž měl k dispozici další informace, všechno okamžitě zveřejnil. Bylo to velmi neseriózní, stejně jako to, že oznámil svou výpověď tisku a teprve pak na radnici, která se o jeho rozhodnutí dozvěděla z novin. Na posledním zasedání rady města se ani slůvkem nezmínil, že chce odejít, a přislíbil splnit zadané úkoly. I potom s ním primátor a celé vedení jednalo v rukavičkách. Myslím, že chce využít svého renomé a odejít z Karlových Varů tak, aby to prásknutí dveřmi bylo hodně slyšet," uzavírá Alexander Klimeš. Vedením Městského divadla v Karlových Varech je nyní pověřen zástupce odcházejícího ředitele a podle tiskového mluvčího byla na magistrátě ustavena pracovní skupina, která sonduje případné možnosti, a po zmapování situace navrhne řešení.
Tiskový mluvčí soudí, že v případě Čestmíra Kopeckého postupně vyšlo najevo, že není dvakrát silný, pokud jde o hospodaření. "Přecenil své schopnosti a ne-uvědomil si, že součástí jeho práce je i úředničina, a tu zanedbával. Najednou vyšly najevo různé nepořádky v hospodaření divadla." Čestmír Kopecký však tvrdí, že zpráva, která vzešla z kontroly hospodaření, obsahuje polopravdy, a upozorňuje například na podivné nákupy telefonů pro divadlo. "To je složitý problém, který se snaží radnice rozkrýt, je to však záležitost z roku 1997, kterou nám v souvislosti s rekonstrukcí divadla zanechalo předchozí vedení města," vysvětluje Klimeš a tvrdí, že záležitost s telefony souvisí jen se způsobem účtování firmy, která prováděla opravy. "Když jsme pana Kopeckého upozornili na nepořádky v hospodaření, došel k těmto číslům, a aniž měl k dispozici další informace, všechno okamžitě zveřejnil. Bylo to velmi neseriózní, stejně jako to, že oznámil svou výpověď tisku a teprve pak na radnici, která se o jeho rozhodnutí dozvěděla z novin. Na posledním zasedání rady města se ani slůvkem nezmínil, že chce odejít, a přislíbil splnit zadané úkoly. I potom s ním primátor a celé vedení jednalo v rukavičkách. Myslím, že chce využít svého renomé a odejít z Karlových Varů tak, aby to prásknutí dveřmi bylo hodně slyšet," uzavírá Alexander Klimeš. Vedením Městského divadla v Karlových Varech je nyní pověřen zástupce odcházejícího ředitele a podle tiskového mluvčího byla na magistrátě ustavena pracovní skupina, která sonduje případné možnosti, a po zmapování situace navrhne řešení.
</TEXT>
</DOC>
<DOC>
<DOCID>LN-20020312076</DOCID>
<DOCNO>LN-20020312076</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Od čtvrtka až do středy 21. března bude v pražském kině Aero probíhat přehlídka věnovaná tvorbě amerického režiséra Jima Jarmusche. Na program je zařazeno osm Jarmuschových celovečerních filmů, od debutu z roku 1982 Permanent Vacation přes kultovní snímky Rok koně, Mrtvý muž, Mimo zákon nebo Tajuplný vlak až po zatím poslední snímek Ghost Dog Cesta samuraje. Přehlídku doplní krátkometrážní film - Káva a cigarety: Někde v Kalifornii. Program akce je k nahlédnutí na www.kinoaero.cz.
</TEXT>
</DOC>
<DOC>
<DOCID>LN-20020312077</DOCID>
<DOCNO>LN-20020312077</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Středeční koncert Filipa Topola a skupiny Psí vojáci se z technických důvodů přesouvá na dnešek. V pražském Paláci Akropolis začne v 19.30. Psí vojáci uvedou repertoár svého zatím posledního alba U sousedů vyje pes. Topolova hudba je zastoupena i na nejnovější kompilaci Czech Alternative Music Vol. 8, kterou připravilo vydavatelství Indies Records.
</TEXT>
</DOC>
<DOC>
<DOCID>LN-20020312078</DOCID>
<DOCNO>LN-20020312078</DOCNO>
<DATE>03/12/02</DATE>
<GEOGRAPHY>PRAHA</GEOGRAPHY>
<TEXT>
Absolventka pražské konzervatoře a drážďanské Akademie für alte Musik Monika Knoblochová dnes od 19.30 vystoupí v Sukově síni pražského Rudolfina. Recitál řady České filharmonie bude věnován tvorbě barokních mistrů B. Storaceho, J. S. Bacha, F. Couperina či J. P. Rameaua. Monika Knoblochová na sebe upozornila v roce 1999, kdy se stala laureátkou prestižní mezinárodní soutěže Pražského jara a držitelkou Ceny Nadace Martinů. Vloni se dostala do finále soutěže v rakouském Schardingu. V repertoáru má kromě barokního repertoáru také mnoho skladeb soudobých autorů. Mladá cembalistka v současné době dokončuje studia na pražské AMU a zároveň je také posluchačkou vysoké školy v Kolíně nad Rýnem.
</TEXT>
</DOC>
<DOC>
<DOCID>LN-20020312079</DOCID>
<DOCNO>LN-20020312079</DOCNO>
<DATE>03/12/02</DATE>
<TITLE>
Úvodní večer jarní části letošního ročníku Agharta Prague Jazz Festivalu obsadil slavný americký baskytarista a producent Marcus Miller.
</TITLE>
<TEXT>
V chod do vyprodaného Lucerna Music Baru byl v neděli už dlouho dopředu obležen fanoušky, na které se nedostala vstupenka. "Černá" cena se vyšplhala na dvojnásobek. Takové průvodní jevy známe spíše z prostředí pop music nebo rocku než z jazzové oblasti, jež má stále u nás pověst čehosi "vyššího", určeného jen nedefinovatelné elitě. Tento předsudek, deformující mnoha lidem přirozené přijímání hudby, se ale naštěstí začíná vytrácet. Mohutnou měrou k tomu právě přispívá pražský festival i muzikanti typu Marcuse Millera, které Agharta českým posluchačům - mnohdy vůbec poprvé živě, jako v tomto případě - představuje. Ačkoliv lze alba či koncertní turné, na nichž se Miller podílel jako multiinstrumentalista nebo producent, počítat bez nadsázky na stovky, a navíc jde o čerstvého držitele Grammy za poslední album M 2, největší popularitu získal spoluprací s trumpetistou Milesem Davisem ve finálním období jeho kariéry. Velmi významně poznamenal svým rukopisem zejména jedno z Davisových vůbec nejznámějších alb Tutu. Už od začátku koncertu bylo jasné, kdo je na pódiu pánem. Byť je baskytara považována za doprovodný rytmický nástroj, na oněch zhruba osmdesát minut byla "rehabilitována" coby instrument vévodící, všudypřítomný a sólový. Bylo škoda, že se k sólovému slovu častěji nedostali i další hudebníci, třeba trumpetista Michael "Patches" Stewart (skeptik by možná poznamenal, že si jej Miller vybral zejména proto, že umí dokonale napodobit tón Milese Davise) nebo saxofonista Roger Byam. Millerovská fusion je postavena na poměrně přímočarých funkových groovech. Především jako hodinky přesný bubeník Poogie Bell umožňoval Millerovi absolutní výrazovou svobodu. Miller si jí užíval až do dna v sólových eskapádách, exhibičně předvedl širokou škálu možností, jakými lze na baskytaru hrát. Takových pasáží ovšem možná bylo v průběhu koncertu až příliš (jakkoli právě kvůli nim asi velká část publika přišla). Postupem večera se daleko silnějšími staly okamžiky, kdy Miller udržoval svoje nápadité doprovodné figury, případně komunikoval s kolegy. Nedělní večer byl bezpochyby vynikajícím zahájením letošního "jazzového roku" - a to nás další velké lahůdky ještě čekají. Už 3. dubna na témže místě můžeme očekávat kvartet vynikajícího bubeníka Davea Weckla.
Marcus Miller
Praha, Lucerna Music Bar 10. 3. 2002
Pořadatel: Agharta Jazz Centrum v rámci Agharta Prague Jazz Festivalu
</TEXT>
</DOC>
<DOC>
<DOCID>LN-20020312080</DOCID>
<DOCNO>LN-20020312080</DOCNO>
<DATE>03/12/02</DATE>
<TEXT>
Herecká asociace Screen Actors Guild v neděli již poosmé udílela své ceny. Vítězkou v kategorii nejlepší herečka v hlavní roli se stala Halle Berryová. Trofej obdržela za výkon ve filmu Ples příšer.
</TEXT>
</DOC>
<DOC>
<DOCID>LN-20020312081</DOCID>
<DOCNO>LN-20020312081</DOCNO>
<DATE>03/12/02</DATE>
<TITLE>
DNEŠNÍ TÉMA: Kolik stojí váš byt
</TITLE>
<TEXT>
Stačí, abyste měli byt v centru města nebo v cihlovém domě s výhledem na park a jeho hodnota bude o několik set tisíc korun vyšší než u stejně velkého bytu v jiné lokalitě. O tom, které faktory ovlivňují cenu bytu, se dočtete v dnešní příloze Lidových novin.
"Nejvýraznější vliv na cenu bytu má především to, v jak velkém městě se nachází," míní Michal Macek, jednatel pražské realitní kanceláře Evropa. V Praze jsou byty samozřejmě nejdražší, vysoké ceny jsou i v některých dalších větších městech, jako je Hradec Králové, Plzeň nebo Brno. "Lidé zde podstatně snáz seženou práci," vysvětluje Macek. Důležitá je především lokalita, a to nejen celorepublikově, ale i v rámci konkrétního města. Čím je atraktivnější, tím dražší je tam bydlení. Rozdíly v ceně pak mohou být až desetinásobné. Nejdražší je bydlení přímo v centru města. "To se odvíjí i od toho, že v centru jsou byty cihlové, na okraji jsou spíše paneláky," vysvětluje Michal Macek s tím, že lidé, pokud na to mají dostatek finančních prostředků, dávají častěji přednost domům cihlovým před panelovými. Průměrná cena za metr čtvereční panelákového bytu v Praze je 19 až 20 tisíc korun. Třípokojový byt (70 m 2) v panelovém domě přijde zhruba na 1 400 000 Kč. Stejně velký cihlový byt na okraji města stojí už kolem 2 000 000 Kč. Za byt v centru byste ale zaplatili určitě přes 3 miliony korun, což je navýšení zhruba o 60 %. Cena bytu ve středu Prahy je zhruba 41 000 korun za metr čtvereční. Metr čtvereční bytu v centru Hradce Králové stojí 14 000 korun, což je o 260 procent míň než v Praze. Téměř třikrát levnější jsou ve srovnání s Prahou byty v centru Brna ( 15 500 korun za metr čtvereční) a až o 360 procent v Plzni ( 11 300 korun za metr čtvereční). Kromě lokality jsou důležité i další faktory, které mají na cenu bytu vliv. K nim patří například patro, ve kterém se byt nachází. Nejmenší zájem je o byty v přízemí. Zpravidla jsou až o 20 procent levnější než ve vyšších patrech. U starých domů jsou o 10 procent levnější byty v posledních patrech. "Ve starých domech je v bytech pod střechou horší tepelná izolace a lidé více zaplatí za topení. Také zde hraje roli případné zatékání," odůvodňuje Macek. V domech s větším počtem pater (od čtvrtého patra výš) ovlivňuje cenu bytů výtah. Pokud dům výtah nemá, nejsou vrchní patra nijak lákavá a cenu bytu to pak může srazit o 5 až 10 procent. Neméně důležitý je i fakt, zda k bytu patří také sklep či jiné úložné prostory. Výhodou je pak samozřejmě také balkon nebo terasa. "V dnešní době je velice žádané vlastní plynové etážové topení. Člověk si může sám regulovat výši spotřeby, a tudíž i částku, kterou nakonec za protopený plyn zaplatí," jmenuje další faktor Michal Macek. Podle jeho slov je velký zájem o byty s vhodnou orientací oken na světové strany. Nejžádanější jsou okna na jih nebo jihozápad. "Naopak je to s byty, které mají všechna okna orientovaná na sever," doplňuje Macek. Sumu zaplacenou za byt dále zvyšuje i možnost bezpečného parkování v blízkosti domu. Další faktor, který sice tak zásadně neovlivní hodnotu bytu, ale výrazně zvyšuje pravděpodobnost rychlého prodeje, je například počet bytů na patře, výše měsíčních poplatků, respektive provozních nákladů nebo to, jestli je poblíž domu hlídané parkoviště. "Dobré je také, pokud je z okna vidět na zaparkované auto," dodává Macek.
Přehled cen bytů v ČR čtěte na straně 18 a 19
</TEXT>
<HEADING>
Zjistěte si, jaká je cena vašeho bytu
</HEADING>
<TEXT>
Za základ si vezměte orientační cenu (najdete ji na stranách 18 a 19) a upravte ji podle počtu m 2, který váš byt má. Přičtěte nebo odečtěte procenta ceny podle následující tabulky.
byt v cihlovém domě v centru města: + 60 % byt v cihlovém domě: + 25 % pěkný výhled z bytu: + 20 % "dobrá adresa": + 20 % byt v osobním vlastnictví: + 15 % byt s balkonem: + 7 až 8 % zděné bytové jádro: + 3 až 4 % byt v dosahu metra: + 2 % dům bez výtahu (u vyšších pater): - 5 až 10 % byt v posledním patře starého domu: - 10 % panelový byt na sídlišti - 10 % rušná ulice: - 10 % byt v přízemí: - 20 % nekultivované okolí (neudržované domy a ulice): - 25 %
Co ovlivňuje cenu bytu
</TEXT>
<HEADING>
CENU BYTU ZVYŠUJE:
</HEADING>
<TEXT>
* žijete-li ve větším městě * je-li byt v centru města * pokud je dům cihlový * osobní vlastnictví * zděné bytové jádro * kultivované okolí domu * pěkný výhled z okna * orientace oken na jih či jihozápad * nízký počet pater v domě * méně bytů na jednom patře * přítomnost výtahu v domě s větším počtem pater * je-li poblíž domu hlídané parkoviště eventuálně pokud je z okna vidět na zaparkované auto * jestliže patří k bytu sklep nebo jiný úložný prostor * má-li byt balkon či terasu * malé měsíční poplatky, respektive provozní náklady * vlastní plynové etážové topení (možnost regulace spotřeby plynu) * je-li poblíž domu možnost kulturního či sportovního vyžití (kino, divadlo, sportovní areál, atd.) * pokud je v blízkosti domu supermarket nebo obchodní centrum * jestliže je blízko metro, tramvajová nebo autobusová zastávka
</TEXT>
<HEADING>
CENU BYTU SNIŽUJE:
</HEADING>
<TEXT>
* žijete-li v malém městě * je-li byt na periferii města nebo na sídlišti * pokud je dům panelový * družstevní vlastnictví * umakartové bytové jádro * špatně orientovaná okna * nehezký výhled z okna * mnoho pater v domě * mnoho bytů na jednom patře * nepřítomnost výtahu u vyšších domů * je-li byt v přízemí domu * byt v posledním patře (především u starých domů) * rušná ulice * pokud k bytu nepatří sklep * nemá-li byt balkon * vysoké měsíční poplatky a provozní náklady * velká vzdálenost k tramvajové nebo autobusové zastávce či k metru
* žijete-li v malém městě * je-li byt na periferii města nebo na sídlišti * pokud je dům panelový * družstevní vlastnictví * umakartové bytové jádro * špatně orientovaná okna * nehezký výhled z okna * mnoho pater v domě * mnoho bytů na jednom patře * nepřítomnost výtahu u vyšších domů * je-li byt v přízemí domu * byt v posledním patře (především u starých domů) * rušná ulice * pokud k bytu nepatří sklep * nemá-li byt balkon * vysoké měsíční poplatky a provozní náklady * velká vzdálenost k tramvajové nebo autobusové zastávce či k metru
</TEXT>
</DOC>
<DOC>
<DOCID>LN-20020312082</DOCID>
<DOCNO>LN-20020312082</DOCNO>
<DATE>03/12/02</DATE>
<TITLE>
Lidové noviny přinášejí přehled orientačních cenových rozpětí družstevních bytů a bytů v osobním vlastnictví v okresních městech České republiky a v některých vybraných lokalitách měst a okresů, kde se ceny liší (například lokality hlavního města Prahy). Minimální částky se vztahují k bytům starším, panelovým nebo v méně žádaných lokalitách. Maximální ceny odpovídají bytům v atraktivnějších částech města nebo bytům cihlovým či novým. Abychom tyto ceny zjistili, shromáždili a porovnali jsme nabídky více než sto realitních kanceláří v ČR.
</TITLE>
<TEXT>
Ceny bytů 3+1 (72 m 2) ve vybraných městech
Poznámka: Uvedené částky ukazují orientační ceny bytů 3+1 (družstevních a v osobním vlastnictví). Ceny jsou získávány přímo z aktuálních nabídek realitních kanceláří po celé republice.
Ceny bytů 2+1 (55 m 2) ve vybraných městech
Poznámka: Uvedené částky ukazují orientační ceny bytů 2+1 (družstevních a v osobním vlastnictví). Ceny jsou získávány přímo z aktuálních nabídek realitních kanceláří po celé republice.
11 faktorů, které zvyšují hodnotu vašeho bytu
1. málo bytů na jednom patře
2. hlídané parkoviště poblíž domu
3. je-li z okna bytu vidět na zaparkované auto
4. rok výstavby
5. nízké měsíční poplatky a provozní náklady
6. pokud k bytu patří sklep či jiný úložný prostor
7. vlastní plynové etážové vytápění (možnost regulace spotřeby plynu)
8. orientace oken na jih nebo jihovýchod
9. možnost kulturního a sportovního vyžití (je-li poblíž lokality kino, divadlo, sportovní areál a podobně)
10. dostupnost městské hromadné dopravy
11. má-li byt balkon nebo terasu
Poznámka: Uvedené faktory ovliví cenu bytu zhruba o 1 %. Zvyšují ale pravděpodobnost jeho rychlého prodeje.
Orientační ceny bytů v České republice standardní byt 3 + 1
Mapa zobrazuje rozdělení okresů České republiky do kategorií podle cenového rozpětí bytů 3+1. Ceny jsou z aktuálních nabídek realitních kanceláří v okresních městech.
Orientační ceny bytů v České republice standardní byt 2+1
Mapa zobrazuje rozdělení okresů České republiky do kategorií podle cenového rozpětí bytů 2+1. Ceny jsou z aktuálních nabídek realitních kanceláří v okresních městech.
</TEXT>
</DOC>
<DOC>
<DOCID>LN-20020312083</DOCID>
<DOCNO>LN-20020312083</DOCNO>
<DATE>03/12/02</DATE>
<TITLE>
Po zimním období je třeba posílit imunitní systém organismu. Nejlépe k tomu poslouží vitaminy
</TITLE>
<HEADING>
DNEŠNÍ TÉMA: Jak se připravit na jaro
</HEADING>
<TEXT>
Léčba bylinami a bylinnými přípravky se opět rozmáhá. Ideální jsou jako doplněk léčby, při počátečních příznacích mnoha onemocnění, ale také při doznívání radikálně léčených nemocí.
Užívání léčivých bylin se v posledních desetiletích postupně vytrácelo. Pro mnohé lidi bylo a ještě je příjemnější a jednodušší polykání tabletek zakoupených v lékárně než vaření čajů z nasušených bylin. V současnosti lze sledovat v užívání bylin a bylinných přípravků opačný trend. Lidí, kteří se o bylinky zajímají a využívají je k léčebným účelům, přibývá. "Jedná se spíše o vyšší vzdělanostní skupiny obyvatel," říká Irena Martínková, absolventka oboru byliny a bylinné směsi při Farmaceutické fakultě v Hradci Králové. Léčivé byliny se dnes pěstují ve velké většině v polních kulturách s řízenou agrotechnikou. Přibývá i specializovaných obchodů. Kdo nemá o bylinách příliš velké znalosti a rád by jimi občas nahradil či doplnil léčbu syntetickými léky, neměl by se ostýchat do takového obchodu či do lékárny zajít a vyptat se. Zkušený lékárník by měl zákazníka vyslechnout a na jeho problém najít ty nejvhodnější byliny.
</TEXT>
<HEADING>
Bylinami se lze i předávkovat
</HEADING>
<TEXT>
Nejen babky kořenářky, ale i někteří odborníci říkají, že na každou nemoc existuje bylinka, která pomáhá. Ne všechny účinky bylin jsou však dosud známé. A to je důležité. Byliny nejsou všemocné, názory na jejich účinek se po letech mění a navíc mohou někdy i uškodit. A to zejména při nadměrném užívání nebo samovolném dávkování. Jistou opatrnost by člověk měl zachovat i při používání například třezalky. "Její silný odvar se v kombinaci se slunečním zářením dokonce používal ve starověku k popravám," říká Irena Martínková. Při užívání léčivých bylin je nutné dodržovat určitá pravidla. Obecně platí, že většina směsí by se neměla užívat dlouhodobě. Je chybou myslet si, že bylinky je možné užívat v jakémkoliv složení. Byliny jsou také léky a dodržovat omezení a doporučení je tedy nezbytné. Nejlepší je kupovat byliny či výrobky z nich v lékárnách či oficiálních prodejnách. Tam byste měli dostat záruku, že složení přípravku opravdu odpovídá údajům uvedeným na obalu a že je jeho obsah zdravotně nezávadný. Bylinné přípravky uváděné jako léky totiž musí před uvedením na trh projít schvalovacím řízením. Zkoumá se například i doba a místo skladování bylin. "Myslím, že v tomto směru je věnována vysoká pozornost tomu, co a jak se prodává. Firmy zabývající se dovozem a distribucí bylin nemají důvod riskovat ztrátu licence, protože oficiální trh s bylinami je opravdu nasycen," říká Irena Martínková, která má s prodejem bylin vlastní zkušenosti. Kromě toho, že je odbornicí ve svém oboru, je i majitelkou prodejny s rostlinnými přípravky. Výrobky a přípravky nakupuje od renomovaných firem.
</TEXT>
<HEADING>
Byliny nejsou všemocné
</HEADING>
<TEXT>
Účinky bylin by se ale neměly přeceňovat. Na problémy, jako je například slepé střevo, je vhodnější klasická léčba. Ideální je spojit klasickou léčbu s bylinnou. "V dobách největší euforie vítězné medikamentózní medicíny byly součástí klasické medicíny čaje urologické a heřmánek. Poloilegálně lípa a černý bez," říká Irena Martínková. Mnoho zejména starších lékařů se podle jejích slov na byliny nedívá zrovna dobře a dává mezi ně rovnítko s léčitelstvím. Léčba bylinami se podle Ireny Martínkové hodí zejména při počátečních příznacích mnoha onemocnění, při doznívání i hodně radikálně řešených nemocí. Mohly by sloužit i jako prostředek usnadňující průběh neřešitelných nemocí. Byliny se například výborně osvědčují při ošetřování popálenin po ozařování nebo jako bylinné čaje na běžné pití, nezatěžující organismus při nemoci. Byliny se dobře uplatňují i při určitých poruchách plodnosti, při nespavosti, při psychosomatózách, které lidi prožívají obzvláště těžce. "Ale to už samozřejmě záleží na lékaři, jestli se s pacientem chce babrat, nebo radši podstrčí pilulku na jistotu," upozorňuje. O bylinných přípravcích, které člověk užívá, by měl informovat svého lékaře. Protože i tyto přípravky se mohou navzájem ovlivňovat s běžnými léky. Nesmí se zapomenout, že bylinky jsou také léky. Mateřídouška například ovlivňuje účinky antibiotik.
</TEXT>
<HEADING>
Nejvíce se prodávají bylinné čaje
</HEADING>
<TEXT>
Nejčastěji se prodávají byliny sušené, a to ve formě čajů. Byliny bývají často již připraveny ve formě sáčků. Druhy bylin se prodávají buď jednotlivě (máta, lípa, šalvěj), nebo si lze pořídit směs. Ta bývá často označena podle toho, na které potíže působí (urologická směs, na povzbuzení atd.). Dále je možno užívat bylinky ve formě bylinných a vitaminových tablet. Ty kromě bylin obsahují i vitaminové složky, které působí a podporují i činnost jiných orgánů.
Nejčastěji se prodávají byliny sušené, a to ve formě čajů. Byliny bývají často již připraveny ve formě sáčků. Druhy bylin se prodávají buď jednotlivě (máta, lípa, šalvěj), nebo si lze pořídit směs. Ta bývá často označena podle toho, na které potíže působí (urologická směs, na povzbuzení atd.). Dále je možno užívat bylinky ve formě bylinných a vitaminových tablet. Ty kromě bylin obsahují i vitaminové složky, které působí a podporují i činnost jiných orgánů.
</TEXT>
</DOC>
<DOC>
<DOCID>LN-20020312084</DOCID>
<DOCNO>LN-20020312084</DOCNO>
<DATE>03/12/02</DATE>
<TITLE>
Po zimě je organismus oslabený a unavený. Kromě fyzické stránky trpí i psychická. Dodat tělu chybějící energii je možné bylinnou kúrou a vitaminy.
</TITLE>
<TEXT>
Tělo, které je po zimě oslabeno, trpí častěji nemocemi. Na přelomu března a dubna již organismus nemá žádnou rezervu, ze které by mohl čerpat. A protože tělesné zdraví jde ruku v ruce se zdravím psychickým, mohou se přidružit i poruchy spánku nebo dokonce deprese. Lidé, kteří se cítí unaveni a bez energie, by měli více odpočívat a zvýšit příjem vitaminů. Organismu rovněž ulehčí přechod stravy ze zimní na lehkou jarní. Jedním z nejlepších způsobů, jak znovu "nastartovat" tělo po dlouhé zimě, je jednodenní půst a bylinné kúry. "Nejen že bych každému doporučovala jarní očistnou kúru, ale doporučuji i podzimní kúru spojenou s bylinami na posílení imunitního systému," říká Irena Martínková, absolventka oboru léčivé rostliny Farmaceutické fakulty Univerzity Karlovy v Hradci Králové. "K mým jarním a předjarním rituálům patří i třeba pojídání pupenů z javorů, jasanů, olší, bříz, topolů nebo kočiček," říká. Podle jejích slov je dobré kromě jarních a podzimních pročišťujících kúr provádět i očištění po nemoci, zejména po antibiotické léčbě a operacích. Léčivé rostliny lidé užívají již několik tisíc let. Byliny se užívaly ve formě nálevů, vonných mastí nebo se přidávaly do koupele. Keltští druidové dokázali pomocí posvátných bylin nejen věštit budoucnost, ale také úspěšně léčit různé neduhy. Temná doba středověku bylinkám moc nepřála - mnoho žen, které je sbíraly, skončilo na hranici jako čarodějnice. Dnes jsou léčivé rostliny znovu rovnocenným partnerem chemicky vyráběným lékům.
</TEXT>
<HEADING>
Kopřiva podporuje vyplavování zplodin
</HEADING>
<TEXT>
Nejoblíbenější mezi jarními bylinami je bezesporu kopřiva. Její čerstvé listy obsahují vysoké množství chlorofylu, křemíku, vápníku, fosforu, tříslovin, vitaminu C. Kopřiva jako součást bylinných očistných kúr byla a je kromě Česka velmi populární v Rusku a ve Francii. Kopřiva se doporučuje k rychlému vyplavování zplodin látkové výměny. Užívání kopřivy není ale zcela bez problémů. "Například lidem trpícím jakýmkoliv porušením sliznice trávicího traktu jako jsou vředy žaludku by užívání kopřivy mohlo způsobit krvácivé stavy," upozorňuje Irena Martínková. Ke kopřivě je dobré sbírat i čerstvé listy jahodníku (reguluje tvorbu žluče), černého rybízu (obsahuje vitaminy a minerály) a listy černého bezu (vitamin C). K této směsi můžeme přidat i listy jitrocele, který obsahuje soli vápníku, draslíku a kyselinu křemičitou. Květy sedmikrásky se mohou přidávat do salátů nebo je možné je jíst jen tak - mají dobrý vliv na vylučování žaludečních šťáv, zbavují tělo přebytečné vody a obsahují mnoho cenných minerálních látek. Tužebník jilmový nazývaly babky kořenářky nevěstinka, luční dáma nebo chlapice. Tato rostlina obsahuje kyselinu salicylovou - známý acylpyrin. Kromě toho zvyšuje produkci žluči, čímž příznivě ovlivňuje trávení. Také podporuje činnost imunitního systému. Má protizánětlivé účinky, působí na močový a potní systém. Užívá se proto hlavně při horečnatých stavech.
</TEXT>
<HEADING>
Zdraví z obchodu
</HEADING>
<TEXT>
Ne každý ví, že celer, zvláště řapíkatá varianta, má posilující účinek na organismus, oslabený po zimě. Jeho užívání se ale nesmí přehánět. Větší přísun vitaminu C v období předjaří je samozřejmostí - všichni si potřebují zvýšit imunitu. Osvědčily se jak vitaminové "bomby" v podobě různých ovocných salátů s citronovou zálivkou, tak i jako multivitaminové preparáty. Ty je třeba užívat přesně podle návodu.
</TEXT>
<HEADING>
Byliny, které dodávají tělu energii
</HEADING>
<GEOGRAPHY>kopřiva</GEOGRAPHY>
<TEXT>
čerstvé listy obsahují množství chlorofylu, křemíku, vápníku, fosforu, tříslovin, vitaminu C. Doporučuje se k rychlému vyplavování zplodin látkové výměny.
jahodník - sbírají se čerstvé listy. Reguluje tvorbu žluče.
černý rybíz - čerstvé listy obsahují vitaminy a minerály
černý bez - listy obsahují vitamin C
jitrocel - listy obsahují vápník, draslík a kyselinu křemičitou
sedmikráska - květy se mohou přidávat do salátů nebo je možné je jíst jen tak. Mají vliv na vylučování žaludečních šťáv, zbavují tělo přebytečné vody a obsahují mnoho cenných minerálních látek.
tužebník jilmový - obsahuje kyselinu salicylovou. Zvyšuje produkci žluči, ovlivňuje trávení. Podporuje činnost imunitního systému.
</TEXT>
</DOC>
<DOC>
<DOCID>LN-20020312085</DOCID>
<DOCNO>LN-20020312085</DOCNO>
<DATE>03/12/02</DATE>
<TITLE>
ALOE PRAVÁ
</TITLE>
<TEXT>
Gel z této rostliny se užívá při popáleninách a poraněních. Působí i na suchou pokožku, někdy i na plísňové infekce. Uštípnutý list přikládejte přímo na postižené místo. Ženy v těhotenství nesmí tuto bylinu užívat, má silně projímavé účinky. Vyšší dávky mohou vyvolat zvracení.
</TEXT>
<HEADING>
HEŘMÁNEK PRAVÝ
</HEADING>
<TEXT>
Nálev se používá při poruchách zažívání, při nechutenství, tlumí žaludeční křeče. Při rozrušení nebo stresu pijte šálek odvaru před spaním. Heřmánek se inhaluje při silných zánětech nosní sliznice (konzultujte to s lékařem). Pozor ale, může vyvolat kontaktní dermatitidu či silnou alergii.
</TEXT>
<HEADING>
JINAN DVOULALOČNÝ
</HEADING>
<TEXT>
Jeho listy se používají při chorobách oběhové soustavy, jsou vhodné pro zlepšení toku krve k mozku. Zlepšuje schopnost soustředění. Uklidňuje, zmírňuje pocity úzkosti. Tlumí bolesti hlavy. Pozor, nadměrné užívání může způsobit nemoci kůže, bolesti hlavy, zvracení, průjem. Může vyvolat i silnou alergii.
</TEXT>
<HEADING>
KOPŘIVA DVOUDOMÁ
</HEADING>
<TEXT>
Obsahuje množství vitaminu C, čistí organismus od kyseliny močové. Zmírňuje dnu a artritidu. Nálev z ní se užívá ke stimulaci krevního oběhu. Omývání se doporučuje na popáleniny, rány a kousnutí hmyzem. Oplachování vlasů působí proti lupům.
</TEXT>
<HEADING>
MÁTA
</HEADING>
<TEXT>
Uvolňuje svalstvo trávicího traktu, podporuje tok žluči. Doporučuje se zejména při trávicích potížích, plynatosti. Působí proti cestovní nevolnosti. Při chřipce a horečkách podporuje pocení. Pozor, éterický olej se nesmí užívat příliš dlouho, může dráždit sliznice. Není vhodná pro děti.
</TEXT>
<HEADING>
BEZ ČERNÝ
</HEADING>
<TEXT>
Horký nálev z květů se pije při horečnatých onemocněních, při zánětech horních cest dýchacích, včetně senné rýmy. Působí místně protizánětlivě, používá se i k ošetření kůže. Výplach úst se doporučuje při ústních vřídcích, bolavém krku a zánětu mandlí. Kořen má projímavé účinky.
</TEXT>
<HEADING>
JAHODNÍK OBECNÝ
</HEADING>
<TEXT>
Listy působí proti průjmům, při zánětech a infekcích žaludku, při poruchách zažívání, artritidě a revmatismu (zejména v kombinaci s třezalkou a tužebníkem). Plody stimulují činnost jater.
</TEXT>
<HEADING>
JITROCEL
</HEADING>
<TEXT>
Listy mírní bolest při zánětech a podráždění močové soustavy. Šťáva se lisuje z čerstvých listů. Užívá se při zanícení sliznic, usnadňuje odkašlávání. Užívá se i při průjmech a infekcích. Mast se doporučuje na popáleniny a rány.
</TEXT>
<HEADING>
LEVANDULE
</HEADING>
<TEXT>
Užívá se při nervovém vypětí, bolestech hlavy a při trávicích potížích. Zahání vyčerpání a bolest. Olej se používá na sluneční popáleniny nebo na opařeniny. U vnímavých osob může vyvolat alergii, zejména ve spojení se slunečními paprsky.
</TEXT>
<HEADING>
MEDUŇKA LÉKAŘSKÁ
</HEADING>
<TEXT>
Nálev z listů, nejlépe čerstvých, se užívá při depresích, nervovém vyčerpání, zažívacích potížích, při nevolnostech nebo nespavosti. Také při počátečním stadiu nachlazení a chřipky. Pozor, není vhodná pro těhotné ženy.
</TEXT>
<HEADING>
MĚSÍČEK LÉKAŘSKÝ
</HEADING>
<TEXT>
Používá se na mnoho kožních onemocnění, zánětů i při horečnatých stavech. Zvyšuje energii jater. Je vhodný i na potíže při menopauze, menstruačních bolestech, gastritidě. Olej z měsíčku se doporučuje na omrzliny, mast na hemoroidy.
</TEXT>
<HEADING>
PRVOSENKA
</HEADING>
<TEXT>
Nálev z květů se užívá při bolestech hlavy, horečkách, nachlazení, prochladnutí. Tlumí rozrušenost a podrážděnost. Užívá se při nespavosti. Pozor, ovlivňuje účinky jiných léků, nesmí ji užívat lidé alergičtí na acylpyrin.
</TEXT>
<HEADING>
RŮŽE
</HEADING>
<TEXT>
Její plody - šípky jsou důležitým zdrojem vitaminu C. Sirup se přidává do směsí proti kašli. Éterický olej vyrobený z růžových květů se používá při masážích pro uvolnění a zlepšení nálady.
</TEXT>
<HEADING>
TUŽEBNÍK JILMOVÝ
</HEADING>
<TEXT>
Nálev z natě se užívá při horečkách a při nachlazení. Tiší žaludeční nevolnosti. Působí i při revmatických bolestech, ve formě obkladu zlepšuje stav kožních vředů. Vychlazený nálev tužebníku se doporučuje na zánět spojivek a další oční onemocnění. Tuto bylinu nesmějí užívat lidé citliví na salicyláty.
</TEXT>
<HEADING>
MATEŘÍDOUŠKA
</HEADING>
<TEXT>
Má antiseptické účinky, je dobrá zejména při hluboko usazených hrudních infekcích projevujících se hustým žlutým hlenem. Užívá se při problémech s trávením. V těhotenství se nesmí užívat vůbec. Mateřídouškový olej může dráždit sliznice.
</TEXT>
<HEADING>
MALINÍK
</HEADING>
<TEXT>
Působí proti bolestem hrdla, proti ústním vředům. Při bolestech v krku se užívá jako kloktadlo. Působí i při průjmech. Je součástí léků na revmatismus. Těhotné ženy by se měly užívání odvaru vyvarovat.
</TEXT>
<HEADING>
ROZMARÝNA LÉKAŘSKÁ
</HEADING>
<TEXT>
Vhodná při vyčerpání, slabostech, depresi, posiluje krevní oběh, stimuluje trávení. Užívá se při bolestech hlavy, při chřipce a nachlazení. Používá se na oplachování vlasů, působí totiž proti lupům.
</TEXT>
<HEADING>
TŘEZALKA TEČKOVANÁ
</HEADING>
<TEXT>
Při vnitřním užívání může zlepšovat náladu, působí na nervové spoje v mozku. Snižuje úzkost, podrážděnost. Účinkuje při nespavosti, při stavech nervového vyčerpání. Pozor, nesmí se užívat dohromady s některými léky, hlavně na depresi a na nemoci oběhové soustavy. Zvyšuje riziko krvácení u uživatelek hormonální substituce. Může vyvolat i alergickou reakci.
Pramen: Penelope Odyová - Velký atlas léčivých rostlin, Osveta 1995
</TEXT>
</DOC>
<DOC>
<DOCID>LN-20020312086</DOCID>
<DOCNO>LN-20020312086</DOCNO>
<DATE>03/12/02</DATE>
<TITLE>
Jen u výrobků z lékáren a oficiálních prodejen máte zaručenou zdravotní nezávadnost
</TITLE>
<TEXT>
Rostlinné přípravky zakoupené na tržištích mohou uživatelům způsobit zdravotní problémy. Mohou se v nich totiž vyskytovat i jiné látky, o kterých není na obalu výrobku žádná zmínka. Lidé, kteří sbírají byliny sami, by je neměli trhat ve znečištěných městech a u silnic.
K případům, kdy se někdo otrávil či si přivodil zdravotní potíže po požití nějaké bylinné směsi, dochází i v České republice. Nevyskytují se ale naštěstí příliš často. V loňském roce přinesl tisk zprávu, která vyděsila mnoho lidí. Sedmačtyřicetiletá žena po užívání bylinné směsi na hubnutí zemřela. Trpěla srdeční chorobou a látky obsažené v přípravku potlačovaly účinky léků, které užívala. Při rozboru obsahu bylinné směsi bylo navíc zjištěno, že obsahuje plísně, toxické látky, množství nečistot, prachu a dokonce myší trus. Špatné zkušenosti, i když ne naštěstí stragickým koncem, měly i některé další uživatelky podobných směsí. Plísně a toxické látky mohou ve směsích vznikat při špatném skladování či nevhodném zpracování.
</TEXT>
<HEADING>
Sbírání bylin má svá pravidla
</HEADING>
<TEXT>
Když už někdo užívá byliny, které si sám natrhá, měl by dodržovat určitá pravidla při jejich zpracování. Byliny by se měly skladovat na vzdušném místě bez přístupu světla, při pokojové teplotě. Je třeba také dbát na to, kde jsou byliny sbírány. Člověk si může uškodit i tím, že je sbírá na nevhodných místech jako například u silnice, ve větších a znečištěných městech.
</TEXT>
<HEADING>
Nekupujte bylinné přípravky na trhu
</HEADING>
<TEXT>
Odborníci doporučují vybírat si byliny a bylinné směsi přímo v lékárnách či oficiálních prodejnách. Produkty, které se zde prodávají, totiž musí projít kontrolou. Rozhodně není dobré nakupovat toto zboží na trhu. Tam si totiž nemůžete být jisti tím, co všechno směs obsahuje. Nejednou se stalo, že byly v takových směsích obsaženy zdraví škodlivé látky nebo jiné druhy bylin, o kterých nebyly na obalu žádné zmínky. Nemáte ani žádnou záruku, jak a kde bylo zboží skladováno. "Nikdy, ani v největší nouzi, bych si nekoupila byliny na tržišti. Tím méně v drcené formě. Výjimkou může být pouze živá bylina s kořeny, kterou chci pěstovat," říká Irena Martínková, konzultantka v oboru léčivých bylin. Směsi a přípravky prodávané v drogeriích by samozřejmě také neměly být zdraví škodlivé, měly by totiž odpovídat stanoveným normám. "O bylinách prodávaných v drogerii si myslím, že velmi často pocházejí ze stejného pole jako ty v lékárnách," říká.
5 rad, jak bezpečně užívat byliny
1. Nakupujte v lékárnách či v oficiálních prodejnách. Jen tam máte jistotu, že výrobky odpovídají zdravotním předpisům.
2. Nezapomeňte, že byliny jsou také léky, a při nesprávném užívání mohou i uškodit. Dodržujte doporučené dávkování.
3. Nechte si poradit odborníkem, jaké byliny jsou na vaše problémy nejlepší. Než začnete něco užívat, musíte dobře znát svůj zdravotní stav.
4. Informujte o užívání bylin svého lékaře. Některé mohou ovlivňovat účinky jiných léků.
5. Přechod na bylinné čaje v těhotenství je doporučován, vždy se ale poraďte s odborníkem. Dětem se doporučují jen oficiálně vyráběné produkty, které prošly kontrolou.
</TEXT>
</DOC>
<DOC>
<DOCID>LN-20020312087</DOCID>
<DOCNO>LN-20020312087</DOCNO>
<DATE>03/12/02</DATE>
<TITLE>
Některé přírodní látky mohou vyvolat u těhotných žen potrat
</TITLE>
<TEXT>
Čaje s obsahem léčivých bylin se dnes používají běžně. Upozornění, že některé rostliny mohou vyvolat alergii, u těhotných spontánní potrat, na jejich obalech ale často chybí.
Za normálních okolností jsou léčivé rostliny považovány za zelený zázrak. Jejich účinky se - při odpovědném přístupu a správném dávkování - mohou zázraku téměř podobat. Vždy je ale třeba vědět, že stejně jako u léků chemických, i rostlinné mají své pro a proti. Třeba běžně užívaný řebříček obecný, vynikající prostředek při horečnatých onemocněních nebo senné rýmě, by při používání během těhotenství mohl způsobit stahy dělohy, a tím vyvolat nechtěný potrat. Mezi další byliny, na které by si těhotné ženy měly dát pozor, patří i aloe. Její listy totiž obsahují glykosidy, které působí silně projímavě. Andělika lékařská se dříve užívala při dlouhotrvajícím porodu protože způsobuje stahy dělohy, její užití je během těhotenství také kontraindikováno. Abnormality plodu by mohlo způsobit užívání natě pelyňku. Pelyněk pravý obsahuje návykový thujol. Ten vynesl svou pověst oblíbenému nápoji dekadentních básníků - absintu. Thujol přechází do mateřského mléka - neměl by se tedy užívat ani při kojení. Mezi další rostliny, jejichž užívání během těhotenství je rizikové (způsobuje stahy dělohy), patří kokoška pastuší tobolka (snižuje krevní tlak, zastavuje krvácení, pomáhá při průjmu), heřmánek pravý (užívá se při nechutenství, nespavosti, poruchách zažívání, zabraňuje zvracení), skořicovník (posiluje organismus, podporuje energii ledvin, pomáhá při průjmu).
</TEXT>
<HEADING>
Podběl poškozuje játra
</HEADING>
<TEXT>
Voňavá semínka fenyklu obecného se přidávají do sladkých jídel, odvar se dává kojencům a malým dětem, když trpí kolikou. Odvar je vynikajícím prostředkem pro tvorbu mateřského mléka. Užívání větších dávek během těhotenství je ale nebezpečné. Riziko hrozí i při užívání levandule, která se jinak běžně používá při nervovém vyčerpání nebo bolestech hlavy. Proto, že způsobuje stahy dělohy, se v některých zemích využívá během porodu. To platí i o sporýši lékařském, který po porodu navíc podporuje tvorbu mléka. Podběl je jedna z prvních bylin, které se objevují již brzy na jaře. Vždy býval součástí mnoha bylinných směsí proti kašli. V České republice je však jeho užívání, stejně jako v Austrálii a na Novém Zélandu, zakázáno úplně. V Británii jej smí lidé užívat pouze pod lékařským dohledem. Bylina totiž obsahuje alkaloidy. Tyto látky mohou vyvolat nevratné poškození jater.
</TEXT>
<HEADING>
Heřmánek může vyvolat anafylaktický šok
</HEADING>
<TEXT>
Heřmánek lékařský se užívá pro zklidnění, dává se dětem před spaním. Působí proti křečím žaludku, při nechutenství, přidává se do pleťových krémů, do šamponů na vlasy. Při sběru heřmánku je ale nutno dodržovat určitá pravidla. Posezení ve vlhkém heřmánkovém trávníku může způsobit zejména dětem kontaktní zánět kůže nebo alergickou reakci. Ta může u dětí vést až k život ohrožujícímu anafylaktickému šoku. Třezalka tečkovaná, zvaná také svatojánská bylina, se užívá při nespavosti nebo depresi. Kombinovat ji s chemickými léky proti depresi je ale nebezpečné. Užívání třezalky ve vyšších dávkách může vyvolat nepříjemnou alergickou reakci na sluneční záření. Některé byliny také mohou zvyšovat nebo snižovat účinek jiných léků. Pokud tedy někdo nějaké léky bere, měl by se o současném užívání léčivých rostlin poradit se svým lékařem.
Heřmánek lékařský se užívá pro zklidnění, dává se dětem před spaním. Působí proti křečím žaludku, při nechutenství, přidává se do pleťových krémů, do šamponů na vlasy. Při sběru heřmánku je ale nutno dodržovat určitá pravidla. Posezení ve vlhkém heřmánkovém trávníku může způsobit zejména dětem kontaktní zánět kůže nebo alergickou reakci. Ta může u dětí vést až k život ohrožujícímu anafylaktickému šoku. Třezalka tečkovaná, zvaná také svatojánská bylina, se užívá při nespavosti nebo depresi. Kombinovat ji s chemickými léky proti depresi je ale nebezpečné. Užívání třezalky ve vyšších dávkách může vyvolat nepříjemnou alergickou reakci na sluneční záření. Některé byliny také mohou zvyšovat nebo snižovat účinek jiných léků. Pokud tedy někdo nějaké léky bere, měl by se o současném užívání léčivých rostlin poradit se svým lékařem.
</TEXT>
</DOC>
<DOC>
<DOCID>LN-20020312088</DOCID>
<DOCNO>LN-20020312088</DOCNO>
<DATE>03/12/02</DATE>
<GEOGRAPHY>SYDNEY</GEOGRAPHY>
<TEXT>
Výtažek z jedu v mušlích z mořského pobřeží v Austrálii lze využít jako analgetikum, které je mnohokrát účinnější než morfium. Farmaceutická laboratoř Medica Holdings Ltd oznámila, že upravený produkt by se mohl dostat na trh za pět let. Zkoušky tohoto prostředku k utišování bolesti, který by měl být podáván pacientům trpícím rakovinou, artritidou či AIDS, by měly začít již v těchto dnech na dobrovolnících a měly by trvat jeden a půl roku. Výzkumná společnost Xenome, která ze 40 procent náleží společnosti Medica, identifikovala molekulu původem z jedu mušlí, která by mohla působit na nervové bolesti. Jed využívají mořští predátoři k znehybnění oběti před jejím pozřením. Medica ubezpečuje, že v případě úspěchu nového analgetika na desetimiliardovém trhu nehrozí zdecimování malebného pobřeží Austrálie. Po získání výtažku a jeho genetickém zmapování je totiž prý možné jej reprodukovat v laboratorních podmínkách.
</TEXT>
</DOC>
<DOC>
<DOCID>LN-20020312089</DOCID>
<DOCNO>LN-20020312089</DOCNO>
<DATE>03/12/02</DATE>
<GEOGRAPHY>WASHINGTON</GEOGRAPHY>
<TEXT>
Rajská šťáva, kečup a další produkty z rajčat obsahují účinné antioxidanty, které mohou snížit riziko rakoviny prostaty. Vyplývá to ze studie, v níž vědci analyzovali výběr potravin a zdravotní záznamy u více než 47 000 mužů. Výsledky byly zveřejněny v časopise Journal of the National Cancer Institute. Vědci zjistili, že u mužů, kteří v týdnu jedli alespoň dva pokrmy obsahující rajčata, se snížilo riziko rakoviny prostaty o 24 až 36 procent. Podle autora studie Edwarda Giovannucciho potvrzuje výzkum dřívější závěry týkající se rajčatových produktů. Ty mají vysoký obsah antioxidantu lykopenu (karotenového barviva). "Objevy podporují domněnku, že strava bohatá na rajčata a potraviny obsahující lykopen, stejně jako další ovoce a zelenina, může snižovat riziko rakoviny prostaty," říká Giovannucci. Lykopen zřejmě chrání tak, že absorbuje volné radikály vznikající při látkové přeměně a mohou poškozovat genetickou strukturu buněk. Vědci porovnávali údaje o zdravotním stavu a stravovacích zvyklostech 47 000 mužů ve věku 45 až 75 let v letech 1986 až 1998. V této době onemocnělo rakovinou prostaty 2481 sledovaných mužů. Ukázalo se, že rajčata, zvláště tepelně zpracovaná, měla příznivé účinky na rakovinu prostaty. Tepelná úprava patrně narušuje buněčnou stěnu plodů, a umožňuje organismu absorbovat více lykopenu. Vědci ale zdůraznili, že výrobky z rajčat by měly tvořit jen součást vyváženého jídelníčku.
</TEXT>
</DOC>
<DOC>
<DOCID>LN-20020312090</DOCID>
<DOCNO>LN-20020312090</DOCNO>
<DATE>03/12/02</DATE>
<TITLE>
Pražský tým dnes v Lize mistrů nastoupí na hřišti nejslavnějšího fotbalového klubu světa Realu Madrid
</TITLE>
<TEXT>
Bude to hra kočky s myší, nebo snad trpaslík nachytá obra? První verze předposledního utkání osmifinále Ligy mistrů na stadionu Realu Madrid zní fotbalistům Sparty v uších nejčastěji. Sami však sní o té druhé.
MADRID (od zpravodaje LN ve Španělsku) Stalo se to na podzim roku 1983. Sparťané vyběhli na trávník stadionu Santiago Bernabeu proti nejslavnějšímu klubu planety Realu Madrid. Hrál se Pohár UEFA. A Pražané remizovali 1:1. Jiřímu Novotnému bylo tehdy třináct let. Seděl se svým tátou a dědou u rádia. Když mladý útočník Tomáš Skuhravý vstřelil gól, vyskočili všichni radostí. "Strašně jsme křičeli," vybavil si Novotný. Dnes je nejzkušenějším mužem Sparty. Kdyby utkání skončilo podobně, řádil by možná stejně. "Bod, to by byl úspěch," zasnil se. Je to vůbec možné? Jde o chiméru, nebo o přání, které se může splnit? "Je to stejné, jako když jsem trénoval Hradec a hráli jsme se Spartou, která jela na titul," vyhodnotil situaci trenér Jaroslav Hřebík. "Šance na úspěch je tak pět procent. Ale uděláme všechno pro to, aby to byl ten jeden zápas z dvaceti, kdy ho můžeme dosáhnout," dodal.
</TEXT>
<HEADING>
Trenér vsadil na Abandu
</HEADING>
<TEXT>
Sebedůvěru dodává předpoklad, že Real nenastoupí v nejsilnější sestavě. Postup má jistý, navíc ho v lize čeká souboj s Barcelonou. "Na tohle utkání se soustředíme víc," přiznal klidně anglický záložník Steve McManaman. "Není důležité, jestli ve skupině skončíme první, nebo druzí. Přesto je ale zápas se Spartou důležitý, kvůli naší prestiži musíme dál získávat body," uvedl kouč Vicente del Bosque. V nominaci na utkání chybí zraněný Figo, Makelele, kanonýr Raúl i kapitán Hierro, na lavičku asi usedne nejdražší hráč všech dob Zidane. Hřebík to však za velkou výhodu nepovažuje. "Bude to trochu problém. Způsob hry těch, kteří nastupují pravidelně, dobře známe," prohodil. Sparťané si navíc nemyslí, že by nastoupili proti madridskému "béčku", takové řeči je zlobí. "Kdo fotbalu rozumí, ví, že to tak není," řekl rázně Novotný. "Real nemá náhradníky," pravil obránce Jan Flachbart. Zatímco kouč Realu si může vybírat zbohaté galerie hvězd, Hřebík je na tom hůř. Hrát už sice může zadák Hübschman, zraněni však stále jsou Mareš a Grygera a Horák není na soupisce pro Ligu mistrů. Záda navíc trápila útočníka Kincla. "Budu trénovat naplno," vyhlásil večer. "To bude poprvé, co jsi ve Spartě," rýpl si Novotný. Pražané nastoupí jen s jedním hrotem. Na pravou stranu defenzivy se stáhne Tomáš Čížek, který je přichystán na brazilského rychlíka Roberta Carlose - pokud nastoupí. "Je rychlý, má skvělou levačku, bude to těžké," přemítal Čížek. Nejzajímavějším tahem ovšem je zařazení Kamerunce Patriceho Abandy, který bude plnit v záloze spolu s mladíkem Kleinem defenzivní úkoly. Za Spartu v poslední době nenastupuje, ale na tréninku si ho vzal Hřebík, jenž potřeboval vyztužit defenzivu, stranou. "Dozvěděl jsem se to opravdu až teď, ale překvapený jsem nebyl," povídal Abanda. "Jsem rád, že budu hrát." Je znát, že se tým dává těžko dohromady, zbraně však nesložil. "Nepřijeli jsme do Madridu prohrát," řekl Flachbart. "Nebudeme obětním beránkem," přidal se brankář Čech. "Kdybychom jenom bránili, tak nic neuhrajeme. Rychlé protiútoky a standardní situace, to by mohlo pomoci," zamyslel se stratég Hřebík. "A Real musí mít smůlu," uzavřel. Utkání, kteří řídí anglický sudí Graham Poll, začíná ve 20.45 hodin. Přímý přenos vysílá ČT 2.
Sebedůvěru dodává předpoklad, že Real nenastoupí v nejsilnější sestavě. Postup má jistý, navíc ho v lize čeká souboj s Barcelonou. "Na tohle utkání se soustředíme víc," přiznal klidně anglický záložník Steve McManaman. "Není důležité, jestli ve skupině skončíme první, nebo druzí. Přesto je ale zápas se Spartou důležitý, kvůli naší prestiži musíme dál získávat body," uvedl kouč Vicente del Bosque. V nominaci na utkání chybí zraněný Figo, Makelele, kanonýr Raúl i kapitán Hierro, na lavičku asi usedne nejdražší hráč všech dob Zidane. Hřebík to však za velkou výhodu nepovažuje. "Bude to trochu problém. Způsob hry těch, kteří nastupují pravidelně, dobře známe," prohodil. Sparťané si navíc nemyslí, že by nastoupili proti madridskému "béčku", takové řeči je zlobí. "Kdo fotbalu rozumí, ví, že to tak není," řekl rázně Novotný. "Real nemá náhradníky," pravil obránce Jan Flachbart. Zatímco kouč Realu si může vybírat zbohaté galerie hvězd, Hřebík je na tom hůř. Hrát už sice může zadák Hübschman, zraněni však stále jsou Mareš a Grygera a Horák není na soupisce pro Ligu mistrů. Záda navíc trápila útočníka Kincla. "Budu trénovat naplno," vyhlásil večer. "To bude poprvé, co jsi ve Spartě," rýpl si Novotný. Pražané nastoupí jen s jedním hrotem. Na pravou stranu defenzivy se stáhne Tomáš Čížek, který je přichystán na brazilského rychlíka Roberta Carlose - pokud nastoupí. "Je rychlý, má skvělou levačku, bude to těžké," přemítal Čížek. Nejzajímavějším tahem ovšem je zařazení Kamerunce Patriceho Abandy, který bude plnit v záloze spolu s mladíkem Kleinem defenzivní úkoly. Za Spartu v poslední době nenastupuje, ale na tréninku si ho vzal Hřebík, jenž potřeboval vyztužit defenzivu, stranou. "Dozvěděl jsem se to opravdu až teď, ale překvapený jsem nebyl," povídal Abanda. "Jsem rád, že budu hrát." Je znát, že se tým dává těžko dohromady, zbraně však nesložil. "Nepřijeli jsme do Madridu prohrát," řekl Flachbart. "Nebudeme obětním beránkem," přidal se brankář Čech. "Kdybychom jenom bránili, tak nic neuhrajeme. Rychlé protiútoky a standardní situace, to by mohlo pomoci," zamyslel se stratég Hřebík. "A Real musí mít smůlu," uzavřel. Utkání, kteří řídí anglický sudí Graham Poll, začíná ve 20.45 hodin. Přímý přenos vysílá ČT 2.
</TEXT>
</DOC>
<DOC>
<DOCID>LN-20020312091</DOCID>
<DOCNO>LN-20020312091</DOCNO>
<DATE>03/12/02</DATE>
<TITLE>
PRAHA - Kdo nebude na tribuně, čtvrtfinálový dvojzápas Poháru UEFA mezi Libercem a Dortmundem zřejmě neuvidí. Vysílací práva na fotbalový hit dosud žádná z českých televizních stanic nekoupila. "A zřejmě už je ani nikdo nekoupí, šance jsou minimální," předpověděl Martin Mikuláš, ředitel markentigové agentury ISA, která práva na mimořádně atraktivní duel prodává. Jejich vlastníkem je německá společnost UFA Hamburk. O cenné fotbalové zboží, které je k mání v jednom "balíku" s přátelským utkáním reprezentace ve Walesu, projevila okamžitě po liberecké čtyřgólové kanonádě do sítě Lyonu komerční televize Nova. Její zájem však rychle ochladl. "Bylo to nehorázně drahé, museli jsme to odmítnout," řekl Pavel Zuna, šéfredaktor zpravodajství Novy. "UFA chce aplikovat na český trh německé podmínky, ale to nejde. Pro nás je to uzavřená záležitost," dodal.
</TITLE>
<HEADING>
Hra o 120 tisíc eur
</HEADING>
<TEXT>
Česká televize, které také prahla po lákavém galapředstavení, ještě není úplně ze hry, ovšem naděje na dohodu o přijatelné sumě pro obě strany jsou malé. "Česká televize dvakrát navýšila nabídku, my jsme šli dolů, ale i tak je názorový rozdíl veliký," uvedl Mikuláš. "Ale jednání České televize je mnohem zodpovědnější." O kolik se licituje? O částku 120 tisíc eur za tři zápasy, tedy 40 tisíc (zhruba 1 296 000 korun) za jedno utkání. "I kdyby cena byla poloviční, stále by to nebylo pro nás přijatelné. Musela by být v porovnání s tou původní zlomková," upozornil Zuna. "Verzi o nehorázných požadavcích absolutně odmítám," zdůraznil Mikuláš. "Ligová a reprezentační práva na kvalifikaci nakoupila Nova řádově za 100 milionů korun. Stačí si vydělit počtem zápasů." K posílení obhajoby přidal ještě jeden argument. "Všem televizím jsme před sezonou nabízeli, ať s námi uzavřou rámcovou dohodu, jejíž součástí by byla paušální cena za jednotlivé zápasy bez ohledu na to, jestli půjde o Dortmund, nebo 'normálního' soupeře. Nikdo neměl zájem," konstatoval Mikuláš. "A teď se diví, že za Dortmund je cena vyšší. Ale to není první kolo Poháru UEFA, nýbrž čtvrtfinále," upozornil. Nova sáhla naposledy v souvislosti s fotbalem do kapsy před úvodním barážovým utkáním národního týmu v Belgii. Jeho zprostředkování českým fanouškům ji přišlo podle informací LN na 100 tisíc eur.
Česká televize, které také prahla po lákavém galapředstavení, ještě není úplně ze hry, ovšem naděje na dohodu o přijatelné sumě pro obě strany jsou malé. "Česká televize dvakrát navýšila nabídku, my jsme šli dolů, ale i tak je názorový rozdíl veliký," uvedl Mikuláš. "Ale jednání České televize je mnohem zodpovědnější." O kolik se licituje? O částku 120 tisíc eur za tři zápasy, tedy 40 tisíc (zhruba 1 296 000 korun) za jedno utkání. "I kdyby cena byla poloviční, stále by to nebylo pro nás přijatelné. Musela by být v porovnání s tou původní zlomková," upozornil Zuna. "Verzi o nehorázných požadavcích absolutně odmítám," zdůraznil Mikuláš. "Ligová a reprezentační práva na kvalifikaci nakoupila Nova řádově za 100 milionů korun. Stačí si vydělit počtem zápasů." K posílení obhajoby přidal ještě jeden argument. "Všem televizím jsme před sezonou nabízeli, ať s námi uzavřou rámcovou dohodu, jejíž součástí by byla paušální cena za jednotlivé zápasy bez ohledu na to, jestli půjde o Dortmund, nebo 'normálního' soupeře. Nikdo neměl zájem," konstatoval Mikuláš. "A teď se diví, že za Dortmund je cena vyšší. Ale to není první kolo Poháru UEFA, nýbrž čtvrtfinále," upozornil. Nova sáhla naposledy v souvislosti s fotbalem do kapsy před úvodním barážovým utkáním národního týmu v Belgii. Jeho zprostředkování českým fanouškům ji přišlo podle informací LN na 100 tisíc eur.
</TEXT>
</DOC>
<DOC>
<DOCID>LN-20020312092</DOCID>
<DOCNO>LN-20020312092</DOCNO>
<DATE>03/12/02</DATE>
<TITLE>
Rosický se vrátí na Letnou. Fotbalisté Liberce odehrají i čtvrtfinále Poháru UEFA s Dortmundem ve sparťanském azylu.
</TITLE>
<GEOGRAPHY>LIBEREC/PRAHA</GEOGRAPHY>
<TEXT>
I včera, stejně jako před odvetou osmifinále Poháru UEFA s Lyonem, město pod Ještědem natěšené na velkolepé fotbalové divadlo zmrazila urgentní depeše ze sídla Evropské fotbalové federace. Zápas s Dortmundem musíte kvůli špatnému terénu odehrát jinde, psalo se v ní. "Zvolili jsme stejný scénář jako proti Lyonu," potvrdil liberecký ředitel Josef Jinoch, že první duel se přesouvá na pražskou Letnou. Severočeský klub přijde pronájem sparťanské-ho stadionu zhruba na milion korun. Ve čtvrtečním večeru, utkání začíná ve 20.25, tak opět vyrazí z Liberce do metropole had autobusů a automobilů, z jejichž oken budou vlát modrobílé vlajky či šály. "Mrzí nás to, hřiště je zapískované, bez vody a rovné, jak tabule," povzdechl si správce stadionu u Nisy Miloš Zeman. "Chtěli jsme přivézt nové rule trávníků a položit je do brankovišť, všude jinde totiž tráva je, i když je odklízením sněhu ohoblovaná, ale teď už to nemá smysl." V neděli si plochu prošlápnul delegát UEFA Nizozemec Coese de Bruin, jeho posudek byl povelem k přesunu utkání, na jehož vstupenky lidé stáli přes noc. Problémy s trávníkem se v Liberci táhnou od podzimního pohárového souboje se Slovanem Bratislava. "To přišel slejvák a hřiště bylo po zápase naruby," vybavil si dobře Zeman. Od té doby se ho nepodařilo "vyléčit". Přírodu totiž ošálit nelze. Poničený pažit se může znovu zazelenat jen ve vegetačním období. A jaro na sever Čech přichází později. "V Praze se už v březnu seká a u nás ještě nic neroste," doplnil Zeman. Dlouhou zimou promrzlá půda navíc nic nepropustí. "Je to vana, voda nejde do země," vysvětlil Zeman. V nové sezoně by však podobné věci neměly v Liberci nikoho strašit. V závěru letošního května startuje výstavba vyhřívaného trávníku.
LIBEREC/PRAHA - I včera, stejně jako před odvetou osmifinále Poháru UEFA s Lyonem, město pod Ještědem natěšené na velkolepé fotbalové divadlo zmrazila urgentní depeše ze sídla Evropské fotbalové federace. Zápas s Dortmundem musíte kvůli špatnému terénu odehrát jinde, psalo se v ní. "Zvolili jsme stejný scénář jako proti Lyonu," potvrdil liberecký ředitel Josef Jinoch, že první duel se přesouvá na pražskou Letnou. Severočeský klub přijde pronájem sparťanské-ho stadionu zhruba na milion korun. Ve čtvrtečním večeru, utkání začíná ve 20.25, tak opět vyrazí z Liberce do metropole had autobusů a automobilů, z jejichž oken budou vlát modrobílé vlajky či šály. "Mrzí nás to, hřiště je zapískované, bez vody a rovné, jak tabule," povzdechl si správce stadionu u Nisy Miloš Zeman. "Chtěli jsme přivézt nové rule trávníků a položit je do brankovišť, všude jinde totiž tráva je, i když je odklízením sněhu ohoblovaná, ale teď už to nemá smysl." V neděli si plochu prošlápnul delegát UEFA Nizozemec Coese de Bruin, jeho posudek byl povelem k přesunu utkání, na jehož vstupenky lidé stáli přes noc. Problémy s trávníkem se v Liberci táhnou od podzimního pohárového souboje se Slovanem Bratislava. "To přišel slejvák a hřiště bylo po zápase naruby," vybavil si dobře Zeman. Od té doby se ho nepodařilo "vyléčit". Přírodu totiž ošálit nelze. Poničený pažit se může znovu zazelenat jen ve vegetačním období. A jaro na sever Čech přichází později. "V Praze se už v březnu seká a u nás ještě nic neroste," doplnil Zeman. Dlouhou zimou promrzlá půda navíc nic nepropustí. "Je to vana, voda nejde do země," vysvětlil Zeman. V nové sezoně by však podobné věci neměly v Liberci nikoho strašit. V závěru letošního května startuje výstavba vyhřívaného trávníku.
</TEXT>
</DOC>
<DOC>
<DOCID>LN-20020312093</DOCID>
<DOCNO>LN-20020312093</DOCNO>
<DATE>03/12/02</DATE>
<TEXT>
SALT LAKE CITY - Kateřina Teplá vybojovala pro českou výpravu na paralympijských hrách první zlatou medaili. V superobřím slalomu zrakově postižených lyžařek obhájila prvenství z Nagana. Společně se svou trasérkou Renatou Karamanovou projela trať téměř o sedm sekund rychleji než soupeřky. To jí i po přepočítání časů na základně koeficientů bezpečně stačilo na zlato. Prvenství přidala do své sbírky ke stříbru ze sjezdu. Celkem již vybojovala na paralympiádách osmou medaili, z toho jsou čtyři zlaté. Obhájkyně bronzu z Nagana Sabina Rogie dojela pátá. Klára Bechová sedmá. Stanislav Loska, který přišel v mládí o levou paži, skončil čtvrtý v superobřím slalomu tělesně postižených. Michal Nevrkla, jezdící s lyží pouze na levé noze, byl desátý. Miroslava Sedláčková byla v běhu v kategorii se zrakovou vadou devátá.
</TEXT>
</DOC>
<DOC>
<DOCID>LN-20020312094</DOCID>
<DOCNO>LN-20020312094</DOCNO>
<DATE>03/12/02</DATE>
<TITLE>
Zažil všechna vzepnutí i pády Sparty na mezinárodní fotbalové scéně. Letenský kapitán Jiří Novotný dnes jako nejzkušenější muž povede tým do největší zkoušky ohněm.
</TITLE>
<TEXT>
LN: Spartě se v duelech s evropskými velkokluby v posledních letech nedařilo. Na které utkání máte nejhorší vzpomínky?
Nejhůř mi bylo v Barceloně. To byl ten nejstrašnější zápas v pohárech. Až do čtyřicáté minuty jsme dokázali eliminovat všechny šance soupeře. Jenže pak byl vyloučen Martin Hašek a během pěti minut jsme rázem prohrávali o dvě branky. V deseti hráčích se už nedalo nic dělat. Nikdo také nevzpomíná rád na zápas v Dortmundu, který jsme prohráli 1:4.
LN: Na druhé straně loňské utkání na Bayernu (0:0) znamenalo úspěch. Jaká byla příčina?
Hráli jsme kolektivněji. A Bayern nebyl v oslnivé formě, určitě nehrál tak, jak si představoval. Také jsme měli štěstí.
LN: V Barceloně Sparta utrpěla debakl 0:5. Nedopadne to v Madridu podobně?
V prvním utkání na Letné jsme hráli s Realem vyrovnanou partii. I když možná předváděl jen to, co potřeboval. Na druhé straně jsme ho ale dostali pod tlak. Pokud budeme mít takovou formu jako v domácím zápase, máme šanci.
LN: Jenže současné mužstvo má do Sparty z podzimní sezony hodně daleko, nemyslíte?
Cítíme to. Chybějí nám dva hráči, kteří v zimě přestoupili, další čtyři nebo pět se zranilo. Sestava se točí, nehrajeme na stejných postech. A na sehrání není čas. Všichni v lize tvrdí, že jim nejde o titul, ale to jsou jen výmluvy. Je to boj mezi čtyřmi mužstvy. Naši soupeři vědí, že mají možná poslední šanci, jak Spartu připravit o prvenství.
LN: Stejně jako na nevydařeném začátku podzimní sezony tak leží na starších hráčích, jako jste vy, velká odpovědnost...
</TEXT>
<HEADING>
Tady už nikdo starší než já není...
</HEADING>
<TEXT>
LN: Takže když odešel záložník Martin Hašek, očekává se právě od vás ještě víc, že budete vůdcem týmu a ovlivníte mladší hráče.
Je to těžší, ale samozřejmě se o to snažím. Pomáhají mi i Jirka Jarošík nebo Libor Sionko, kteří ve Spartě patří k těm služebně starším fotbalistům.
LN: Máte před zápasem na Realu strach? Přizná se vůbec fotbalista, že se takového soupeře bojí?
Kdyby to udělal, tak nemá ve fotbale co pohledávat.
LN: Těšíte se?
Jestli se těším? Já strašně.
</TEXT>
</DOC>
<DOC>
<DOCID>LN-20020312095</DOCID>
<DOCNO>LN-20020312095</DOCNO>
<DATE>03/12/02</DATE>
<TITLE>
PRAHA - Ve skupině D Ligy mistrů se utkají vedoucí Arsenal a La Coruňa, a to je šance pro jejich pronásledovatele, kteří jsou o tři body zpět. Leverkusen a Juventus sice oplývají famózními útočníky, ale dnes se na ně zřejmě budou fanoušci těšit marně. Na straně domácích je vyřazen Neuville, jenž má nakopnutý kotník, a veterán Kirsten je totálně z formy. IJuventus počítá své zraněné. Klíčoví obránci Thuram, Iuliano a Montero, ale i záložník Davids a kanonýr Del Piero, ti všichni zápas vynechají. Že je Arsenal doma mimořádně silný, hráči La Coruni vědí už dlouho. Před dvěma lety utržili ve čtvrtfinále Poháru UEFA na Highbury debakl 1:5.
</TITLE>
<TEXT>
Zbývající program dnešního 5. kola (začátky ve 20.45) - skupina C: FC Porto Panathinaikos. Skupina D: Leverkusen Juventus, Arsenal - La Coruňa.
</TEXT>
</DOC>
<DOC>
<DOCID>LN-20020312096</DOCID>
<DOCNO>LN-20020312096</DOCNO>
<DATE>03/12/02</DATE>
<TITLE>
Play off hokejové extraligy: Plzeň obrátila za 53 vteřin na konci zápasu duel s Vítkovicemi a vyhrála
</TITLE>
<TEXT>
Pardubická krize pokračuje. Tým, jenž nevyhrál posledních osm zápasů základní části, vstoupil špatně i do play off a podlehl coby favorit před svými fanoušky Slavii. Naopak Plzeň výhodu domácího ledu využila, když na konci zápasu slepenými góly v rozmezí 53 vteřin strhla výhru s Vítkovicemi na svou stranu.
</TEXT>
<HEADING>
Plzeň - Vítkovice 2:1
</HEADING>
<TEXT>
Poprvé až v 57. minutě se domácí dostali do vedení a již ho udrželi. Do té doby se pro ně zápas vyvíjel před jejich fanoušky nedobře, nakonec však měl šťastný konec. Duel poznamenaný řadou vyloučení čekal na gól až do poloviny zápasu. Tehdy jednu z mnoha přesilovek využil střelou od modré Tesařík a zajistil Vítkovicím vedení. Od té doby domácí dál marně bušili do vítkovické defenzivy, promarnili pětiminutovou přesilovku po Semanově krosčeku i další početní výhody. Úspěch jim přinesly až dramatické závěrečné minuty. V 56. minutě se zlý muž Duda rozhlédl, nahrál Brabencovi, který přesně zacílil a vyrovnal. Hned po 53 vteřinách byl vítkovický šok ještě větší. Nejlepší plzeňský hráč v základní části Josef Straka totiž využil kombinace Andrašovského s Vostřákem a hezkým blafákem dal vítězný gól na 2:1. Poslední chvíle vyzněly pro Vítkovice špatně, Čermák bouchl do obličeje domácího Řezníčka a překazil svému týmu v závěru možnost o vyrovnání.
Richard Farda, trenér Plzně: "Byly to nervy, ale nakonec jsme dokázali naše úsilí korunovat dvěma brankami. V závěrečné třetině jsme zlepšili důraz, každou akci jsme se snažili zakončit střelou." Kamil Konečný, trenér Vítkovic: "Rozhodly dvě chyby v závěru, které si musíme rozebrat a zítra se podobného selhání vyvarovat." spo
</TEXT>
<HEADING>
Pardubice - Slavia 2:4
</HEADING>
<TEXT>
Fatální chyby v poslední třetině stály Pardubice zápas. Do posledního dějství šli sice domácí s jednogólovým náskokem 2:1, za deset minut třetí části to však už bylo 2:4. Podepsán pod kolapsem Pardubic byl obránce Mudroch, jehož na startu poslední části obral o puk Štraub a vyrovnal. Svědomí zpytoval i olympionik M. Sýkora, jenž v 50. minutě přihrávkou přes vlastní obranné pásmo našel přesně hůl soupeře, Míka nahrál v brejku Beránkovi, jenž zvýšil dokonce ve vlastním oslabení na 4:2. Pražané začali na ledě favorita nebojácně, střídali čtyři pětky, ale přesto kapitulovali jako první. To obránci nepokryli dorážku a S. Procházka poslal v9. minutě domácí do vedení. O pár chvil později se však Slavia prosadila dobře zvládnutou přesilovkou. Kadlecovo nahození se dostalo před Ujčíka, jenž pohotově puk uzmul a poslal pod víko Salfického branky. Pohoda však Slavii nevydržela dlouho, dostala gól do šatny, když věčný nahrávač Janecký v přesilovce šikovně vysunul P. Sýkoru a ještě stačil jeho střelu dorazit. Slávisté v té chvíli mohli litovat šancí, kterými pohrdli. Především Steiner dvakrát tváří tvář Salfickému vyhořel, když měl největší šanci druhé bezbrankové třetiny. Ve třetí však přišly chyby Pardubic, po Štraubově vyrovnání dal vítězný gól Šaffer, když v rychlém výpadu znovu nepokryli domácí beci soupeře, Steinerovu střelu Salfický ještě vyrazil, na Šafferovy dvě dorážky byl ale krátký. Skóre ještě po zmiňované Sýkorově chybě pečetil Beránek. Domácí vyprovázel do šaten pískot fanoušků...
Josef Paleček, trenér Pardubic: "Dvě třetiny jsme hráli to, co jsme si řekli, bohužel jsme absolutně propadli v závěrečné třetině a udělali jsme chyby při všech třech gólech." Ondřej Weissmann, trenér Slavie: "Pardubice velice dobře napadaly, ale od konce druhé třetiny přestaly za námi jezdit a nechaly nám prostor. Ve třetí třetině jsme využili chyb soupeře a zápas jsme otočili." spo
3 hvězdy pondělních zápasů play off
</TEXT>
<HEADING>
1. Roman Málek (Slavia)
</HEADING>
<TEXT>
Brankář pražské Slavie chytil na pardubickém ledě přes padesát střel a kapituloval jen dvakrát poté, co ho obránci při dorážkách nechali na holičkách. Přesto byl hlavním strůjcem překvapivé výhry Slavie.
</TEXT>
<HEADING>
2. Josef Straka (Plzeň)
</HEADING>
<TEXT>
Druhým slepeným gólem následujícím 53 vteřin po Brabencově vyrovnání zchladil Vítkovice pohotovým blafákem a tři minuty před koncem získal svému týmu poprvé v zápase vedení. Jeho branka se nakonec ukázala být vítěznou.
</TEXT>
<HEADING>
3. Libor Barta (Plzeň)
</HEADING>
<TEXT>
V plzeňské brance přestál řadu přesilovek a kapituloval pouze jednou. Na jeho výkonu položili Západočeši základ k úvodní výhře série s Vítkovicemi.
ČTVRTFINÁLE PLAY OFF
stav série příští zápas
SPARTA - TŘINEC 2:0 ve středu v Třinci
ZLÍN - ZNOJMO 1:1 ve středu ve Znojmě
PARDUBICE - SLAVIA 0:1 dnes v Pardubicích
PLZEŇ - VÍTKOVICE 1:0 dnes v Plzni
</TEXT>
</DOC>
<DOC>
<DOCID>LN-20020312097</DOCID>
<DOCNO>LN-20020312097</DOCNO>
<DATE>03/12/02</DATE>
<TEXT>
NEW YORK - Nepovedený návrat do Buffala, v jehož dresu se stal hvězdou NHL, zažil Dominik Hašek. Český brankář dostal během dvou třetin nedělního utkání čtyři góly a přepustil své místo náhradníkovi. Buffalo Sabres nakonec Detroit porazilo 5:1. Hašek v Buffalu odchytal devět sezon, dvakrát v jeho dresu získal prestižní Hart Trophy pro nejlepšího hokejistu NHL a po dlouhou dobu byl symbolem klubu. Jeho letní přestup do Detroitu, který si vyžádal, pak v Buffalu mnohé zklamal a rozzlobil. Nedělní pomsta Sabres vyšla dokonale. Hašek nastoupil v buffalské HSBC Areně poprvé po 10 měsících a před zápasem byl zjevně rozrušený. "Těším se, že si tady zase zachytám. Mám na Buffalo krásné vzpomínky," říkal ještě před utkáním. Po něm už byl hůř naladěný. Z 22 střel dostal čtyři góly, přičemž ten čtvrtý od Grattona byl dost kuriozní. Hašek při nájezdu dvou hokejistů Buffala špatně odhadl situaci a předčasně vyjel z branky směrem k protihráči, na něhož podle něj měla směřovat přihrávka od Grattona. "Byl jsem překvapený, když jsem viděl, jak se přede mnou najednou otevřela branka," popisoval Gratton svoji trefu. "Něco takového jsem od Dominika viděl poprvé," přidal se brankář Biron, bývalý Haškův "žák". "Hráli jsme mdle a ani z mé strany to nebyl právě nejlepší výkon," řekl po utkání lakonicky Hašek, který jeden gól dostal i od Rusa Afinogenova. Právě on mu přitom vstřelil i jedinou, ale rozhodující, branku ve čtvrtfinále olympijského turnaje.
</TEXT>
</DOC>
<DOC>
<DOCID>LN-20020312098</DOCID>
<DOCNO>LN-20020312098</DOCNO>
<DATE>03/12/02</DATE>
<GEOGRAPHY>SCOTTSDALE</GEOGRAPHY>
<TEXT>
Americký tenista Andre Agassi se stal osmým hráčem na světě, který od roku 1968 vyhrál 50 turnajů. Bývalý první hráč světového žebříčku a sedminásobný vítěz grandslamových turnajů si jubilejní vítězství připsal ve Scottsdale, kde ve finále zdolal Španěla Juana Balcellse. Před Agassim se přes padesáti vyhraných turnajů dostali Jimmy Connors, Ivan Lendl, John McEnroe a Pete Sampras, Björn Borg, Guillermo Vilas a Ilie Nastase. "Znamená to pro mě mnoho," pronesl 31letý Agassi s čokoládovým dortem za vítězství v ruce. "Padesátý titul si mohu vychutnat," smál se před publikem. Od roku 1986, kdy se Agassi pohybuje v profesionálních turnajích ATP Tour, vyhrál 694 zápasů a vydělal si 23 554 290 dolarů.
</TEXT>
</DOC>
<DOC>
<DOCID>LN-20020312099</DOCID>
<DOCNO>LN-20020312099</DOCNO>
<DATE>03/12/02</DATE>
<TITLE>
vyslechli si fotbalisté pražské Sparty žertem i vážně před utkáním Ligy mistrů s Realem Madrid
</TITLE>
<TEXT>
V Mekce světového fotbalu dnes nastoupí fotbalisté pražské Sparty. Co se jim honilo hlavou před utkáním, které pro mnohé z nich znamená vrchol dosavadní kariéry?
MADRID (od zpravodaje LN ve Španělsku) "Hodně štěstí! A neudělejte ostudu," uslyšel na rozloučenou sparťanský fotbalista Tomáš Čížek od své přítelkyně Markéty. Pak se za ním zaklaply dveře a hráč vyrazil na Letnou, kde klubový autobus nabral tým k odletu do Madridu. "Nebylo to moc optimistické," odtušil. Stejná věta jako jeho vyprovázela i obránce Jana Flachbarta. "Bylo to myšleno spíš jako legrace, doma se mě snažili nabudit," vyprávěl. Brankářovi Petru Čechovi zase radil na cestu táta. "Povídal mi, že i když dostaneme gól, máme hrát dál naši hru," prozradil. Sparťané i jejich blízcí věděli, že se před dnešním utkáním musí připravit na nejhorší. Vždyť na světě není týmu, který by vyvolával u soupeřů větší hrůzu než Real, velkoklub poctěný královskou přízní. Na ruzyňském letišti se však všichni ze sparťanské výpravy tváří vyrovnaně a odhodlaně. Rozhovory, úsměvy, nákupy v bezcelní zóně. Jako obvykle. "Nemáme co ztratit," opakuje známou formuli útočník Libor Sionko. Cesta trvá přes dvě hodiny. Letenští vyslali dvě letadla. To, v němž se usadili hráči, před jedenáctou uhánělo v oblacích nad Barcelonou. Mnohým na palubě bleskla vzpomínka na debakl 0:5, který sparťané v srdci Katalánska utržili před dvěma lety. Tři muži v kádru byli u toho: Jiří Novotný, Sionko a Jarošík.
</TEXT>
<HEADING>
Trénink ve fotbalovém chrámu
</HEADING>
<TEXT>
Na letišti Barajas sparťany nikdo moc nezdržuje. V chumlu se jen objeví starý sparťanský dres s nápisem M. Vlach. Venku je příjemně, patnáct stupňů nad nulou. Odpoledne někteří hráči dospí dluh zaviněný časným vstáváním. V půl šesté je už ale čeká trénink. Stadion Realu, ukrytý v zástavbě, vzbuzuje úctu. "Je to fotbalový chrám," rozzáří se oči obránce Jana Flachbarta. Krásný stánek pro téměř 70 tisíc diváků byl pokřtěn v roce 1947 zásluhou Santiaga Bernabea, po němž také získal jméno. V čele klubu stála madridská legenda pětatřicet let. "Uvidíme, jaká bude atmosféra," přemítá kapitán mužstva Novotný, "třeba v Glasgowě jsme se rozcvičovali a kolem bylo pět tisíc lidí. Když jsme pak vyběhli k utkání, bylo stadion narvaný a lidi fantasticky povzbuzovali." Naposledy se z českých týmů podívala na Santiaga Bernabeua Olomouc. A v Poháru UEFA dostala pět branek. To sparťanský asistent Vítězslav Lavička má lepší zkušenosti. Proti Realu odehrál dva památné zápasy stejné soutěže v roce 1983. Doma Sparta vyhrála 3:2, v Madridu remizovala 1:1 a postoupila. "Na takové chvíle se nezapomíná. Byl to jeden z mých největších zážitků. Obě utkání jsme odehráli skvěle," usmívá se.
</TEXT>
<HEADING>
Tajné sny se naplňují
</HEADING>
<TEXT>
Mezi fotbalisty, které má na starost, se to hemží mladíky. Když Sparta hostila Real na podzim, Tomáš Čížek seděl u televize. To byl ještě v Jablonci. "Zrovna se dodělával můj přestup," zavzpomínal. "Tajně jsem doufal, že bych se mohl dostat na soupisku pro Ligu mistrů. A zahrát si v ní, to už je nadstavba," povídá. Defenzivní záložník Martin Klein zase byl na hostování v Teplicích. "Vůbec by mě nenapadlo, že bych za pár měsíců mohl proti Realu sám hrát," povídá. Je mu teprve sedmnáct, ale strach na něm znát není. Minule ostatně vstřelil jedinou branku Panathinaikosu. "Cítím, že mi trenér věří. Velké obavy nemám, těším se," vykládá. Trénink probíhá podle plánu. Jen záložník Michalík najednou zmizí v šatně, ale hned se vrací. Kouč Jaroslav Hřebík se ve chvíli klidu věnuje oblíbené kratochvíli: v rohu soutěží s vedoucím mužstva Károu a masérem Poustkou v tom, kdo z nich přesněji pošle míč po pažitu. Při hře na dvě brány si polovina mužstva navlékne bílá rozlišující tílka. Alespoň tím se fotbalisté Sparty přiblížili proslulému Realu s jeho dresy v barvách sněhu. Dnes budou mít šanci ukázat, zda se mu mohou rovnat i jinak...
Mezi fotbalisty, které má na starost, se to hemží mladíky. Když Sparta hostila Real na podzim, Tomáš Čížek seděl u televize. To byl ještě v Jablonci. "Zrovna se dodělával můj přestup," zavzpomínal. "Tajně jsem doufal, že bych se mohl dostat na soupisku pro Ligu mistrů. A zahrát si v ní, to už je nadstavba," povídá. Defenzivní záložník Martin Klein zase byl na hostování v Teplicích. "Vůbec by mě nenapadlo, že bych za pár měsíců mohl proti Realu sám hrát," povídá. Je mu teprve sedmnáct, ale strach na něm znát není. Minule ostatně vstřelil jedinou branku Panathinaikosu. "Cítím, že mi trenér věří. Velké obavy nemám, těším se," vykládá. Trénink probíhá podle plánu. Jen záložník Michalík najednou zmizí v šatně, ale hned se vrací. Kouč Jaroslav Hřebík se ve chvíli klidu věnuje oblíbené kratochvíli: v rohu soutěží s vedoucím mužstva Károu a masérem Poustkou v tom, kdo z nich přesněji pošle míč po pažitu. Při hře na dvě brány si polovina mužstva navlékne bílá rozlišující tílka. Alespoň tím se fotbalisté Sparty přiblížili proslulému Realu s jeho dresy v barvách sněhu. Dnes budou mít šanci ukázat, zda se mu mohou rovnat i jinak...
</TEXT>
</DOC>
<DOC>
<DOCID>LN-20020312100</DOCID>
<DOCNO>LN-20020312100</DOCNO>
<DATE>03/12/02</DATE>
<TITLE>
Sedm hodin trvalo drama v nejvyšším mrakodrapu v holandském Amsterodamu, kde ozbrojený muž držel desítky rukojmích.
</TITLE>
<GEOGRAPHY>AMSTERDAM</GEOGRAPHY>
<TEXT>
Zřejmě dílem pomatence je teroristická akce, při níž neidentifikovaný ozbrojený muž vnikl včera dopoledne do nejvyšší budovy v nizozemském Amsterodamu známé jako Rembrandtova věž. Zde šílenec držel kolem 40 rukojmích. V okamžiku, kdy do budovy vnikl, zde pracovaly již stovky lidí. Policisté oblečení do neprůstřelných vest budovu okamžitě obklíčili a na místo přijely zásahové vozy hasičů a lékařské pohotovosti. Poté začala policie s teroristou telefonicky vyjednávat. Na nedaleké železnici byl mezitím z bezpečnostních důvodů odkloněn provoz. Nizozemská státní televize oznámila, že od teroristy dostala zprávu, ve které tvrdí, že svou akcí protestuje proti "manipulacím, kterých se dopouštějí prodejci televizorů s velkoplošnými obrazovkami". Z toho policie usuzuje, že akce byla namířena proti světoznámé elektronické firmě Philips, která měla v budově donedávna své sídlo. Šílenec, o kterém se nevědělo, jestli u sebe kromě střelné zbraně nemá ještě výbušninu, nalepil na několik oken třicetipětipatrové budovy papíry, na kterých bylo černým inkoustem napsáno: "Lžeme" a "Uvádíme lidi na scestí". K vypjaté atmosféře přispělo i to, že k incidentu došlo přesně půl roku po útocích teroristů na budovy Světového obchodního centra v New Yorku a Pentagonu. Drama skončilo až sedm hodin poté, co zběsilec vnikl do mrakodrapu. Podle včerejších večerních informací se pachatel postřelil a poté byl okamžitě odvezen do nemocnice.
AMSTERDAM - Zřejmě dílem pomatence je teroristická akce, při níž neidentifikovaný ozbrojený muž vnikl včera dopoledne do nejvyšší budovy v nizozemském Amsterodamu známé jako Rembrandtova věž. Zde šílenec držel kolem 40 rukojmích. V okamžiku, kdy do budovy vnikl, zde pracovaly již stovky lidí. Policisté oblečení do neprůstřelných vest budovu okamžitě obklíčili a na místo přijely zásahové vozy hasičů a lékařské pohotovosti. Poté začala policie s teroristou telefonicky vyjednávat. Na nedaleké železnici byl mezitím z bezpečnostních důvodů odkloněn provoz. Nizozemská státní televize oznámila, že od teroristy dostala zprávu, ve které tvrdí, že svou akcí protestuje proti "manipulacím, kterých se dopouštějí prodejci televizorů s velkoplošnými obrazovkami". Z toho policie usuzuje, že akce byla namířena proti světoznámé elektronické firmě Philips, která měla v budově donedávna své sídlo. Šílenec, o kterém se nevědělo, jestli u sebe kromě střelné zbraně nemá ještě výbušninu, nalepil na několik oken třicetipětipatrové budovy papíry, na kterých bylo černým inkoustem napsáno: "Lžeme" a "Uvádíme lidi na scestí". K vypjaté atmosféře přispělo i to, že k incidentu došlo přesně půl roku po útocích teroristů na budovy Světového obchodního centra v New Yorku a Pentagonu. Drama skončilo až sedm hodin poté, co zběsilec vnikl do mrakodrapu. Podle včerejších večerních informací se pachatel postřelil a poté byl okamžitě odvezen do nemocnice.
</TEXT>
</DOC>
</CZE>