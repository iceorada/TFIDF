<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020225001</DOCID>
<DOCNO>LN-20020225001</DOCNO>
<DATE>02/25/02</DATE>
<TITLE>
O zlatou medaili přišel i běžec Mühlegg * Pro Neumannovou se nic nemění
</TITLE>
<TEXT>
SALT LAKE CITY - Velkým skandálem byl poznamenán konec zimních olympijských her v Salt Lake City. Tři běžci na lyžích byli kvůli krevnímu dopingu pár hodin před závěrečným ceremoniálem vyloučeni z olympijských her. Pozitivní test na darbepoetin měli Johann Mühlegg ze Španělska a Rusky Olga Danilovová a Larisa Lazutinová. Mühlegg a Lazutinová musejí vrátit zlaté medaile, které vybojovali v závěrečných závodech na 50, respektive 30 kilometrů. Španělskému běžci však zůstanou dva tituly z třicítky a kombinace. Ruská lyžařka si odveze stříbrné kovy z patnáctky a kombinačního závodu. Pořadí Kateřiny Neumannové v těchto závodech tak zůstane beze změny. Závod mužů na 50 kilometrů vyhrál po Mühleggově diskvalifikaci Rus Michail Ivanov. Druhý skončil Estonec Andrus Veerpalu a třetí Nor Odd-Björn Hjelmeset. Zlato v třicítce žen získá dodatečně Italka Gabriela Paruzziová, stříbro její krajanka Stefania Belmondová a bronz Norka Bente Skariová.
Další informace o dopingovém skandálu čtěte na stranách 17 a 19
</TEXT>
</DOC>
<DOC>
<DOCID>LN-20020225002</DOCID>
<DOCNO>LN-20020225002</DOCNO>
<DATE>02/25/02</DATE>
<TITLE>
Ministr financí daroval svému volebnímu kraji sanitku za dva miliony korun
</TITLE>
<GEOGRAPHY>PRAHA</GEOGRAPHY>
<TEXT>
Nejen celá vláda před volbami objíždí zemi a rozdává státní peníze. Stejnou taktiku ve svém volebním kraji zvolil i sám ministr financí Jiří Rusnok. Ministr se rozhodl uvolnit ze státního rozpočtu přes dva miliony korun a koupit za ně dar - moderní sanitku značky Volkswagen, plně vybavenou všemi potřebnými přístroji. Obdarován bude východočeský Broumov, respektive jeho záchranná služba. Adresátem nezvyklé ministerské štědrosti se tak "shodou okolností" stalo město v Královéhradeckém kraji, kde je Rusnok jedničkou na kandidátce ČSSD. A aby si daru nebylo možné nevšimnout, bude předán se vší parádou. Dnes hodinu po poledni ministr přijede v doprovodu poslankyně Hany Orgoníkové (ta je na hradecké kandidátce ČSSD o čtyři příčky za Rusnokem) na broumovské náměstí, kde ho slavnostně přivítají starosta města, přednosta okresního úřadu, ředitel místní záchranné služby a krajský zdravotní rada. Celá akce nese všechny znaky volebního mítinku. Občanům bude umožněno prohlédnout si vystavenou sanitku, ministr bude odpovídat na jejich otázky a zdravotníci všem zájemcům změří krevní tlak. Měřením tlaku v najatých sanitkách lovila v předloňské senátní kampani hlasy voličů také čtyřkoalice. Na propagaci svého dobrodiní nasadil Rusnok všechny páky státu. Na dnešní akci v Broumově zve lidi Okresní úřad v Náchodě, který vládě přímo podléhá.
"Široká veřejnost bude mít možnost prohlédnout si sanitku, která bude jezdit zachraňovat lidské životy," vyzývá kancelář přednosty. Na pozvánce, kterou úřad rozesílá, nešetří superlativy ani ředitel tamní záchranky Jiří Mašek: "Transport pacientů bude rychlý, plynulý a bezpečný pro pacienty i posádku."
</TEXT>
<HEADING>
Jiné kraje mají smůlu
</HEADING>
<TEXT>
Rusnokova "státně-volební" akce se setkala s kritikou u politických konkurentů. "Je to nekorektní, protože tím zneužívá své postavení. Za státní peníze se má navodit atmosféra náklonnosti k ČSSD," říká jednička ODS na hradecké kandidátce Miloslav Kučera. Ministrův tým ale odmítá, že by celá akce jakkoli souvisela s volbami. "To je absolutní nesmysl, je to čirá náhoda, že se pan ministr darem strefil zrovna do svého volebního kraje," říká Václav Tichý z ministerstva financí. Přiznává ale, že podobný dar pro města v jiných krajích už Rusnok do voleb nechystá. Také účast Rusnokovy stranické kolegyně na akci, kterou platí stát, nedokazuje prý snahu pořídit ČSSD levnou volební kampaň. Poslankyně Orgoníková se na zdravotnictví nespecializuje, na akci je prý ale z jiného důvodu: "Ona má k tomuto místu obrovský vztah. A taky je ženská, takže samozřejmě cítí s nemocnými a sociálně slabými." Ministerstvo financí nicméně uznává, že pochybnosti nad akcí vzniknout mohou. "Chtěli jsme ten dar trochu povýšit, udělat to slavnostně. Je ale pravda, že jsme to alespoň mohli udělat dřív, abychom předešli podezření, že je to jen ministrova reklama," říká Václav Tichý.
Rusnokova "státně-volební" akce se setkala s kritikou u politických konkurentů. "Je to nekorektní, protože tím zneužívá své postavení. Za státní peníze se má navodit atmosféra náklonnosti k ČSSD," říká jednička ODS na hradecké kandidátce Miloslav Kučera. Ministrův tým ale odmítá, že by celá akce jakkoli souvisela s volbami. "To je absolutní nesmysl, je to čirá náhoda, že se pan ministr darem strefil zrovna do svého volebního kraje," říká Václav Tichý z ministerstva financí. Přiznává ale, že podobný dar pro města v jiných krajích už Rusnok do voleb nechystá. Také účast Rusnokovy stranické kolegyně na akci, kterou platí stát, nedokazuje prý snahu pořídit ČSSD levnou volební kampaň. Poslankyně Orgoníková se na zdravotnictví nespecializuje, na akci je prý ale z jiného důvodu: "Ona má k tomuto místu obrovský vztah. A taky je ženská, takže samozřejmě cítí s nemocnými a sociálně slabými." Ministerstvo financí nicméně uznává, že pochybnosti nad akcí vzniknout mohou. "Chtěli jsme ten dar trochu povýšit, udělat to slavnostně. Je ale pravda, že jsme to alespoň mohli udělat dřív, abychom předešli podezření, že je to jen ministrova reklama," říká Václav Tichý.
</TEXT>
</DOC>
<DOC>
<DOCID>LN-20020225003</DOCID>
<DOCNO>LN-20020225003</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Ministr dopravy Jaromír Schling přišel s nápadem, jak omladit stárnoucí vozový park českých obyvatel. Jeho úřad již projednává záměr podpořit koupi nových automobilů dotací 90 tisíc korun. Dotaci by měl dostat ten, kdo nechá svůj automobil starší 15 let sešrotovat a koupí si nový vůz v hodnotě do 250 tisíc. Dotace by měla být částečně vyplácena ze státního rozpočtu. Návrh na její přidělování má projednávat až nová vláda při sestavování rozpočtu na příští rok. Další část peněz by měly podle ministerstva poskytnout leasingové a pojišťovací společnosti. "Takovou hloupost jsem už dlouho neslyšel. I na ministra Schlinga mi to připadá moc," řekl včera poslanec Ivan Pilip (US-DEU). Podle jeho názoru by totiž movitější občané začali skupovat vraky za pár tisíc a po jejich sešrotování by si se státní podporou opatřili druhý vůz do rodiny. Za nesmysl považuje Schlingův záměr i šéf rozpočtového výboru Poslanecké sněmovny Vlastimil Tlustý (ODS). "Jde o předvolební kachnu, není jasné, kdo by to financoval," říká Tlustý. Lidovecký expert na problematiku dopravy Ivan Foltýn je s kritikou návrhu opatrnější. "V zásadě tuto myšlenku neodsuzuji, ale je třeba zodpovědně hledat finanční zdroje, " říká.
</TEXT>
</DOC>
<DOC>
<DOCID>LN-20020225004</DOCID>
<DOCNO>LN-20020225004</DOCNO>
<DATE>02/25/02</DATE>
<TITLE>
Občanští demokraté navrhují zavést jednotnou patnáctiprocentní daň. Tato reforma v podobě, v jaké se s ní veřejnost může seznámit například na internetu, zřejmě znesnadní život všem občanům, kteří dnes využívají různé nezdanitelné odpočty. Dopadne také na neziskový sektor a v konečném důsledku i na všechny podnikatelské subjekty. Většina občanů uplatňuje daňové odpočty z důvodů sociálních, zdravotních nebo v oblastech podporovaných státem, jako je penzijní připojištění, životní pojištění, úvěry z úroků ze stavebního spoření nebo z hypotečního úvěru. Jinými slovy, nezdanitelné odpočty v současném daňovém systému mají fungovat jako pobídky v oblastech, které chce společnost podpořit. Navrhovaný systém s nimi však nepočítá.
</TITLE>
<TEXT>
Jaké může mít navrhovaná reforma konkrétní důsledky? Například plně invalidní občané mohou v současné daňové úpravě uplatnit daňovou úlevu ve výši 14 280 korun ročně. Odbouráním tohoto daňového odpočtu bude jejich celoroční ztráta na čistém příjmu při navrhované reformě asi 2200 korun. Bude-li si občan ještě ročně připlácet 6000 korun na penzijní připojištění, ztratí celoročně na čistém příjmu asi 3000 korun. Může se to zdát jako nevýznamná částka, ale existence takových odpočtů lidi se zdravotním postižením motivuje a společnost jim tím dává najevo, že o jejich práci stojí. Daňová zvýhodnění využívají pro financování svých projektů také neziskové organizace. Každá nezisková organizace v případě hospodářské činnosti nezdaňuje vytvořený zisk do výše 300 000 korun ročně, maximálně do jednoho milionu. Ročně by tedy taková organizace přišla v případě nezdanitelné částky 300 000 korun o 45 000 korun, v případě dosažení horní, milionové hranice o 150 tisíc korun. To už jsou velké sumy, které jsou dnes používány na financování činností, jež společnost potřebuje. Neziskové organizace by v novém systému zřejmě také přišly o řadu sponzorů. Ti by ztratili k podpoře motivaci, kterou jsou pro ně nynější konkrétní daňová zvýhodnění. Ta by v systému rovné daně neexistovala. Domnívám se, že místo potlačení této společenské funkce by ji naše daňová soustava měla naopak prohlubovat. Zavedení jednotné daně a zrušení daňových úlev tedy v žádném případě nemusí znamenat zvýšení životní úrovně občanů nebo získání disponibilních zdrojů firem, jak by se mohlo na první pohled jevit. Je lákavé, aby všichni poplatníci platili pouze patnáctiprocentní daň z příjmů, ale zůstávají zde nezodpovězeny důležité otázky. Například: Budou si moci občané uplatnit nějaké náklady? Možná že žádné. Pak ale jejich daňové zatížení může vzrůst několikanásobně. Lze tedy očekávat, že takové zavedení jednotné daně, jaké je nyní předloženo veřejnosti, povede ke zvýšení konečné daňové zátěže. A také k tomu, že klesne životní úroveň většiny občanů v nízkých a středních příjmových skupinách.
</TEXT>
</DOC>
<DOC>
<DOCID>LN-20020225005</DOCID>
<DOCNO>LN-20020225005</DOCNO>
<DATE>02/25/02</DATE>
<GEOGRAPHY>ŘÍM</GEOGRAPHY>
<TEXT>
Italské policii se podařil překvapivý objev: odhalila díru, jež byla nedávno vykopána v boční stěně podzemního kanálu nedaleko amerického velvyslanectví v Římě. Díra byla objevena poté, co v úterý zatkla policie čtyři Maročany podezřelé z přípravy atentátu proti velvyslanectví. Muži měli u sebe práškový kyanid, mapu s označením místa, kde je americké velvyslanectví, a rovněž schéma městské vodovodní sítě. Proto policie hned začala kontrolovat tunely, kterými prochází rozvod plynu a elektřiny pro velvyslanectví. Právě tehdy byla nalezena díra. Otvor byl vykopán ve stěně kanálu, jímž v hloubi asi tří metrů pod zemí prochází plynové potrubí, elektrické vedení a telefonní kabely. Podle expertů díra umožňovala průchod do dalšího kanálu, který vede přímo pod americkou ambasádu na elegantní třídě Via Veneto. Policejní pyrotechnik tvrdil, že kyanid a deset kilo trhavin, třeba i špatné kvality, by v této podzemní zóně mohly způsobit ohromné škody. Podle pyrotechnika by totiž spojením trhaviny a čtyř kilogramů kyanidu bylo možno vytvořit toxický mrak, který by se šířil patry podzemí a pronikl by až do klimatizační sítě ambasády. Zadržení Maročané patřili podle italského tisku k islámské Salafistické skupině pro kázání a boj, která je napojena na teroristickou síť Al Kajda. Své sídlo má v Alžírsku a Spojené státy ji daly na seznam teroristických skupin. K této skupině patřilo také sedm Tunisanů, které policie zadržela loni v Miláně.
</TEXT>
</DOC>
<DOC>
<DOCID>LN-20020225006</DOCID>
<DOCNO>LN-20020225006</DOCNO>
<DATE>02/25/02</DATE>
<TEXT>
Sociální demokraté vsadili na populismus. Blíží se volby, a tak rozdávají jako pominutí nebo aspoň dárky slibují. Ministr financí Rusnok přiveze dnes do Broumova novou sanitku za dva miliony korun. Bylo by to chvályhodné, kdyby zrovna v Broumově Rusnok v nadcházejících volbách neusiloval o přízeň voličů. K dalšímu populistickému gestu se odhodlal ministr dopravy Jaromír Schling, který chce dát devadesát tisíc korun každému, kdo bude ochoten vyměnit svou ojetinu za nové auto v ceně do 250 tisíc korun. Za jedenáct tisíc nových aut (a stejný počet hlasů pro ČSSD) je Schling připraven vydat z našich daní rovnou miliardu. Ne hned, ale až po volbách. Pokud zvítězí jeho strana. Zemanovi ministři inspirují jeden druhého, a tak se do voleb jistě dočkáme mnoha dalších "rudých dárečků". Přitom jsou sliby socialistů krajně pochybné. Tak třeba "státní půjčky dvou set tisíc korun na bydlení" se může dočkat jen pár set lidí do 36 let, kteří si chtějí postavit (tedy ani koupit, ani rekonstruovat) byt - a teď pozor - do rozlohy 80 metrů čtverečních. Jednoduchá hesla jako "podpora bydlení" či "státní půjčky mladým" znějí o moc líp. A právě v tom je kouzlo populismu.
</TEXT>
</DOC>
<DOC>
<DOCID>LN-20020225007</DOCID>
<DOCNO>LN-20020225007</DOCNO>
<DATE>02/25/02</DATE>
<TITLE>
Kanadští hokejisté: olympijské zlato po 50 letech
</TITLE>
<GEOGRAPHY>USA</GEOGRAPHY>
<TEXT>
Kanada 2:5
SALT LAKE CITY - Hokejisté Kanady konečně naplnili svou obrovskou touhu a po finálovém vítězství nad celkem USA 5:2 vyhráli olympijský turnaj. Zlaté medaile získali pod taktovkou dvou legend - generálního manažera Wayna Gretzkého, který se o totéž marně pokoušel ještě s hokejkou v ruce při Turnaji století v Naganu před čtyřmi lety, a kapitána Maria Lemieuxe. Pozoruhodné je, že na olympijský triumf čekala kolébka hokeje padesát let - naposledy totiž Kanaďané triumfovali pod pěti kruhy v Oslu v roce 1952. Tehdy tvořili tým pouze amatéři, kteří na hokejový svět s přehledem stačili. Na snímku z finálového zápasu se z gólu raduje Mario Lemieux. Hvězdě týmu USA Brettu Hullovi se příliš nedařilo.
</TEXT>
</DOC>
<DOC>
<DOCID>LN-20020225008</DOCID>
<DOCNO>LN-20020225008</DOCNO>
<DATE>02/25/02</DATE>
<TITLE>
První problémy se objevily v částečně zreformované justici. Státní zástupci, kterým na začátku roku novela trestního řádu přidala mnoho povinností, jsou zavaleni prací.
</TITLE>
<GEOGRAPHY>PRAHA</GEOGRAPHY>
<TEXT>
Ambiciózní plán, jak zrychlit pomalé trestání zločinů, dostává trhliny. Policisté si stěžují, že práce státních zástupců je pomalá. Přiznávají to i"advokáti státu", kteří mají od Nového roku mnohem více dohlížet na to, jak policisté vyšetřují trestné činy. Hlavní problém je v tom, že na státních zastupitelstvích po celé zemi chybějí administrativní pracovníci. Podle čerstvé novely trestního řádu musí policie ohlásit státním zástupcům každý trestný čin do osmačtyřiceti hodin. "Je toho tolik, že administrativa státních zastupitelství padá na ústa. Pracuje od pěti rána do devíti do večera, aby každý případ včas zaevidovala. Denně chodí takových oznámení stovky," řekla LN nejvyšší státní zástupkyně Marie Benešová. "Rozhodně hrozí, že kvůli tomu budou státní zástupci brzdou celého trestního řízení," dodala.
</TEXT>
<HEADING>
Státní zástupci si připadají oklamaní
</HEADING>
<TEXT>
Ministr spravedlnosti Jaroslav Bureš připustil, že vznikl "poměrně velký problém, jehož řešení nebude jednoduché". Peníze na jeho řešení podle něj ministerstvo nemá. Bureš to řekl i krajským státním zástupcům na pravidelné poradě minulý týden v pondělí. "Nařídil jsem, že je třeba podpořit státní zastupitelství alespoň materiálně. Tam, kde chybějí počítače, je doplnit, a podobně. Nic jiného nám zatím nezbývá," uvedl Bureš. Státní zástupci ale nejsou s ministrovým vysvětlením spokojeni. Nejvyšší státní zástupkyně dokonce mluví o "malém podvodu na státních zástupcích". "Ministerstvo nám přidalo tabulková místa, takže by se mohlo zdát, že je nás dostatek. Nedalo nám ale peníze na nové lidi. Na každém okrese mi chybějí tak tři čtyři lidi a nemám na ně peníze," řekla Benešová. Například u Městského státního zastupitelství v Praze by mělo být podle tabulek ministerstva 178 žalobců a administrativních pracovníků. Je jich ale jen 140. "V Praze je více soudců než státních zástupců. Práce je přitom více a je obtížnější. Musíme rozhodovat o prodloužení vazeb, což dříve dělal pouze soud. Přešly na nás pravomoci vyšetřovatelů, jako například rozhodování o zastavení věci," uvedla náměstkyně městského státního zástupce v Praze Marcela Kratochvílová.
</TEXT>
<HEADING>
Policie se zlobí
</HEADING>
<TEXT>
"Nemohu pokračovat v práci, protože mě brzdí státní zástupce. Čekám, až provede dozorovou prověrku," řekl například jeden z policejních radů, který pracuje na složitém případu závažné hospodářské kriminality. Zástupce ředitele pražské služby kriminální policie a vyšetřování pro trestní řízení Zdeněk Janíček odhaduje, že důsledky novely trestního řádu bude možné ohodnotit až po čtvrt roce. "Zatím nevím o případu, aby kvůli tomu bylo zmařeno trestní stíhání," uvedl Janíček. Stěžuje si ale Inspekce ministra vnitra, která vyšetřuje trestné činy policistů. "Rok od roku odhalujeme stále více trestných činů v policii a loni dokonce dosáhla svého maxima, když bylo obviněno 468 policistů ze spáchání 665 trestných činů. Teď půjdeme s výsledky dolů. Státních zástupců, kteří mají řešit naše případy, je zatím sotva polovina," odhaduje šéf inspekce Mikuláš Tomin. Dodal, že na celou Prahu, kde je kriminalita policistů tradičně nejvyšší, připadá zatím pouhý jeden státní zástupce.
"Nemohu pokračovat v práci, protože mě brzdí státní zástupce. Čekám, až provede dozorovou prověrku," řekl například jeden z policejních radů, který pracuje na složitém případu závažné hospodářské kriminality. Zástupce ředitele pražské služby kriminální policie a vyšetřování pro trestní řízení Zdeněk Janíček odhaduje, že důsledky novely trestního řádu bude možné ohodnotit až po čtvrt roce. "Zatím nevím o případu, aby kvůli tomu bylo zmařeno trestní stíhání," uvedl Janíček. Stěžuje si ale Inspekce ministra vnitra, která vyšetřuje trestné činy policistů. "Rok od roku odhalujeme stále více trestných činů v policii a loni dokonce dosáhla svého maxima, když bylo obviněno 468 policistů ze spáchání 665 trestných činů. Teď půjdeme s výsledky dolů. Státních zástupců, kteří mají řešit naše případy, je zatím sotva polovina," odhaduje šéf inspekce Mikuláš Tomin. Dodal, že na celou Prahu, kde je kriminalita policistů tradičně nejvyšší, připadá zatím pouhý jeden státní zástupce.
</TEXT>
</DOC>
<DOC>
<DOCID>LN-20020225009</DOCID>
<DOCNO>LN-20020225009</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Státním zástupcům přibylo od Nového roku mnoho povinností a musejí pracovat přesčas a o víkendech. Na rozdíl od policistů a soudců ale nedostávají příplatky za přesčasy a za práci o víkendech. Zákon s tím nepočítá. Žalobci se bouří a někteří hrozí, že budou ignorovat zkrácené trestní řízení, tedy systém, který od začátku roku umožňuje okamžitě trestat méně závažné trestné činy. "Kvůli mnoha novým povinnostem, které nám ukládá novela trestního řádu, musejí státní zástupci pracovat mnohem déle, než jim ukládá pracovní doba. Je nemravnost, že to musejí dělat zadarmo," řekla LN nejvyšší státní zástupkyně Marie Benešová. Ministr spravedlnosti Jaroslav Bureš slíbil státním zástupcům už loni, že příplatky za přesčasy a víkendy zanese do novel zákonů o platech ústavních činitelů. Poslanci ale vládní návrh třikrát zamítli. Zákony mimo jiné upravovaly i jejich platy. "Vím, že teď musejí pracovat od pěti ráno do devíti do večera a nemají za to plat, je to opravdu nemravnost. Po naší společné poradě ale chápou, že není v mých silách to dnes vyřešit," řekl Bureš. Na nápravě začala pracovat skupina poslanců. Připravili malou novelu zákona, která upraví jen platy žalobců. Podle Bureše je šance, že se novela dostane do sněmovny ještě v tomto volebním období. I v případě, že ji parlament schválí, budou žalobci nuceni pracovat bez příplatků ještě několik měsíců.
</TEXT>
</DOC>
<DOC>
<DOCID>LN-20020225010</DOCID>
<DOCNO>LN-20020225010</DOCNO>
<DATE>02/25/02</DATE>
<TITLE>
Místopředseda vlády a předseda ČSSD Vladimír Špidla tvrdí, že Zemanovy výroky v Izraeli se nedají srovnávat s vyjádřením maďarského premiéra Orbána, který požaduje zrušit Benešovy dekrety. Domnívá se však, že se situace časem uklidní.
</TITLE>
<TEXT>
LN: Kvůli požadavku maďarského premiéra Viktora Orbána na zrušení Benešových dekretů premiéři Česka, Maďarska a Slovenska zrušili už dohodnutou schůzku v Budapešti. Premiér Zeman nesmí kvůli svým kontroverzním výrokům v Izraeli do arabských zemí. Nezachoval se tedy Zeman stejně neobratně jako Orbán?
Obě věci se v žádném případě nedají srovnávat. Rozhodnutí nejet na schůzku do Budapešti vzešlo z iniciativy středoevropských zemí Česka, Maďarska a Polska, které se staly oběťmi nacistického Německa. Naopak Maďarsko bylo za druhé světové války spojencem nacistů, z čehož zřejmě vyplývají i odlišnosti v názoru na Benešovy dekrety. Já se ale každopádně domnívám, že výroky premiéra Orbána nemají nějaký trvalý charakter, ale byly vyřčeny s ohledem na blížící se volby v Maďarsku. Situace se proto časem určitě uklidní.
LN: Konzultoval s vámi premiér Zeman své rozhodnutí nejet do Budapešti?
Ano. Pan premiér se mnou před svým rozhodnutím mluvil a musím říci, že mezi námi v tomto směru panuje naprostá shoda.
LN: Opozice vyčítá Miloši Zemanovi, že svými kontroverzními výroky, například v otázce Benešových dekretů či Temelína, přilévá olej do ohně, a zájmům ČR tak spíše škodí, než pomáhá. Pokud byste po volbách vystřídal Miloše Zemana v premiérském křesle, budete pokračovat v jeho stylu, nebo zvolíte ve vztahu k sousedům mírnější tón?
Každý člověk má jiné osobní charakteristiky. Miloš Zeman například pracuje s mnohem radikálnějším výrazivem než já. Pokud ale jde o důslednost a sledování cíle, myslím, že se náš postoj výrazně neliší. I po odchodu Miloše Zemana z politiky budeme nadále trvat na tom, že Temelín je pouze vnitřní záležitostí Česka a jeho jaderného dohledu. Také otázka Benešových dekretů pro nás zůstane uzavřená.
</TEXT>
</DOC>
<DOC>
<DOCID>LN-20020225011</DOCID>
<DOCNO>LN-20020225011</DOCNO>
<DATE>02/25/02</DATE>
<GEOGRAPHY>PARDUBICE</GEOGRAPHY>
<TEXT>
Občanská demokratická aliance podporuje návrh ODS na zavedení patnáctiprocentní rovné daně z příjmů právnických a fyzických osob. Navíc navrhuje daňovou amnestii na penále z daňových nedoplatků pro dlužníky, kteří vyrovnají své závazky vůči státu. Po skončení ústředního sněmu v Pardubicích to uvedl místopředseda ODA Martin Sedeke. ODA, která bude po rozpadu čtyřkoalice kandidovat do sněmovny samostatně, chce ve volbách získat podporu voličů z prostoru autentické pravice. "Máme ambice na překročení pětiprocentní hranice při volbách do sněmovny," řekl místopředseda ODA Oldřich Kužílek. Agentura TNS Factum v poslední volební prognóze předpověděla ODA dvě procenta hlasů.
</TEXT>
</DOC>
<DOC>
<DOCID>LN-20020225012</DOCID>
<DOCNO>LN-20020225012</DOCNO>
<DATE>02/25/02</DATE>
<TEXT>
HAVLÍČKŮV BROD - Někdejšího předsedu SPR-RSČ Miroslava Sládka zvolili včera delegáti sjezdu Republikánů Miroslava Sládka (RMS) v Havlíčkově Brodě do čela nové strany. RMS, která byla zaregistrována v lednu 2001, se považuje za nástupkyni SPR-RSČ. Ta je kvůli dluhům od loňského února v konkursu. "Pro Sládka hlasovalo 151 delegátů ze 199," řekl tajemník strany Tomáš Vandas. Jediným protikandidátem jedenapadesátiletého Sládka byl Václav Komárek, kterého navrhli delegáti moravskoslezské organizace. Dostal 21 hlasů.
</TEXT>
</DOC>
<DOC>
<DOCID>LN-20020225013</DOCID>
<DOCNO>LN-20020225013</DOCNO>
<DATE>02/25/02</DATE>
<TITLE>
Benešovy dekrety vyvolaly spory mezi politiky středoevropských zemí. Česká vláda vylučuje, že by se kvůli tomu rozpadla visegrádská čtyřka.
</TITLE>
<GEOGRAPHY>PRAHA</GEOGRAPHY>
<TEXT>
Za neklid ve střední Evropě mohou blížící se volby a nacionalisté v ústavních funkcích. Tak o víkendu reagovali někteří evropští politici na střety kvůli Benešovým dekretům a na vystoupení předsedy sněmovny Václava Klause a maďarského premiéra Viktora Orbána. Orbán v sobotu odmítl vzít zpět své výroky, které byly důvodem zrušení summitu premiérů visegrádské čtyřky, a opět kritizoval Benešovy dekrety, které po druhé světové válce obnovovaly ústavní pořádek tehdejšího Československa. Legalizovaly i odsun Němců a Maďarů ze země a zabavení jejich majetku. "Nejde o problém mezi Maďarskem a Slovenskem nebo mezi Maďarskem a Českou republikou. Toto je evropský problém a já jsem přesvědčený, že až se jednou Evropa spojí do unie, tyto právní přežitky ze špatného historického období odumřou a upadnou v prach stejně jako systém, který je vytvořil," řekl maďarský premiér. Kvůli podobným výrokům účast na summitu visegrádské čtyřky v pátek zrušili šéfové vlád Slovenska, Česka a Polska. Okamžitě se začalo hovořit o rozpadu čtyřky, která měla koordinovat snahy středoevropských zemí o připojení k EU. Možnost, že by se spolek kvůli Orbánovým výrokům rozpadl, však česká vláda vylučuje. "Vztahy mezi středoevropskými zeměmi v rámci visegrádské čtyřky jsou natolik pevné a čilé, že současné vykolejení Viktora Orbána by je do budoucna změnit nemělo," řekl vládní mluvčí Libor Rouček. Ke kritice maďarského premiéra se v sobotu přidal také slovinský ministr zahraničí Dimitrij Rupel, který za příčinu krize ve visegrádské čtyřce považuje nadcházející volby v Maďarsku. "Když se blíží volby, probouzí se v mnoha státech nacionalistické cítění, a v Maďarsku budou brzy volby," řekl Dimitrij Rupel. Rostoucí nacionalismus kritizoval i šéf sociálnědemokratického klubu Evropského parlamentu Hannes Swoboda, který po EU žádá, aby přijala stanovisko k Benešovým dekretům. "Když krajně konzervativní a nacionalistický maďarský premiér Orbán požaduje zrušení Benešových dekretů a neméně konzervativněnacionalistický český předseda sněmovny Klaus požaduje dokonce jejich zakotvení ve smlouvě s EU, pak jsou destruktivní tóny českého premiéra Zemana ještě výrazně překonány," uvedl Swoboda.
</TEXT>
<HEADING>
Klaus hovořil o dekretech s velvyslancem EU
</HEADING>
<TEXT>
Skutečnosti, které stály za návrhem na zavedení "pojistky" proti zrušení Benešových dekretů do smlouvy o přistoupení k EU, Klaus objasňoval v sobotní MF Dnes. "Já jsem vedl před měsícem rozhovor s velvyslancem EU panem Cibrianem. Diskutovali jsme o této věci a on řekl: ,Jestli vás to tolik trápí, tak si to zařaďte do podmínek vstupu.' Já jsem napsal tichý, zdvořilý, slušný dopis (předsedovi vlády Miloši Zemanovi)," řekl Klaus. Zda za nápadem o "pojistce" proti zrušení dekretů je skutečně Ramiro Cibriani, se včera nepodařilo zjistit. Mluvčí evropské delegace v Praze Dušan Ondřejička se odmítl vyjádřit. "Doma nepracuji, zeptejte se v pondělí," řekl.
Skutečnosti, které stály za návrhem na zavedení "pojistky" proti zrušení Benešových dekretů do smlouvy o přistoupení k EU, Klaus objasňoval v sobotní MF Dnes. "Já jsem vedl před měsícem rozhovor s velvyslancem EU panem Cibrianem. Diskutovali jsme o této věci a on řekl: ,Jestli vás to tolik trápí, tak si to zařaďte do podmínek vstupu.' Já jsem napsal tichý, zdvořilý, slušný dopis (předsedovi vlády Miloši Zemanovi)," řekl Klaus. Zda za nápadem o "pojistce" proti zrušení dekretů je skutečně Ramiro Cibriani, se včera nepodařilo zjistit. Mluvčí evropské delegace v Praze Dušan Ondřejička se odmítl vyjádřit. "Doma nepracuji, zeptejte se v pondělí," řekl.
</TEXT>
</DOC>
<DOC>
<DOCID>LN-20020225014</DOCID>
<DOCNO>LN-20020225014</DOCNO>
<DATE>02/25/02</DATE>
<TITLE>
Sociálnědemokratická vláda před volbami rozdává miliardy
</TITLE>
<TEXT>
Plníme přání lidí. S tímto sloganem objíždí kabinet ČSSD kraje a všude rozdává miliardové dotace.
PRAHA - Sociální demokracie začíná předvolební kampaň. Ovšem v ulicích nepřibývá billboardů s tvářemi sociálnědemokratických lídrů a Miloš Zeman nekřižuje Českou republiku v ojeté karose přiléhavě pojmenované Zemák jako před čtyřmi roky. I když se na objíždění republiky nic nezměnilo, je to tentokrát přece jenom jiné: Zeman sedí ve vládní limuzíně a společně se členy své vlády jakoby na potkání rozdává miliardy. Kabinet si takhle zatím vyrazil třikrát a už stihl rozdat přísliby za 48 miliard korun. Tu na ozdravění krajiny, tu na výstavbu dálnice. Do voleb by ministři takovýchto výjezdních zasedání měli uskutečnit ještě devět. Sečteno a podtrženo: pokud vláda udrží dosavadní tempo, naslibuje pomoc za dvě stě miliard korun. U spanilých jízd kabinetu ovšem předvolební štědrost sociálních demokratů nekončí. Mladým voličům slibují levné půjčky na bydlení, důchodcům zase pravidelnou valorizaci. Léky zadarmo, plošnými přídavky na děti a příspěvky na nový automobil lze pokračovat.
</TEXT>
<HEADING>
Opozice: je to kampaň za státní peníze
</HEADING>
<TEXT>
Opoziční politici vládu obviňují z toho, že si z takto načasovaných výjezdních zasedání udělala laciný předvolební trik. "Myslím, že je to opravdu trošku až moc do očí bijící. Vždycky jsme si to strašně od opozice odnesli a nebylo to před volbami," řekl šéf ODS Václav Klaus, který se ještě jako premiér také několikrát s vládou do regionů vypravil. Dnešní ministři přitom v jednotlivých krajích naslibují pomoc za řadu miliard, ale už za čtyři měsíce po volbách nemusejí mít odpovědnost za jejich plnění. A další opoziční výtka zní takto: vláda se na poslední chvíli snaží hasit potíže, které předtím léta nechávala bez povšimnutí. Tuto verzi potvrzuje hejtman Ústeckého kraje Jiří Šulc. Jeho kraji hned na prvním zasedání kabinet přiklepl patnáct miliard na rekultivaci krajiny. "O tyto peníze usilujeme již několik let. Je mi jedno, jaká vláda tyto prostředky schválila," řekl však Šulc. A totéž platí i o dálnici z Prahy do Hradce Králové, jejíž rychlejší dostavbou vláda zaúkolovala ministra dopravy a spojů Jaromíra Schlinga. "Pokud vláda chtěla urychlit její výstavbu, tak měla začít tak před třemi roky," komentoval vládní snažení místopředseda US-DEU Ivan Pilip. Předseda vlády Miloš Zeman ale odmítá, že by si vláda za peníze kupovala přízeň voličů s předvolební kampaní vládní výjezdy nemají nic společného. "Vláda počínaje prvním dnem svého funkčního období se uchází o volební podporu svými činy," tvrdí Zeman. V neposlední řadě opozice vládě vytýká, že slibuje peníze, které vůbec nemá. Prostředky jednak mají dodat různé státní fondy a jednak jsou to příjmy za budoucí privatizace. "Budeme potřebovat určitou spolupodporu v Poslanecké sněmovně, protože ne všechny prostředky z privatizace se dají automaticky transferovat do těchto fondů," prohlásil už dříve v televizi Nova ministr vnitra Stanislav Gross.
</TEXT>
<HEADING>
ČSSD NABÍZÍ: miliardy krajům...
</HEADING>
<TEXT>
Nejdřív patnáct miliard pro Ústecký kraj na zahlazování ekologických škod způsobených dolováním uhlí, potom deset miliard na dálnici pro Hradecký kraj a nakonec pro Zlínsko třiadvacet miliard opět na dálnici. Taková je dosud bilance tří z plánovaných dvanácti výjezdních zasedání sociálnědemokratické vlády. Kabinet totiž hodlá poslední měsíce před červnovými volbami strávit na cestách. Svými spanilými jízdami objíždí postupně celou republiku, tuto středu je na řadě Karlovarský kraj. A znovu nastolí "silniční téma". Ministři se totiž jen těžko mohou při jednání se zástupci tohoto kraje vyhnout debatě o vlekoucí se výstavbě rychlostní komunikace, která by měla lázeňské město spojit s Prahou. "Konkrétní témata jednání hejtmana s vládou nechceme předem prozrazovat. Lze však předpokládat, že hovořit se bude nejspíše také o dopravní infrastruktuře, budování rychlostních komunikací a o revitalizaci sokolovské pánevní oblasti," řekl Karlovarským novinám mluvčí krajského úřadu Tomáš Svoboda. Premiér Zeman kritiky, že vláda za státní peníze dělá předvolební kampaň, odráží po svém: "Kraje jsou dítětem této vlády. Je tedy pochopitelné, že v závěru funkčního období má vláda zájem seznámit se s výsledky rozbíhající se práce v jednotlivých krajských zastupitelstvech."
Od října roku 2003 by mohly příspěvek na děti dostávat všechny rodiny, bez ohledu na výši jejich příjmů. Většina rodin by měla podle nového zákona pobírat na děti do šesti let 474 korun, na dítě od šesti do deseti let 530 korun a na desetileté až patnáctileté dítě 625 korun. Nezaopatřené děti ve věku 15 až 26 let by měly nárok na 686 korun. V rodinách, jejichž příjem nedosahuje trojnásobku životního minima, by přídavky byly ještě vyšší. Vše by podle odhadů přišlo státní pokladnu na další čtyři miliardy. Návrh ve sněmovně prosadil ministr práce a sociálních věcí Vladimír Špidla. Od nového systému si slibuje, že zvýší porodnost a zlepší situaci rodin s průměrnými příjmy. Bohaté rodiny se podle něj nebudou o přídavky ucházet. Špidla v rámci své sociální politiky v minulosti také uvažoval o tom, že by stát každému novorozenci dal 50 tisíc korun. Aby novela o státní sociální podpoře vstoupila v platnost, musí ji ještě schválit Senát. V současnosti dostávají peníze od státu jen ty rodiny, jejichž příjem je nižší než trojnásobek životního minima. Loni mělo nárok na přídavky 1,9 milionu lidí a stát na tyto dávky vyčlenil 12,7 miliardy korun.
.. .200 tisíc na nový byt...
</TEXT>
<HEADING>
Určeno pro DOSPĚLÉ do 36 let
</HEADING>
<TEXT>
Státní fond rozvoje bydlení bude od 15. dubna poskytovat zvýhodněné úvěry pro mladé lidi, kteří si budou chtít pořídit byt nebo dům. Lidem, kteří budou chtít dotaci ve výši do 200 tisíc korun získat, musí být méně než šestatřicet let. Další podmínkou je, že stavební povolení na pořizovaný dům či byt musí být vydáno po 1. lednu 2000. Stát omezil i rozlohu nemovitosti, na jejíž pořízení půjčku poskytuje. U bytu nesmí podlahová plocha přesahovat 80 metrů čtverečních, v rodinném domě to nesmí být víc než 120 metrů čtverečních. Poskytnutou půjčku musejí zájemci splatit do deseti let. Částka se úročí tříprocentní úrokovou sazbou ročně. Úvěrem lze podporovat jen novou výstavbu. Pokud o úvěr žádají manželé, musejí splňovat zadané podmínky oba dva, ale získají jen jednu půjčku. Omezení rozlohy nového bytu má podle ministra pro místní rozvoj Petra Lachnita zamezit tomu, aby úvěr zneužili lidé s vysokými příjmy, protože pro ně by uvedená rozloha znamenala příliš nízký bytový standard. Letos ale fond uspokojí jen malou část zájemců, protože disponuje jen 350 miliony korun, což představuje zhruba 1750 půjček.
...pravidelnou valorizaci penzí
</TEXT>
<HEADING>
Určeno pro VŠECHNY DŮCHODCE
</HEADING>
<TEXT>
Důchody by se mohly zvyšovat každý rok v lednu, aby se vyrovnala inflace a růst reálných mezd. Vyplývá to z novely zákona o důchodovém pojištění, kterou přijala 20. února vláda. Návrh musí schválit Poslanecká sněmovna a Senát. Minimální nárůst penze by byl podle ministrů ČSSD dvě procenta, takže v případě velmi nízké inflace by se valorizace daný rok neuskutečnila. Zvýšení důchodů by se penzisté ale nemuseli dočkat jen jednou ročně. V případě, kdy by inflace i reálné mzdy prudce vzrostly, vzrostly by mimořádně i důchody. Pravidelné zvýšení důchodů by měla nařizovat vláda, která by ho musela projednat vždy do 30. září. "Penzisté by měli jistotu, že jim stát zvýší penze vždy jednou za rok o stejnou sumu, o jakou stouply ceny, a zohlední při tom i růst platů," vysvětloval Špidla loni v létě. Dosud důchody rostly jen v případě, když se spotřební ceny od poslední valorizace zvýšily minimálně o pět procent. Vláda nemusí důchody zvyšovat o 100 procent růstu cen, ale jen o 70 procent. Důchody dosud valorizovaly všechny polistopadové vlády.
Lidé starší sedmdesáti let by ne museli platit za předepsané léky. S myšlenkou přišel místopředseda ČSSD Zdeněk Škromach loni. Sociální demokraté s ní zatím ve svém připravovaném volebním programu nepočítají, nicméně Škromach chce za svou věc ještě bojovat. Podle Škromacha by bezplatné vydávání léku starým lidem mělo zdravotní pojišťovny přijít asi na miliardu korun. Škromach pro svůj návrh argumentoval mimo jiné tím, že staří lidé v současnosti z ekonomických důvodů často vyžadují léky plně hrazené pojišťovnami, ačkoliv by jim více pomohly jiné preparáty, za které by ovšem museli zaplatit. Návrh místopředsedy ČSSD narazil na odpor prakticky všech opozičních stran, které považují jeho myšlenku za populistickou. Zástupci zdravotních pojišťoven sice uznávají, že potřebná miliarda navíc by jejich rozpočet neohrozila, ale pojišťovny by pak peníze musely ubrat jinde, například ostatním pacientům nebo zdravotnickým zařízením. Rovněž se obávají, že Škromachem navrhovaný systém by vedl k většímu plýtvání léky. Podle nich už dnes platí pojišťovny ročně několik miliard za léky, které si pacienti vyzvednou a nevyužijí je.
.. .90 tisíc na nové auto...
</TEXT>
<HEADING>
MAJITELE alespoň 15 let starých aut
</HEADING>
<TEXT>
Potěšit motoristy se rozhodl ministr dopravy a spojů Jaromír Schling. Jeho resort totiž zpracovává záměr státního příspěvku ve výši až 90 tisíc korun na koupi nového vozu. Nárok by měl mít motorista, který své více než patnáct let staré auto odhlásí z evidence a odevzdá k sešrotování. Další podmínkou je cena nově kupovaného vozidla, která by nesměla překročit 250 tisíc korun. V úvahu tedy přicházejí nejlevnější automobily na českém trhu. Například Škoda Fabia Junior, Daewoo Matiz či Renault Twingo. Jaromír Schling řekl deníku Právo, že návrh se má předložit až nové, povolební vládě, nejdříve tedy na podzim při projednávání státního rozpočtu na rok 2003. Peníze na projekt nemají podle Schlinga jít pouze ze státního rozpočtu, ale mohly by se na něm podílet i pojišťovny a leasingové firmy. Ministr v dotaci vidí možnost, jak omladit stárnoucí vozový park na českých silnicích. Průměrný věk automobilu v ČR totiž dosahuje 13,6 roku. Velkou nevoli vyvolal připravovaný návrh mezi dovozci ojetých automobilů, kteří ministerský záměr kritizují jako nesmyslný. Pokud navrhovaná úprava uspěje, měla by platit nejdéle dva až tři roky. sau, obi
Potěšit motoristy se rozhodl ministr dopravy a spojů Jaromír Schling. Jeho resort totiž zpracovává záměr státního příspěvku ve výši až 90 tisíc korun na koupi nového vozu. Nárok by měl mít motorista, který své více než patnáct let staré auto odhlásí z evidence a odevzdá k sešrotování. Další podmínkou je cena nově kupovaného vozidla, která by nesměla překročit 250 tisíc korun. V úvahu tedy přicházejí nejlevnější automobily na českém trhu. Například Škoda Fabia Junior, Daewoo Matiz či Renault Twingo. Jaromír Schling řekl deníku Právo, že návrh se má předložit až nové, povolební vládě, nejdříve tedy na podzim při projednávání státního rozpočtu na rok 2003. Peníze na projekt nemají podle Schlinga jít pouze ze státního rozpočtu, ale mohly by se na něm podílet i pojišťovny a leasingové firmy. Ministr v dotaci vidí možnost, jak omladit stárnoucí vozový park na českých silnicích. Průměrný věk automobilu v ČR totiž dosahuje 13,6 roku. Velkou nevoli vyvolal připravovaný návrh mezi dovozci ojetých automobilů, kteří ministerský záměr kritizují jako nesmyslný. Pokud navrhovaná úprava uspěje, měla by platit nejdéle dva až tři roky. sau, obi
</TEXT>
</DOC>
<DOC>
<DOCID>LN-20020225015</DOCID>
<DOCNO>LN-20020225015</DOCNO>
<DATE>02/25/02</DATE>
<TITLE>
Zbytečné komplikace. Nové stíhačky podle zákona nemůže objednat a zaplatit ministerstvo obrany. Do hry tak bude muset vstoupit zprostředkovatel.
</TITLE>
<GEOGRAPHY>PRAHA</GEOGRAPHY>
<TEXT>
Vypadá to jako jednoduchá operace. Ministerstvo obrany by se souhlasem vlády a parlamentu uzavřelo smlouvu s výrobcem stíhaček Gripen, začalo platit domluvené splátky a už jen čekalo na dodávku prvních letounů. Jenže tak to provést nejde. Podle tuzemských zákonů totiž musí ministerstvo nakupovat vojenskou techniku pouze od českých firem s platnou licencí na obchodování se zbraněmi. Smlouvu přímo se zahraničním výrobcem státní úřad uzavřít nemůže. Řečeno jazykem právníků: stát nemůže být smluvní stranou kontraktu. Co to tedy znamená v případě nákupu stíhaček? Bude si obrana muset najmout jako prostředníka soukromou firmu, která následně "shrábne" desítky milionů jako provizi? Předpokládaná hodnota stíhaček, z níž se provize pro zprostředkovatele vypočítává, se totiž blíží ke stovce miliard korun. Provize se obvykle pohybuje od 3 do 10 procent.
</TEXT>
<HEADING>
Jde o provizi
</HEADING>
<TEXT>
Otázku volby zprostředkovatele nyní řeší experti ministerstva obrany. Nyní přišli s návrhem, aby se zprostředkovatelem při nákupu stíhaček stal buď již existující státní podnik, nebo k tomuto účelu speciálně založená organizace přímo kontrolovaná státem. Proč? Nechtějí platit vysokou provizi. Ministerstvo obrany možná i v tomto případě navrhne řešení, které hodlá využít při nákupu výzbroje - raket, bomb a další munice - pro gripeny. Tedy provedení operace pomocí resortních organizací Letecké opravny Kbely a Letecké opravny Malešice. "Je to dost možné," řekl LN zdroj z ministerstva. "Soukromou firmu rozhodně nechceme, rozhodujeme se mezi touto možností a založením úplně nové společnosti," dodal. Výrobce gripenů - švédsko-britské konsorcium BAe S ystems/ /SAAB - komplikace na české straně nijak neznepokojují. "Prostředníkem bude někdo, koho určí česká vláda," uvádí londýnský mluvčí BAe Systems John Neilsen. "Jestli směřujete k tomu, že by se jím měla stát firma Omnyx nebo Omnipol, tak mohu jednoznačně prohlásit, že tomu tak není," dodal Neilsen. BAe Systems totiž minulý týden oznámila, že hodlá část české firmy Omnyx, která vlastní 88 procent akcií Omnipolu, koupit. Společnosti Omnyx a Omnipol (před rokem 1989 byla monopolním obchodníkem se zbraněmi tehdejšího komunistického režimu) patří mezi ty firmy, se kterými výrobce gripenů v Česku spolupracuje dlouhodobě. Komplikace se zákonem o nákupu vojenské techniky se objevily již v minulosti. V roce 1997, když se nákup stíhaček připravoval poprvé (tehdy ale z vyhlášení tendru nakonec sešlo), dokonce způsobily dočasné přerušení česko-americké spolupráce ve vojenské oblasti. Americké zákony totiž neumožňují tamním zbrojovkám obchody na úrovni "vláda - firma vláda", ale pouze přímé typu "vláda vláda". České ministerstvo obrany ale tehdy stejně jako nyní - trvalo na tom, aby obchod realizovala "česká obchodní společnost". To ale Američané "nezkousli" a nakonec dočasně zmrazili rozjeté česko-americké mezivládní projekty programu Foreign Military Sales (prodej zbraní do zahraničí).
Otázku volby zprostředkovatele nyní řeší experti ministerstva obrany. Nyní přišli s návrhem, aby se zprostředkovatelem při nákupu stíhaček stal buď již existující státní podnik, nebo k tomuto účelu speciálně založená organizace přímo kontrolovaná státem. Proč? Nechtějí platit vysokou provizi. Ministerstvo obrany možná i v tomto případě navrhne řešení, které hodlá využít při nákupu výzbroje - raket, bomb a další munice - pro gripeny. Tedy provedení operace pomocí resortních organizací Letecké opravny Kbely a Letecké opravny Malešice. "Je to dost možné," řekl LN zdroj z ministerstva. "Soukromou firmu rozhodně nechceme, rozhodujeme se mezi touto možností a založením úplně nové společnosti," dodal. Výrobce gripenů - švédsko-britské konsorcium BAe S ystems/ /SAAB - komplikace na české straně nijak neznepokojují. "Prostředníkem bude někdo, koho určí česká vláda," uvádí londýnský mluvčí BAe Systems John Neilsen. "Jestli směřujete k tomu, že by se jím měla stát firma Omnyx nebo Omnipol, tak mohu jednoznačně prohlásit, že tomu tak není," dodal Neilsen. BAe Systems totiž minulý týden oznámila, že hodlá část české firmy Omnyx, která vlastní 88 procent akcií Omnipolu, koupit. Společnosti Omnyx a Omnipol (před rokem 1989 byla monopolním obchodníkem se zbraněmi tehdejšího komunistického režimu) patří mezi ty firmy, se kterými výrobce gripenů v Česku spolupracuje dlouhodobě. Komplikace se zákonem o nákupu vojenské techniky se objevily již v minulosti. V roce 1997, když se nákup stíhaček připravoval poprvé (tehdy ale z vyhlášení tendru nakonec sešlo), dokonce způsobily dočasné přerušení česko-americké spolupráce ve vojenské oblasti. Americké zákony totiž neumožňují tamním zbrojovkám obchody na úrovni "vláda - firma vláda", ale pouze přímé typu "vláda vláda". České ministerstvo obrany ale tehdy stejně jako nyní - trvalo na tom, aby obchod realizovala "česká obchodní společnost". To ale Američané "nezkousli" a nakonec dočasně zmrazili rozjeté česko-americké mezivládní projekty programu Foreign Military Sales (prodej zbraní do zahraničí).
</TEXT>
</DOC>
<DOC>
<DOCID>LN-20020225016</DOCID>
<DOCNO>LN-20020225016</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Vedení české armády včera popřelo, že by vojáci 9. liberecké roty protichemické ochrany už dorazili do Kuvajtu. "Nyní se připravují zásoby. V nejbližších dnech do Kuvajtu vyrazí předsunutá jednotka o síle asi deseti lidí a hlavní část jednotky, asi dvě stě padesát lidí, tam dorazí ve druhé polovině března," řekl LN mluvčí náčelníka generálního štábu Vladimír Palán. Popřel tak zprávu agentury AFP, která včera s odvoláním na kuvajtského ministra obrany šajcha Džábira Mubáraka Hamada Sabaha uvedla, že do Kuvajtu přicestovalo zhruba 350 českých vojáků, aby se zapojili do tříměsíčního cvičení. Zprávu nepotvrdili ani mluvčí ministerstev zahraničí a obrany Aleš Pospíšil a Milan Řepka. Ministr Tvrdík před časem prohlásil, že čeští vojáci budou v Kuvajtu rozmístěni v rámci boje proti terorismu. Vojáci mají být ubytováni na americké základně a budou připraveni zapojit se do případných bojů proti zbraním hromadného ničení.
</TEXT>
</DOC>
<DOC>
<DOCID>LN-20020225017</DOCID>
<DOCNO>LN-20020225017</DOCNO>
<DATE>02/25/02</DATE>
<TEXT>
Jeden z diváků závodu soutěžních vozů rallyeshow Blovice na Plzeňsku zemřel při nehodě posádky Milan Malý, Karel Zenkl. Řidič na zablácené vozovce nezvládl v rychlostní zkoušce vůz Toyota Corolla a vyletěl mezi přihlížející. Další dva lidé byli těžce zraněni. Malý havaroval na rovném úseku. "Místo, kde se tragédie stala, nebylo vyhrazeno pro diváky, vůbec tam neměli být," řekla Jolana Číhová ze západočeské policie.
</TEXT>
</DOC>
<DOC>
<DOCID>LN-20020225018</DOCID>
<DOCNO>LN-20020225018</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Vojenští experti NATO tvrdí, že středoevropští členové aliance by neměli zatěžovat své rozpočty nákupem drahých stíhaček. Místo toho by se Česká republika, Polsko a Maďarsko měly snažit, aby jejich armády byly efektivní a pokud možno profesionální. "Prioritou aliance je mít k dispozici dobře trénované a lehce vyzbrojené mobilní jednotky," prohlásil při své nedávné návštěvě Varšavy generální tajemník NATO George Robertson. Za deklarovanou potřebou nových stíhaček stojí podle expertů národní pýcha, zájmy generálů a silný lobbing výrobců letadel. Odborníci argumentují současnou klidnou situaci v regionu a omezené státní rozpočty. "Kdo se chystá napadnout Českou republiku? Nikdo," říká Andrew Brookes z Mezinárodního institutu strategických studií. Podle něj v Česku existuje postoj "děláme to, protože generálové chtějí nové hračky". Nákup stíhaček je podle něj zbytečný. "Pokud v následujících dvaceti až třiceti letech nehrozí žádné nebezpečí, proč se mají kupovat drahé stíhačky? Raději použijte peníze, které máte, abyste armádu zprofesionalizovali," říká. Někteří odborníci navrhují, aby se středoevropští členové NAT O obešli bez supersoniků a svou ochranu svěřili sousedním zemím. "Potřebovali bychom radary schopné zachytit možnou hrozbu 300 kilometrů od českých hranic, abychom měli čas požádat NATO o pomoc. Nemáme je a jsou velmi drahé," odmítl tuto myšlenku před časem ministr obrany Jaroslav Tvrdík.
</TEXT>
</DOC>
<DOC>
<DOCID>LN-20020225019</DOCID>
<DOCNO>LN-20020225019</DOCNO>
<DATE>02/25/02</DATE>
<TITLE>
Hra o nový byt v Praze za milion
</TITLE>
<TEXT>
Jak vyhrát byt v Praze za milion, spoustu peněz a další ceny?
* Zaškrtejte dnešní výherní čísla na své hrací kartě * Nalepte na kartu dnešní soutěžní kupon * Když zaškrtáte celý řádek, volejte neprodleně soutěžní linku * Podrobné informace najdete na své hrací kartě * Můžete zaškrtávat více hracích karet. Vyplatí se to!
Hrajte s Lidovými novinami!
</TEXT>
<HEADING>
* Chcete nový byt v Praze za milion?
</HEADING>
<TEXT>
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo kapesní počítač Psion? 4 Chcete být mezi stovkami čtenářů, kteří v nové soutěži LN mohou vyhrát?
Potřebujete další informace o čtenářské Hře LN? Volejte na soutěžní linku: 02/96 36 37 00. Linka je v provozu ve všední dny od 8 do 12 hodin.
Výherce: pátek 22. února (video Sony za 9000 Kč) Anna VAVŘÍNKOVÁ z Bulatic
SMS hra o 2x 100 000 Kč a další ceny
DNEŠNÍ OTÁZKY (SKOKY NA LYŽÍCH):
Otázka č. 43 (za 10 bodů) Jak se jmenuje jediný český skokan na lyžích, který získal zlatou olympijskou medaili?
a) Pavel Ploc b) Jiří Malec c) Jiří Parma d) Jiří Raška
Otázka č. 44 (za 20 bodů) Který skokan na lyžích získal na olympiádě v Calgary 1988 tři zlaté medaile?
a) Jens Weissflog b) Andreas Goldberger c) Matti Nykänen d) Toni Nieminen
Otázka č. 45 (za 30 bodů) Kolik olympijských medailí má ve své sbírce Pavel Ploc?
a) žádnou b) dvě c) jednu d) čtyři
Soutěžní kupon: (do políčka 15)
</TEXT>
<HEADING>
Odpovědi posílejte ve formátu:
</HEADING>
<TEXT>
HLA LN CISLOOTAZKY ODPOVED tedy například HLA LN 01 B OTÁZKA PRO DENNÍ ŠANCI: Vyhrát dnes můžete: video Panasonic za 9000 Kč Odpovídejte ve zvláštní SMS ve tvaru: HLA LN SANCE odpověď číslicí dnes od 7.00 do půlnoci.
Kolik výtisků LN váží stejně jako všichni čeští sportovci, kteří se na OH v Salt Lake City umístili na bodovaných mísech? (Bodovaná místa jsou do šesté pozice, hokejisty počítáme jako jednotlivce)
o 2x 100 000 Kč a magické karty
DNEŠNÍ OTÁZKY:
Otázka č. 25 (za 10 bodů) Jak se jmenuje oblíbený nápoj v hostinci v Prasinkách?
a) magický pohár b) medovina c) Hagridovo tajemství d) máslový ležák
Otázka č. 26 (za 20 bodů) Jak zní v anglickém originále jméno Albuse Brumbála?
a) Albus Ducker b) Albus Dumbledore c) Albus Dulcimer d) Albus Durindore
Otázka č. 27 (za 30 bodů) Jaký trik použil Viktor Krum při finále MS ve famfrpálu, které Harry zhlédl?
a) Woolongův tanec b) Vronského fintu c) Chitin chyták d) Parkinovskou pinzetu
</TEXT>
<HEADING>
Soutěžní kupon: (do políčka 9)
</HEADING>
<TEXT>
Odpovědi posílejte ve formátu: HLA HP CISLOOTAZKY ODPOVED tedy například HLA HP 01 B OTÁZKA PRO DENNÍ ŠANCI: Vyhrát můžeš základní balení a rozšiřující balíček magických hracích karet. POZOR! Denně vyhrává deset soutěžících. Odpovídej číslicí dnes od 7.00 do půlnoci ve zvláštní SMS ve tvaru: HLA HP SANCE odpověď
Kolik magických hracích karet váží stejně jako 20 magazínů LN?
Znáte kouzelný svět Harryho Pottera? yznáte se v zimních olympijských hrách?
Výherci: pátek 22. února Miroslav ŠEDIVÝ (Kladno), Ludmila MIKULOVÁ (Chýnov), Renata KOŠŤÁKOVÁ (Brno), Jonáš HOLSNER (Brno), Jana EFFENBERGEROVÁ (Písek), Vlastimil EFFENBERGER (Písek), Lenka KODOŇOVÁ (Dolní Břežany), Petr VAŠINA (Prostějov 1) S dalšími výherci se nám zatím nepodařilo spojit, jejich jména zveřejníme v nejbližším možném termínu.
</TEXT>
</DOC>
<DOC>
<DOCID>LN-20020225020</DOCID>
<DOCNO>LN-20020225020</DOCNO>
<DATE>02/25/02</DATE>
<TITLE>
Příběh JIŘÍHO STŘÍBRNÉHO, politika, jenž se snažil obnovit svůj vliv pomocí vlastního tiskového impéria
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
V okamžiku vzniku československého státu měl před sebou hvězdnou kariéru. Byl v dobrých vztazích s T. G. Masarykem a nesl hrdé označení "muž 28. října". Mocenské ambice ale nakonec přivedly Jiřího Stříbrného do tábora fašizujících sil a jeho osud se završil ve vězení.
Narodil v Rokycanech v lednu 1880 jako Ferdinand Stříbrný. (Jméno Jiří začal užívat až na počátku minulého století, kdy přešel k pravoslavné víře. Podle vlastních vzpomínek tak učinil, aby pomohl vybudovat ve Vídni českou menšinovou školu, která měla být financována z ruských peněz). Již ve svých sedmnácti letech se připojil k nově vznikající straně tzv. národních dělníků (pozdější čeští národní socialisté). Brzy se stal redaktorem. Za války skončil po frontové anabázi jako politicky nespolehlivý v pracovním oddílu a byl také několikrát uvězněn. Zapojil se do protirakouského odboje a získával také stále větší popularitu u veřejnosti. Svou rozhodností si získal její sympatie zejména během událostí 28. října 1918. V prvních letech československé samostatnosti se už hřál na výsluní moci. V prvních vládách byl postupně ministrem pošt, železnic a krátce i obrany. Účast v politickém životě ovšem využíval i pro své osobní cíle. Jako přitažlivý muž si dovedl užívat života a dostatek peněz k udržení vysokého životního standardu si také uměl zajistit. Ve funkci ministra železnic se ale společně s bratrem Františkem zapletl do rozsáhlé aféry, která se týkala manipulace státních dodávek uhlí pro tento resort. Provize z kapes majitelů dolů měly údajně plynout na soukromá konta obou sourozenců a část i do pokladny Stříbrného strany. Z korupčního jednání byl sice na počátku 30. let několikrát obviněn, soud ale vždy vynesl osvobozující rozsudek. Stříbrný patřil k horlivým obdivovatelům Masaryka. V červenci 1925 dokonce podal demisi, aby podpořil prezidenta v konfliktu s Vatikánem, vyvolaném velkolepými oslavami výročí upálení mistra Jana Husa. V polovině 20. let ale začal koketovat s myšlenkami italského fašismu. Zároveň se ve své straně dostával do velkých konfliktů s rychle rostoucím vlivem Edvarda Beneše. Problémy se vyhrotily na jaře roku 1926. Jeho odpůrci o něm tehdy začali šířit informace, že trpí syfilidou v pokročilém stadiu, která těžce poškozuje jeho duševní stav. Pomocí intenzivní kampaně nakonec docílili toho, že po mimořádném stranickém sjezdu v Brně v září 1926 byl Stříbrný i se skupinou svých stoupenců ze strany vyloučen. Těžká porážka ve vlastních řadách a pád do politického suterénu pro něj znamenaly psychický otřes, ale nevzdával se. Opětovný mocenský vliv se snažil získat zejména prostřednictvím sedmé velmoci, tisku.
</TEXT>
<HEADING>
Bulvární tisk jako zbraň
</HEADING>
<TEXT>
Jako poměrně schopný manažer vybudoval spolu se svým bratrem tiskové impérium Tempo, vydávající masově čtené bulvární noviny (Expres, Polední list), kde se často kritizovala politiku Hradu a především Beneše. Před parlamentními volbami v roce 1929 se spojil s dalším představitelem fašizující pravice Radolou Gajdou a překvapivě získal poslanecký mandát. Spojenectví s Gajdou se ale záhy rozpadlo a Stříbrný založil několik stran jepičího trvání. V květnu 1933 prodělal záchvat mrtvice, vrátil se ale rychle do veřejného dění. Na politické scéně totiž začalo v polovině 30. let přituhovat. Velká hospodářská krize a s ní spojená krize demokracie otevíraly možnosti pro nástup nejrůznějších autoritativních hnutí. V době přípravy parlamentních voleb roku 1935 vykrystalizovalo také Stříbrného zásluhou - ve spolupráci s Kramářovou národní demokracií Národní sjednocení, které ve svém programu sázelo na kartu nacionalismu a populismu. Ani zde ale nebyl spokojen a i s touto stranou se rozešel. Stále častěji se také uchyloval k tvrdým antisemitským výpadům. Po mnichovské dohodě v roce 1938 a po vzniku druhé republiky cítil Stříbrný satisfakci za předchozí znevažování své osoby a stal se vůdčí postavou protibenešovských útoků. Za druhé světové války žil ale v ústraní a odmítal všechny nabídky nacistických úřadů k veřejným vystoupením. Přesto byl v roce 1947 odsouzen za kolaboraci na doživotí. Důvodem tak vysokého trestu byly nepochybně jeho předválečné spory s Benešem. Ve vězení pak napsal rozsáhlé paměti. Zemřel v lednu 1955 ve Valdicích, několik dní po svých 75. narozeninách.
Jiří Stříbrný
</TEXT>
</DOC>
<DOC>
<DOCID>LN-20020225021</DOCID>
<DOCNO>LN-20020225021</DOCNO>
<DATE>02/25/02</DATE>
<TEXT>
Desítku pravicových extremistů hlásících se k seskupení Pravá alternativa, kteří včera ve Valašském Meziříčí protestovali proti šíření levicových myšlenek, přistěhovalectví a drogám, zastavila přesila anarchistů. Na náměstí jich čekalo na průvod asi padesát. Jeden z nich najel na kole do čela průvodu. "Čeká ho obvinění z výtržnictví i za napadení čela průvodu s českou vlajkou," řekl velitel policejního zásahu Zdeněk Šimoník. V ulicích města bylo připraveno více než sto policistů. Povolána byla i zásahová jednotka, ale jejího nasazení nebylo třeba. "Nikdo nebyl zraněn a policisté na závěr doprovodili účastníky k autobusovému a železničnímu nádraží," řekl policista. Dodal, že na železničním nádraží zadrželi policisté kvůli hajlování šestadvacetiletého místního muže. Zajistili i muže, který při pochodu rozbil sklo osobního vozu. Hajlujícímu hrozí až pětileté vězení za podporu a propagaci hnutí směřujících k potlačení práv a svobod občanů. Jeho případ vyřeší policie ve zkráceném řízení.
</TEXT>
</DOC>
<DOC>
<DOCID>LN-20020225022</DOCID>
<DOCNO>LN-20020225022</DOCNO>
<DATE>02/25/02</DATE>
<TITLE>
Poctiví jsou biti, za kvalitu zaplatí penále. Ti, kdo na pacientech šetří, dostanou odměnu. Soukromí lékaři specialisté protestují proti motivačnímu programu vyhlášenému ministerstvem.
</TITLE>
<GEOGRAPHY>PRAHA</GEOGRAPHY>
<TEXT>
Nutí mne, abych léčila non lege artis, v rozporu s lékařskou etikou, říká o nové vyhlášce ministerstva zdravotnictví ostravská lékařka Naděžda Franková. Je jednou z mnoha odborných lékařů, ambulantních specialistů, kterým se nelíbí motivační systém, jímž chce ministr Bohumil Fišer přimět soukromé lékaře k hospodárnému chování. Od letošního roku se vyhláškou ministra změnil způsob financování soukromých ordinací specialistů. Nevychází už z nákladů, které lékaři vykázali v předchozích letech, ale z celostátního průměru v odbornosti. Kdo jej nepřekročí o více než deset procent, dostane třicetiprocentní bonus z ušetřené částky. Kdo jej překročí, bude stejnou částí rozdílu penalizován. "Pokud chci dětem s epilepsií předepsat účinné léky, které jim dají velkou šanci na uzdravení, nemohu se do limitu nikdy vejít, a dostanu pokutu," tvrdí Franková. Vypočítává, že pro devítileté dítě vychází finanční limit na necelých 300 korun za čtvrtletí. Za ně může předepsat nejlevnější antiepileptikum, které pro děti není výhodné. Kvalitnější lék však stojí 1530 korun měsíčně a přípravek poslední generace s nejlepšími účinky dokonce 2600 korun měsíčně. S podobnými stížnostmi se ozvali i lékaři dalších odborností. B řemenem se pro ně stali například onkologicky nemocní pacienti, jejichž léky jsou drahé. Zástupci České lékařské komory, která se na vzniku nového systému odměn a pokut podílela, tvrdí: stěžovatelé nemluví pravdu. "Limit na náklady se váže na překročení 110 procent celostátního průměru příslušné odbornosti. Jestliže většina dětských neurologů dokáže své pacienty léčit lege artis za určitou částku, která stanoví průměr, pak to musí dokázat i ostatní," řekl jeden z nich, Martin Vedral. Problém podle něj spočívá v tom, že si někteří lékaři za minulé praxe vyplácení úhrad zvykli rozhazovat. Od pojišťovny dostávali částku, která byla historicky vázána na předešlé roční výdaje. Kdo tedy hýřil v minulosti, měl peněz nadále dost, kdo naopak šetřil, musel si dál vystačit s málem, jinak byl pojišťovnou sankcionován. "Nový systém vycházející z celostátního průměru naopak mnoha lékařům, kteří byli dosud biti, umožní zkvalitnit péči," soudí Vedral. Podle něj jde o sedm z deseti ambulantních ordinací. Vedral připouští, že ti "zbylí" lékaři se s novou skutečností těžko vyrovnávají. Lékaři, kteří proti novému systému protestují, soudí, že pokud budou chtít i v novém režimu udržet pacientům dosavadní úroveň péče, nezbude jim než podvádět. Mohou ušetřit například tím, že pacienty budou převádět na ošetření do nemocnic, kde často na částečný úvazek vypomáhají. Anebo přimějí pacienty, aby změnili zdravotní pojišťovnu a odešli od Všeobecné zdravotní, které ministr Fišer vyhláškou nařídil takto postupovat. "Na VZP si už netroufnu napsat ani kapky do nosu," rozhořčuje se jeden z lékařů, pediatr. Na celý půlrok prý má limit na léky od VZP jen 3800 korun. Vyhláška podle něj povede k tomu, že se bude situace lékařů zhoršovat, až se dostane na neúnosnou mez. To ale Vedral vyvrací. "Je to demagogie. Bylo řečeno, že se výchozí sumy pro každou odbornost do budoucna snižovat nebudou, spíš naopak. Vyhláška platí jen toto pololetí. Že by pak měli ambulantní specialisté dostat méně, nepřipustíme," dodal.
</TEXT>
<HEADING>
VZP: Vyhláška potřebuje změny
</HEADING>
<TEXT>
Z ministrovy vyhlášky není nadšena ani Všeobecná zdravotní pojišťovna. Podle její mluvčí Kateřiny Zamastilové však o nařízení nelze pochybovat, je nutné je plnit. "Pro příští pololetí by se to mohlo řešit trochu jiným způsobem," připouští mluvčí. Pojišťovně vadí především fakt, že vyhláška nestanovuje pro šetření lékařů spodní hranici. Například praktici, s nimiž se na podobném systému VZP dohodla loni, mají limit na maximální bonus na 90 procentech průměru. Více šetřit se jim už nevyplatí. "Vyhláška umožňuje teoreticky to, aby největší odměnu dostal ten lékař, který vůbec nebude léčit," upozorňuje Zamastilová. "To se pak skutečně může dotknout kvality poskytované péče." Druhým nedostatkem je fakt, že pojišťovna nemůže zabránit umělému zvyšování průměru. "Pokud se zástupci jedné odbornosti domluví, že budou předepisovat nejdražší léky, průměr do budoucna to zvedne," poukazuje Zamastilová. V pozadí může hrát svou roli i silná lobby farmaceutických firem. Zamastilová sdělila, že vyhláška je důsledkem krachu dohodovacích řízení, v nichž se pojišťovna snaží na výši úhrad se zástupci ambulantních specialistů domluvit. Pokud se nedohodnou, jako se to stalo pro první pololetí, má podle zákona právo určit výši a způsob vyplácení úhrad ministr.
Z ministrovy vyhlášky není nadšena ani Všeobecná zdravotní pojišťovna. Podle její mluvčí Kateřiny Zamastilové však o nařízení nelze pochybovat, je nutné je plnit. "Pro příští pololetí by se to mohlo řešit trochu jiným způsobem," připouští mluvčí. Pojišťovně vadí především fakt, že vyhláška nestanovuje pro šetření lékařů spodní hranici. Například praktici, s nimiž se na podobném systému VZP dohodla loni, mají limit na maximální bonus na 90 procentech průměru. Více šetřit se jim už nevyplatí. "Vyhláška umožňuje teoreticky to, aby největší odměnu dostal ten lékař, který vůbec nebude léčit," upozorňuje Zamastilová. "To se pak skutečně může dotknout kvality poskytované péče." Druhým nedostatkem je fakt, že pojišťovna nemůže zabránit umělému zvyšování průměru. "Pokud se zástupci jedné odbornosti domluví, že budou předepisovat nejdražší léky, průměr do budoucna to zvedne," poukazuje Zamastilová. V pozadí může hrát svou roli i silná lobby farmaceutických firem. Zamastilová sdělila, že vyhláška je důsledkem krachu dohodovacích řízení, v nichž se pojišťovna snaží na výši úhrad se zástupci ambulantních specialistů domluvit. Pokud se nedohodnou, jako se to stalo pro první pololetí, má podle zákona právo určit výši a způsob vyplácení úhrad ministr.
</TEXT>
</DOC>
<DOC>
<DOCID>LN-20020225023</DOCID>
<DOCNO>LN-20020225023</DOCNO>
<DATE>02/25/02</DATE>
<GEOGRAPHY>BÍLOVEC</GEOGRAPHY>
<TEXT>
V Bílovci na Novojičínsku se konala v sobotu celostátní speciální výstava jezevčíků. Milovníci podlouhlých psů zaznamenali rekordní účast - se svými pány přijelo 144 jezevčíků. "Lidi přijeli až ze Stříbra na Plzeňsku, je tady i hodně Slováků," řekl Jan Coufal, organizátor akce. Sám je myslivcem a chovu jezevčíků se věnuje dvacet let. "Jezevčík je výborný, všestranný pes," tvrdí Coufal. Na první pohled je jasné, že jezevčíci vyhovují především myslivcům. Muži v zelených kamizolách mezi návštěvníky vedou. Výstava je zahájena, na zelených kobercích se promenují majitelé se svými psy. Na jedné ploše jezevčíci hrubosrstí, na další hladkosrstí, na třetí trpasličí. A co se posuzuje? "Je toho hodně, mnohé by laici ani nepochopili," míní Coufal. Namátkou vyjmenovává: exteriér, kostra, pohyb, srst, chrup, zbarvení oka, kvalita povahy. Psy hodnotili tři rozhodčí z ČR a ze Slovenska. Vítěz výstavy, hladkosrstý jezevčík Chuan z Prahy, získal prestižní titul. "Má to nesmírný význam v souvislosti s případnými potomky a prezentuje úspěšnost chovatelské stanice," uvedl Coufal. Příští celorepubliková výstava jezevčíků, která se koná jednou ročně, bude v Litomyšli.
</TEXT>
</DOC>
<DOC>
<DOCID>LN-20020225024</DOCID>
<DOCNO>LN-20020225024</DOCNO>
<DATE>02/25/02</DATE>
<GEOGRAPHY>TEMELÍN</GEOGRAPHY>
<TEXT>
Obsluha jaderné elektrárny Temelín odstavila včera první blok elektrárny. Během plánované měsíční odstávky provedou její pracovníci revize zařízení a vymění armatury německé výroby v nejaderné části, aby po opětovném spuštění reaktoru mohli dokončit závěrečnou sérii dynamických testů v poslední etapě energetického spouštění. "Po úspěšném zvládnutí všech zbývajících zkoušek čeká první blok komplexní šestidenní vyzkoušení na provozních parametrech a poté přejde do zkušebního provozu, který potrvá 18 měsíců," řekl mluvčí elektrárny Milan Nebesář.
</TEXT>
</DOC>
<DOC>
<DOCID>LN-20020225025</DOCID>
<DOCNO>LN-20020225025</DOCNO>
<DATE>02/25/02</DATE>
<TEXT>
HRADEC KRÁLOVÉ - V Koutníkově ulici nedaleko centra Hradce Králové se v sobotu odpoledne zřítila část obytného domu. Část zdi spadla na komunikaci, proto policie okolí domu uzavřela. Při nehodě nebyl nikdo zraněn. Starší budova je v rekonstrukci a podle předběžného vyšetřování byla neodborným zásahem narušena statika domu. "Odborníci se obávali, že by se mohla zřítit další část do zahrady," řekl operační důstojník královéhradeckého Hasičského záchranného sboru. Budova s několika byty je prázdná. Majitel domu je mimo republiku.
</TEXT>
</DOC>
<DOC>
<DOCID>LN-20020225026</DOCID>
<DOCNO>LN-20020225026</DOCNO>
<DATE>02/25/02</DATE>
<TITLE>
Další útoky mají následovat po popravě amerického reportéra Daniela Pearla. Prohlásil to organizátor únosů, podezřívaný z napojení na teroristickou síť Al Kajda.
</TITLE>
<GEOGRAPHY>ISLÁMÁBÁD</GEOGRAPHY>
<TEXT>
Únos a následné zavraždění Daniela Pearla, amerického reportéra listu Wall Street Journal, možná nebylo ojedinělým činem, ale součástí protiamerické kampaně islámských extremistů. Radikál britského původu Ahmad Umar Saíd, který se přiznal ke zorganizování únosu, při výslechu prohlásil, že to byl jen "první krok", jehož cílem bylo "dát Spojeným státům lekci". Pákistánské úřady v reakci na jeho slova varovaly diplomatická i obchodní zastoupení USA i dalších zemí, aby zpřísnily bezpečnostní opatření. Podle britského listu Sunday Telegraph Saíd vypověděl, že cílem útoku se měl stát mimo jiné americký konzulát v jihopákistánském Karáčí. Právě tam byl ve čtvrtek, přibližně v půl jedenácté večer místního času, doručen videozáznam, na němž je vidět Pearlovo mrtvé tělo. Den před tím někdo volal z novinářova mobilního telefonu třem vysokým představitelům pákistánské policie a varoval je před pronásledováním únosců. Anonym prý detailně popsal, kde se pohybovali členové rodin policistů.
</TEXT>
<HEADING>
Pákistán nezveřejní brutální videozáznam
</HEADING>
<TEXT>
Vážnost obav podtrhuje i skutečnost, že únos a vražda amerického novináře nejspíš nebyly činem izolované skupiny fanatiků. Sám organizátor akce podle agentury AP vypověděl, že se po útocích z 11. září osobně setkal s vůdcem teroristické sítě Al Kajda Usámou bin Ládinem. S afghánským fundamentalistickým hnutím Taliban, které bin Ládinovým mužům poskytovalo útočiště, a zřejmě i přímo s Al Kajdou měli kontakty také další čtyři Pákistánci podílející se na únosu. V souvislosti s vraždou amerického novináře pákistánská policie hledá i tři blíže nespecifikované Araby. Právě radikálové z arabských zemí tvoří páteř Al Kajdy. Jeden z Arabů měl být iu popravy Daniela Pearla, zachycené videokamerou. Vzhledem k "barbarské povaze" činu se pákistánská vláda o víkendu rozhodla, že pásek nebude zveřejněn. Podle původních sdělení na něm mělo být zachyceno, jak jeden z únosců podřízne Pearlovi hrdlo. Nová svědectví uvádějí, že první část záznamu ukazuje novináře, jak z donucení říká, že je Žid stejně jako jeho rodiče, a kritizuje americké akce proti muslimům. V další pasáži leží bez známek života na zemi s prořízlým hrdlem a v třetí části je od jeho těla oddělena hlava.
Vážnost obav podtrhuje i skutečnost, že únos a vražda amerického novináře nejspíš nebyly činem izolované skupiny fanatiků. Sám organizátor akce podle agentury AP vypověděl, že se po útocích z 11. září osobně setkal s vůdcem teroristické sítě Al Kajda Usámou bin Ládinem. S afghánským fundamentalistickým hnutím Taliban, které bin Ládinovým mužům poskytovalo útočiště, a zřejmě i přímo s Al Kajdou měli kontakty také další čtyři Pákistánci podílející se na únosu. V souvislosti s vraždou amerického novináře pákistánská policie hledá i tři blíže nespecifikované Araby. Právě radikálové z arabských zemí tvoří páteř Al Kajdy. Jeden z Arabů měl být iu popravy Daniela Pearla, zachycené videokamerou. Vzhledem k "barbarské povaze" činu se pákistánská vláda o víkendu rozhodla, že pásek nebude zveřejněn. Podle původních sdělení na něm mělo být zachyceno, jak jeden z únosců podřízne Pearlovi hrdlo. Nová svědectví uvádějí, že první část záznamu ukazuje novináře, jak z donucení říká, že je Žid stejně jako jeho rodiče, a kritizuje americké akce proti muslimům. V další pasáži leží bez známek života na zemi s prořízlým hrdlem a v třetí části je od jeho těla oddělena hlava.
</TEXT>
</DOC>
<DOC>
<DOCID>LN-20020225027</DOCID>
<DOCNO>LN-20020225027</DOCNO>
<DATE>02/25/02</DATE>
<GEOGRAPHY>LONDÝN</GEOGRAPHY>
<TEXT>
Americký prezident George W. Bush bude zřejmě požadovat, aby pravděpodobný organizátor únosu a vraždy novináře Daniela Pearla byl vydán do USA, kde by stanul před soudem. Podle včerejšího vydání britského listu Sunday Telegraph tomu ale chtějí zabránit vysocí představitelé pákistánské tajné služby ISI. Obávají se totiž, že by Ahmad Umar Saíd mohl Američanům poskytnout "nežádoucí" informace. "Udělají, co je v jejich silách, aby zabránili vydání Umara do Ameriky," citoval britský list zdroj z pákistánské rozvědky. "Ví toho až příliš o jejich aktivitách, navíc je hodně výřečný." Pákistánská ISI, či přinejmenším někteří její představitelé, jsou už dlouho podezíráni ze spolupráce s islámskými radikály v Pákistánu i mimo něj. Podporují například separatisty bojující proti indické nadvládě v Kašmíru a pomáhali i afghánskému fundamentalistickému hnutí Taliban. I když pákistánský vůdce Parvíz Mušaraf provedl v poslední době v ISI sérii "čistek", některé její elementy asi i nadále fungují nezávisle na vedení. Podezření navíc vyvolává i způsob, jakým byl Ahmad Umar Saíd zadržen. Podle listu Sunday Telegraph se 5. února vzdal bývalému šéfovi pákistánské rozvědky Edžazovi Husajnu Šáhovi, teprve o týden později byl ale oficiálně předán úřadům. Není tedy vyloučeno, že ho agenti ISI "poučovali", co může a nemůže při následném vyslýchání říkat. Saíd se k zorganizování únosu novináře přiznal. S Pearlem se prý i sám setkal v lednu v hotelu Rávalpindí, přičemž si pro tuto příležitost oholil vousy a vzal černé brýle. "Byla to úžasná schůzka. Dali jsme si ledovou kávu, pořádné sendviče a povídali si," řekl prý Saíd policistům.
</TEXT>
</DOC>
<DOC>
<DOCID>LN-20020225028</DOCID>
<DOCNO>LN-20020225028</DOCNO>
<DATE>02/25/02</DATE>
<TITLE>
Poznaňský arcibiskup Juliusz Paetz byl obviněn ze sexuálního obtěžování studentů náboženství
</TITLE>
<TEXT>
Podávejte mu ruku tak, abyste ji mohli rychle stáhnout, radili kněží seminaristům před setkáním s arcibiskupem.
POZNAŇ, Polsko - Jedním z nejzaměstnanějších hodnostářů Vatikánu se stává kardinál Joseph Ratzinger pověřený šetřením sexuálních skandálů kněží. Jen minulý víkend vyšly na povrch podrobnosti o "nepatřičném chování" desítek kněží ve Spojených státech a podobná aféra otřásla také Polskem. Polský deník Rzceczpospolita se v sobotu postaral o senzaci, když na titulní straně informoval o homosexuálních sklonech poznaňského metropolity, arcibiskupa Juliusze Paetze. 67letý Paetz patřil k těm polským kněžím, do kterých jejich rodák papež Jan Pavel II. vkládal velkou důvěru. Podle výpovědí anonymních svědků arcibiskup nejméně dva roky sexuálně obtěžoval kleriky a kněží katolického semináře. Situace se vyhrotila natolik, že mu rektor Tadeusz Karkosz zakázal neohlášené návštěvy na koleji. Paetz k nim využíval podzemní chodbu ze své rezidence. Polský list citoval jednoho z kněží, podle kterého se nejméně jeden ze studentů kvůli šoku z arcibiskupova chování psychicky zhroutil. Paetzovy sklony přitom byly obecně známé. Učitelé dokonce radili chovancům, jak mají arcibiskupovi při setkání mezi čtyřma očima podávat ruku. Dlouhý dotek dlaní totiž mohl odstartovat jeho nevhodné chování přinejmenším v jednom popsaném případě se například ke studentovi začal k jeho překvapení mazlivě tulit.
</TEXT>
<HEADING>
Za pravdu do Zambie
</HEADING>
<TEXT>
O metropolitově chování informovala část kněží Vatikán již loni. Papež byl touto zprávou viditelně otřesen a do Poznaně vyslal vyšetřovatele. Jejich závěry ale dosud nebyly zveřejněny a někteří z kněží byli naopak Juliuszem Paetzem za trest sesazeni z úřadů či vysláni na misie například do africké Zambie. Zveřejnění aféry vyvolalo u většiny polských katolíků naději, že církev najde odvahu k očistě bez ohledu na zájmy kléru řešit vše pod pokličkou. Část laiků i kněží ale novináře kritizuje. "Neznám ten problém, ale myslím si, že jde o zesměšňování Polska kvůli tomu, že v čele katolické církve stojí Polák," řekla například Anna Sobiecka, poslankyně za Ligu polských rodin. Podle zdrojů z papežské nunciatury ve Varšavě se i přes snahu o řešení v "rodinném duchu" nakonec Jan Pavel II. spíše rozhodne k odvolání Paetze. Ten se ovšem obviněním brání a označuje je za úklady nepřátel. "Došlo k mylné interpretaci mých slov a skutků. Jeden z kaplanů o tom řekl: Arcibiskup platí za svou spontánnost," hájil se Paetz. Ve prospěch očekávaného razantního rozhodnutí Vatikánu svědčí i zkušenosti z jiných států, kde až zveřejnění obdobných případů pomohlo pročistit atmosféru v církevní komunitě. V americké Philaldelphii tak bylo minulý týden odvoláno šest kněží, kteří zneužívali mladé chlapce ve věku kolem třinácti let. V Bostonu zas tamní biskup nechal ve spojení s odsouzením jednoho kněze za zneužívání nezletilých zveřejnit seznam 80 kněží, kteří se v minulosti podobně provinili. Katolická církev ale zjevně není jedinou s podobnými problémy. V Austrálii o víkendu zesílil tlak na vystřídání guvernéra Petera Hollingwortha kvůli tomu, že v době, kdy byl biskupem anglikánské církve v Brisbane, kryl sexuální delikty kněží. "Je to bolestné, ale v církvi, kde je tolik kněží a biskupů, se takové věci děly a budou dít," smutně konstatoval pro polskou agenturu PAP kněz Adam Boniecki, šéfredaktor katolického časopisu Tygodnik Powszechny.
O metropolitově chování informovala část kněží Vatikán již loni. Papež byl touto zprávou viditelně otřesen a do Poznaně vyslal vyšetřovatele. Jejich závěry ale dosud nebyly zveřejněny a někteří z kněží byli naopak Juliuszem Paetzem za trest sesazeni z úřadů či vysláni na misie například do africké Zambie. Zveřejnění aféry vyvolalo u většiny polských katolíků naději, že církev najde odvahu k očistě bez ohledu na zájmy kléru řešit vše pod pokličkou. Část laiků i kněží ale novináře kritizuje. "Neznám ten problém, ale myslím si, že jde o zesměšňování Polska kvůli tomu, že v čele katolické církve stojí Polák," řekla například Anna Sobiecka, poslankyně za Ligu polských rodin. Podle zdrojů z papežské nunciatury ve Varšavě se i přes snahu o řešení v "rodinném duchu" nakonec Jan Pavel II. spíše rozhodne k odvolání Paetze. Ten se ovšem obviněním brání a označuje je za úklady nepřátel. "Došlo k mylné interpretaci mých slov a skutků. Jeden z kaplanů o tom řekl: Arcibiskup platí za svou spontánnost," hájil se Paetz. Ve prospěch očekávaného razantního rozhodnutí Vatikánu svědčí i zkušenosti z jiných států, kde až zveřejnění obdobných případů pomohlo pročistit atmosféru v církevní komunitě. V americké Philaldelphii tak bylo minulý týden odvoláno šest kněží, kteří zneužívali mladé chlapce ve věku kolem třinácti let. V Bostonu zas tamní biskup nechal ve spojení s odsouzením jednoho kněze za zneužívání nezletilých zveřejnit seznam 80 kněží, kteří se v minulosti podobně provinili. Katolická církev ale zjevně není jedinou s podobnými problémy. V Austrálii o víkendu zesílil tlak na vystřídání guvernéra Petera Hollingwortha kvůli tomu, že v době, kdy byl biskupem anglikánské církve v Brisbane, kryl sexuální delikty kněží. "Je to bolestné, ale v církvi, kde je tolik kněží a biskupů, se takové věci děly a budou dít," smutně konstatoval pro polskou agenturu PAP kněz Adam Boniecki, šéfredaktor katolického časopisu Tygodnik Powszechny.
</TEXT>
</DOC>
<DOC>
<DOCID>LN-20020225029</DOCID>
<DOCNO>LN-20020225029</DOCNO>
<DATE>02/25/02</DATE>
<TITLE>
Vědci zkoumají pád "dvojčat". Experti si lámou hlavu, proč se při zářijovém teroristickém útoku zřítila jako první jižní věž Světového obchodního centra, když si teroristé za první cíl vybrali věž severní. Odpověď přinesly nové výpočty, které ukázaly, že druhé letadlo letělo téměř o 160 kilometrů v hodině rychleji, a to rychlostí 865 km/hod. Obě letadla přitom překročila maximální povolenou rychlost v dané výšce. Druhé letadlo letělo dokonce tak rychle, že stroji hrozilo, že se rozlomí ještě před nárazem do jižní věže. Jižní věž se zřítila 56 minut po nárazu uneseného letadla, severní přečkala náraz o 102 minut. Svou roli sehrálo také místo a úhel dopadu. Do severní věže letadlo narazilo mezi 94. a 99. patrem, jižní byla zasažena mezi 78. a 84. poschodím.
</TITLE>
<TEXT>
Egypt pohřbil 109 obětí vlakového neštěstí. Stovky lidí se včera v Káhiře zúčastnily hromadného pohřbu 109 neidentifikovaných obětí železničního neštěstí, při němž minulý týden zemřelo nejméně 370 lidí. Uhořeli poté, co vlak vzplál kvůli zkratu v elektrickém vedení. Ze zamřížovaných oken vlaku nebylo možné vyskočit. Při pohřbu, který doprovázela silná bezpečnostní opatření, nedošlo k žádnému incidentu kromě tlačenic v davu, který chtěl proniknout na hřbitov mučedníků v Káhiře.
Mugabe nesmí do USA. Spojené státy, znepokojené podobně jako Evropská unie rozhodnutím Zimbabwe neumožnit zahraničním pozorovatelům volně monitorovat nadcházející prezidentské volby, v pátek zakázaly tamnímu prezidentovi Robertu Mugabemu, jeho rodině a jeho spolupracovníkům vstup na své území. Diktátor Mugabe, kterému je 77 let, bojuje o své politické přežití, a aby si zajistil vítězství ve volbách, používá proti domácí opozici i proti nezávislým zahraničním pozorovatelům různé sankce.
Ve Francii začal boj o prezidentské křeslo. Dva měsíce před prvním kolem prezidentských voleb začala o víkendu ve Francii mobilizace politických stran. Trojice pravicových stran se snažila v sobotu ukázat svou jednotu při shromáždění v Toulouse a socialisté v neděli na mimořádném sjezdu v Paříži oficiálně potvrdili coby svého kandidáta premiéra Lionela Jospina. Ten se ve druhém kole voleb s nejvyšší pravděpodobností střetne se současným prezidentem Jacquesem Chirakem, který má podporu pravicových stran.
</TEXT>
</DOC>
<DOC>
<DOCID>LN-20020225030</DOCID>
<DOCNO>LN-20020225030</DOCNO>
<DATE>02/25/02</DATE>
<TITLE>
Vrahy ministra Zeeviho a pašeráky zbraní musí vydat Izraeli palestinský vůdce. Výměnou za ně získá od Izraele svobodu pohybu. Zatím může svůj dům opustit jen na zvláštní povolení.
</TITLE>
<GEOGRAPHY>JERUZALÉM</GEOGRAPHY>
<TEXT>
Izraelská vláda včera nepatrně uvolnila blokádu palestinského vůdce Jásira Arafata, kterého od prosince drží v "domácím vězení" v Ramalláhu na západním břehu Jordánu. Vláda rozhodla, že Arafat se bude moci pohybovat po městě, zatímco dosud musel setrvávat ve svém sídle. Tanky obklopující jeho sídlo by měly být staženy, ale Arafat bude nadále potřebovat pro svůj odjezd z Ramalláhu zvláštní povolení izraelské vlády. Palestinci označili toto rozhodnutí za hanebné. "Toto rozhodnutí je naprosto nepřijatelné a ostudné a ukazuje, že tato izraelská vláda nemá žádný program, a musí proto pokračovat cestou války a destrukce," prohlásil vysoký palestinský představitel Saíb Irikát. Izrael Arafata blokuje, protože se mu zdá jeho postup proti palestinským extremistům málo tvrdý. Izrael si stanovil dvě podmínky, které musí šéf palestinské samosprávy splnit, aby byla zrušena jeho blokáda. Za prvé Izrael požaduje vydání tří mužů, kteří podle něj loni zavraždili izraelského ministra Rechavama Zeeviho. Druhou podmínkou je, že Arafat musí určit, kdo je zodpovědný za pašování zbraní na palubě lodi, kterou Izrael zadržel minulý měsíc v Rudém moři. Arafat již oznámil, že palestinská policie zadržela tři muže podezřelé z vraždy ministra Zeeviho. Minulý týden také zatkli jednoho člověka, který se podílel na pašování zbraní.
</TEXT>
<HEADING>
Hillary Clintonová podpořila Izrael
</HEADING>
<TEXT>
Na stranu Izraele se v sobotu jednoznačně postavila americká senátorka Hillary Clintonová, která je na dvoudenní "návštěvě solidarity" v Izraeli. Prohlásila, že Jásir Arafat neuspěl jako lídr, protože není schopen, anebo nechce zastavit teroristické útoky proti Izraeli. V projevu na konferenci amerických židovských organizací bývalá první dáma Ameriky obvinila Arafata z destrukce mírových snah jejího manžela v době, kdy byl prezidentem. "Odpovědnost za násilí od krachu campdavidských jednání leží na jeho ramenou. Arafat neuspěl jako lídr a jeho neschopnost nebo neochota držet síly násilí a terorismu na uzdě ukazují, že není připraven ani schopen být lídrem," prohlásila Clintonová. Její rétorika je o poznání tvrdší než v roce 1999. Tehdy Clintonová, která spoléhá na vlivné židovské voliče, pobouřila mnoho Židů v Izraeli i v USA, když při návštěvě Izraele a palestinských území uctivě naslouchala Arafatově manželce, která obviňovala Izrael, že proti Palestincům používá jedovaté plyny.
Na stranu Izraele se v sobotu jednoznačně postavila americká senátorka Hillary Clintonová, která je na dvoudenní "návštěvě solidarity" v Izraeli. Prohlásila, že Jásir Arafat neuspěl jako lídr, protože není schopen, anebo nechce zastavit teroristické útoky proti Izraeli. V projevu na konferenci amerických židovských organizací bývalá první dáma Ameriky obvinila Arafata z destrukce mírových snah jejího manžela v době, kdy byl prezidentem. "Odpovědnost za násilí od krachu campdavidských jednání leží na jeho ramenou. Arafat neuspěl jako lídr a jeho neschopnost nebo neochota držet síly násilí a terorismu na uzdě ukazují, že není připraven ani schopen být lídrem," prohlásila Clintonová. Její rétorika je o poznání tvrdší než v roce 1999. Tehdy Clintonová, která spoléhá na vlivné židovské voliče, pobouřila mnoho Židů v Izraeli i v USA, když při návštěvě Izraele a palestinských území uctivě naslouchala Arafatově manželce, která obviňovala Izrael, že proti Palestincům používá jedovaté plyny.
</TEXT>
</DOC>
<DOC>
<DOCID>LN-20020225031</DOCID>
<DOCNO>LN-20020225031</DOCNO>
<DATE>02/25/02</DATE>
<GEOGRAPHY>BOGOTÁ</GEOGRAPHY>
<TEXT>
Ingrid Betancourtovou, bývalou senátorku a kandidátku kolumbijských ekologů na prezidentský úřad v květnových volbách, unesli povstalci z levicových Revolučních ozbrojených sil Kolumbie (FARC). Spolu s Betancourtovou rebelové unesli i ředitelku její volební kampaně Claru Rojasovou. Francouzského fotografa Alaina Kelera a dva poradce Betancourtové, kteří ji doprovázeli na předvolební mítink do města San Vicente del Caguán, povstalci propustili. Betancourtová byla prohlášena za pohřešovanou už v sobotu, když se neobjevila ve městě San Vicente del Caguán, někdejší baště rebelů z FARC, kterou po třech letech znovu obsadila kolumbijská armáda. Betancourtová patří k tvrdým kritikům povstalců. Podle průzkmů veřejného mínění však nemá velkou šanci ve volbách uspět.
</TEXT>
</DOC>
<DOC>
<DOCID>LN-20020225032</DOCID>
<DOCNO>LN-20020225032</DOCNO>
<DATE>02/25/02</DATE>
<TITLE>
Vášnivé oslavy propukly v hlavním městě Angoly, když se lidé dozvěděli o násilné smrti obávaného vůdce rebelů Jonase Savimbiho.
</TITLE>
<TEXT>
LUANDA, Angola - "Už není žádných pochyb - Jonas Savimbi je mrtvý," prohlásil v sobotu reportér portugalské televize RTP poté, co na vlastní oči viděl mrtvé tělo slavného vůdce angolských rebelů. Smrt "černého Machiavelliho", jak se Savimbimu přezdívá, provázelo totiž plno pochybností. Angolská vláda sice v pátek oznámila, že její jednotky Savimbiho zabily, ale nepodala žádný důkaz. To udělala až v sobotu - tělo mrtvého rebela bylo vystaveno pro novináře v provincii Moxico ve východní Angole, kde byl Savimbi zastřelen. Byl zasažen patnácti kulkami, z toho dvěma do hlavy. "Jenom málo lidí ho bude litovat. Po smrti může prospět demokracii a svobodě v Africe mnohem více, než se mu podařilo během jeho destruktivního života," píše jihoafrický list Independent. Kromě Savimbiho stoupenců z hnutí UNITA není snad nikoho, kdo by jeho smrt nepřivítal.
</TEXT>
<HEADING>
Savimbiho smrti málokdo lituje
</HEADING>
<TEXT>
Byl to právě Savimbi, který v čele svého hnutí skoro třicet let vedl krvavou válku s angolskou vládou a odmítal jakékoliv nabídky k míru. Výsledek: půl milionu lidí přišlo o život a na čtyři miliony musely opustit své domovy. Bouřlivé nadšení vzbudila Savimbiho smrt mezi obyvateli hlavního města Luandy. Ti se vrhli do ulic, kde začali slavit typicky africkým způsobem - zpěvem a tancem. Nenávist vůči Savimbimu podporovala samotná luandská vláda. Ta ho nazývala angolským Usámou bin Ládinem. Po smrti Savimbiho, který byl symbolem občanské války v Angole a nenahraditelným vůdcem hnutí UNITA, si všichni kladou otázku: Znamená to konec konfliktu? Mnozí analytici tvrdí, že bez Savimbiho se UNITA rozpadne, a konflikt by tak mohl definitivně skončit. Představitelé hnutí však včera prohlásili, že boj pokračuje. Připustili ale, že jsou ochotni vyjednávat o míru. Mluvčí hnutí UNITA v Portugalsku Carlos Morgado tvrdí, že nyní vše závisí na angolském prezidentovi Josém Eduardu dos Santosovi. "Jestliže vyhlásí příměří, zcela jistě se před námi otevřou nové možnosti," řekl Morgado. Dos Santos odletěl včera na jednání do Portugalska a Spojených států. Očekává se, že dostane plnou podporu zejména od amerického prezidenta George W. Bushe. Důvod je velice prostý: USA nutně potřebují v Angole spřátelenou vládu, která jim zaručí výhodný přístup k bohatým angolským ropným zdrojům.
Byl to právě Savimbi, který v čele svého hnutí skoro třicet let vedl krvavou válku s angolskou vládou a odmítal jakékoliv nabídky k míru. Výsledek: půl milionu lidí přišlo o život a na čtyři miliony musely opustit své domovy. Bouřlivé nadšení vzbudila Savimbiho smrt mezi obyvateli hlavního města Luandy. Ti se vrhli do ulic, kde začali slavit typicky africkým způsobem - zpěvem a tancem. Nenávist vůči Savimbimu podporovala samotná luandská vláda. Ta ho nazývala angolským Usámou bin Ládinem. Po smrti Savimbiho, který byl symbolem občanské války v Angole a nenahraditelným vůdcem hnutí UNITA, si všichni kladou otázku: Znamená to konec konfliktu? Mnozí analytici tvrdí, že bez Savimbiho se UNITA rozpadne, a konflikt by tak mohl definitivně skončit. Představitelé hnutí však včera prohlásili, že boj pokračuje. Připustili ale, že jsou ochotni vyjednávat o míru. Mluvčí hnutí UNITA v Portugalsku Carlos Morgado tvrdí, že nyní vše závisí na angolském prezidentovi Josém Eduardu dos Santosovi. "Jestliže vyhlásí příměří, zcela jistě se před námi otevřou nové možnosti," řekl Morgado. Dos Santos odletěl včera na jednání do Portugalska a Spojených států. Očekává se, že dostane plnou podporu zejména od amerického prezidenta George W. Bushe. Důvod je velice prostý: USA nutně potřebují v Angole spřátelenou vládu, která jim zaručí výhodný přístup k bohatým angolským ropným zdrojům.
</TEXT>
</DOC>
<DOC>
<DOCID>LN-20020225033</DOCID>
<DOCNO>LN-20020225033</DOCNO>
<DATE>02/25/02</DATE>
<TITLE>
George Bush a Tony Blair se v dubnu sejdou, aby rozhodli o vojenském úderu proti Saddámovi
</TITLE>
<TEXT>
Drasticky nízké jsou zásoby chytrých pum ve skladech amerických ozbrojených sil. To by mohlo oddálit vojenskou akci proti Iráku.
LONDÝN/WASHINGTON - Britský premiér Tony Blair a americký prezident George Bush se mají v dubnu sejít na zvláštním summitu. Na něm by měla padnout rozhodnutí o tom, jak sesadit iráckého vůdce Saddáma Husajna. Napsal to včera britský list The Observer. "Cílem setkání bude dokončit debatu nad druhou fází boje proti terorismu," řekl listu nejmenovaný člen týmu premiéra Blaira. "Akce proti Iráku bude jednání dominovat." V příštích týdnech by také měla britská vláda poprvé zveřejnit dokument obsahující detailní důkazy o iráckém programu na výrobu zbraní hromadného ničení. Cílem má být zajištění mezinárodní podpory pro boj s iráckým režimem.
</TEXT>
<HEADING>
Pevné spojenectví
</HEADING>
<TEXT>
I přesto, že případná operace proti Iráku nemá velkou podporu mezi evropskými zeměmi, Británie je připravena jít do akce s USA. "Aliance se Spojenými státy je silná a zůstane silná," prohlásil v sobotu Blair. "Budeme postupovat společně. Američané mají naprostou pravdu při zdůrazňování důležitosti pokračování boje proti terorismu a zbraním hromadného ničení." Případná operace proti Iráku ale stále nemá velkou podporu britských zákonodárců. Vojenskou akci, jejímž cílem bude svržení Saddáma Husajna, však nezpomalují pouze politické debaty, ale hlavně technické faktory. Podle amerického listu The Washington Post jsou zásoby "chytrých" zbraní ve skladech amerických sil po útocích na Afghánistán velice nízké. I přesto, že továrny vyrábějí na tři směny, bude podle informací Pentagonu potřeba šest měsíců na doplnění zásob, aby mohla být zahájena nějaká další větší operace. Může však trvat i rok. Plánovači navíc prezidentovi doporučují jako nejvhodnější období pro začátek úderu proti Iráku letošní podzim či zimu. Americká administrativa vypracovala strategické plány pro krátkodobé i dlouhodobé akce. Operace by měla již tradičně začít masivním útokem ze vzduchu na iráckou protileteckou obranu. V lepším případě by spřátelené pozemní jednotky provedly také útok na známá místa vývoje a výroby zbraní hromadného ničení. Poté by následoval útok amerických pozemních sil vybavených proti chemickým či biologickým zbraním. "Naše cíle v Iráku mohou být splněny pouze ze země," řekl listu nejmenovaný zdroj z Pentagonu. "Nemůžeme je prohlížet (místa, kde se vyrábějí zbraně hromadného ničení) ze vzduchu."
</TEXT>
<HEADING>
Diplomatická ofenziva
</HEADING>
<TEXT>
Na diplomatické frontě USA úzce spolupracují s Ruskem a s dalšími členy Rady bezpečnosti OSN, aby si pro akci zajistily podporu. Příští měsíc by měl také americký viceprezident Dick Cheney navštívit 11 zemí v oblasti a zjistit jejich názory na případnou operaci. Pokusí se získat i jejich podporu. Saddám Husajn by měl podle některých informací dostat ještě letos ultimátum - buď vpustí do země zbrojní inspektory, nebo bude čelit vojenské akci.
Na diplomatické frontě USA úzce spolupracují s Ruskem a s dalšími členy Rady bezpečnosti OSN, aby si pro akci zajistily podporu. Příští měsíc by měl také americký viceprezident Dick Cheney navštívit 11 zemí v oblasti a zjistit jejich názory na případnou operaci. Pokusí se získat i jejich podporu. Saddám Husajn by měl podle některých informací dostat ještě letos ultimátum - buď vpustí do země zbrojní inspektory, nebo bude čelit vojenské akci.
</TEXT>
</DOC>
<DOC>
<DOCID>LN-20020225034</DOCID>
<DOCNO>LN-20020225034</DOCNO>
<DATE>02/25/02</DATE>
<TITLE>
Zvláštní jednotky USA a Velké Británie pátrají po vůdci teroristů v Afghánistánu i v Indii.
</TITLE>
<GEOGRAPHY>LONDÝN</GEOGRAPHY>
<TEXT>
Pátrání po nejhledanějším teroristovi Usámovi bin Ládinovi pokračuje. Britský list The Daily Telegraph citoval zprávu rozvědky, podle níž se bin Ládin nyní nachází v indickém Kašmíru pod ochranou místních islámských extremistů. V oblasti po něm podle listu pátrají britské zvláštní jednotky SAS. Ty vytvořily spolu s americkými jednotkami Delta Force tým o síle 40 mužů poté, co indická rozvědka sdělila americké CIA, že má důvodné podezření, že se bin Ládin skrývá v kašmírských horách pod ochranou organizace Harkat al-mudžáhidín. Rozhodnutí o vyslání SAS do Kašmíru prý padlo při návštěvě britského premiéra Tonyho Blaira v Indii minulý měsíc. Mluvčí britského ministerstva obrany odmítl zprávu komentovat. Mluvčí indické armády však označil informaci za pustý výmysl. "V naší části Kašmíru neoperují ani britské, ani americké jednotky," řekl. Také představitelé USA informaci popřeli. Podle amerického listu The New York Times se ale Usáma bin Ládin skrývá v odlehlých místech poblíž afghánsko-pákistánské hranice. Nejmenovaní vysocí činitelé americké vlády podle listu uvedli, že mají nové informace, že saúdský extremista považovaný za hlavního iniciátora teroristických útoků v USA loni v září je stále na útěku a skrývá se někde v hornatém příhraničním regionu. Nové důkazy prý zpochybňují dřívější spekulace o tom, že Usáma bin Ládin byl při bombardování zabit, že zemřel na ledvinové onemocnění nebo že utekl do Íránu či Jemenu.
LONDÝN - Pátrání po nejhledanějším teroristovi Usámovi bin Ládinovi pokračuje. Britský list The Daily Telegraph citoval zprávu rozvědky, podle níž se bin Ládin nyní nachází v indickém Kašmíru pod ochranou místních islámských extremistů. V oblasti po něm podle listu pátrají britské zvláštní jednotky SAS. Ty vytvořily spolu s americkými jednotkami Delta Force tým o síle 40 mužů poté, co indická rozvědka sdělila americké CIA, že má důvodné podezření, že se bin Ládin skrývá v kašmírských horách pod ochranou organizace Harkat al-mudžáhidín. Rozhodnutí o vyslání SAS do Kašmíru prý padlo při návštěvě britského premiéra Tonyho Blaira v Indii minulý měsíc. Mluvčí britského ministerstva obrany odmítl zprávu komentovat. Mluvčí indické armády však označil informaci za pustý výmysl. "V naší části Kašmíru neoperují ani britské, ani americké jednotky," řekl. Také představitelé USA informaci popřeli. Podle amerického listu The New York Times se ale Usáma bin Ládin skrývá v odlehlých místech poblíž afghánsko-pákistánské hranice. Nejmenovaní vysocí činitelé americké vlády podle listu uvedli, že mají nové informace, že saúdský extremista považovaný za hlavního iniciátora teroristických útoků v USA loni v září je stále na útěku a skrývá se někde v hornatém příhraničním regionu. Nové důkazy prý zpochybňují dřívější spekulace o tom, že Usáma bin Ládin byl při bombardování zabit, že zemřel na ledvinové onemocnění nebo že utekl do Íránu či Jemenu.
</TEXT>
</DOC>
<DOC>
<DOCID>LN-20020225035</DOCID>
<DOCNO>LN-20020225035</DOCNO>
<DATE>02/25/02</DATE>
<TITLE>
Před volbami nelze od politiků čekat statečnost
</TITLE>
<TEXT>
Lidový meteorolog by mohl předpovídat: volby se blíží, premiéři a jiní ptáci lítají proklatě nízko! Rekord v nízkosti letu zatím asi drží přece jen maďarský premiér Viktor Orbán, který si "nedovede představit", že by se Slovensko a Česko mohlo dostat do Evropské unie, aniž by zrušily Benešovy dekrety. Ale je tu ještě prostor pro hloubkové lety. Miloš Zeman by se taky mohl vypravit do Bruselu, aby dal k lepšímu pár bonmotů - například na téma, že si nedovede představit v EU Maďarsko, které vymyslelo jakési půlobčanství pro maďarské menšiny v sousedních státech. Zeman ale nemá důvod, proč by měl lámat své osobní rekordy. Napjaté vztahy s Rakouskem a Německem a navrch s arabským světem dosáhnout takového výsledku v rozmezí několika dnů, to je úspěch hodný orlího ducha. Neměli bychom ale podceňovat ani pana profesora Klause. Posledního lednového dne tohoto roku zaslal Zemanovi dopis, v němž ho seznámil s ideou zapracovat do smlouvy o vstupu do EU pasáže vylučující retroaktivní požadavky ze strany členských států EU vůči České republice. Na první pohled nás ani nenapadne, jaké salto Klaus předvedl. Musíme si připomenout, že je to právě on a ODS, kdo odmítá politické poručníkování Bruselu, kdo odmítá jeho politické federalistické tendence, kdo by nejraději viděl v EU jen prostor volného obchodu bez politických vlivů. A najednou předseda ODS navrhuje, aby se ještě dřív, než se namočí pero do kalamáře k podpisu vstupní smlouvy, stal Brusel politickým garantem našich vztahů se sousedy.
</TEXT>
<HEADING>
Cíl: konečně sami
</HEADING>
<TEXT>
Václav Klaus se zjevným zadostiučiněním konstatoval - asi trochu předčasně - krach Visegrádu. Jeho postoj k narůstajícímu napětí je ale diferencovaný. "22. února 2002 žijeme v absolutně jiném světě než v roce 1945 a naše hodnocení tisíců kroků, aktů, událostí té doby je samozřejmě takové, že nic takového bychom dnes nedělali, dělat nemohli a nechtěli. ... Otázka stojí - jestli mezi dekrety z roku 1945 a únorem 2002 existuje nějaká souvislost, něco, co by bylo možné měnit. Já myslím, že není," říká v sobotním rozhovoru pro Mladou frontu Dnes. Klaus tu zřetelně odděluje dvě oblasti: mravní hodnocení historických událostí z roku 1945 a právní situaci státu z roku 2002. Větší akcent ovšem klade na druhou oblast. Připadá mu důležitější z mnoha aspektů, kdežto ta první mu zavání nepraktickým idealismem. Je to postoj asi většinový. Právník obeznámený s problematikou Benešových dekretů a "toho, co bylo potom" se vám vyzná ze svých hlubokých obav před otevřením této kauzy - bez ohledu na to, jak se osobně na problém odsunu dívá. Jistě to jsou kvalifikované a odpovědné postoje. Je v nich však jedna zásadní ošidnost. Revizi právního systému po nás žádná relevantní politická síla nechce. Nevyžaduje ji Brusel, a byla to od Orbána věru podlost, když na bruselské scéně otázku revize otevřel. Nevyžadují ji rozhodující síly ani v Rakousku, ani v Německu. Tím, že budeme hystericky reagovat na požadavky jednotlivců a skupin a budeme se tvářit, že jsme existenciálně ohroženi, můžeme sami sebe do hrozby dostat a ocitnout se v izolaci. Nebylo by to poprvé, kdy by čeští politici mohli s perverzním zadostiučiněním zvolat: Jsme zrazeni, jsme sami!
</TEXT>
<HEADING>
Nedostatek sebedůvěry
</HEADING>
<TEXT>
V postojích našich politiků, ale i převažující části veřejnosti, prezentované elitami, lze vyčíst až fatální nedostatek sebevědomí. V kontaktu s Německem se nám lámou kolena, a hledáme tedy sebejistotu pod deštníkem dokumentů z Postupimi. Jestliže Klaus říká, že "není co měnit", říkalo by se mu to daleko klidněji a rozhodněji, kdyby se o věty, které vyslovil předtím, opíral jako o pevné stanovisko: žijeme v jiném světě, a praktiky z roku 1945 jsou nám tak cizí jako praktiky z třicetileté války. V dnešním světě už není místo pro iracionální protiněmeckou nenávist. Chceme být součástí Evropy spolupráce, místo abychom zůstali vystrašeným stádečkem za hradbou jakýchsi dekretů. To ovšem znamená změnu postojů, především politiků. Před volbami nelze od politiků čekat statečnost. Ale po volbách nás vážné diskuse čekají - diskuse o tom, jaký je náš vztah k Evropě a evropanství a k Německu a k němectví. Kéž bychom v těchto diskusích našli cestu k sebevědomí. Neboť právě absence sebevědomí leží na dně celého problému.
V postojích našich politiků, ale i převažující části veřejnosti, prezentované elitami, lze vyčíst až fatální nedostatek sebevědomí. V kontaktu s Německem se nám lámou kolena, a hledáme tedy sebejistotu pod deštníkem dokumentů z Postupimi. Jestliže Klaus říká, že "není co měnit", říkalo by se mu to daleko klidněji a rozhodněji, kdyby se o věty, které vyslovil předtím, opíral jako o pevné stanovisko: žijeme v jiném světě, a praktiky z roku 1945 jsou nám tak cizí jako praktiky z třicetileté války. V dnešním světě už není místo pro iracionální protiněmeckou nenávist. Chceme být součástí Evropy spolupráce, místo abychom zůstali vystrašeným stádečkem za hradbou jakýchsi dekretů. To ovšem znamená změnu postojů, především politiků. Před volbami nelze od politiků čekat statečnost. Ale po volbách nás vážné diskuse čekají - diskuse o tom, jaký je náš vztah k Evropě a evropanství a k Německu a k němectví. Kéž bychom v těchto diskusích našli cestu k sebevědomí. Neboť právě absence sebevědomí leží na dně celého problému.
</TEXT>
</DOC>
<DOC>
<DOCID>LN-20020225036</DOCID>
<DOCNO>LN-20020225036</DOCNO>
<DATE>02/25/02</DATE>
<TITLE>
...která se kvůli citovým vazbám svého předsedy nedokáže jasně distancovat už ani od šílených "izraelských" výroků předsedy ČSSD.
</TITLE>
<TEXT>
Místo toho Klaus plivl na Unii svobody, jejíž předsedkyně Hana Marvanová na rozdíl od hlavounů ODS pochopila, že urážlivými výroky na adresu Jásira Arafata Zeman těžce poškodil zájmy České republiky na mezinárodní scéně. Připomeňme si fakta. Evropská unie platí každý měsíc dvacet procent rozpočtu Arafatova úřadu. Vedle toho Brusel v uplynulých deseti letech poskytl Palestincům 55 procent veškeré zahraniční pomoci. Z toho jasně vyplývá, že přirovnáním Arafata k Hitlerovi Zeman bezprecedentně urazil blízkého spojence Evropské unie. Té unie, do níž podle nejnovějších volebních plakátků chce vstoupit už i ODS. Co ještě potřebuje Václav Klaus slyšet, aby sám inicioval vyslovení nedůvěry vládě svého růžového miláčka? Tři a půl měsíce před volbami táhne Klaus na noze kouli opoziční smlouvy a tváří se, že se socialisty nemá jeho strana nic společného. Všichni - kromě láskou zaslepeného profesora - přitom vědí, že tu Miloš Zeman vládne jen díky Václavu Klausovi. Jenom díky Václavu Klausovi soustavně narůstá podpora Zemanovy vlády. Té podle nejnovějších průzkumů věří už 46 procent občanů. Jenom díky podpoře Václava Klause objíždí socialistický kabinet republiku a slibuje miliardy jako na běžícím pásu. Myslí si snad předseda ODS, že to nikdo nechápe? Vidí to každý, a právě proto podpora sociální demokracie roste. Proč volit Zemanovu pátou kolonu v podobě ODS, když je možné volit přímo socialisty? Dostane-li ČSSD v červnových volbách 51 procent hlasů, bude výsledek stejný jako v uplynulých čtyřech letech, jenom ODS se nebude muset ztrapňovat podpisem další opoziční smlouvy. Pokud by ovšem ODS k podpisu smlouvy někdo pozval! Vladimír Špidla Klausovy city neopětuje ani zdaleka tak vřele jako Zeman a je nakloněn spíše koalici s lidovci a unionisty. Klausova současná loajalita k ČSSD proto nedává žádný smysl. ODS už zkrátka nemá co ztratit a musí hrát vabank. Jedinou Klausovou možností, jak si zachovat alespoň část pravicové tváře, je přidat se teď k unionistům a pokusit se svrhnout vládu ČSSD. Pár měsíců před volbami by to chod státu nijak nepoškodilo a Klausovi by to přineslo ještě jeden benefit. Mezi lidovci a unionisty by pravděpodobně vyvolal další velkou hádku. Špidlovi přátelé z KDU-ČSL by totiž jen neradi hlasovali proti vládě, do níž chtějí za pár měsíců sami vstoupit. Taktických úvah ovšem zamilovaný Klaus už dávno není schopen.
</TEXT>
</DOC>
<DOC>
<DOCID>LN-20020225037</DOCID>
<DOCNO>LN-20020225037</DOCNO>
<DATE>02/25/02</DATE>
<TEXT>
S velkou slávou začala česká justice v lednu mnohem rychleji šetřit a trestat "drobné" zločiny. Novela trestního řádu, označovaná za jeden z pilířů celé reformy justice, umožnila vyřešit například krádež peněženky za pár dní namísto dřívějších několika měsíců. Klíč k úspěchu drží v rukou státní zástupci, dříve označovaní za pošťáky mezi policií, která případ vyřešila, a soudem, jenž oznámil trest. Dnes jsou nazýváni advokáty státu, kteří se musejí mnohem víc snažit, musejí jezdit na místa činu a vést celé vyšetřování. A právě na ně se jaksi zapomnělo. V rámci větší aktivity žalobců jim dnes policie musí nahlásit do 48 hodin úplně každý trestný čin, který se jí objeví na stole. Zdánlivě nevinná povinnost. Ve skutečnosti to ale znamená, že státní zástupci a jejich administrativní pomocníci tráví většinu času evidováním případů místo důležitější práce. Je ostudné, že se na podobný problém přijde až několik týdnů po spuštění reformy justice. Ministerstvo spravedlnosti, které nese odpovědnost, dnes jen krčí rameny a zoufá, že není z čeho zaplatit posily. Má ale v tom případě smysl spouštět něco, na co nejsou peníze?
</TEXT>
</DOC>
<DOC>
<DOCID>LN-20020225038</DOCID>
<DOCNO>LN-20020225038</DOCNO>
<DATE>02/25/02</DATE>
<TEXT>
"Je to absolutní svinstvo," rozčílil se Boris Němcov, liberální ruský politik, nad honem na ruské sportovce, údajně ošizené o medaile na olympiádě v Salt Lake City. S vyjádřením "občanského postoje" přispěchali i mocní muži - od tajemníka Bezpečnostní rady až po patriarchu Alexije II. Stranou "kampaně rozhořčení" nezůstal ani prezident Vladimir Putin. "Urážku" národa ze strany Američany dirigované olympijské lobby ruský parlament přirovnal k nové studené válce. "Teď už chápu, proč někteří lidé nenávidí Ameriku" - i tak zněl jeden ze vzrušených novinových titulků. A proč vlastně? Je prý příliš bohatá a nafoukaná. Kamenem úrazu je, že Rusové by chtěli být taky bohatí, ale nějak jim to nejde. A navíc ztratili jinou "přednost". "V sovětských dobách se nás báli," povzdychl si Putinův pomocník Sergej Jastržembskij. Putin před olympiádou vyhlásil, že Rusům musejí zesílit svaly. Sport se má stát "základem obrody národa" a obnovy velmocenského postavení. Olympijský skandál se tak Kremlu hodil do karet. Touha po revanši křtěná nenávistí je mocný doping. Možná že nás již brzo Rusové naučí, abychom se jich opět báli. A ani je to tolik nebude stát - jen pár ztracených medailí.+
</TEXT>
</DOC>
<DOC>
<DOCID>LN-20020225039</DOCID>
<DOCNO>LN-20020225039</DOCNO>
<DATE>02/25/02</DATE>
<TEXT>
Po prohře s Ruskem jsou místní média zaplavena rozhovory s českými hokejisty. Je to smutný poslech a stereotypní čtení. Borci jsou zklamaní, končí s reprezentací a omlouvají se fanouškům. Ze všeho nejvíc pak mluví o nedostatku štěstí (trenér Augusta mluví o "štěstíčku"), které si tentokrát nečekaně sedlo na někoho jiného. Nechybělo ani Lendlovo proslulé "sport je sport" či srovnání s životními peripetiemi: jednou to vyjde, jednou ne. Jaromír Jágr se nadto pustil do malé psychoanalýzy, z níž vyplývají zajímavá zjištění: Česká republika je pro Jaromíra taková máma, kterou prostě nechtěl zklamat. Být to manželka či milenka, bylo by to jiné, naznačuje nejlepší útočník světa, a čtenář v duchu hledá odpověď na otázku, proč zklamání manželek chlapy nikdy tolik nebolí. Jágr, který byl v Salt Lake City skutečnou oporou, nezapře, že svého času uvažoval o dráze psychologa, a že tudíž dobře ví, co fanoušci asi tak chtějí slyšet. Patriotistický sentiment se nenosí jen v Americe. Ale tam jako tady je ve větší míře nesnesitelný. Zvlášť když se k němu připojí úvahy komentátorů o malé zemičce v centru Evropy. Ale kvedlat s pukem umějí ti naši kluci skvěle!!!
</TEXT>
</DOC>
<DOC>
<DOCID>LN-20020225040</DOCID>
<DOCNO>LN-20020225040</DOCNO>
<DATE>02/25/02</DATE>
<TITLE>
Teprve zkušenost s moderními etnickými čistkami vedla k vůli tyto zločiny trestat
</TITLE>
<TEXT>
Reakci na můj článek o Edvardu Benešovi začal Petr Zídek (Čirá fabulace "historika" Petra Placáka, LN 7. 2. 2001) tím, že mě dal do uvozovek jako "historika a spisovatele" - pro klid Zídkovy duše musím konstatovat, že zmíněné přídomky vyrobila redakce LN bez mého vědomí. Používání uvozovek je ale asi Zídkovou hlavní intelektuální devízou - jeho následný pokus o argumentaci je totiž žalostný. Zídek nejprve opakuje můj citát z Úmluvy o zabránění a trestání zločinů genocidy, ale jen jeho první část, která je pouze úvodem k zásadní části druhé, popisující, co je genocidou míněno, a konstatuje, že "o nuceném vystěhování tu přirozeně není ani slovo" - navíc tvrdí, že dělám "z politováníhodných excesů záměr státní moci, resp. Beneše samotného".
</TEXT>
<HEADING>
Odpovědnost ústavních činitelů
</HEADING>
<TEXT>
V souvislosti s tzv. divokým odsunem německého obyvatelstva ale nešlo o pouhé "nucené vystěhování", ale o celý soubor politických, právních a mocenských opatření zaměřených proti jedné národní menšině. Také nelze mluvit o "politováníhodných excesech" v případě tak rozsáhlého poválečného teroru proti německému obyvatelstvu, který měly na svědomí revoluční státní orgány. Podle Úmluvy jsou za podobné jednání odpovědni jak jeho vykonavatelé, tak i ústavní činitelé. S celým problémem se pak Zídek vyrovnává slovy: "Samotný odsun německé menšiny z Československa nejen že nebyl nikdy genocidou, ale ve své době byl legální." Tvrdí-li to Zídek, je to asi svatá pravda, protože to nikde ani slovem neobjasňuje (jinak pochopitelně "ve své době" byla legální i perzekuce Židů nebo vraždění choromyslných v nacistických psychiatrických ústavech). Zídek mě dále viní z toho, že jsem nevzal v úvahu, že nucené transfery národních menšin proběhly v Evropě v 1. polovině 20. století ve více zemích. Právě zkušenost s moderními etnickými čistkami pohnula mezinárodní společenství k tomu, aby deklarovalo svoji vůli tyto zločiny trestat. Zídek dále připomíná, že německá menšina byla násilně vystěhována z dalších východoevropských zemí (to je jistě pravda, ale možná, že by bylo dobré nechat na Polácích aj., ať se s vlastní historií vyrovnají sami) a že "poválečná očista od kolaborantů a zrádců" měla povahu revoluční spravedlnosti po celé Evropě, včetně té západní. Jistě, ale lynčování davem není v žádném případě možné považovat za genocidu. Ve svém článku jsem také tvrdil, že tzv. divoký odsun Němců a zločiny, které jej provázely, neměl povahu "lidové spravedlnosti" - byl řízen revolučními národními výbory, jejichž ustavení dohodl Beneš s komunisty za války.
</TEXT>
<HEADING>
Argumenty s nulovou hodnotou
</HEADING>
<TEXT>
Že se Zídek v problému, do kterého tak vehementně vstoupil, absolutně nevyzná, dokazuje i jeho "šalamounská" otázka: "Copak z vojenského hlediska nepodstatné bombardování Drážďan na samém sklonku války nemělo podle Úmluvy přijaté v roce 1948 genocidní povahu?" Nutno říci, že nemělo. Pokud by se chtěl někdo pustit do podobných úvah, musel by si vzít k ruce paragrafy mezinárodního práva, které se týkají válečných zločinů. Zídek evidentně Úmluvu o zabránění a trestání zločinu genocidy, kterou si bere do úst, a komentáře k ní, nikdy neviděl. Zídek tvrdí, že historik musí mít na zřeteli především "kontext" - ten ale zřejmě vůbec nezná. Sotva by jinak napsal, že jsem proto, abych mohl obvinit prezidenta Beneše ze zločinu genocidy, sesbíral "několik Benešových výroků z roku 1945". Pochopitelně nešlo o nějaká Benešova uřeknutí: použité výroky byly jen ukázkou z celé řady prezidentových veřejných projevů podobného charakteru. Zídkovy argumenty mají nulovou hodnotu. Jeho reakce je však pozoruhodná ukázka postbolševického myšlení - svou politickou aktualizací minulosti a paranoidním spikleneckým pohledem na okolní svět (schopnost argumentovat jen podle zaběhnutých ideových schémat a klišé je už pouze kosmetická vada na kráse). Poté, co mne Zídek označil za samozvaného "historika a spisovatele", zasadil mě do rámce jakési středoevropské fašistické kliky řízené ze zahraničí. Nemohu si v souvislosti s panem Zídkem nevzpomenout na jednu starostlivou kníratou majorku StB, která - vidouc, že jsem studentského věku, a tedy osoba snad schopná převýchovy - jala se mě na "Barťáku" přesvědčovat o tom, že lidé jako Václav Havel a spol. jsou agenti imperialismu placení německými revanšisty a fašisty, kteří pouze zneužívají idealismus mladých lidí. Rozuměj: tato fašounka s rudou legitimací (běžnou výbavou kovaných komunistů bylo na jedné straně antiněmectví a na straně druhé slovanství) mě přesvědčovala o tom, že co není komunistické, je fašistické. Věděla, o čem mluví. A není od věci, když se Zídek na závěr ptá: "A co s tím máme dělat my v roce 2002?" Kdo "my"? Myslí stranu a vládu a jejich lid, a naopak? Doufám, že straší v pekle a na zem se hned tak nevrátí.
Že se Zídek v problému, do kterého tak vehementně vstoupil, absolutně nevyzná, dokazuje i jeho "šalamounská" otázka: "Copak z vojenského hlediska nepodstatné bombardování Drážďan na samém sklonku války nemělo podle Úmluvy přijaté v roce 1948 genocidní povahu?" Nutno říci, že nemělo. Pokud by se chtěl někdo pustit do podobných úvah, musel by si vzít k ruce paragrafy mezinárodního práva, které se týkají válečných zločinů. Zídek evidentně Úmluvu o zabránění a trestání zločinu genocidy, kterou si bere do úst, a komentáře k ní, nikdy neviděl. Zídek tvrdí, že historik musí mít na zřeteli především "kontext" - ten ale zřejmě vůbec nezná. Sotva by jinak napsal, že jsem proto, abych mohl obvinit prezidenta Beneše ze zločinu genocidy, sesbíral "několik Benešových výroků z roku 1945". Pochopitelně nešlo o nějaká Benešova uřeknutí: použité výroky byly jen ukázkou z celé řady prezidentových veřejných projevů podobného charakteru. Zídkovy argumenty mají nulovou hodnotu. Jeho reakce je však pozoruhodná ukázka postbolševického myšlení - svou politickou aktualizací minulosti a paranoidním spikleneckým pohledem na okolní svět (schopnost argumentovat jen podle zaběhnutých ideových schémat a klišé je už pouze kosmetická vada na kráse). Poté, co mne Zídek označil za samozvaného "historika a spisovatele", zasadil mě do rámce jakési středoevropské fašistické kliky řízené ze zahraničí. Nemohu si v souvislosti s panem Zídkem nevzpomenout na jednu starostlivou kníratou majorku StB, která - vidouc, že jsem studentského věku, a tedy osoba snad schopná převýchovy - jala se mě na "Barťáku" přesvědčovat o tom, že lidé jako Václav Havel a spol. jsou agenti imperialismu placení německými revanšisty a fašisty, kteří pouze zneužívají idealismus mladých lidí. Rozuměj: tato fašounka s rudou legitimací (běžnou výbavou kovaných komunistů bylo na jedné straně antiněmectví a na straně druhé slovanství) mě přesvědčovala o tom, že co není komunistické, je fašistické. Věděla, o čem mluví. A není od věci, když se Zídek na závěr ptá: "A co s tím máme dělat my v roce 2002?" Kdo "my"? Myslí stranu a vládu a jejich lid, a naopak? Doufám, že straší v pekle a na zem se hned tak nevrátí.
</TEXT>
</DOC>
<DOC>
<DOCID>LN-20020225041</DOCID>
<DOCNO>LN-20020225041</DOCNO>
<DATE>02/25/02</DATE>
<TITLE>
(47) Salačův odchod
</TITLE>
<TEXT>
On-line román
</TEXT>
<HEADING>
Kniha, o jejímž pokračování rozhodujete sami
</HEADING>
<TEXT>
Demlova parta podrazila Salače a Fikáčkovou. Deml vykradl společný poklad a část z něho vyměnil za žvýkačky. Alžběta se rozhodla, že už nebude nikdy nikomu věřit a Salač přestal chodit do školy.
Uplynulo několik dnů.Už se přestalo mluvit o tom, jak učitel Matyáš tahal tlustou Fikajdu z kanálu. Staré senzace zapadly, překryly je nové události. Parta kluků ze sedmičky céčka ukradla v autodílně v Křišťanově ulici bednu kuličkových ložisek. Jaké byly důvody tohoto nepochybně kriminálního činu? Šmelina se strategickým materiálem, nebo dokonce sabotáž rozvoje socialistického opravárenství? Nic takového. Byl to materiál nezbytný k výrobě ložisáků.Takový ložisák - možná - byl nejvíce absurdním vozidlem, jaké bylo kdy vyrobeno. Vždy šlo o kusovou výrobu a jednotlivé ložisáky se od sebe lišily velikostí i péčí v provedení, princip však byl vždy stejný. Základem ložisáku byla deska o rozměru, dejme tomu, půl metru na metr, zpravidla stlučená z prken, nebo zhotovená ze silné překližky. Na desce byl připevněn polštářek, pěnová guma, prostě něco, co zpříjemňovalo sezení. No a pak zde byly připevněny dvě nápravy, jedna napevno, zadní, druhá otočně, na jednom svislém čepu. Místo kol mělo toto vozidlo kuličková ložiska. Přední náprava byla značně široká - tak široká, aby jezdec usazený na polštářku se mohl opírat nohama o její konce a řídit. Jízda na ložisáku byla rovna utrpení. Vozidlo jelo pomalu a hlučně a nadskakovalo na sebemenší nerovnosti. Jen blázen by se vozil na ložisáku. Proto taky prakticky nikdy nebyl vidět jeden jediný jezdec na ložisáku - vždycky to byla tlupa, parta, čím větší parta, tím lépe, a utrpení jednoho jednotlivého jezdce se mnohostí tlupy transformovalo do skupinové rozkoše. Každého napadne, proč tedy děti nevyráběly vozíky z vyřazených kočárků - těch se vždy povalovalo všude dost; vozík s kočárkovými koly by byl pohodlnější, rychlejší, ovladatelnější... Odpověď jednoduchá: ložisák, toť frajeřina, kdežto vozejk z kočárku rovná se srabárně. Proto mládenci ze sedmičky utrhli páčidlem visací zámek na boudě, v němž byla ložiska uložena, čímž zavdala příčinu k obrovskému průšvihu, v němž nedávná aférka s raketou zůstala zapomenuta jako vzpomínka na dvacetník zapadlý do tůně. V celé škole na Sladkovského náměstí vládla nervózní atmosféra. Ložisák měl každý, nebo skoro každý kluk a přirozeně, že každé jeho ložisko bylo tak či onak ukradené. Otec přinesl z dílny, strejda obstaral výměnou za bůhvíco. O přestávkách se šeptalo na tajných poradách na chlapeckých záchodech, že esenbáci budou chodit po bytech, aby zkontrolovali ložisáky a zjistili původ ložisek. A že byli všichni nervózní, nikdo si nevšiml, že si učitelka Ptáčková povolala Alžbětu Fikáčkovou z 6. B do zeměpisného kabinetu. Dívka prošla mezi stojany se zavěšenými mapami a naučnými obrazy znázorňujícími přesličkový les, život ve vesnici afrických trpaslíků a lov na mrože. Učitelka seděla za psacím stolem, přiraženým k oknu. Před sebou měla velkou mapu světa. Když se podívala vlevo, spatřila za oknem černavý obzor žižkovských střech. Pozdravila Alžbětu a poněkud nepatřičně jí poděkovala za to, že přišla, jako kdyby dívka měla nějakou volbu. Ruce měla položené na stole, těsně vedle sebe, dlaněmi dolů, jako by pod nimi něco skrývala. Vzduch páchl prachem a starým plátnem a lepidlem. "Nevíš, proč Pepík Salač už nechce k nám chodit do školy?" zeptala se učitelka znenadání. Alžběta zrudla a mlčky zavrtěla hlavou. "Ale víš o tom, ne?" "Myslela jsem, že je nemocný," odpověděla dívka. "Už několik dní nebyl ve škole." "Včera tu byl jeho tatínek a požádal o přeložení do školy v Kubelíkově ulici." "Do Kubelíkárny..." vyhrkla Alžběta překvapeně. Samozřejmě, že se nikdy neúčastnila pouličních rvaček a zimních sněhových bitev, nicméně se cítila součástí Slaďárny, a přechod do nepřátelské Kubelíkárny chápala jako zradu. "Soudružka ředitelka s tím samozřejmě souhlasila. Každý by měl mít volbu, že? Jenom mě tak napadlo, že bych chtěla znát příčiny." "Nic nevím," řekla Alžběta. Ruměnce se jí na tvářích soustředily do několika jasně ohraničených skvrn. Učitelka najednou odtáhla ruce a dívka spatřila šesticípou hvězdu na lesklé dřevěné desce stolu. "O tomhle taky nevíš nic?" Když dívka neodpověděla, tiše pokračovala: "Dal mi to kolega Matyáš. Měla jsi to v kufříčku, vyprávěl mi. Kvůli kufříčku ses málem utopila, Alžběto. Co to všechno znamená?" "Nic," řeklo dítě. "Už nikdy nebudu nikomu věřit..." řekla učitelka. Usmála se. "Tohle jsi řekla kolegovi Matyášovi. Taky mi nevěříš?" Dívka přisvědčila mlčením. Učitelka opět přikryla hvězdu dlaněmi.
Chcete ovlivnit děj románu? Na adrese WWW.LIDOVKY.CZ/NEFF o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování zítra
</TEXT>
</DOC>
<DOC>
<DOCID>LN-20020225042</DOCID>
<DOCNO>LN-20020225042</DOCNO>
<DATE>02/25/02</DATE>
<TITLE>
Odpovědi na včerejší otázku: Domníváte se, že by měl Miloš Zeman po svých výrocích, které vyvolaly mezinárodní skandál, odstoupit?
</TITLE>
<TEXT>
Myslite za to, ze rekl pravdu? Urcite! Ivan S.
</TEXT>
<HEADING>
Ten radeji nikdy nemel nastoupit. Honza
</HEADING>
<TEXT>
SMS zprávy posílejte na číslo 0603 883 330. Můžete využít i SMS bránu na adrese www.lidovky.cz/smsnazory, kde najdete i ostatní názory.
Dnešní otázka: Myslíte si, že ruští sportovci jsou na ZOH poškozováni verdikty rozhodčích?
</TEXT>
</DOC>
<DOC>
<DOCID>LN-20020225043</DOCID>
<DOCNO>LN-20020225043</DOCNO>
<DATE>02/25/02</DATE>
<TITLE>
V roce 2004 budou v Británii jezdit čtyřmístné samoobslužné kabinky
</TITLE>
<TEXT>
ULTra to je vozidlo budoucnosti, které se samo řídí a dopraví zákazníka na požadované místo.
LONDÝN - Již tento měsíc začal v Cardiffu zkušební provoz nového vozidla - taxíku budoucnosti s názvem ULTra (Urban Light Transport). Jde o futuristicky vyhlížející kabinku bez řidiče, která pojme čtyři pasažéry a po vyhrazené trati je dopraví na jimi vybrané místo. Projekt se zrodil v hlavě profesora Bristolské univerzity Martina Lowsona, který není v oblasti realizace science fiction žádným začátečníkem. Dříve pracoval například na vesmírném programu Apollo. Jestliže půjde vše podle plánu, mělo by v hlavním městě Walesu v roce 2004 fungovat asi 30 taxíků nové generace. Baterií napájenévozidlo ULTra dosahuje rychlosti 40 kilometrů v hodině a pohybuje se po trati široké 1,5 metru. Pasažér si bude moci taxi přivolat ze zastávky u trati a pomocí "chytré" karty posléze v kabince zadá cílovou zastávku a zaplatí jízdné. ULTra jsou téměř nezničitelné - odolné proti vandalům, sněhu, dešti i ledu. Navíc i riziko, že by někdo skončil pod koly tohoto "inteligentního" vozidla, je minimální. ULTra se totiž pokaždé, když "ucítí" v cestě překážku, zastaví. Pro bezpečí cestujících bude každá zastávka vybavena kamerovými monitorovacími systémy CCTV (Closed Circuit Television - uzavřené televizní okruhy). Cenu celého projektu odhadují jeho tvůrci na 45 milionů liber (asi 2,3 miliardy korun). Zatím byl za finanční pomoci vlády (příspěvek činil tři miliony liber) vybudován zkušební okruh o délce jednoho kilometru, kde budou následující rok testována tři vozidla. Některé úseky tratě jsou vyvýšené. Testy mají zodpovědět otázky týkající se komfortu pasažérů, stupně automatizace a výkonnosti vozidla. "Tato forma dopravy bude mít u veřejnosti jistě velký ohlas a navíc se tak Cardiff bude moci pyšnit něčím skutečně jedinečným," řekla pro BBC zástupkyně starosty města Cardiff Christine Pridayová.
</TEXT>
<HEADING>
ULTra (Urban Light Transport)
</HEADING>
<TEXT>
pohon: baterie nejvyšší rychlost: 40km/h obsluha: bez řidiče, prostřednictvím "chytré" karty pasažér vybere cílovou zastávku jízdné: 1 libra (52 korun) kapacita: 4 osoby bezpečnost: kamerové monitorovací systémy CCTV trať: pozemní i vyvýšená
pohon: baterie nejvyšší rychlost: 40km/h obsluha: bez řidiče, prostřednictvím "chytré" karty pasažér vybere cílovou zastávku jízdné: 1 libra (52 korun) kapacita: 4 osoby bezpečnost: kamerové monitorovací systémy CCTV trať: pozemní i vyvýšená
</TEXT>
</DOC>
<DOC>
<DOCID>LN-20020225044</DOCID>
<DOCNO>LN-20020225044</DOCNO>
<DATE>02/25/02</DATE>
<GEOGRAPHY>LONDÝN</GEOGRAPHY>
<TEXT>
Nastěhovat se je možno v Londýně, ale adresa bude znít Svět (The World). To je jméno první obytné lodi, která nyní pluje do Osla a do Londýna pro své nájemníky. Plovoucí městečko má 110 bytů pro stálé obyvatele a 88 bytů pro hosty. Asi 80 bytů v hodnotě od 1,4 do 5,3 milionu liber je již prodáno. Luxusní rohové rezidence mají tři ložnice a tři koupelny, vlastní terasy a vnější jacuzzi. Obyvatelé lodi, jejichž průměrný věk je kolem 55 let, se ve volném čase jistě nebudou nudit. K rekreaci mají připravenu posilovnu, běžeckou dráhu, tenisový kurt, lázně i golfové hřiště. O jejich pohodlí se bude starat posádka 320 lidí. Loď bude navždy brázdit oceány a bude své nájemníky vozit tam, kde je něco zaujme. Zatím je na kapitánově mapě zaneseno Cannes v době filmového festivalu, Monaco v době Grand Prix, Edinburgh v době golfového turnaje British Open, Havaj na Silvestra. Většinu roku bude The World někde v přístavu. Pro ty, kteří budou chtít pracovat, má loď komunikační vybavení a počítačové středisko. K dispozici jsou sekretářky, noviny, rychlé informace, kluby, restaurace. Kdyby náhodou někdo onemocněl, je připraven operační sál a vrtulníková ambulance.
</TEXT>
</DOC>
<DOC>
<DOCID>LN-20020225045</DOCID>
<DOCNO>LN-20020225045</DOCNO>
<DATE>02/25/02</DATE>
<TEXT>
Přiznám se. Mám veliký problém. Spočívá v tom, že přesahuji. Cokoli je mi zadáno, splním, leč bohužel v nadměrné míře. Dnešní doba nepřeje maximalistům. Všechno je uspěchané, nikdo nemá na nic čas, dokonce ani si pořádně přečíst noviny. Proto šéfredaktoři preferují krátké, výstižné reportáže. Všechny ty sloupky, fejetony a povídky v tisku povážlivě ubývají, a pokud jim nějaký deník ponechá na svých stránkách prostor, bývá tak veliký, že z nich dotyčné stylistické útvary dostávají, chudinky, klaustrofobii. Patřím k lidem, kteří se do nějakého fejetonu či příběhu ze života velmi rádi začtou. Je to asi ovlivněno i tím, že se sám pokouším podobné texty psát. Můj problém jsem vám už nastínil. Žádné noviny, a co jsem se jich naotravoval, mi nechtěly mé krásné, vtipné, leč dvou - až třístranné fejetony otisknout. Všude je požadována věcnost a schopnost zachytit vtip, pointu i příběh pokud možno v co nejkratší formě. Nejlépe by se asi ujala pouhá hesla. Stojím tedy před zdánlivě neřešitelným problémem. Buď si psát doma dobře a vtipně, ale takzvaně do šuplíku, což je poměrně oblíbený způsob, jak starší generace jistě pamatují, nebo mohu své dlouhopisy rozdávat třeba na Staroměstském náměstí (opět se opírám o historicky vyzkoušený způsob), ať se alespoň bezdomovci mají čím přikrýt. Poslední řešení je pokusit se zachytit své myšlenky (jen čas odhalí jejich genialitu) do několika vět a souvětí, které by šly vtisknout mezi palčivé titulky. Mohu-li se, aniž bych tím pourážel polovinu všech českých pisatelů, nazvat spisovatelem, jsem takovým spisovatelem, který často vše rád barvitě a dlouze popisuje, mnohdy odbíhá od tématu, aby se podrobně rozepsal o naprosté maličkosti, která ho v průběhu psaní napadla. Jsem spisovatelem, který nesnáší omezování, a je-li omezován, píše špatně a nebojím se říci až omezeně. Myšlenka, že působí jako omezenec s omezeným rozhledem, ho pak natolik limituje, že raději omezí svůj tvůrčí potenciál nadobro. Profesionálové uvádějí doporučenou délku fejetonu v jedné normostraně. Čert si pod tím dokáže možná představit něco konkrétního, já osobně ne (tím na sebe nechci házet andělskou podobu). Přední a koneckonců i ti zadní čeští sexuologové by se dozajista chytali za hlavu, kdyby se doslechli, že jsou lidem spisovatelsky potentním předhazovány jakékoli velikosti, či dokonce pravidla typu: čím kratší, tím lepší. Pokusím se vám teď ve stručnosti nastínit hlavní problémy, se kterými se spisovatelé potýkají při snaze být autory publikovanými. Za prvé musejí... Jak tak pozoruji délku svého výplodu, lehce znervózněn zjišťuji, že pravděpodobně opět přesahuji. Na slíbený seznam spisovatelských potíží si tedy budete muset posečkat do dalšího vydání, tedy za předpokladu, že se tam vůbec vejde. A pak, že na velikosti nezáleží...
</TEXT>
</DOC>
<DOC>
<DOCID>LN-20020225046</DOCID>
<DOCNO>LN-20020225046</DOCNO>
<DATE>02/25/02</DATE>
<TEXT>
LOS ANGELES - V Kalifornii zemřel v pátek legendární animátor Chuck Jones, který přivedl na svět kreslené postavy, jako králíka Bugse a kačera Daffyho ze známého dětského seriálu studia Warner Brothers. Zemřel ve věku 89 let na selhání srdce. Jones natočil více než 300 animovaných filmů, získal tři Oscary americké filmové akademie za režii a v roce 1996 také za celoživotní dílo. Pro studio Warner Brothers stvořil většinu z jeho nejznámějších kreslených postav. Během své filmové kariéry trvající déle než 60 let také produkoval, režíroval a psal scénáře.
</TEXT>
</DOC>
<DOC>
<DOCID>LN-20020225047</DOCID>
<DOCNO>LN-20020225047</DOCNO>
<DATE>02/25/02</DATE>
<TITLE>
České pojišťovny jsou světovou ratingovou agenturou Standard &amp; Poor's hodnoceny jen průměrně. Výjimkou je menší První americkočeská pojišťovna, patřící pod americký pojišťovací gigant AIG, s nejvyšší možnou klasifikací AAA. Pojišťovny Allianz, Uniqa, Generali a Kooperativa byly hodnoceny známkou BBB. Ta znamená dobrou finanční charakteristiku, ale i možnost ovlivnění nepříznivými obchodními podmínkami. Těsně pod bezpečnou klasifikaci je s dlouhodobým ratingem BB+ Česká pojišťovna. Známku BB, znamenající, že nepříznivé obchodní podmínky mohou způsobit neschopnost dostát svým závazkům, obdržela Pojišťovna České spořitelny. Slabé hodnocení B získala Komerční pojišťovna.
</TITLE>
<TEXT>
České hutě vyrobily vloni zhruba 6,3 milionu tun surové oceli. To je meziroční nárůst o 1,6 procenta. Výroba železa se zvýšila o procento na 4,7 milionu tun a válcovaného materiálu o pět procent na 5,8 milionu tun. Příznivé výsledky byly dány zvýšeným exportem. U vývozu si nejvíce polepšily dlouhé výrobky (například kolejnice), a to o 17,5 procenta na 2,1 milionu tun. Více než desetiprocentní nárůst vykázaly ploché výrobky, kterých se vyvezlo přes milion tun.
Intercable, česká kabelová společnost, zvýší od dubna měsíční poplatek na 329 korun ze současných 229 korun. Jak uvedla Česká televize, měly by se po tomto zdražení sblížit ceny služeb konkurenčních firem na českém trhu kabelových televizí. Letos a příští rok kabelové společnosti prý s dalším výrazným zdražením nepočítají.
Computer Associates, americká softwarová firma, čelí pádu ceny svých akcií. Společnost oznámila, že ji kvůli údajným chybám v účetnictví vyšetřují americké úřady. Cena akcií Computer Associates spadla v pátek na newyorské burze o 16,4 procenta na 15,80 dolaru za kus. Akcie se tak ocitla na několikaletém minimu. Šéf společnosti Sanjay Kumar reagoval prohlášením, v němž uvedl, že nemá žádné relevantní informace o rozsahu a smyslu vyšetřování. "Chtěli bychom vědět, co to má znamenat," uvedl Kumar.
Andre Agassi, bývalá světová tenisová jednička, zažaloval švýcarského výrobce hodinek Rolex. Firma měla bez Agassiho souhlasu neoprávněně zneužít jeho jména a podoby ve svých reklamách a propagačních akcích. Tenisová hvězda tak měla údajně přijít o "miliony dolarů". V žalobě požaduje náhradu škody ve výši 2 milionů dolarů.
Napster, internetová služba pro stahování hudebních nahrávek, uspěl s námitkou v soudním sporu, ve kterém jej velká hudební vydavatelství žalují za porušování autorských práv. Napster je ale obvinil, že měla zneužít svého dominantního postavení, když společně založila dvě placená internetová místa pro stahování nahrávek. Soud se rozhodl, že námitku Napsteru prozkoumá. Pokud by zjistil, že vydavatelské domy skutečně porušují pravidla na ochranu hospodářské soutěže, musela by být žaloba vůči Napsteru stažena.
Guinness, pivovarnická společnost z britských ostrovů, zkoumá novou technologii stáčení piva, která by umožnila naplnit sklenici za pouhých 30 vteřin. Spěchající zákazníci by tak nemuseli ztrácet čas čekáním. Nyní načepování sklenice piva, aby správně chutnalo, vyžaduje minutu a 59 vteřin. Zrychleným stáčením se kvalita piva proslulé značky Guinness nemá změnit. "Rychlé" pivo má být dodáváno výhradně do velmi navštěvovaných restaurací a barů.
České radiokom. 457,82 2,55
Český Telecom 315,53 -1,12
Česká spořitelna 348,08 -1,37
</TEXT>
</DOC>
<DOC>
<DOCID>LN-20020225048</DOCID>
<DOCNO>LN-20020225048</DOCNO>
<DATE>02/25/02</DATE>
<TITLE>
Zakázat služby, které dovolují výměnu videonahrávek po internetu, chtějí americká filmová a televizní studia.
</TITLE>
<GEOGRAPHY>PRAHA</GEOGRAPHY>
<TEXT>
Není to tak dávno, co se světovým hudebním vydavatelstvím podařilo zastavit internetovou službu Napster. Její uživatelé si mohli přes síť zdarma vyměňovat hudební nahrávky v digitálním formátu MP3. Porušovali však autorská práva vydavatelských domů, a tak byl Napster po několika soudních stáních vloni v létě donucen přerušit svou činnost. Stejně mohou skončit i obdobné služby - například Morpheus nebo KaZaA. Na ně ovšem neútočí pouze zástupci hudebního průmyslu, ale i hollywoodská studia a televizní producenti. Morpheus a jeho klony totiž zprostředkovávají i výměnu videonahrávek. Internetoví fanoušci si díky nim nemusí předplácet HBO nebo jiné placené televizní kanály a svůj oblíbený film nebo seriál si jednoduše stáhnou z internetu. V minulém roce se tímto způsobem "přesunulo" kolem 8 miliard videonahrávek. Největšími hity byly takové trháky jako Planeta opic nebo seriál Sex ve městě. Filmový a televizní průmysl tak prý ztratil přibližně 3 miliardy dolarů.
</TEXT>
<HEADING>
První soud proběhne již v březnu
</HEADING>
<TEXT>
Hollywoodská studia sdružená v Americké asociaci filmového průmyslu (MPAA) proto zažalovala společnost MusicCity, která provozuje Morpheus, a další podobné firmy z porušování autorských práv. Podle MPAA jsou zmíněné služby "pirátskými bazary 21. století, kde probíhá nelegální výměna chráněných nahrávek". První soudní stání je plánované na 5. března. Ještě větší starosti přináší Hollywoodu společnost SonicBlue, která vyrábí speciální videorekordér ReplayTV. Ten dovoluje nahrávat filmy nebo televizní pořady v digitální kvalitě. To by bylo vpořádku, podobně si každý může nahrát film na videokazetu. ReplayTV však rozezná reklamní přestávky a při nahrávání je přeskočí. Navíc dovoluje posílat digitální videozáznamy známým pomocí e-mailu. A šikovní počítačoví fanoušci dovedou takové nahrávky převést do formátu, který se pak může přes Morpheus dostat úplně všude. Prodeje ReplayTV v loňském roce daleko předčily očekávání analytiků. Ti počítali, že tržby SonicBlue nepřesáhnou 23 milionů dolarů. Firma však nakonec vydělala 80 milionů dolarů. To by se nemuselo opakovat. Sedmadvacet hollywoodských a televizních studií podalo žalobu i proti SonicBlue. Ta se raději rozhodla ještě před prvním soudním stáním trochu ustoupit. Oznámila spolupráci se společností Macrovision, která by měla do videorekordéru ReplayTV zabudovat kódovací program. Ten by znemožnilo výměnu nahrávek elektronickou cestou.
Hollywoodská studia sdružená v Americké asociaci filmového průmyslu (MPAA) proto zažalovala společnost MusicCity, která provozuje Morpheus, a další podobné firmy z porušování autorských práv. Podle MPAA jsou zmíněné služby "pirátskými bazary 21. století, kde probíhá nelegální výměna chráněných nahrávek". První soudní stání je plánované na 5. března. Ještě větší starosti přináší Hollywoodu společnost SonicBlue, která vyrábí speciální videorekordér ReplayTV. Ten dovoluje nahrávat filmy nebo televizní pořady v digitální kvalitě. To by bylo vpořádku, podobně si každý může nahrát film na videokazetu. ReplayTV však rozezná reklamní přestávky a při nahrávání je přeskočí. Navíc dovoluje posílat digitální videozáznamy známým pomocí e-mailu. A šikovní počítačoví fanoušci dovedou takové nahrávky převést do formátu, který se pak může přes Morpheus dostat úplně všude. Prodeje ReplayTV v loňském roce daleko předčily očekávání analytiků. Ti počítali, že tržby SonicBlue nepřesáhnou 23 milionů dolarů. Firma však nakonec vydělala 80 milionů dolarů. To by se nemuselo opakovat. Sedmadvacet hollywoodských a televizních studií podalo žalobu i proti SonicBlue. Ta se raději rozhodla ještě před prvním soudním stáním trochu ustoupit. Oznámila spolupráci se společností Macrovision, která by měla do videorekordéru ReplayTV zabudovat kódovací program. Ten by znemožnilo výměnu nahrávek elektronickou cestou.
</TEXT>
</DOC>
<DOC>
<DOCID>LN-20020225049</DOCID>
<DOCNO>LN-20020225049</DOCNO>
<DATE>02/25/02</DATE>
<TEXT>
Northrop Grumman, americký zbrojní koncern, podal nabídku ve výši 5,9 miliardy dolarů na nepřátelské převzetí společnosti TRW. Northrop chce získat především její divize na výrobu družic a protiraketových systémů. Spojení obou firem by mohlo v roce 2003 dosáhnout tržeb ve výši 26 až 27 miliard dolarů, čímž by se po Boeingu stalo druhým největším výrobcem zbraní v USA. TRW zatím zvažuje, jak na oznámení společnosti Northrop bude reagovat.
</TEXT>
</DOC>
<DOC>
<DOCID>LN-20020225050</DOCID>
<DOCNO>LN-20020225050</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Krátké textové zprávy (SMS) jsou už nudné. Chtělo by to něco, co dovolí přes mobil poslat známým čerstvě pořízené fotografie z cest, záznam "řevu" fanoušků kamarádovi, který nestihl důležitý zápas okresního přeboru, nebo přeposlat tu skvělou hru, která nás přibila k obrazovce a tlačítkům telefonu. Tak prý v představách výrobců mobilů uvažují jejich zákazníci. Svěřili se s tím na výstavě technologií pro mobilní komunikace 3GSM, která se minulý týden konala ve francouzském letovisku Cannes. Výrobci mobilů hledají budoucnost svého oboru pro nejbližší období. Dříve než se v Evropě spustí třetí generace mobilních sítí UMTS, je potřeba přijít s něčím, co zvedne prodej nových mobilů. Vždyť vloni se poprvé v historii prodalo méně telefonů než v předchozím roce. Pomoci by mohly právě telefony, které zvládnou přenos multimediálních zpráv (MMS Multimedia Messiging Service), tedy zasílání nejen krátkých textů, ale i barevných obrázků, zvukových nahrávek nebo jednoduchých programů. Finská Nokia předstihla své konkurenty a už v lednu představila telefon s barevnou obrazovkou a zabudovaným digitálním fotoaparátem. Na trh má přijít ve druhém čtvrtletí tohoto roku. Rivalové Nokie se mohou cítit trochu zaskočeni. Nejdříve totiž chtěli vytvořit společný standard pro MMS. Bez něho by se mohlo stát, že obrázek odeslaný z nokie se nezobrazí na motorole nebo alcatelu. Nokia však ovládá přes třetinu mobilního trhu, a tak si může dovolit určovat trendy a standardy. Ostatní se asi přizpůsobí. Snad jen Microsoft by mohl pozici Nokie ztížit. Softwarový gigant představil program Windows Smartphone, který obsahuje některé vlastnosti MMS. Program budou zatím používat jen telefony korejské firmy Samsung. Díky dominantnímu postavení Microsoftu v oblasti osobních počítačů, by se však Windows Smartphone mohl stát standardem i pro mobily dalších výrobců.
</TEXT>
</DOC>
<DOC>
<DOCID>LN-20020225051</DOCID>
<DOCNO>LN-20020225051</DOCNO>
<DATE>02/25/02</DATE>
<GEOGRAPHY>WASHINGTON</GEOGRAPHY>
<TEXT>
Americký prezident George Bush navrhuje, aby Spojené státy zahájily těžbu ropy v Aljašské přírodní rezervaci (ANWR). Sporný projekt, který bude muset schválit Senát, by měl vytvořit nová pracovní místa a zmenšit závislost Spojených států amerických na dovážené ropě. Těžbu aljašské ropy chtějí v legislativě prosadit republikáni. Demokraté se však nechali slyšet, že mají dostatek hlasů, aby republikánům návrh v Senátu zamítli.
</TEXT>
</DOC>
<DOC>
<DOCID>LN-20020225052</DOCID>
<DOCNO>LN-20020225052</DOCNO>
<DATE>02/25/02</DATE>
<TITLE>
hovořila Zuzana Picková
</TITLE>
<HEADING>
Christophere Cameronem S generálním ředitelem Gillette
</HEADING>
<TEXT>
Když Christopher Cameron skončil v Británii vysokou školu, rok cestoval po Austrálii, Indonésii a Číně. Tam se rozhodl, že se bude věnovat byznysu.
Na univerzitu se vrátil a pustil se do ročního studia managementu. Poté nastoupil u jedné britské firmy, kterou po čtyřech letech převzal Gillette. Po pár měsících přišla nabídka odjet pracovat do Dubaje. Na starosti měl obchod Gillettu v Pákistánu, na Srí Lance, v Kuvajtu a Libanonu. Poté se vrátil do Evropy. Změna celkem zásadní. Cameron nastoupil v Polsku, kde dostal na starosti střední a východní Evropu. Věnoval se výzkumům trhu, rozvoji obchodu, jak sám říká, prakticky všemu, co bylo potřeba. Od loňského října řídí pobočku Gillette v Praze a zároveň i v Bratislavě. "Jsou to dva různé trhy, takže je potřeba se jim hodně věnovat. V každém případě se rychle vyvíjejí a to mne baví," říká Cameron.
</TEXT>
<HEADING>
V Česku se mi líbí dynamika
</HEADING>
<TEXT>
Generální ředitel Gillette si pro náš oběd vybral restauraci Kogo ve Slovanském domě. Firma sídlí naproti, takže i v chladném počasí dorazil bez kabátu. Zato s květinami. Což jsem celkem očekávala, protože Gillette je klientem Ewing Public Relation a právě klienti této PR agentury vždycky přišli s květinami. Bohužel pouze oni. Cameron v běžný pracovní den obědvá maximálně sendvič, takže naše setkání v Kogo bylo výjimkou. "Ale je to tady rychlé, jídlo vždy vynikající, obsluha na vysoké úrovni." Má zkušenost není až tak skvělá, již několikrát v této restauraci jídlo nebylo příliš vydařené. Což je překvapivé, protože v nedaleké Havelské, kde je další restaurace Kogo, je jídlo i obsluha perfektní vždy. Šéf Gillette je v Praze podle svých slov spokojen. Zajímá mne, co mu na práci tady připadá tak skvělé. "Je to neobyčejně dynamická oblast, trh se tu velice rychle mění." Je to snad tím, že by se lidé čím dál více holili? "To ne. Ale před osmi lety tu třeba byla velmi omezená distribuce, před zhruba šesti lety se situace začala měnit. Bylo tu hodně malých prodejců, teď se vše konsoliduje. Před několika lety jsme tu mohli jednat například s dvaceti prodejci v jednom místě a teď to jsou třeba jen dva." Ptám se Camerona, co pro něj bylo v Česku největším šokem. "Já jsem tu spokojen, všechno funguje v zásadě tak, jak má. Jsem optimista a nemám tu žádné špatné zkušenosti. Možná snad jen to, když se v zimě zhorší počasí a člověk sedí na letišti a neví, jestli odletí, nebo ne." Gillette loni dostal od antimonopolního úřadu pokutu za cenové dohody s velkoobchodníky, takže jsem chtěla vědět, jak se firma s celou záležitostí vypořádala. Cameron však o celé kauze vůbec nic nevěděl, do Prahy nastoupil zhruba dva měsíce poté, co Úřad pro ochranu hospodářské soutěže o celé věci rozhodl. Zajímá mne, na jakou další pozici se po odjezdu z Prahy zhruba za tři roky bude cítit. "Chtěl bych pokračovat někde, kde není příliš stabilní situace. Myslím někde, kde se trh rychle vyvíjí, kde využiji své znalosti odsud k posílení naší pozice na trhu. Třeba Indonésie, Thajsko, Korea nebo Čína, to by pro mne byla výzva. Mám rád dobrodružství a nerad bych pracoval někde, kde je situace příliš stabilní." Rád by získal pozici ve vrcholném vedení firmy. Rád má Cameron i čínskou a indickou kuchyni, už v těchto zemích dříve byl a líbilo se mu tam, takže není divu, že by se tam chtěl vrátit. "Čínské nebo indické jídlo rád vařím. Když vařím něco, co mne baví, klidně to může trvat dlouho." Přípravu anglických jídel, jako třeba pečeného kuřete nebo jehněčího, přenechává manželce. Zajímá mne, jestli Cameronovi vůbec chutná anglické jídlo. Nevzpomínám si totiž, že by někdo někdy hovořil o tom, jak výtečná je anglická kuchyně. Směje se a říká: "Vidíte, i kvůli jídlu jsem rád tady v Praze." Do restaurací chodí velice rád večer nebo o víkendu s celou rodinou. S chutí si dá české pivo. "Nedovedu si ale představit, že bych si v poledne dal dvě piva, to bych pak po celý zbytek dne nemohl pracovat.
</TEXT>
<HEADING>
Firmu měnit nehodlám
</HEADING>
<TEXT>
Zajímá mne, co Cameron považuje za nejdůležitější pro to, aby obstál na pozici, kterou dnes zastává. "Je to soubor znalostí a osobnosti. Tohle ovlivňuje vaše další možnosti. Vždycky je riziko, když někdo dostane novou pozici. Důležité je mít k lidem důvěru." A co je důležité, aby člověk uspěl? "Mít rád to, co děláte. Mít pro to vášeň. Je těžké být dobrý, když se o věc dost nezajímáte, nežijete tím, co děláte. Musíte chtít se dál rozvíjet, poznávat nové věci." Obecně se má za to, že po pěti letech je vhodné změnit firmu. Ptám se Camerona, kam by chtěl dál zamířit, když už u Gillette je dost dlouho. "Naprosto souhlasím s tím, že po několika letech je jen ku prospěchu firmu změnit. Ale u globální a tak velké firmy, jako je Gillette, máte možnost dělat spoustu různých věcí na různých místech světa. Můžete dělat naprosto odlišný byznys. Změna je určitě potřebná, ale Gillette mi změny umožňuje." O odchodu z firmy tudíž Cameron neuvažuje. Cameron ráno začíná pracovat kolem osmé hodiny, domů se vrací obvykle v půl sedmé. Věnuje se svým dvěma dcerám, dvouleté a čtyřleté. V Česku se mu líbí hrady a zámky. "A Praha je fantastická." Loni si pořídili s manželkou kola, na ně dětské sedačky a jakmile se udělá hezké počasí, chtějí vyrážet na výlety.
Host LN si v restauraci Kogo ve Slovanském domě dal grilovaného lososa s čerstvým špenátem se sýrem ricotta. Pil mattonku a na závěr si dal cappuccino.
</TEXT>
</DOC>
<DOC>
<DOCID>LN-20020225053</DOCID>
<DOCNO>LN-20020225053</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Klienti zkrachovalého obchodníka Private Investors se rozhodli podat žalobu na A.B. Watley, amerického prostředníka makléřské firmy. Společnost A.B. Watley totiž podle právního posudku neměla právo prodávat majetek bez svolení klientů. "Žaloba na A.B. Watley podána bude," ujistil mluvčí Asociace poškozených Private Investors Martin Petrášek s tím, že šance na úspěch nebo případně mimosoudní vyrovnání je vysoká. Žalobu by měla podat jménem všech věřitelů správkyně konkursní podstaty, která by měla hradit i polovinu z odhadovaných minimálně deseti milionů korun. Zbytek nákladů žaloby by měli pokrýt klienti. Těm by se jejich peníze měly vrátit i v případě neúspěchu, protože je kryjí zůstatky PI na amerických účtech. Tam by mělo být asi 1,4 milionu USD (asi 51 milionů korun). K tomuto právnímu kroku klienti přistoupili i z toho důvodu, že šance na výplaty z Garančního fondu, který zatím nezahájil činnost a nemá žádné peníze, je v dohledné době malá. "Musíme zkoušet všechny možnosti, které povedou k návratu peněz klientům," doplnil Petrášek.
</TEXT>
</DOC>
<DOC>
<DOCID>LN-20020225054</DOCID>
<DOCNO>LN-20020225054</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
Strojvůdci Českých drah začali v polovině února řídit některé nákladní vlaky do sousedního Německa až do jejich cílové stanice v Drážďanech. Dosud se v mezinárodních spojích z České republiky i do republiky strojvůdci měnili v hraničních železničních stanicích, i když do Německa jezdily české lokomotivy a vozy, sdělil mluvčí Českých drah Petr Šťáhlavský. Jízdy mezinárodních vlaků bez střídání strojvedoucích na hranicích přispějí k racionálnějšímu využití personálu a zkrátí jízdní dobu spojů. Vlaky totiž nebudou muset na hranicích vůbec stavět.
</TEXT>
</DOC>
<DOC>
<DOCID>LN-20020225055</DOCID>
<DOCNO>LN-20020225055</DOCNO>
<DATE>02/25/02</DATE>
<TITLE>
V úvěrech vidí svou budoucnost na českém trhu stavební spořitelny. Podle jejich názoru již nebude přibývat tolik klientů jako v minulých letech. Naopak nárůst půjček očekávají až třicet procent.
</TITLE>
<GEOGRAPHY>PRAHA</GEOGRAPHY>
<TEXT>
Stavební spořitelny loni klientům poskytly přes 151 tisíc úvěrů a překlenovacích úvěrů v objemu 22,75 miliardy korun - vyplývá to z informací spořitelen. V meziročním srovnání to představuje nárůst o 15 procent, v roce 2000 totiž poskytly 132 tisíc úvěrů. Stále více peněz získaných ze stavebního spoření spořitelny půjčují zpět klientům. Spořitelny vesměs uvádějí, že právě v nárůstu úvěrů je budoucnost stavebního spoření, protože v počtu nových smluv bude trh po konci letošního roku zřejmě přesycen.
</TEXT>
<HEADING>
Úrokové sazby u úvěrů se mají snížit
</HEADING>
<TEXT>
V letošním roce tak odborníci očekávají další nárůst poskytnutých půjček. "Na úvěrovém trhu vidíme výrazný potenciál, pro letošní rok předpokládáme nárůst poskytnutých úvěrů minimálně o 30 procent," uvedl člen představenstva Českomoravské stavební spořitelny Walter Böhm. Vzhledem k rostoucí konkurenci hypotečních úvěrů lze letos čekat rovněž pokles úrokových sazeb úvěrů ze stavebního spoření. Například Českomoravská stavební spořitelna od příštího týdne sníží sazby překlenovacích úvěrů až o 0,6 procentního bodu a úvěr bude možné získat od 6,3 procenta. Zhruba od stejných hodnot lze získat i hypoteční úvěr. Zatímco do konce roku 1995 poskytly spořitelny pouze zhruba tisícovku půjček, v roce 1998 už se dostaly přes 100 tisíc a počty se dále zvyšují.
</TEXT>
<HEADING>
Významná část úvěrů jde na rekonstrukce
</HEADING>
<TEXT>
Přibližně dvě třetiny čerpaných úvěrů používají klienti na koupi bytu nebo rodinného domu, významné části jdou i na rekonstrukce a modernizace bytů. Na získání úvěru mají klienti nárok po naspoření určité částky. Pokud kvůli nižší našetřené sumě nemají nárok na úvěr, mohou zažádat o překlenovací úvěr. Nejvíce úvěrů zájemcům o bydlení poskytla v loňském roce Všeobecná stavební spořitelna Komerční banky následovaná Českomoravskou stavební spořitelnou a Stavební spořitelnou České spořitelny.
Kolik úvěrů poskytly v České republice Stavební spořitelny v tisících
</TEXT>
</DOC>
<DOC>
<DOCID>LN-20020225056</DOCID>
<DOCNO>LN-20020225056</DOCNO>
<DATE>02/25/02</DATE>
<TITLE>
Banky zvyšují sazby za směnu měn zemí EMU * Francouzský frank, holandský gulden a irská libra definitivně zanikly
</TITLE>
<TEXT>
Šest a půl století - tak dlouho platili Francouzi svými franky. Od minulého týdne mohou na tyto idylické dny jenom vzpomínat. Za tři dny zaniknou i ostatní měny zemí Evropské měnové unie.
Skeptici očekávali obrovské problémy s přechodem na společnou měnu - více než 300 000 milionů obyvatel zemí EMU však tento krok zvládlo až překvapivě snadno. Možná, že něco podobného čeká za několik let i ČR, zatím je však aktuální jiný problém. Jak naložit s markami, franky či guldeny? Mince přestala většina českých bank přijímat ke směně již před několika týdny. Bankovky jsou přijímány nadále bez problémů. Dají se buď směnit ve směnárnách, či uložit na devizové konto. S tím, jak národní měny postupně definitivně zanikají, jsou směny prováděny v režimu prekluze. To znamená jediné za jejich výměnu zaplatí klient mnohem vyšší poplatky, než na jaké je ve směnárnách bank zvyklý. Opozdilci tak vymění např. v pobočkách ČSOB měny zemí EMU za poplatek ve výši 10 % oproti předchozím 2 %. GE Capital Bank dokonce s poplatkem plných 30 %. Totéž platí pro ukládání peněz na devizový účet - je to možné, ale zájemce musí počítat s poplatky za režim prekluze. Rozhodnutí zbavit se peněz třeba během letní dovolené v příslušné zemi není právě nejjistější. Všechny zbylé měny zemí EMU mají před sebou už jen tři dny existence. V noci ze středy na čtvrtek definitivně zaniknou a poslední bankovky a mince budou staženy z oběhu. Konverze budou ještě nějakou dobu provádět i obchodní banky v jednotlivých zemích. Nemají však povinnost bankovky či mince přijímat jen v souladu s ustanovenými pravidly (viz tabulka na této straně). Když zaniklé měny přijímat budou, tak samozřejmě rovněž v režimu prekluze. Podobně jako při směně v českých bankách na výměně klient prodělá. Bankovky i mince zaniklých měn budou ještě řadu let přijímat pouze centrální banky jednotlivých států. Tato varianta však není pro běžného turistu právě lákavá a praktická.
</TEXT>
<HEADING>
Eura nakupujte na bezpečných místech
</HEADING>
<TEXT>
Nové bankovky společné měny euro jsou chráněny nejmodernějšími technologiemi. Ať už se jedná o vodotisky, hologramy, ochranné proužky a podobně. Přesto euro padělatele láká. Mají velkou výhodu - měna dosud není příliš známá, a proto se mohou lidé nechat snáze napálit. Ostatně první případy pokusu používat falešné bankovky už byly zaznamenány. Jeden i u nás - ačkoli v tomto případě podvodník neprojevil příliš talentu. Bankovku jednoduše okopíroval z katalogu, takže by ji nerozpoznal asi jen málokdo. Snad jen barman z jihofrancouzského městečka Auch, který na začátku roku přijal místo bankovky v hodnotě 5 eur její napodobeninu ze hry Monopoly. V Itálii však policie odhalila nebezpečnější gang - jeho produkce falešných bankovek byla podle odborníků velmi zdařilá. Nezaměstnaný neapolský tiskař dokázal vyřešit problém, se kterým se potýkali špičkoví odborníci dlouhé měsíce a roky. Dá se očekávat, že v několika příštích měsících nebudou snahy o padělání měn příliš velké, kolem eura panuje zatím rozruch. V období letních dovolených je nutné dávat si pozor. Pokud si chcete nakoupit eura, rozhodně se vyplatí navštívit banku či směnárnu, která je důvěryhodná. Měnit si peníze u překupníků se nemusí vyplatit. Před cestou do zahraničí a první zkušeností s novou měnou si podobu bankovek ověřte třeba na internetových stránkách České národní banky (www.cnb.cz), kde najdete všechny podstatné informace o podobě a ochranných prvcích eura. Bankovky jsou ve všech zemích eurozóny totožné. Tištěny jsou na různých místech (celkem 15 mincoven ve 12 státech), bankovky tak nemusí být stoprocentně identické. Objevit se mohou například nepatrné rozdíly v kvalitě tisku. Mince mají společnou jen jednu stranu (takzvaná eurostrana). Rub mincí je zem od země odlišný. Celkem je v oběhu 96 různých mincí. K záměně (nebo pokusu uvést do oběhu mince "vlastní") může tedy dojít celkem snadno.
JAK SI MŮŽETE VYMĚNIT PENÍZE V ZEMÍCH EUROZÓNY
ZEMĚ OBCHODNÍ BANKY CENTRÁLNÍ BANKY bankovky mince
</TEXT>
<HEADING>
Německo do 28. 2. 2002 neomezeně neomezeně
</HEADING>
<GEOGRAPHY>A</GEOGRAPHY>
<TEXT>
od 1. 4. smějí banky výměnu zpoplatnit B - v těchto zemích je povinností vykupovat měny do 1. 3. 2002, poté záleží na rozhodnutí jednotlivých bank, jaká pravidla si stanoví C - do tohoto data všechny banky, pak podle jejich individuálního rozhodnutí
Pramen: ČNB
</TEXT>
</DOC>
<DOC>
<DOCID>LN-20020225057</DOCID>
<DOCNO>LN-20020225057</DOCNO>
<DATE>02/25/02</DATE>
<TITLE>
VKLAD V DOLARECH PO DOBU 1 MĚSÍCE
</TITLE>
<HEADING>
BANKA 2666 USD 5332 USD
</HEADING>
<GEOGRAPHY>A</GEOGRAPHY>
<TEXT>
minimální vklad 12 500 USD, B - minimální vklad 3000 USD, C - minimální vklad činí 10 000 USD, ekvivalent 100 000 Kč přepočítaný podle aktuálního kursu - jde o přibližnou částku, přesná suma je závislá na kursu vyhlašovaném danou bankou
VKLAD V EURECH PO DOBU 1 MĚSÍCE
BANKA 3062 EUR 6124 EUR
Citibank 1,41 % p. a. 1,41 % p. a.
A - minimální vklad činí 7000 eur ekvivalent 100 000 Kč přepočítaný podle aktuálního kursu - jde o přibližnou částku, přesná suma je závislá na kursu vyhlašovaném danou bankou
VKLAD V KORUNÁCH PO DOBU 1 MĚSÍCE
BANKA 100 000 KČ 200 000 KČ
Citibank 2,26 % p. a. 2,26 % p. a.
</TEXT>
</DOC>
<DOC>
<DOCID>LN-20020225058</DOCID>
<DOCNO>LN-20020225058</DOCNO>
<DATE>02/25/02</DATE>
<TITLE>
Dosud zanikly tři měny, německou marku přijímají obchodníci do konce února. Ostatní před sebou mají tři dny existence. S mincemi ve směnárnách nepochodíte řadu týdnů. Bankovky vyměnit lze, ale jen někde a za různě vysoké poplatky - v lhůtě prekluze mezi 10 až 30 procenty.
</TITLE>
<TEXT>
GE CAPITAL BANK
</TEXT>
<HEADING>
* bývalé měny eurozóny jsou vykupovány v prekluzi
</HEADING>
<TEXT>
* poplatek: 30 % za výměnu na bankovky v korunách, za konverzi na euro rovněž 30 % plus 3 % (standardní poplatek za konverzi)
* při vložení na deviz. účet stejný poplatek za konverzi na měnu účtu
</TEXT>
<HEADING>
UNION BANKA
</HEADING>
<TEXT>
* konverze měn prováděla pouze do 15. 1. tohoto roku za poplatek 2 % (pouze německé marky za poplatek 5 % v prekluzi)
* v současnosti již banka směnárenské operace se zanikajícími měnami zemí EMU neprovádí
* není ani možné je vložit na devizový účet
</TEXT>
<HEADING>
KOMERČNÍ BANKA
</HEADING>
<TEXT>
* do konce února je možné směnit bankovky podle standardních směnárenských poplatků (2 %, minimálně 50 Kč) nebo je vložit zdarma na účet
* od 1. 3. začíná prekluze, kdy jsou bankovky vyměňovány za vyšší poplatky - vklad na účet 10 % a 20 % za směnárenské operace
ČSOB
* bankovky zemí EMU banka přijímá, od 15. 2. již v režimu prekluze
* za poplatek 10 % korunové protihodnoty (do tohoto data byl poplatek 2 % pro klienty, ostatní 6 %)
* bankovky je možné uložit na devizový účet za stejných podmínek jako při směnárenských operacích
</TEXT>
<HEADING>
ŽIVNOSTENSKÁ BANKA
</HEADING>
<TEXT>
* všechny měny zemí EMU (pouze bankovky, nikoli mince) je možné ukládat na devizové účty bez omezení až do konce jejich platnosti
* po ukončení zákonné lhůty národních měn jsou bankovky vykupovány v prekluzi (konkrétně např. DEM uložit lze, ale s poplatkem podle platného sazebníku 10 %)
RAIFFEISENBANK
* při transakci s hotovostí v in-měnách je používán kurs příslušné měny uvedený v kursovním lístku banky
* poplatek: je účtován ve výši 5 % hodnoty transakce
* bankovky jsou přijímány bez omezení s možností uložit je na běžný účet vedený v korunách, eurech, dolarech či jiných měnách
CITIBANK
* v současnosti jsou bankovky v hotovosti přijímány, jsou ale považovány za bankovky v prekluzi
</TEXT>
<HEADING>
* poplatek: 30 %
</HEADING>
<TEXT>
* bankovky rovněž lze uložit na devizový účet, aplikován bude poplatek rovněž ve výši 30 % plus 40 Kč za vklad v hotovosti v cizí měně
* směnárenské služby jsou v současnosti poskytovány pouze klientům banky, měny zemí EMU je možno do 28. 2. směnit rovněž za poplatek 20 %
</TEXT>
<HEADING>
*VB CZ
</HEADING>
<TEXT>
* a běžných podm. přijímala měny do 15. 2., do konce února euro, měny eurozóny a USD za popl. 2 %, od března v prekluzivní lhůtě
* bankovky jsou již přijímány (od určených nominálních hodnot výše) pouze v prekluzi 20 % při hotovostní transakci a 15 % při vkladu na účet
</TEXT>
</DOC>
<DOC>
<DOCID>LN-20020225059</DOCID>
<DOCNO>LN-20020225059</DOCNO>
<DATE>02/25/02</DATE>
<TITLE>
47. lekce: Vaše první stránka II.
</TITLE>
<TEXT>
Internetový kurs LN pro začátečníky
Dnešní díl internetového kursu bude malou exkursí do na první pohled naprosto nepochopitelného světa HTML.
Každá webová stránka, která je vytvořená v kódu HTML, se skládá ze dvou částí: záhlaví (head) a těla (body). Informace zapsané v záhlaví jsou určeny pro prohlížeč a nikde se nezobrazují. Jedinou výjimkou je název okna (uvedený v jeho horní liště), ve kterém se webová stránka otevírá. Část stránky označená jako tělo obsahuje všechny informace, které se mají na stránce zobrazit. Zápis stránky v HTML obsahuje jednak prostý text (který se objeví na stránce) a příkazy, které prohlížeči řeknou, jakým způsobem má text zobrazit, kde má umístit obrázek, odkud jej natáhnout nebo kde a jak velkou tabulku má umístit. Příkazy, kterým se říká tagy, se od obyčejného textu liší tím, že jsou umístěné vlomených závorkách < >. Většina z nich je párových. To znamená, že v místě, kde má příkaz začít platit, je uveden poprvé, a kde má jeho platnost skončit, tam je uveden znovu, ale s lomítkem na začátku. Chceme-li, kupříkladu, aby část textu byla zarovnána na střed, vypadá to takto: <CENTER> Tady to je text, který je vidět na stránce. </CENTER>. Kromě textových informací obsahují webové stránky také množství grafických prvků. V případě grafických prvků platí, že méně je někdy více. Velké obrázky představují velký objem dat a celá stránka se pak načítá příliš pomalu. Obrázek je do HTML textu umístěn pomocí příkazu: <IMG SRC=" adresa, na které je soubor uložen ">. Tento příkaz (tag) je jedním z mála nepárových. Grafické prvky na internetových stránkách musí být ve formátu GIF nebo JPEG. Nemůžete použít obrázky s příponami .tif, .eps nebo .bmp, prohlížeč je neumí zobrazit. Každá internetová stránka obsahuje také řadu aktivních odkazů (hyperlinků), které mohou vést na jiné stránky, nebo (v případě, že je stránka příliš velká na to, aby se vešla na obrazovku celá) na jiná místa na téže stránce. Takové odkazy mohou být vázány na část textu stejně jako na grafický prvek (obrázek). V místě, kde má aktivní odkaz začít, je napsáno <A HREF=" adresa, na kterou se má přeskočit ">. Na konci je napsáno jen </A>. Mezi oběma tagy může být napsaný text, umístěn obrázek nebo tabulka. Jestli chcete, aby se při kliknutí na aktivní odkaz automaticky otevřel e-mailový klient s vepsanou mailovou adresou, stačí do předchozího tagu místo adresy stránky vepsat " mailto: příslušná e-mailová adresa ". Pokud chceme přeskočit jen na jiné místo téže stránky, musíme tam nejprve umístit tzv. kotvu (anchor) příkazem <A NAME=" jméno kotvy ">. Příkazů jazyka HTML je velké množství. Většina z nich může navíc obsahovat ještě řadu vedlejších parametrů (informace o barvě, velikosti, umístění...). Navíc bývá HTML kód často prokládán příkazy psanými v jiných jazycích, např. v javascriptu. Ale to už není nic pro začátečníky. Pokud máte chvilku času, spusťte Poznámkový blok, a s pomocí tabulek pod článkem zkuste napsat kousek HTML kódu. Pak soubor uložte s příponou .html. Dvakrát na něj klikněte myší. Stránka se otevře v internetovém prohlížeči. Ten vám zobrazí stránku tak, jak jste ji vytvořili. Uvidíte že na tom není nic těžkého.
Zítra: Jak vytvořit website
Internetový kurs pro Vás připravuje Martin Michek, vedoucí výroby LN
Internetovou verzi kursu najdete na adrese www.lidovky.cz/ikurs
</TEXT>
<HEADING>
Internetový tip pro dnešní den
</HEADING>
<TEXT>
Svůj soukromý adresář a diář si můžete zřídit na adrese www.nezapomen.cz Budete do něj mít přístup z kteréhokoliv počítače na světě. Na každou zaznamenanou akci můžete být upozorněni e-mailem. Zároveň můžete v naplánovaném čase rozeslat e-mail osobám uvedeným v adresáři.
Web slovníček pro dnešní den
HTML - Hypertext Markup Language, základní jazyk pro vytváření webových stránek.
Javascript - speciální tzv. skriptovací jazyk odvozený od programovacího jazyka Java. Slouží k vytváření složitějších internetových stránek.
adresa (URL) - Universal Resource Locator - internetová adresa, má tvar www.novakovi.cz/foto nebo 198.154.27.123/foto.
UKÁZKY NĚKTERÝCH VÝRAZŮ HTML
</TEXT>
<HEADING>
Obecné
</HEADING>
<TEXT>
<HTML> začátek jazyka HTML <HEAD> začátek záhlaví Následují: informace pro prohlížeč - kódování textu, název okna ap. </HEAD> konec záhlaví <BODY> začátek těla stránky Následuje: celý obsah webové stránky - text, obrázky, tabulky, odkazy ap. </BODY> začátek kódu HTML </HTML> konec jazyka HTML
</TEXT>
<HEADING>
Označení barev
</HEADING>
<TEXT>
bílá white #FFFFFF světle šedá silver #C0C0C0 žlutá yelow #FFFF00 červená red #FF0000 zelená green #008000 modrá blue #0000FF tmavě šedá gray #808080 černá black #000000
Pozn.: označení barvy anglickým slovem nebo hexadecimálním kódem je ekvivalentní
</TEXT>
</DOC>
<DOC>
<DOCID>LN-20020225060</DOCID>
<DOCNO>LN-20020225060</DOCNO>
<DATE>02/25/02</DATE>
<TITLE>
Kurs praktického práva
</TITLE>
<TEXT>
Kurs praktického práva pro čtenáře LN připravil JUDr. Vladimír Jančar
Rozbitý plot, poškrábané auto, olejová skvrna ve studni. I k takovýmto projevům nepřátelství může dospět sousedské soužití. Jak se v takovém případě zachovat, vám poradí kurs praktického práva.
Je pozoruhodné, kolik českých městských rodin si pořídilo nějaké to víkendové sídlo - chatkou na Sázavě počínaje a vilou v Jevanech konče. Ve většině případů se nově příchozí za krátkou dobu spřátelili se svými sousedy. Vyměňují si zkušenosti z práce, navštěvují se navzájem, vyprávějí si, co je nového. Pokud jsme ale sousedovi z nějakého důvodu nepadli do oka, může se stát, že nám začne dělat problémy. Dokud nám jen neodpovídá na pozdrav, je ještě vše v pořádku. Horší ale je, když nám dělá naschvály, které již nelze jen tak odbýt pokrčením ramen. Způsobů, jak nám mohou sousedé znepříjemňovat život, je celá řada. Všemožně dávají najevo své roztrpčení nad tím, že sekáme sekačkou trávu, hrajeme na zahradě volejbal nebo jen tak s někým klábosíme. Nelíbí se jim, kde parkujeme. Nesnášejí našeho psa, i když ten se chová k cizím lidem naprosto přátelsky. Co v takovém případě udělat? Asi nejlepším řešením je pokusit se si se sousedy rozumně promluvit. Pokud se to nepodaří, je na místě je ignorovat a nevšímat si jejich nadávek nebo jiných slovních projevů. Mohou v každém vhodném okamžiku nakopnout našeho psa. Mohou schválně vylévat svou žumpu na náš pozemek. Horší situace nastane tehdy, když se projevy jejich averze stupňují. Za naším synem přijdou místní děti. Chtějí si s ním hrát. Soused ale přes plot vyhrožuje, že jim dá facku, protože tu prý pořád křičí. Pokud se nám zdá, že výpady již překročily únosnou mez, nezbývá nám než se obrátit na příslušný obecní úřad s návrhem, aby byl sjednán pořádek. Takovéto jednání sousedů totiž může být posuzováno jako přestupek.
</TEXT>
<HEADING>
Když domluva selže
</HEADING>
<TEXT>
Přestupkem je obecně takové zaviněné jednání, které porušuje nebo ohrožuje zájem společnosti a je za přestupek výslovně označeno v zákoně o přestupcích. V tomto zákoně je popsána celá řada různých přestupků. Namátkou lze uvést přestupky proti pořádku ve státní správě, proti bezpečnosti a plynulosti silničního provozu, na úseku podnikání, financí a měny, práce a sociálních věcí, zdravotnictví, kultury, vodního hospodářství, zemědělství, myslivosti a rybářství, veřejného pořádku, občanskému soužití a majetku. Náš případ lze pak zahrnout pod úsek zabývající se přestupky proti občanskému soužití, případně majetku. Přestupku proti občanskému soužití se mimo jiné dopustí ten, kdo úmyslně naruší občanské soužití vyhrožováním újmou na zdraví či přímo drobným ublížením na zdraví. Může se i stát, že nám sousedé nějak poškodí náš majetek, například tím, že nám polámou plaňky v plotě. Škoda sice není vysoká, činí jen pár korun, ale byla nám přesto způsobena. V případě, že by škoda na majetku přesáhla 5 tisíc Kč, jednalo by se již o trestný čin. Obecně lze říci, že v zásadě přestupky projednávají obecní úřady a okresní úřady. Některé přestupky projednávají orgány Policie ČR a některé jiné orgány státní správy, je-li to stanoveno zvláštním zákonem. Specifická úprava zákona o přestupcích upravuje příslušnost k projednávání přestupku v hlavním městě Praze. V případě, že je řízení o přestupku zahájeno, stáváme se jeho účastníky. Dalšími účastníky jsou obviněný z přestupku, případně poškozený nebo ten vlastník věci, která může být zabrána v řízení o zabrání věci. Po projednání případu správním orgánem může být ve věci rozhodnuto. Správní orgán ve věci rozhodne, nebylo-li řízení zastaveno například z důvodu, že skutek, o němž je vedeno řízení, není přestupkem, že skutek nespáchal obviněný, spáchání přestupku nebylo prokázáno, skutek spáchal občan mladší patnácti let, že odpovědnost zanikla a podobně. Ve výrokové části rozhodnutí musí být skutek náležitě popsán, musí být vyslovena vina, druh a výše sankce a musí být rozhodnuto o náhradě škody a nákladech řízení. Konkrétně v našem případě může správní orgán uložit za přestupek proti občanskému soužití pokutu do výše až 3 tisíce Kč. Za přestupek proti majetku pak může správní orgán uložit pokutu až do výše 15 tisíc Kč. Proti rozhodnutí o přestupku se může odvolat pouze obviněný z přestupku a jde-li o mladistvého, může v jeho prospěch podat odvolání i jeho zákonný zástupce či orgán vykonávající sociálně-právní ochranu dětí. Poškozený se může odvolat jen ve věci náhrady škody. Včas podané odvolání má odkladný účinek. O odvolání pak rozhoduje příslušný nadřízený orgán správního orgánu, který ve věci rozhodl v prvním stupni. Rozhodnutí správního orgánu může být přezkoumáno i soudem, ale to pouze v těch případech, lze-li za konkrétní přestupek uložit pokutu vyšší než dva tisíce korun.
</TEXT>
<HEADING>
Proti blokové pokutě není odvolání
</HEADING>
<TEXT>
Za některé přestupky mohou být uloženy i blokové pokuty. K tomu může dojít pouze v případě, že byl spolehlivě zjištěn skutkový stav a obviněný z přestupku je ochoten pokutu zaplatit. V tomto řízení lze uložit pokutu pouze do výše 1000 Kč. Proti uložení blokové pokuty není přípustné odvolání. Zvláštním způsobem řízení je takzvané příkazní řízení. V tomto případě, není-li pochybnosti o tom, že obviněný se přestupku dopustil a nebyla-li věc vyřízena v blokovém řízení, může správní orgán bez dalšího jednání vydat příkaz o uložení napomenutí nebo pokuty. Byla-li věc pravomocně skončena a uložená pokuta nebyla zaplacena dobrovolně, lze přistoupit k tzv. vykonávacímu řízení, a to nejpozději do pěti let po uplynutí lhůty určené pro zaplacení pokuty. Obdobně tak lze vykonat i rozhodnutí o náhradě škody a nákladů řízení. Obdobně jako v případě trestního řízení i v řízení o přestupcích lze i tady počítat s amnestií, kterou uděluje vláda České republiky usnesením, které se vyhlašuje ve Sbírce zákonů. Závěrem je možno říci, že přestupkový zákon poskytuje dostatek prostoru pro nás všechny k tomu, aby byly dostatečně ochráněny a respektovány platné právní předpisy.
Své připomínky a dotazy můžete posílat e-mailem na adresu: lucie.ondrichova@lidovky.cz Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Poskytneme Vám i základní právnické poznatky.
Internetovou verzi kursu najdete na adrese www.lidovky.cz/pravo
</TEXT>
<HEADING>
Nejčastější přestupky v běžném životě
</HEADING>
<TEXT>
1. Porušení nočního klidu - nejen halas při rodinné oslavě, ale i střílení dělbuchů na ulici pokuta až 1000 Kč
2. Vzbuzení veřejného pohoršení například tím, že někdo skanduje na ulici neslušná slova pokuta až 1000 Kč
3. Znečištění veřejného prostranství, veřejně přístupného objektu a veřejně prospěšného zařízení pokuta až 1000 Kč
4. Úmyslné zničení, poškození, znečištění nebo odstranění turistické značky nebo jiného označení pokuta až 3000 Kč
5. Neoprávněné založení skládky a odkládání odpadu na jiná než vyhrazená místa pokuta až 50 000 Kč
6. Podání křivého vysvětlení při vyšetřování trestných činů - až do tohoto roku nebylo trestné udání nepravdivých informací policistovi při vyšetřování trestného činu (trestná byla až křivá výpověď u vyšetřovatele) pokuta až 50 000 Kč
7. Ublížení na cti tím, že někdo jiného urazí nebo vydá v posměch - typické pro situace, kdy kvůli několika zlým slovům s vámi ve vesnici nemluví ani vrata do stáje, tak i proti tomu se můžete bránit pokuta až 1000 Kč
8. Ublížení na zdraví - musí se jednat o méně závažné ublížení, které si nevyžádá delší dobu léčení, může jít například o způsobení oděrek pokuta až 3000 Kč
9. Vyhrožování - například újmou na zdraví, drobným ublížením na zdraví, nepravdivým obviněním z přestupku, schválnostmi pokuta až 3000 Kč
10. Krádež, zpronevěra, podvod a zničení věci a škoda je přitom nižší než 5000 Kč pokuta až 15 000 Kč
</TEXT>
</DOC>
<DOC>
<DOCID>LN-20020225061</DOCID>
<DOCNO>LN-20020225061</DOCNO>
<DATE>02/25/02</DATE>
<TITLE>
Ani propadák, ani důvod k velkému jásání. Čeští reprezentanti obstáli v olympijském Salt Lake City se ctí, historickou medailovou sbírku rozšířili o dva cenné kovy na celkových třicet, za očekáváním však o něco zaostali.
</TITLE>
<TEXT>
SALT LAKE CITY - Historicky druhá nejpočetnější výprava čítající 78 českých sportovců okupovala po necelé tři týdny olympijských her sportoviště v Salt Lake City a přilehlém okolí. "Návrat bez medaile by byl velkým zklamáním," vyhlásil již před odletem předseda Českého olympijského výboru Milan Jirásek. To, co se stalo z osmnácti předchozích účastí dosud jen třikrát, se v Salt Lake City naštěstí neopakovalo. "Jako Nagano, které jsem si znovu medailově přál, to není, přesto jsem spokojený," pravil Jirásek na konci her.Jeho hodnocení přesto mohlo být ještě radostnější. Kdyby totiž přišly z dopingu podezřelé Rusky Danilovová s Lazutinovou o své medaile, získala by Neumannová dvě stříbra a výprava by byla medailově úspěšnější než ta naganská (zlato hokejistů, stříbro a bronz Neumannové).
</TEXT>
<HEADING>
"Zlatý Aleš"
</HEADING>
<TEXT>
Republika má ale v kapse dvě medaile a především třetího individuálního olympijského vítěze. Akrobat Aleš Valenta byl tím člověkem, díky němuž zněla v Salt Lake City i česká hymna. Ačkoliv ještě nikdy nevyhrál závod Světového poháru, stanul na olympiádě na nejvyšším stupni. "Bylo to hlavně štěstí," radoval se devětadvacetiletý akrobat ze Šumperka, jehož ke zlatu donesl skok, který nikdo jiný na planetě nezvládá - trojité salto s pěti vruty. A proč hovořil o štěstí? Z deseti pokusů na sněhu totiž dokázal náročný skok dobře ustát jen ve třech případech včetně toho olympijského. Valenta se tak stal zlatým nástupcem českých hokejistů, jimž se naganská obhajoba nezdařila. Tým vedený fenomenálním kapitánem Jaromírem Jágrem však předváděl hezký hokej a ač jeho cesta skončila na Rusech již ve čtvrtfinále (0:1), sklidil díky předvedeným výkonům uznání od fanoušků doma. "Dobrý turnaj se špatným koncem," vystihl asi nejlépe české vystoupení Robert Reichel, po jehož konci se trenér Josef Augusta rozplakal do televizních kamer. I on věděl, že tak silný český tým se dlouho nemusí zase sejít. Další oslavovaná hrdinka z Nagana, běžkyně Kateřina Neumannová, odjíždí nakonec pouze s jednou bronzovou medailí. Před startem sama čekala víc a jen slabou útěchu jí může přinášet vědomí, že sama nesáhla po unfair hře. Cenný kov paradoxně získala na trati, se kterou ve svých plánech nejméně počítala - 15 kilometrů volně. "Nakonec jsem ráda za tu jednu medaili," říkala Neumannová, které na olympijských tratích také zrovna velké štěstí nepřálo. V kombinovaném závodě dojela čtvrtá, o jedenáct setin vteřiny za medailí. Ve sprintu, své parádní disciplíně, doplatila na špatné namazání lyží a skončila už ve čtvrtfinále.
</TEXT>
<HEADING>
Olympijští turisté
</HEADING>
<TEXT>
Jestliže se po schvalování velmi početné české výpravy mluvilo o olympijském turismu jen potichu, dění v Salt Lake City dalo kritikům v některých případech za pravdu. Skeletonista Chuchla předjel jen Argentince a Mexičana, rychlobruslař Kramár pokořil pouze japonského závodníka, který upadl. "Příště asi nebudeme moci být tak benevolentní," přiznal Jirásek, jenž však vzápětí opáčil. "Vždyť my ale sportovcům nemůžeme zakazovat olympiádu, když si ji na základě ať jakkoliv jednoduchých kritérií vyjedou." To však už dnes není aktuální otázka. Hry v Salt Lake City jsou minulostí. Ode dneška začíná odpočítávání k další zimní slavnosti, Turínu 2006, kde budou na české sportovce čekat nové mety.
CELKOVÁ ZNÁMKA PRO ČESKOU VÝPRAVU
</TEXT>
</DOC>
<DOC>
<DOCID>LN-20020225062</DOCID>
<DOCNO>LN-20020225062</DOCNO>
<DATE>02/25/02</DATE>
<TITLE>
Lyžaři Mühlegg, Lazutinová a Danilovová dopovali, první dvojice ale musela vrátit jen poslední medaile
</TITLE>
<TEXT>
Zvolna uhasínal včera večer nad městem Salt Lake City olympijský oheň. Trochu smutný závěr her však v sobě tentokrát nesl i kus symboliky. Chvílemi se zdálo, že hasnoucí oheň pálí i myšlenku fair play. Poslední vítězové v běžeckých závodech, Španěl Mühlegg a Ruska Lazutinová (a s nimi její kolegyně Danilovová) měli pozitivní test na darbepoetin. Všichni byli vyloučeni z her a první dva museli vrátit zlaté medaile ze závodů na 50, resp. 30 kilometrů. Ty předchozí ovšem nikoli...!
SALT LAKE CITY (od zpravodaje LN v USA) - Politika zvítězila nad čestným sportovním zápolením - itak se dají hodnotit události posledních olympijských dnů. Když těsně před zahájením olympiády trenér Kateřiny Neumannové Stanislav Frühauf prohlásil, že ruské lyžařky dopují, leckdo si myslel, že mluví do větru. Jenže Frühauf, podobně jako před rokem na mistrovství světa v Lahti, dobře poznal, že se na běžkách nehraje čistá hra. Proto když včera před půlnocí byly oznámeny tři případy krevního dopingu, neboť pozitivní test na darbepoetin měli běžci na lyžích Johann Mühlegg ze Španělska a Rusky Larisa Lazutinová a Olga Danilovová, brali to mnozí jako satisfakci. Všichni tři byli vyloučeni z her, ovšem první dva museli vrátit jen zlaté medaile ze svých posledních závodů (50 a 30 km). Mühleggovi zůstanou dva tituly z třicítky a kombinace, Rusce stříbra z patnáctky a kombinace (!!!). Před závody štafet naměřili dopingoví komisaři Lazutinové zvýšenou hladinu hemoglobinu v krvi a zakázali jí start. Krátce na to se podobný malér stal její kolegyni Danilovové. V tu chvíli svitl záblesk naděje Kateřině Neumannové, jež by se v případě trestu pro zmíněné hříšnice mohla domů vracet s jednou stříbrnou a jednou bronzovou medailí. Obě Rusky v životě posbíraly dohromady sedm zlatých olympijských medailí a v Rusku jsou uznávány. Iproto vyvolalo vedení ruské výpravy bouři. Křičelo do světa, že se jim v Americe ubližuje a hrozili odjezdem. Konflikt bylo třeba uklidnit, aby hry alespoň částečně důstojně skončily. Předseda českého svazu lyžování Roman Kumpošt, muž v lyžařské diplomacii uznávaný, se smutně usmíval: "Rozhodnutí bude hodně ovlivněné politicky, to je jistota." Pravidla říkají, že sportovec nesmí mít více než 16 gramů hemoglobinu na decilitr krve. Průměrné hodnoty u sportovkyň se pohybují kolem 13,4, Lazutinové ale naměřili 16,8, což jasně naznačuje používání krevního dopingu. Uvedená látka okysličuje krev a zvyšuje výkonnost až o 15 procent. Lazutinová ale nejprve přispěchala s vysvětlením, že zvýšenou hladinu hemoglobinu způsobila menstruace. "Zvýšení hodnot na 16,8 přirozenou cestou je během několika dnů nemožné," prohlásil norský expert na problémy krevního dopingu Jim Stray-Gundersen. "A její povídačky o menstruaci jsou nesmyslné." V sobotu po maratonu na 50 kilometrů nachytali dopingoví komisaři pro změnu německého lyžaře ve španělských službách Johanna Mühlegga. Ten zase zvýšenou hladinou hemoglobinu vysvětloval průjmem. K úžasu všech ale Mühlegg dostal po chvíli možnost test opakovat. Bleskově do sebe nalil přes litr vody a rázem bylo vše v pořádku. Zvláštní muž, vyznávající satanismus, tak mohl nedlouho poté uhánět vstříc třetímu zlatu v Soldier Hollow. Naštěstí nakonec zvítězil zdravý rozum, i když jen částečně. Proč Mühleggovi a Lazutinové zůstaly předchozí medaile, lze považovat za necharakterní kompromis. "Je to smutné, jsem přesvědčen o tom, že každý druhý lyžař dopuje," prohlásil člen amerického týmu Justin Wadsworth. Těžko říct, zda teď Mühlegga někde (v Německu? Ve Španělsku?) budou uctívat jako národního hrdinu, nebo kdo bude v Rusku vítat Lazutinovou s Danilovovou. "Špičkový sport je zkažený a já jsem rád, že z něho brzy odejdu," prohlásil znechucený Frühauf.
</TEXT>
<HEADING>
Neumannová: Zasloužím si víc než jednu medaili
</HEADING>
<TEXT>
Neumannová se tak může s další medailí samozřejmě rozloučit. Snad by se hodilo na závěr podivné olympiády připomenout ono známé: Vyšetřování skončilo zapomeňte... Kateřina Neumannová se na včerejší závody ani nedívala. "Myslela jsem si původně, že Rusové Lazutinovou a Danilovovou nepostaví, jsou ale asi dost otrlí a nechali je jet, i když závodily v jakési podmínce... Ptala jsem se na záležitost kolem dopingu šéfa běžeckého úseku Mezinárodní lyžařské federace Švéda Bengtssona, ale z jeho mlhavé odpovědi jsem pochopila, že se celá věc drží pod pokličkou a ovlivňují ji vyšší zájmy. Domů se vracím s pocitem, že jsem si zasloužila víc medailí než jednu bronzovou."
Neumannová se tak může s další medailí samozřejmě rozloučit. Snad by se hodilo na závěr podivné olympiády připomenout ono známé: Vyšetřování skončilo zapomeňte... Kateřina Neumannová se na včerejší závody ani nedívala. "Myslela jsem si původně, že Rusové Lazutinovou a Danilovovou nepostaví, jsou ale asi dost otrlí a nechali je jet, i když závodily v jakési podmínce... Ptala jsem se na záležitost kolem dopingu šéfa běžeckého úseku Mezinárodní lyžařské federace Švéda Bengtssona, ale z jeho mlhavé odpovědi jsem pochopila, že se celá věc drží pod pokličkou a ovlivňují ji vyšší zájmy. Domů se vracím s pocitem, že jsem si zasloužila víc medailí než jednu bronzovou."
</TEXT>
</DOC>
<DOC>
<DOCID>LN-20020225063</DOCID>
<DOCNO>LN-20020225063</DOCNO>
<DATE>02/25/02</DATE>
<TITLE>
Padesátileté čekání hokejistů Kanady na zlato z olympijského turnaje včera skončilo. Tým vedený kapitánem Mariem Lemieuxem a sestavený další legendou Waynem Gretzkym porazil ve finále Spojené státy poměrně přesvědčivě 5:2 a v zemi Javorového listu si mohli říct: "Tahle hra je pořád naše."
</TITLE>
<TEXT>
SALT LAKE CITY - Hrdinami finálového zápasu se stali dva Kanaďané, na které se v kolébce hokeje hodně spoléhalo. Nejlepší hráč NHL minulé sezony Joe Sakic vstřelil dva góly stejně jako Jarome Iginla - nejlepší kanonýr právě probíhající sezony. Američané tentokrát nedokázali využít domácího prostředí ke slavnému vítězství, jak se jim to už povedlo v roce 1980 na OH v Lake Placid a ještě o 20 let dříve ve Squaw Valley.
</TEXT>
<HEADING>
Kanada - USA 5:2
</HEADING>
<TEXT>
Kanaďané do zápasu vstoupili s mnohem větší vervou. Američané se v úvodních minutách až překvapivě snadno nechali zatlačit před gólmana Richtera a především Sakikova řada domácí hokejisty vůbec nepustila z jejich obranné třetiny. Paradoxně to ale byli právě Američané, kdo vstřelil první gól. To útočník Weight v nouzi vypíchl jednomu z Kanaďanů puk z hole, ten se dostal k rozjetému Amontemu, který své sólo zakončil střelou mezi Brodeurovy betony. Jenomže ještě do první přestávky Kanaďané zaslouženě zápas otočili. O vyrovnání se zasloužil v 15. minutě Paul Kariya. Přihrávku od Prongera totiž Lemieux chytře pustil právě na útočníka Anaheimu, který se z voleje na turnaji poprvé trefil do černého. Druhý gól přidal letošní nejlepší střelec NHL Jarome Iginla, když před brankou šikovně tečoval Sakikovu prudkou nahrávku z rohu kluziště. Skvěle přitom využil svůj důraz, prosadil se i přes tvrdého obránce Sutera. Kanada svého soupeře přehrávala i na začátku II. třetiny a jenom díky brankáři Richterovi se skóre neměnilo. V polovině zápasu pak americký obránce Miller fauloval hokejkou do obličeje Nolana a nabídl Kanaďanům 68sekundovou přesilovku pěti proti třem. V ní mohl tým vedený Mariem Lemieuxem celé utkání možná rozhodnout. Jenomže byl to právě kanadský kapitán, kdo promarnil stoprocentní šanci. Po střele Blakea se k němu odrazil puk a před Lemiuxem zívala odkrytá branka. Jenomže hokejový génius trefil ze dvou metrů pouze tyčku a generální manažer Kanady Wayne Gretzky si v hledišti mohl ukroutit hlavu. Tento okamžik mrzel Kanaďany dvojnásobně o pár minut později, kdy obránce Rafalski při přesilovce s velkým štěstím vyrovnal. Jeho střela se totiž za Brodeurova záda dostala po nešťastné teči Prongera, nejlepšího hokejisty NHL roku 2000. Nakonec šli ale Javorové listy přeci jen do kabin po II. třetiny z nejtěsnějším vedením. To nejlepší muž na ledě a poslední majitel Hart Trophy Joe Sakic prostřelil od modré čáry vše co mu stálo v cestě. Poslední třetina začala oboustranně dost opatrně. Amerika se do bezhlavého útočení nepouštěla, Kanada vcelku s přehledem hlídala svůj náskok. Po rychlém protiútoku navíc mohl definitivně rozhodnout Iginla, ale neuspěl. Americký nápor přišel až deset minut před koncem zápasu, soustředěná kanadská obrana ale útoky soupeře odrážela. Domácím, jejichž snaha se pomalu začala měnit v křeč, navíc k vyrovnání nepomohla ani přesilovka po vyloučení detroitského kapitána Yzermana. A byl to právě tento 36letý kanadský obránce, kdo se definitivně postaral o slavné kanadské vítězství. Hned jak se vrátil z trestné lavice na led zavezl puk do útočné třetiny a tvrdě vystřelil. Richter puk neudržel a ten za asistence Iginly zapadl do branky. Američané pak začali hrát vabank a inkasovali popáté. Skóre zápasu uzavřel symbolicky nejlepší hráč zápasu Joe Sakic.
Kanaďané do zápasu vstoupili s mnohem větší vervou. Američané se v úvodních minutách až překvapivě snadno nechali zatlačit před gólmana Richtera a především Sakikova řada domácí hokejisty vůbec nepustila z jejich obranné třetiny. Paradoxně to ale byli právě Američané, kdo vstřelil první gól. To útočník Weight v nouzi vypíchl jednomu z Kanaďanů puk z hole, ten se dostal k rozjetému Amontemu, který své sólo zakončil střelou mezi Brodeurovy betony. Jenomže ještě do první přestávky Kanaďané zaslouženě zápas otočili. O vyrovnání se zasloužil v 15. minutě Paul Kariya. Přihrávku od Prongera totiž Lemieux chytře pustil právě na útočníka Anaheimu, který se z voleje na turnaji poprvé trefil do černého. Druhý gól přidal letošní nejlepší střelec NHL Jarome Iginla, když před brankou šikovně tečoval Sakikovu prudkou nahrávku z rohu kluziště. Skvěle přitom využil svůj důraz, prosadil se i přes tvrdého obránce Sutera. Kanada svého soupeře přehrávala i na začátku II. třetiny a jenom díky brankáři Richterovi se skóre neměnilo. V polovině zápasu pak americký obránce Miller fauloval hokejkou do obličeje Nolana a nabídl Kanaďanům 68sekundovou přesilovku pěti proti třem. V ní mohl tým vedený Mariem Lemieuxem celé utkání možná rozhodnout. Jenomže byl to právě kanadský kapitán, kdo promarnil stoprocentní šanci. Po střele Blakea se k němu odrazil puk a před Lemiuxem zívala odkrytá branka. Jenomže hokejový génius trefil ze dvou metrů pouze tyčku a generální manažer Kanady Wayne Gretzky si v hledišti mohl ukroutit hlavu. Tento okamžik mrzel Kanaďany dvojnásobně o pár minut později, kdy obránce Rafalski při přesilovce s velkým štěstím vyrovnal. Jeho střela se totiž za Brodeurova záda dostala po nešťastné teči Prongera, nejlepšího hokejisty NHL roku 2000. Nakonec šli ale Javorové listy přeci jen do kabin po II. třetiny z nejtěsnějším vedením. To nejlepší muž na ledě a poslední majitel Hart Trophy Joe Sakic prostřelil od modré čáry vše co mu stálo v cestě. Poslední třetina začala oboustranně dost opatrně. Amerika se do bezhlavého útočení nepouštěla, Kanada vcelku s přehledem hlídala svůj náskok. Po rychlém protiútoku navíc mohl definitivně rozhodnout Iginla, ale neuspěl. Americký nápor přišel až deset minut před koncem zápasu, soustředěná kanadská obrana ale útoky soupeře odrážela. Domácím, jejichž snaha se pomalu začala měnit v křeč, navíc k vyrovnání nepomohla ani přesilovka po vyloučení detroitského kapitána Yzermana. A byl to právě tento 36letý kanadský obránce, kdo se definitivně postaral o slavné kanadské vítězství. Hned jak se vrátil z trestné lavice na led zavezl puk do útočné třetiny a tvrdě vystřelil. Richter puk neudržel a ten za asistence Iginly zapadl do branky. Američané pak začali hrát vabank a inkasovali popáté. Skóre zápasu uzavřel symbolicky nejlepší hráč zápasu Joe Sakic.
</TEXT>
</DOC>
<DOC>
<DOCID>LN-20020225064</DOCID>
<DOCNO>LN-20020225064</DOCNO>
<DATE>02/25/02</DATE>
<TITLE>
DEER VALLEY - Poslední zlato ve sjezdovém lyžování na olympiádě získal v sobotu ve slalomu Francouz Jean Pierre Vidal. O svém triumfu rozhodl reprezentant galského kohouta už v prvním kole, v němž si vytvořil výrazný náskok. Daroval si tak nejlepší dárek ke včerejším pětadvacátým narozeninám. Druhý skončil jeho krajan Sebastien Amiez a bronz získal senzačně Brit Alain Baxter.
</TITLE>
<HEADING>
Hayer ve druhém kole postoupil o deset míst
</HEADING>
<TEXT>
Z českých reprezentantů si vedl nejlépe Stanley Hayer, který si v druhém kole polepšil o deset míst a skončil šestnáctý. Ondřej Bank, který byl po prvním kole osmadvacátý, druhou část závodu nedokončil. Jan Holický vypadl už v prvním kole. "Nemůžu si nadávat, ale chtěl jsem ve slalomu víc," přiznal Hayer, který na hry odjížděl s představou desátého místa a po vydařeném obřím slalomu pomýšlel i výše. Ale ráno před závodem, jeho nejsilnější disciplínou, byl trošku nervózní. "Probudil jsem se a neměl jsem jistotu. Nic mi nesedlo," tušil Hayer. "Byl to těžký závod. Jsem spokojený, že jsem dojel." S prvním kolem se vyrovnal nejlépe Vidal, jehož čas byl pro ostatní nedostižný. Favorizovaný Američan Bode Miller, který se na trať spustil jako první, na něj ztrácel více než tři desetiny sekundy. Brit Baxter, který startoval až jako dvacátý, využil zaváhání favoritů a vklínil se na osmé místo, o které se dělil s Amiezem. V 2. kole volili favorité raději jízdu na jistotu, z čehož těžili Baxter s Amiezem. Po prvním kole třetí Rakušan Raich skončil čtvrtý, Miller na svahu hrubě chyboval, ale do cíle dojel a byl hodnocen na 25. místě. Francie tak má poprvé od triumfu Jean-Clauda Killyho v Grenoblu 1968 olympijského vítěze ve slalomu. Triumf její slalomové školy doplnil stříbrem Amiez. Ten měl těžkou úlohu, těsně před ním vypadlo několik lyžařů, ale Amiez se spustil s tím, že nemá co ztratit. "Je to úžasná chvíle pro francouzské lyžování. A určitě také pro Reginu (Cavagnoudové), která se jistě tam nahoře dívala," věnoval svůj úspěch kamarádce, která loni na podzim zahynula při tréninku.
Slalom mužů
</TEXT>
</DOC>
<DOC>
<DOCID>LN-20020225065</DOCID>
<DOCNO>LN-20020225065</DOCNO>
<DATE>02/25/02</DATE>
<TITLE>
SALT LAKE CITY - Medaili bronzové hodnoty si z olympijského turnaje odvážejí hokejisté Ruska, kteří ve druhém semifinále podlehli Američanům, ale v utkání o třetí místo si bez problémů poradili s Běloruskem.
</TITLE>
<TEXT>
SEMIFINÁLE
</TEXT>
<HEADING>
Rusko - USA 2:3
</HEADING>
<TEXT>
Rusové vsadili ze začátku stejně jako ve čtvrtfinále proti českému celku na vyčkávací taktiku, ale agresivní nátlaková hra domácích přinesla svoje ovoce. V době, kdy na trestné lavici pykal Nikolišin, otevřel dorážkou skóre Guerin a v druhé části hry přidali rovněž v přesilových hrách další góly opět z těsné blízkosti Young a Housley. Ruskému týmu vázla kombinace, hráči se na kluzišti hledali a Američané jasně kralovali, o čemž svědčil poměr střel na branku 38:11 po dvou třetinách. Do závěrečného dějství však vlétli svěřenci trenéra Vjačeslava Fetisova jako uragán. Už po jedenácti sekundách využil chyby obránce Sutera hbitý Kovaljov a o chvíli později prostřelil Richtera od modré Malachov. Při Hullově vyloučení pak Rusové roztočili před americkou brankou pravé peklo, ale Samsonov mířil pouze do tyčky a Kovaljovův pokus zpoza branky stačil Richter v poslední chvíli zlikvidovat. Tlak stříbrného celku z Nagana gradoval v samém závěru při power play, ale křečovitá snaha o vyrovnání už byla marná. Po závěrečné siréně se ruští hráči shlukli kolem hlavního sudího Billa McCrearyho z Kanady a za jeho výkon jej počastovali nevybíravou kritikou. Obránce Danill Markov si za neurvalé chování vysloužil disciplinární trest, znamenající automaticky stop na jeden zápas, takže nemohl nastoupit v zápase o třetí místo proti Bělorusku.
Již v 6. minutě se favorizovaní Rusové dostali zásluhou Kovaljova do vedení. Bělorusko, které již postupem do semifinále dosáhlo historicky nejlepšího výsledku, však dokázalo srovnat. Rusové ale brzo donutili brankáře Mezina, který si do té doby připsal jen čtyři úspěšné zákroky, aby opět přenechal své místo Šabanovovi. Fetisovův tým v polovině utkání zapnul a poslední dvacetiminutovka se dohrávala jen z povinnosti.
</TEXT>
</DOC>
<DOC>
<DOCID>LN-20020225066</DOCID>
<DOCNO>LN-20020225066</DOCNO>
<DATE>02/25/02</DATE>
<TEXT>
SALT LAKE CITY - Nespokojený ruský trenér Vjačeslav Fetisov se po utkání USA - Rusko (3:2) opět pozastavil nad způsobem nasazování rozhodčích. "Jsou to profesionálové, ale žijí v Americe. Jsou zde placeni, znají hráče a pracují pro NHL," uvedl Fetisov v narážce na údajnou neobjektivnost sudích. "Je to lidská reakce, že v kritické chvíli neodpískají faul. Všichni chtěli finále Kanada - USA, tak teď ho mají," dodal Fetisov. Mezinárodní hokejová federace se ústy svého prezidenta Reného Fasela ostře ohradila proti nařčení o zmanipulování turnaje. Švýcara toto tvrzení dost zasáhlo, rozlítilo a zároveň i zklamalo. "Kritizovat výroky a dokazovat, že se sudí mýlil, lze spolehlivě v každém zápase. Je to běžný jev," napsal Fasel ve stanovisku federace, "ale když se trenér pokouší podlomit a zpochybnit hodnověrnost turnaje, to mě dokáže naštvat." Fasel se domnívá, že sudí prokázali vysokou kvalitu a že "jejich rozhodnutí nebyla tím důvodem, proč Rusové prohráli". "Znám Fetisova spoustu let a považuji ho za přítele. Jen doufám, že to všechno prohlásil v žáru vášní, a to, co řekl, tak doopravdy nemyslel," uzavřel nejvyšší muž světového hokeje.
</TEXT>
</DOC>
<DOC>
<DOCID>LN-20020225067</DOCID>
<DOCNO>LN-20020225067</DOCNO>
<DATE>02/25/02</DATE>
<TEXT>
SOLDIER HOLLOW - Zatímco podoba finského sdruženáře Samppy Lajunena se v průběhu olympijských her radikálně měnila, jeho místo na nejvyšším stupni zůstalo v Salt Lake City po celou dobu konstantní. Pro první kombinační zlato si dvaadvacetiletý Fin v úvodu soutěží přišel s rozevlátými dlouhými vlasy, navíc obarvenými namodro, pro to třetí v pátek již s perfektně zastřiženým účesem. "Kolegové z týmu mě včera ostříhali. Původně jsem to plánoval až na dnešek, ale už to bylo doopravdy potřeba," vysvětlil v sobotu finský fenomén severské kombinace po pátečním vítězství ve sprintu. V úvodu her musel odrážet dotěrné novinářské otázky, v kteréže rockové skupině to vlastně hraje, před štafetou šla z jeho blonďatých vlasů dolů modrá barva a při třetím olympijském triumfu změnil vizáž znovu. Kytarista Lajunen již má přitom skutečně za sebou rockový debut, nahrávku se svou kapelou Vieraileva Tahti. Lyže však zůstávají jeho láskou číslo 1 - od dětských začátků přes triumfy ve Světovém poháru, který poprvé vyhrál už jako 17letý, přes dvě stříbra z Nagana až ke třem olympijským zlatým medailím. Lajunen se stal prvním sdruženářem v historii, který dokázal získal tři zlata na jedné olympiádě.
</TEXT>
</DOC>
<DOC>
<DOCID>LN-20020225068</DOCID>
<DOCNO>LN-20020225068</DOCNO>
<DATE>02/25/02</DATE>
<TITLE>
popisuje český reprezentant v běhu na lyžích Jiří Magál svůj recept, jak se připravit na maraton
</TITLE>
<TEXT>
Stejně jako jsou někteří chlapi na blondýnky a jiní zase na brunetky, před padesátikilometrovým maratonem někteří lyžaři rvou do svých útrob uhlovodany, anebo třeba docela obyčejnou šunku či vřele doporučované sladkosti. Důvod mají jediný - pokud možno ve zdraví tuhle největší lyžařskou mučírnu přežít.
SOLDIER HOLLOW (od zpravodaje LN v USA) - Přes 126 minut potřeboval v sobotu na přetěžkých běžeckých tratích v extrémní nadmořské výšce španělský lyžař Johann Mühlegg, aby se dotrápil co cíle v nejrychlejším čase. O zlato ale o den později kvůli nepovolené látce v krvi přišel. Rusa Ivanova udolal o pouhých čtrnáct vteřin a v cíli vydechl, že právě přežil nejtěžší závod života. "Ani snad večer nepůjdu zlato slavit," řekl. To Češi mluvili o stravě poněkud obšírněji. I oni totiž moc dobře vědí, jak důležitou roli hraje před maratonem právě jídelníček. Lukáš Bauer si dojel pro deváté místo, a tedy i pro další velkolepý úspěch. Na trati i v cíli mu bylo ale strašně zle.
</TEXT>
<HEADING>
Bauer: Bojoval jsem o život
</HEADING>
<TEXT>
"Ráno jsem do sebe hodil jako obyčejně chleba, sýr a šunku. Večer před závodem je ale dobře sáhnout po něčem sladkém. Třeba po rýžovém nákypu. Teda ne, že ho sníte pekáč, ale tak akorát." Přestože Bauer dodržel před maratonem v podstatě zásady správného stravování, na trati se mu obracel žaludek. "Spíše než se soupeři jsem bojoval o život," rozpovídal se s tradiční nadsázkou. "V posledním okruhu jsem dokonce přemýšlel, že závod zabalím. Jenže jsem zrovna jel na sedmém místě a na téhle pozici se nevzdává..." Bauer se ve chvílích největší krize pokaždé podíval kamsi před sebe a řekl si, že alespoň tam kam vidí, dojede. "Těch horizontů ale bylo nakonec ještě víc než dost. V posledním kopci pak při mně stáli snad všichni svatí, že jsem ho vůbec dokázal vyjet. No, vyjet..." A pak dodal, že když člověka na trati doběhne hrobník, tedy v mluvě lyžařů totální krize, do svých útrob už lyžař stejně nic nevsouká. "Já jsem jenom pil, v téhle nadmořské výšce je přísun tekutin dvojnásob důležitý," vysvětloval. "Jo a taky jsem do sebe vnutil energetický gel. Vymačkal jsem si ho do pusy a zapil ho. Na tréninku bych si ho nedal ani za nic, je dost sladký, ale při závodě by se tak do dvaceti minut měly dostavit jeho pozitivní účinky. Dost možná, že z devadesáti procent jde jen o komerční věc, ale třeba to k něčemu skutečně je..." Bauer do cíle nakonec ve zdraví dorazil a stačil ještě přidat, že musel poslední kilometry myslet především na to, aby se moc nepředkláněl. "Měl jsem to chvílemi až v krku..." řehtal se.
</TEXT>
<HEADING>
Trenér: za přecpání by si zasloužil facku
</HEADING>
<TEXT>
Pro velmi slušné devatenácté místo si dojel Jiří Magál. Ten však stravu před závodem pojal poněkud osobitě. Nejdřív si koupil za 400 marek dva páry běžek, protože na čvachtačku, v níž se závodilo, žádné vyhovující neměl, a pak usedl k talíři. "Já mám takový zvyk, že se musím najíst, aby mi bylo trochu špatně," prohlásil zcela vážně. "Mám to vyzkoušený, kdybych se nenadlábl, tak bych na trati rupnul a došel bych do cíle běžky," vtipkoval. "Dneska mi ale bylo z toho jídla blbě snad až do třicátýho kilometru..." A pak se objevil opálený trenér Miroslav Petrásek a vykládal, jak ti jeho chlapi výborně jeli, a pochvaloval si, jak profesionálně pojali i stravu před závody. Když se dozvěděl, že Magála vědecké poznatky z oboru gastronomie zjevně příliš nezaujaly, zakoulel očima a po česku pravil: Ten je ale pitomej, to je na pár facek. Má štěstí, že jel tak dobře..."
Pro velmi slušné devatenácté místo si dojel Jiří Magál. Ten však stravu před závodem pojal poněkud osobitě. Nejdřív si koupil za 400 marek dva páry běžek, protože na čvachtačku, v níž se závodilo, žádné vyhovující neměl, a pak usedl k talíři. "Já mám takový zvyk, že se musím najíst, aby mi bylo trochu špatně," prohlásil zcela vážně. "Mám to vyzkoušený, kdybych se nenadlábl, tak bych na trati rupnul a došel bych do cíle běžky," vtipkoval. "Dneska mi ale bylo z toho jídla blbě snad až do třicátýho kilometru..." A pak se objevil opálený trenér Miroslav Petrásek a vykládal, jak ti jeho chlapi výborně jeli, a pochvaloval si, jak profesionálně pojali i stravu před závody. Když se dozvěděl, že Magála vědecké poznatky z oboru gastronomie zjevně příliš nezaujaly, zakoulel očima a po česku pravil: Ten je ale pitomej, to je na pár facek. Má štěstí, že jel tak dobře..."
</TEXT>
</DOC>
<DOC>
<DOCID>LN-20020225069</DOCID>
<DOCNO>LN-20020225069</DOCNO>
<DATE>02/25/02</DATE>
<TEXT>
SOLDIER HOLLOW - Ruská lyžařka Lazutinová musela vrátit zlatou medaili, kterou vybojovala v závěrečném závodě na 30 kilometrů. O trestu rozhodl test na darbepoetin, který měli mimo Lazutinové pozitivní také Johann Mühlegg ze Španělska a další Ruska Olga Danilovová. Z druhého místa se posunula do čela italská veteránka Paruzziová, která tak získala vůbec první velkou individuální medaili své kariéry, stříbro vybojovala původně třetí její krajanka Stefania Belmondová. Z bronzové medaile se dodatečně radovala největší papírová favoritka závodu Norka Skariová. Start Lazutinové i její krajanky Olgy Danilovové v závěrečném závodě vyvolal v Salt Lake city oprávněný skandál a opovržení. Závodnice startovaly podmíněně, protože zvýšená hladina hemoglobinu v krvi značící užití dopingu jim byla prokázána už před čtvrtečním závodem štafet. Obě Rusky tak musely na odběr vzorků moči, jejichž rozbor nakonec v noci na dnešek obě reprezentantky skutečně usvědčil. "Netušila jsem, že Rusky budou takhle otrlé a k závodu nastoupí," kroutila hlavou nejlepší česká lyžařka Kateřina Neumannová, která k závodu podle plánu nenastoupila. Jak potvrdili členové olympijského výboru, Lazutinová si přesto z her odveze stříbrné kovy z patnáctky a kombinačního závodu.
</TEXT>
</DOC>
<DOC>
<DOCID>LN-20020225070</DOCID>
<DOCNO>LN-20020225070</DOCNO>
<DATE>02/25/02</DATE>
<TITLE>
Dopingová zkouška odhalila v těle trojnásobného olympijského vítěze Johanna Mühlegga substanci podobnou krevnímu dopingu erytropoietinu (EPO), kvůli které musel nakonec vrátit zlato ze závodu na 50 km
</TITLE>
<GEOGRAPHY>MADRID</GEOGRAPHY>
<TEXT>
O látce s názvem darbepoetin se původně hovořilo, že narozdíl od EPO není na černé listině MOV. Včera se však situace změnila a Mühlegg přišel o třetí zlato. Španělský běžec na lyžích, který v Salt Lake City vyhrál závod na 30 kilometrů volně, kombinaci i sobotní klasický maraton, ji měl v sobě při čtvrteční tréninkové kontrole. O druhu látky informoval jako první španělský ministr sportu Juan Antonio Gomez, jeho slova krátce nato potvrdil člen lékařské komise MOV Jordi Segura. "Darbepoetin má podobné účinky jako EPO. Byl teprve nedávno vyvinut a je EPO velmi podobný. V těle ale vydrží mnohem déle, takže efekty jsou zpožděné. Mnoho sportovců si myslí, že se na to v laboratořích nedá přijít, ale to není pravda," vysvětlil Segura.
</TEXT>
<HEADING>
Na vině je prý dieta
</HEADING>
<TEXT>
Mühlegg se podrobil testu, jenž ukázal nedovolené hodnoty krevního obrazu. O pár minut později podstoupil druhou zkoušku. Ta již byla v pořádku, takže dostal povolení ke startu a poslední běžecký závod na olympiádě vyhrál. Mühlegg vysvětloval výsledek prvního testu speciální předzávodní dietou. "Nasadil jsem ji asi před pěti nebo šesti dny. Dva dny jsem jedl pouze proteiny a tvrdě trénoval, pak jsem přešel na uhlovodany. Navíc ta zdejší nadmořská výška, ničím jiným to nemohlo být," tvrdil. Dodal, že den před závodem navíc trpěl průjmem, takže mohl být dehydrován. Šéf lékařské komise MOV Patrick Schamasch ale jeho vysvětlení považuje za absurdní. "Dieta nebo průjem neovlivní hodnoty hemoglobinu," řekl. Navíc se objevily nejasnosti okolo provedení testu před startem padesátky. Podle pravidel lyžařské federace FIS musí být mezi oběma odběry krve jen pět minut. Mühlegg ale podle informací německé agentury SID strávil u kontrolorů více než hodinu. "Jeden z mých kolegů byl také na kontrole a řekl, že Mühlegg mezi testy vypil hodně vody," prozradil Rus Michail Ivanov, který za naturalizovaným Španělem doběhl v sobotu původně druhý. Doplňovat tekutiny během odběru je přitom zakázané, neboť pomáhají hladinu hemoglobinu snížit. Španělský ministr Gomez vyzval veřejnost, aby při předčasných úsudcích o Mühleggovi byla zdrženlivá. "Substance, kterou Mühleggovi našli, nefiguruje na listině zakázaných prostředků MOV," zdůraznil. "Je potřeba respektovat práva sportovce. MOV se pokusí případ co nejdříve vyřešit," dodal.
Mühlegg se podrobil testu, jenž ukázal nedovolené hodnoty krevního obrazu. O pár minut později podstoupil druhou zkoušku. Ta již byla v pořádku, takže dostal povolení ke startu a poslední běžecký závod na olympiádě vyhrál. Mühlegg vysvětloval výsledek prvního testu speciální předzávodní dietou. "Nasadil jsem ji asi před pěti nebo šesti dny. Dva dny jsem jedl pouze proteiny a tvrdě trénoval, pak jsem přešel na uhlovodany. Navíc ta zdejší nadmořská výška, ničím jiným to nemohlo být," tvrdil. Dodal, že den před závodem navíc trpěl průjmem, takže mohl být dehydrován. Šéf lékařské komise MOV Patrick Schamasch ale jeho vysvětlení považuje za absurdní. "Dieta nebo průjem neovlivní hodnoty hemoglobinu," řekl. Navíc se objevily nejasnosti okolo provedení testu před startem padesátky. Podle pravidel lyžařské federace FIS musí být mezi oběma odběry krve jen pět minut. Mühlegg ale podle informací německé agentury SID strávil u kontrolorů více než hodinu. "Jeden z mých kolegů byl také na kontrole a řekl, že Mühlegg mezi testy vypil hodně vody," prozradil Rus Michail Ivanov, který za naturalizovaným Španělem doběhl v sobotu původně druhý. Doplňovat tekutiny během odběru je přitom zakázané, neboť pomáhají hladinu hemoglobinu snížit. Španělský ministr Gomez vyzval veřejnost, aby při předčasných úsudcích o Mühleggovi byla zdrženlivá. "Substance, kterou Mühleggovi našli, nefiguruje na listině zakázaných prostředků MOV," zdůraznil. "Je potřeba respektovat práva sportovce. MOV se pokusí případ co nejdříve vyřešit," dodal.
</TEXT>
</DOC>
<DOC>
<DOCID>LN-20020225071</DOCID>
<DOCNO>LN-20020225071</DOCNO>
<DATE>02/25/02</DATE>
<TEXT>
SALT LAKE CITY - Asi padesát policistů muselo krátce po půlnoci zasáhnout proti davu mladých lidí, kteří tropili výtržnosti v centru Salt Lake City. Podle svědků začali agresivní mladíci rozbíjet v dějišti olympijských her výlohy poté, co jim policisté zabránili v dalším požívání alkoholu. Když se policisté snažili dav rozehnat, začali na ně vzbouřenci podle svědků házet kameny a láhve. Strážci pořádku proto museli použít gumové projektily. Podle agentury Reuters byla oblast zatarasená policejními vozy a nad městem létaly vrtulníky monitorující situaci. Policisté dosud zatkli více než třicet osob. "Podle mých informací nedošlo k žádnému vážnějšímu zranění," řekl mluvčí policie v Salt Lake City Scott Folson. Centrum Salt Lake City je dennodenně zaplněno tisícovkami lidí, kteří se scházejí k vyhlašování olympijských medailistů i na tradiční koncerty provázející hry. Sedmnáct dnů panovala ve městě přátelská atmosféra, v noci na neděli se vyostřila. "Problémy začaly, když nás nepustili asi deset minut před půlnocí do stanu Budweiser, že za chvíli zavírají," popsal situaci jeden z mladíků. "Tak jsme vyšli do ulic, ale všichni si začali navzájem krást piva a házet po sobě láhvemi. Jedna trefila policistu do obličeje, takže po nás začali střílet gumové projektily. Tím dav rozdivočili a do oken začaly létat láhve," řekl.
</TEXT>
</DOC>
<DOC>
<DOCID>LN-20020225072</DOCID>
<DOCNO>LN-20020225072</DOCNO>
<DATE>02/25/02</DATE>
<TITLE>
Nejstarší lyžařka světové špičky Larisa Lazutinová z Ruska včera bojovala o šestou olympijskou medaili v závodě na 30 km. Do cíle dojela první, ale tři hodiny po závodě byla kvůli dopingu diskvalifikována.
</TITLE>
<TEXT>
SOLDIER HOLLOW - Před závodem štafet měla Lazutinová v krvi vyšší hladinu hemoglobinu, než připouštějí pravidla, a ruská štafeta tudíž nebyla připuštěna na start. Včera však už hodnoty v krvi Lazutinové byly v normě. Na třicetikilometrovou trať se včera vydala poněkud překvapivě, ale její snaha nakonec nebyla nic platná. Tato slova Ruska řekla několik minut před diskvalifikací.
Jaká byla vaše první reakce na výsledek čtvrtečního testu?
Byl to pro mě naprostý šok, protože jsem v životě žádný problém s dopingem neměla. Navíc mě moc mrzelo, že jsme nemohly jet štafetu. Asi nikdo nepochybuje o tom, že máme nejlepší družstvo na světě a že bychom získaly zlatou medaili.
Jaké vysvětlení jste nalezla?
Zřejmě svoji roli sehrály mé ženské problémy, při nichž se hladina hemoglobinu v krvi zvyšuje.
Výsledek dopingového testu ale ještě není známý. Neuvažovala jste o tom, že by možná bylo ve vaší situaci vhodnější na třicítku nenastoupit?
Proč? Čtvrteční události pro mne znamenaly výzvu. Chtěla jsem tady ještě jednou v životě získat zlatou olympijskou medaili. V těžkých chvílích mi pomohli především moji nejbližší a vlastně celé Rusko. Jsem šťastná a hrdá na to, že jsem se narodila právě v Rusku.
Před nedělními závody jste při zkouškách na hemoglobin prošla. Je známo, že hraniční hodnota je 16, kolik vám naměřili v neděli?
Bylo to pod touto hranicí. Kolik ale přesně snad není podstatné, ne?
Jak moc vás překvapily problémy španělského lyžaře Johanna Mühlegga?
Nechci ho z ničeho vinit, ale zdál se mi tady poněkud jiný než obvykle. Podrobnosti jeho případu však neznám, vím jen, že první test měl pozitivní a druhý negativní.
Vy jste ale prý před štafetou absolvovala pouze jeden test...
Ne, také dva, oba ale byly pozitivní.
</TEXT>
</DOC>
<DOC>
<DOCID>LN-20020225073</DOCID>
<DOCNO>LN-20020225073</DOCNO>
<DATE>02/25/02</DATE>
<TEXT>
PARK CITY - Německý pilot Andre Lange dovedl při své olympijské premiéře druhý německý čtyřbob ke zlatu. Třetím německým triumfem v řadě na zimních hrách zastoupil v Salt Lake City svého krajana a obhájce triumfu z Nagana Christopha Langena, který po polovině soutěže odstoupil pro zranění šlachy. Stříbro získala americká posádka pilotovaná Toddem Haysem, také bronz připadl zásluhou kvarteta Briana Shimera domácím. Česká čtveřice Pavel Puškár, Ivo Danilevič, Milan Studnička a Jan Kobián dojela na patnáctém místě. Nehodě přímo v korytu se nevyhnula monacká posádka, pilotovaná princem Albertem. Aristokrat nezvládl v třetí jízdě v prudké zatáčce stroj, jenž se převrhl a cílovou pásku proťal v nesportovní pozici. Těsně předtím na témže místě havarovali také Slováci.
</TEXT>
</DOC>
<DOC>
<DOCID>LN-20020225074</DOCID>
<DOCNO>LN-20020225074</DOCNO>
<DATE>02/25/02</DATE>
<TEXT>
"Obojživelná" sportovkyně. Kanaďanka Clara Hughesová se v sobotu stala čtvrtou sportovkyní, jíž se podařilo získat olympijskou medaili na zimních i letních hrách. V Salt Lake City vybojovala bronz v rychlobruslařském závodu na 5000 metrů, který přidá do sbírky vedle dvou kovů stejné hodnoty ze silničního závodu a z cyklistické časovky v Atlantě.
</TEXT>
</DOC>
<DOC>
<DOCID>LN-20020225075</DOCID>
<DOCNO>LN-20020225075</DOCNO>
<DATE>02/25/02</DATE>
<TITLE>
Největší olympijští hrdinové ze Salt Lake City
</TITLE>
<TEXT>
I právě skončená olympiáda dala světu nové sportovní modly. O dvou největších legendách her tentokrát není žádných pochyb. Norský biatlonista Ole Einar Björndalen a chorvatská sjezdařka Janica Kosteličová se totiž zapsali mezi největší postavy celé olympijské historie. Mezi desítku nejlepších jsme možná i trochu z patriotismu zařadili dva české zástupce.
</TEXT>
<HEADING>
OLE EINAR BJÖRNDALEN (biatlon)
</HEADING>
<TEXT>
Největší hrdina olympijských her je z Norska. Čtyři zlaté medaile jako on na zimních olympijských hrách v historii získala jen ruská rychlobruslařka Skoblikovová, lepší byl jen v roce 1980 americký rychlobruslař Heiden s pěti zlaty. Björdalen v Salt Lake City vyhrál všechny biatlonové závody včetně štafety, navíc byl šestý mezi běžci specialisty na 30 kilometrů volně. "Necítím se ale být nějakým hrdinou. Rozumím tomu, co jsem dokázal, ale příliš se tím nezabývám," tvrdí přes své triumfy biatlonista. Norský král Harald V. je ale jiného mínění. "Ne já, on je teď největším Norem," řekl.
</TEXT>
<HEADING>
JANICA KOSTELIČOVÁ (sjezdové lyžování)
</HEADING>
<TEXT>
Před olympiádou se s napětím čekalo, jak dopadne na sjezdových tratích souboj mladé Chorvatky s armádou rakouských sjezdařek. A výsledek? Kosteličová vyhrála na celé čáře a zapsala se ve 20 letech mezi legendy. Získala totiž tři zlaté (slalom, obří slalom a kombinace) a jednu stříbrnou (super G) medaili a stala se nejúspěšnější ženou her. V historii zimních olympiád je pak lepší jen ruská krasobruslařka Skoblikovová (4 zlaté vroce 1964). A jak dopadly Rakušanky? Celek si odvezl jen jedno stříbro a jeden bronz.
</TEXT>
<HEADING>
SAMPPA LAJUNEN (severská kombinace)
</HEADING>
<TEXT>
Finský sdruženář sice před olympiádou v letošní sezoně nevyhrál ani jeden závod Světového poháru, v Salt Lake City ale na nejvyšší příčku nikoho nepustil. Vyhrál sprint, závod na 15 kilometrů a byl největší oporou Finů i při klání štafet. "Tahle olympiáda mi docela vyšla," komentoval to lakonicky. Ve své sbírce má přitom už dvě stříbra z Nagana.
</TEXT>
<HEADING>
SIMON AMMANN (skoky na lyžích)
</HEADING>
<TEXT>
Stal se jedním z nejpřekvapivějších hrdinů olympiády. Teprve 20letý švýcarský skokan na můstcích postavil všechny předolympijské prognózy na hlavu. Všichni čekali velký souboj Malysze s Hannawaldem, ale nakonec se oba titáni museli sklonit právě před Ammannem. "Je to sen, vůbec jsem s tím nepočítal," radoval se skokan s klukovskou tváří, jemuž se v Salt Lake City začalo přezdívat Harry Potter.
</TEXT>
<HEADING>
HOKEJISTÉ KANADY
</HEADING>
<TEXT>
Přesně po padesáti letech se mužstvu z kolébky hokeje podařilo usednout na trůn olympijských šampionů. Kanaďané sice v základní skupině působili hodně nevýrazně, ale postupně se na turnaji rozehráli. Navíc měli v play off i velké štěstí na soupeře. Ve čtvrtfinále dostali Finy, nejslabší tým "silné šestky", v semifinále dokonce kvalifikanty z Běloruska. Největší osobností týmu byl kapitán Mario Lemieux, kterému se podařilo to, o čem Wayne Gretzky marně snil před čtyřmi lety v Naganu: zakončit hráčskou kariéru olympijským zlatem.
</TEXT>
<HEADING>
KJETIL ANDRE AAMODT (sjezdové lyžování)
</HEADING>
<TEXT>
Nejvšestrannější lyžař historie si ze Salt Lake City odváží dvě zlaté medaile i titul nejúspěšnějšího sjezdaře všech dob. Na velkých podnicích (MS a OH) totiž získal dohromady již 17 medailí a v této statistice je naprosto nedostižný. "Se zlatem z kombinace jsem počítal, ale vítězství v super G je hodně příjemný bonus navíc," těšil se Aamodt, který v této disciplíně o desetinu sekundy porazil největšího favorita, Rakušana Eberhartera.
</TEXT>
<HEADING>
JOCHEM UYTDEHAAGE (rychlobruslení)
</HEADING>
<TEXT>
Dvě zlaté a jedna stříbrná medaile a navíc dva překonané světové rekordy - to je bilance 25letého nizozemského rychlobruslaře v Salt Lake City. "Všechno to přišlo tak nějak samo. Věděl jsem, že mám formu, ale že pro mě olympiáda dopadne tak skvěle, s tím jsem nepočítal," radoval se muž, který se rázem stal největší sportovní hvězdou Nizozemska.
</TEXT>
<HEADING>
ALEŠ VALENTA (lyžařský akrobat)
</HEADING>
<TEXT>
Mezi desítku hrdinů her se nedostal jen díky své zlaté medaili, ale především způsobu, jakým ji získal. Valenta tak trochu v rozporu s českou národní povahou na olympiádě nespoléhal na jistotu, ale naopak se nebál zdravě riskovat. Jeho jedinečné trojité salto s pěti vruty vyrazilo dech divákům i soupeřům. Český skokan ve své disciplíně posunul hranice lidských možností o krůček dál. "To, že jsem to salto úspěšně udělal, mě těší možná ještě víc než ta medaile," říkal svérázný skokan.
</TEXT>
<HEADING>
HOKEJISTÉ BĚLORUSKA
</HEADING>
<TEXT>
Postoupili z kvalifikace, v hlavním turnaji vyhráli jediný zápas, ale paradoxně ten nejdůležitější ve čtvrtfinále. Po třech vysokých porážkách ve skupině při skóre 6:22 s mužstvem neznámých tváří přitom nikdo nepočítal. Proti švédským hvězdám z NHL nemělo mít žádnou šanci. Jenomže brankář Mezin odchytal životní zápas, tým senzačně vyhrál 4:3 a běloruský prezident Lukašenko, který je zároveň i předsedou hokejového svazu, byl v sedmém nebi. V semifinále s Kanadou už Bělorusové prohráli rozdílem několika tříd, ale i to jediné vítězství stačilo k tomu, aby se doma z hráčů stali noví národní hrdinové. Největší šťastlivci mezi naší desítkou.
</TEXT>
<HEADING>
STANISLAV FRÜHAUF (trenér)
</HEADING>
<TEXT>
Mezi desítkou olympijských hrdinů je Frühauf, trenér běžkařky Kateřiny Neumannové, jediný, kdo přímo nebojoval o olympijské medaile. Přesto podle nás mezi hrdiny her patří. Odvážně a neohroženě totiž vystoupil proti dopingu ve sportu, o kterém ví i řada dalších zainteresovaných lidí, ale mluví o něm jen šeptem. Často i proto, že sama nemá čisté svědomí. Na začátku olympiády Frühauf obvinil ruské běžkařky z požití podpůrných prostředků a jeho slova se později vyplnila. Čestní a zásadoví lidé jako on jsou pro sport novou nadějí.
Mezi desítkou olympijských hrdinů je Frühauf, trenér běžkařky Kateřiny Neumannové, jediný, kdo přímo nebojoval o olympijské medaile. Přesto podle nás mezi hrdiny her patří. Odvážně a neohroženě totiž vystoupil proti dopingu ve sportu, o kterém ví i řada dalších zainteresovaných lidí, ale mluví o něm jen šeptem. Často i proto, že sama nemá čisté svědomí. Na začátku olympiády Frühauf obvinil ruské běžkařky z požití podpůrných prostředků a jeho slova se později vyplnila. Čestní a zásadoví lidé jako on jsou pro sport novou nadějí.
</TEXT>
</DOC>
<DOC>
<DOCID>LN-20020225076</DOCID>
<DOCNO>LN-20020225076</DOCNO>
<DATE>02/25/02</DATE>
<TITLE>
Největší smolaři a poražení ze Salt Lake City
</TITLE>
<TEXT>
Nejen slzy štěstí tekly v Salt Lake City. Jak už to tak bývá, mnozí favorité právě v tom nejdůležitějším závodě kariéry selhali a prožili menší či větší sportovní tragédii. Tentokrát až nespravedlivě často postihla tato selhání švédské reprezentanty. Ale i ta největší poražená legenda si zaslouží respekt soupeřů i fanoušků. To už se ale nedá říct u sportovců, kteří si chtěli k medailím pomoci podvodem.
</TEXT>
<HEADING>
HOKEJISTÉ ŠVÉDSKA
</HEADING>
<TEXT>
Postarali se asi o největší šok celé olympiády. V základní skupině totiž mužstvo našlapané hvězdami z NHL a vedené skvělým útočníkem Matsem Sundinem neztratilo ani bod a předvádělo nejlepší hokej ze všech. Ve čtvrtfinále nazývaném také zápas pravdy ale totálně selhalo a prohrálo s velkými outsidery z Běloruska. "Nemohu tomu uvěřit. Nechápu, jak se to mohlo stát," kroutil hlavou Sundin. Švédské deníky pak hokejový trapas okomentovaly naprosto jasně: "Největší sportovní fiasko v historii."
</TEXT>
<HEADING>
LARISA LAZUTINOVÁ (běh na lyžích)
</HEADING>
<TEXT>
Na olympijských tratích sice tato 36letá ruská běžkyně na lyžích získala dvě stříbrné medaile, ale o jejich "čistotě" se dá přinejmenším velmi pochybovat. Již před začátkem olympiády o ní Stanislav Frühauf, trenér Kateřiny Neumannové, prohlásil, že je nadopovaná, a jeho slova později potvrdila krevní zkouška. Ta odhalila nedovolený počet červených krvinek. Legenda běžeckého lyžování odjela domů s pořádnou ostudou a oprávněným opovržením od řady soupeřek.
</TEXT>
<HEADING>
RAKOUSKÉ SJEZDAŘKY
</HEADING>
<TEXT>
Na olympiádě se od nich čekalo hodně. Trojice Meissnitzerová, Götschlová a Dorfmeisterová měla potvrdit, že Rakousko je v alpských disciplínách stále velmocí číslo jedna. Jenomže Rakušanky nakonec ze Salt Lake City odjíždějí s hodně chudou bilancí. Pouze Götschlová jakž takž uspěla, když získala stříbro v kombinaci a bronz ve sjezdu. Ostatní vyšly naprázdno. Velké zklamání to bylo především v případě Dorfmeisterové, která před olympiádou kralovala ve Světovém poháru. "Ještě že ten trapas alespoň trochu vyžehlili naši muži," oddechla si Meissnetzerová.
</TEXT>
<HEADING>
PER ELOFSSON (běh na lyžích)
</HEADING>
<TEXT>
Vedoucí muž Světového poháru měl na OH navázat na své slavné předchůdce Svana nebo Wassberga. Místo toho ale úplně vyhořel a připravil Švédsku jedno z dlouhé řady sportovních zklamání. První závod dokonce vzdal, v dalších dvou skončil těsně za medailemi - čtvrtý a pátý - a závěrečný maraton dojel jen silou vůle. "Představoval jsem si to trochu jinak. Alespoň jednu medaili jsem získat chtěl," řekl smutně.
</TEXT>
<HEADING>
HOKEJISTÉ SLOVENSKA
</HEADING>
<TEXT>
Rok a půl se legendární slovenský hokejista Peter Šťastný snažil vyjednávat v NHL a poskládat pro turnaj, jehož systém Slováky do značné míry diskriminoval, co nejsilnější tým. Olympiáda ale nakonec skončila pro Slováky totálním fiaskem. V kvalifikační skupině totiž Slováci získali jediný bod s Lotyšskem. Zápasy s Němci i Rakušany prohráli. Sen hvězd NHL Demitry, Bondry, Šatana nebo Pálffyho o startu v hlavním turnaji skončil hořkým zklamáním.
</TEXT>
<HEADING>
MAGDALENA FORSBERGOVÁ (biatlon)
</HEADING>
<TEXT>
V posledních pěti letech vyhrála vždy Světový pohár, má šest titulů mistryně světa v biatlonu, ale kariéru ukončí tato sympatická 34letá Švédka bez zlaté olympijské medaile. V Salt Lake City byla Forsbergová předem řazena mezi vůbec největší adeptky na vítězství. Místo tří zlatých si ale nakonec odvezla díky výpadkům ve střelbě jen dvě bronzové medaile. "Ale i za ty jsem šťastná," řekla sympaticky.
</TEXT>
<HEADING>
WAYNE GRETZKY (hokej)
</HEADING>
<TEXT>
Nejslavnější hokejista všech dob byl až do olympiády považován za dokonalého gentlemana, který má nad věcmi zdravý nadhled. V Salt Lake City se ale dokonale shodil a ztrapnil. Jeho uražené výroky o tom, že celý svět chce vidět pád kanadského hokeje a výběru Javorových listů hází klacky pod nohy, působily trošku paranoicky. Roli generálního manažera prostě Gretzky nezvládl a po nepřesvědčivých výkonech svého výběru v základní skupině se stal z gentlemana hysterik.
</TEXT>
<HEADING>
ADAM MALYSZ (skok na lyžích)
</HEADING>
<TEXT>
Ze Salt Lake City si tento fenomenální skokan na lyžích odvezl bronz z malého můstku a stříbro z velkého, přesto se v jeho případě dá mluvit o zklamání. Počítalo se totiž s tím, že alespoň jedno zlato Malysz pro Polsko v souboji s Němcem Hannawaldem vybojuje. Jenomže nakonec ho dokonale zaskočil mladíček Ammann. "Byl jsem při závodech úplně nejistý. To obrovské očekávání celého Polska mi trochu svázalo nohy," přiznal Malysz.
</TEXT>
<HEADING>
MICHELLE KWANOVÁ (krasobruslení)
</HEADING>
<TEXT>
Američanka se v Salt Lake City těšila popularitě hollywoodské superstar a o jejím vítězství v závodě krasobruslařek nikdo vůbec nepochyboval. Jenomže při volné jízdě mnohonásobná mistryně světa upadla a nakonec obsadila až třetí a její hegemonie skončila. "Jsem strašně zklamaná, ale já se za čtyři roky vrátím," prohlásila Kwanová směrem k další olympiádě v Turíně 2006.
</TEXT>
<HEADING>
TOMMY SALO (hokej)
</HEADING>
<TEXT>
Pravděpodobně nejsmutnější hrdina celé olympiády. V základní skupině gólman švédských hokejistů jasně čněl nad všemi brankáři a ve Švédsku už mu pomalu začínali "stavět pomník" jako v Česku před čtyřmi roky Haškovi. V rozhodující chvíli však Salo selhal. Ve čtvrtfinále s Běloruskem se trápil celý tým, když ale Salo těsně před koncem pustil za stavu 3:3 nešťastně střelu od půlky, tým se položil definitivně.
Pravděpodobně nejsmutnější hrdina celé olympiády. V základní skupině gólman švédských hokejistů jasně čněl nad všemi brankáři a ve Švédsku už mu pomalu začínali "stavět pomník" jako v Česku před čtyřmi roky Haškovi. V rozhodující chvíli však Salo selhal. Ve čtvrtfinále s Běloruskem se trápil celý tým, když ale Salo těsně před koncem pustil za stavu 3:3 nešťastně střelu od půlky, tým se položil definitivně.
</TEXT>
</DOC>
<DOC>
<DOCID>LN-20020225077</DOCID>
<DOCNO>LN-20020225077</DOCNO>
<DATE>02/25/02</DATE>
<TITLE>
pochvaluje si předseda Českého olympijského výboru Milan Jirásek na závěr her v Salt Lake City
</TITLE>
<TEXT>
Přestože čeští sportovci neposbírali na zimních olympijských hrách v Salt Lake City tolik medailí a úspěchů jako před čtyřmi roky v Naganu, předseda Českého olympijského výboru Milan Jirásek odlétá do vlasti s docela spokojeným úsměvem na tváři.
LN: Poklidný závěr olympiády poněkud narušilo vedení ruské výpravy, když si stěžovalo všude a všem, dokonce i svému prezidentovi, jak jim Američané ubližují a křivdí. Jaký máte názor na jejich počínání?
Vše asi začalo poměrně necitlivým zacházením s ruskou krasobruslařskou dvojicí Berežnaja - Šichavalidze. Faktem je, že byla jistým způsobem zostuzená, a to vyvolalo v ruské výpravě emoce. Jestliže ale vyhrožovali dokonce i odjezdem z her a bojkotem letní olympiády v Aténách, tak s nimi nemohu souhlasit. Bojkot zásadně odsuzuji a je pro mě nepřijatelný. Nikdy není správné, když se snaží někdo něco vynucovat. A pokud s něčím Rusové nebyli spokojeni, mohli se obrátit na sportovní arbitráž. Její členové ostatně nikdy nerozhodují proti sportovcům. Takže si myslím, že Rusové nezvolili normální postup, jak se domáhat spravedlnosti. A pokud jde o případ lyžařky Lazutinové, nepřipuštění k závodu ještě není diskvalifikace, ani se tím na závodníka nelepí známka, že dopoval.
LN: Přejděme teď k české výpravě, kdo ze sportovců vám z ní udělal největší radost?
Měli jsme v Salt Lake City velké hvězdy - Valentu, Neumannovou i hokejový tým. Také Bauer a běžecké či biatlonové štafety se překonávali. Před odjezdem jsem říkal, že bych byl smutný, kdybychom se vraceli bez medaile a naopak štastný, kdyby vše dopadlo jako v Naganu. Jako v Japonsku to tak úplně neskončilo, ale rozhodně se o našem vystoupení nedá mluvit jako o propadáku. Ani účast těch, kteří neuspěli, nebyla zbytečná. Pro ně je určitě pozitivní i to, že zůstali v rodině svého sportu.
LN: Který moment vás osobně uvedl do euforického stavu?
Obrovsky mě zahřálo, když Kateřina získala první den bronzovou medaili v závodě, v němž se to moc nečekalo. A potom přišla náplast na vyřazení hokejistů v podobě Aleše Valenty. Já ho moc obdivuji, vypracoval se jednak sám, a navíc potvrdil, že má dobré nejen tělo, ale i hlavu, Obrovsky mu zlato přeji. Říkal jsem si také, že bychom v USA měli zanechat nějakou stopu. A právě akrobatické lyžování je přesně to pravé pro Američany. Kdybychom desetkrát vyhráli v běhu na lyžích, tak by se to nevyrovnalo ohlasu Valenty. Jeho pětinásobný vrut byl pro Američany úžasný, všiml si ho každý.
LN: Smutný jste prý byl naopak ze sdruženáře Rygla, který se omluvil ze závodu družstev...
Strašně mě tahle věc mrzí, tím spíš, že na olympiádu odjel díky mojí přímluvě. Já se ale zároveň zaručil, že v družstvech bude startovat. Nemohu tvrdit, že by mi přísahal, že v družstvech nastoupí, tak to nebylo. Já mu jen vysvětlil, že se od něho očekává účast v družstvech, a že doufám, že před závodem nebude říkat, že ho bolí koleno. A Láďa kývl, že ano. Samozřejmě je mi jasné, že se mu mohl zdravotní stav zhoršit, to by pak nastala jiná situace. Jenže Láďa si myslel, že o dva dny později bude závodit ve sprintu. Takže jeho problémy asi nebyly tak strašné. Navíc celou dobu trénoval. Pokoušel jsem se přesvědčit i jeho otce, ale marně.
LN: Bezprostředně před zahájením her v rozhovoru pro náš list trenér Neumannové Frühauf prohlásil, že ruské lyžařky dopují. Co jste na jeho obvinění říkal?
Především je velmi pravděpodobné, že sféra dopingu nebude nikdy zcela dořešená, protože kontrola za vývojem stále pokulhává. Lidstvo se třeba jednou může i naprosto vyšinout v genové sféře. Proto je dobře, že již dnes se připravují opatření, aby se to pokud možno nestalo. Standu Frühaufa jsem na vlastní uši neslyšel, ale žijeme v demokratickém státě a povídat si tudíž může co chce. Jiná věc je, když člověk něco podobného pronese bez důkazů. To by třeba na to mohly delegace, kterých se nařčení týká, určitým způsobem reagovat.
LN: Do jaké míry podle vás ovlivnily atmosféru her přísná bezpečnostní opatření?
Neřekl bych, že jsme se v Salt Lake City setkali s výrazně silnějšími bezpečnostními opatřeními než v Sydney či Naganu. V Americe ale byla mnohem víc vidět, nejspíš asi úmyslně.
</TEXT>
</DOC>
<DOC>
<DOCID>LN-20020225078</DOCID>
<DOCNO>LN-20020225078</DOCNO>
<DATE>02/25/02</DATE>
<TITLE>
Již před závěrečným ceremoniálem se dveře Českého olympijského domu zaklaply a klíč se otočil na dva západy. V tu chvíli bylo zřejmé, že olympiáda vlastně skončila. A s ní se minulostí staly i mnohé příjemné a úsměvné chvíle v nitru olympijského domu při pivu, vínu, ale také třeba svíčkové "se šesti"...
</TITLE>
<TEXT>
SALT LAKE CITY (od zpravodaje LN v USA) Alespoň dotek domova sem chodili hledat snad všichni čeští olympionici. Ti rozradostnění i ti smutní. Klavírista Petr Malínek jim hrál většinou podle jejich nálady. Když poprvé do domu, kousek od hokejové arény E Centre, dorazila Kateřina Neumannová s bronzovou medailí, hrálo se zvesela, když se začali trousit hokejisté po osudovém čtvrtfinálovém zápase s Ruskem, zazněly zprvu i žalmy. Na žal, ale i na radost se popíjelo plzeňské pivo, avšak zakoupené v nedalekém krámu. Plzeňský pivovar do USA pivo dováží, a z Čech do olympijského domu tudíž žádný chmelový mok putovat nesměl. Místní zákony už jsou zkrátka takové. A tak se klusalo pro lahvové přes ulici, jedna třetinka přišla na 2,05 dolaru. Když ještě hokejisté pokoušeli štěstí v základní skupině, bývalo uvnitř veselo. Pozdravit je přijeli i herec Ondřej Vetchý, jinak též dobrý kamarád Neumannové, či písničkář Miroslav Paleček, ale také populární a dobře živený fanoušek Olin z Valašska.
</TEXT>
<HEADING>
Valašská slivovice v bubnu
</HEADING>
<TEXT>
Ten jezdí za sportovci kdykoliv a kamkoliv, a protože má jako správný Valach rád slivovici, slil jí hezkých pár litrů do lahví a strčil do bubnu. Dobrá schovka, na bubny se přece při hokeji bubnuje, takže proč by se nemohly přes Atlantik vozit... Jenže bystří celníci pochopitelně na podivnou náplň přišli a milý Olin vysvětloval, že si veze vodičku na bolavá záda. Hned se začal šklebit a kroutit a po chvíli měl vyhráno. A pak bylo veselo, až se ředitel domu Štěpán Škorpil párkrát pomodlil, aby pronajatý domek zdárně přečkal rozjetý večírek.
</TEXT>
<HEADING>
Dědictví po ostrově Nauru
</HEADING>
<TEXT>
Hokejisté přicházeli zpravidla v doprovodu manželek především na gáblíček. Kde jinde by si v Americe mohli pochutnat na svíčkové anebo moravských vrabcích. České speciality jim připravovali kuchaři Martin Melíšek a Jan Lankaš, kteří se osvědčili jako velcí improvizátoři. Mouku si prozřetelně přivezli z domova, stejně jako třeba okurky, cibulky a spoustu dalších pochutin. Než se pustili do vaření, pěkně si na místním sporáku mákli. Podědili ho po partě z tichomořského ostrova Nauru. Každý z ní vážil minimálně 150 kilogramů a v kraťasech vypadali moc hezky. Připravovali ryby i selata, přímo na ohni. Zatímco místní hygienici nad chlapíky z Nauru přimhouřili oči, českým kuchařům strkali pomalu do kamen ruce v bílých rukavičkách. Jako na staré dobré české vojně... Hygienikům se sice mnohé zprvu nelíbilo, dělali bububu, ale nakonec vše dobře dopadlo. Aby se Čech s někým nedomluvil... Na připravené smlouvy dopadli potřební berani a bylo vyhráno. Dominik Hašek si se ženou Alenou a synem Michalem zamilovali především svíčkovou. Po jednom z tréninků vyhládlý Dominik zamířil pro nášup hned dvakrát, a protože mu chutnalo výjimečně, příští den dopoledne už před otvíračkou v 10 hodin přede dveřmi přešlapoval znovu. Kateřina Neumannová sem ale možná moc ráda nejezdila. Nejlépe se cítila nahoře v horách v pronajatém domku kousek od závodních tratí, kde měla klid a pohodu. V olympijském domě sice dostala k devětadvacátým narozeninám a zároveň k bronzové medaili lákavý dort s pěti svíčkami v barvách olympijských kruhů, ale většinu času trávila stejně především u mikrofonů novinářů. Odpovídala ale ochotně a trpělivě a muži od novin ji za to, a nejen za to, mají rádi.
</TEXT>
<HEADING>
Jágr "hrál" hokej na stole
</HEADING>
<TEXT>
Podobně příkladně se choval vždy usměvavý kapitán hokejistů Jaromír Jágr. Přítelkyni Andreu v Salt Lake City po ruce neměl, a tak nikam nepospíchal a družil se vlastně s každým. Po prohře s Ruskem mu ale zprvu do řečí moc nebylo, posedával u stolu se svými rodiči a kamarádem a osobním trenérem Marianem Jelínkem. Zachmuření hokejisté se tvářili zkroušeně a jen sem tam něco utrousili se svými blízkými. Když v tom přišel Václav Mudra, co dělal domovníka, a povídal: "Pojďte se na něco podívat, to stojí za to." U Jágrova stolu už zase začalo být živo. Na ubrusu na papíře namalované kluziště a Jaromír s Jelínkem v živé diskusi řešili problém přesilovek. Bez hokeje skutečně tento muž, který držel reprezentaci na olympiádě dlouho nad vodou, zřejmě nemůže žít ani chvilku. Když se pomalu hokejisté začali trousit domů a rozlehlá místnost se uvolňovala, dovnitř se nahrnula skupinka fandů. Navzdory porážce od Ruska provolávali hokejistům slávu, jenže ti mezi tím zmizeli. A tak vzali zavděk předsedou svazu Gutem, který se také v nouzi nejvyšší všem rád podepisoval. A od toho dne už v olympijském domě moc veselo nebylo. Cosi nenaplněného zůstalo viset ve vzduchu...
Podobně příkladně se choval vždy usměvavý kapitán hokejistů Jaromír Jágr. Přítelkyni Andreu v Salt Lake City po ruce neměl, a tak nikam nepospíchal a družil se vlastně s každým. Po prohře s Ruskem mu ale zprvu do řečí moc nebylo, posedával u stolu se svými rodiči a kamarádem a osobním trenérem Marianem Jelínkem. Zachmuření hokejisté se tvářili zkroušeně a jen sem tam něco utrousili se svými blízkými. Když v tom přišel Václav Mudra, co dělal domovníka, a povídal: "Pojďte se na něco podívat, to stojí za to." U Jágrova stolu už zase začalo být živo. Na ubrusu na papíře namalované kluziště a Jaromír s Jelínkem v živé diskusi řešili problém přesilovek. Bez hokeje skutečně tento muž, který držel reprezentaci na olympiádě dlouho nad vodou, zřejmě nemůže žít ani chvilku. Když se pomalu hokejisté začali trousit domů a rozlehlá místnost se uvolňovala, dovnitř se nahrnula skupinka fandů. Navzdory porážce od Ruska provolávali hokejistům slávu, jenže ti mezi tím zmizeli. A tak vzali zavděk předsedou svazu Gutem, který se také v nouzi nejvyšší všem rád podepisoval. A od toho dne už v olympijském domě moc veselo nebylo. Cosi nenaplněného zůstalo viset ve vzduchu...
</TEXT>
</DOC>
<DOC>
<DOCID>LN-20020225079</DOCID>
<DOCNO>LN-20020225079</DOCNO>
<DATE>02/25/02</DATE>
<TEXT>
Aleš Valenta dokázal svým parádním kouskem prorazit v Americe, na půdě, kde akrobatické lyžování lidé milují a odkud pochází největší favorité tohoto sportu. Přes noc se stal jedním z nejpopulárnějších sportovců v Česku a miláčkem médií celého světa.
</TEXT>
</DOC>
<DOC>
<DOCID>LN-20020225080</DOCID>
<DOCNO>LN-20020225080</DOCNO>
<DATE>02/25/02</DATE>
<TITLE>
Dva dny poté, co se před televizními kamerami po vyřazení české reprezentace ve čtvrtfinále od Ruska rozplakal, už trenér hokejistů Josef Augusta hodnotil olympijský turnaj bez emocí, s nadhledem.
</TITLE>
<TEXT>
LN: Jaké byly ohlasy od kolegů ze světového hokeje na vystoupení českého týmu?
Dobré, dobré. Mluvil jsem s Aravirtou (trenér Finska), který náš hokej chválil a říkal, že jsme byli od semifinále jen kousek, stejně jako oni s Kanadou.
LN: Za jak dlouho vás nešťastné vyřazení ve čtvrtfinále přebolí?
To jen tak hned nepřebolí, bude trvat další čtyři roky do příští olympiády. Až pak bude znovu nové očekávání, budeme mít zase o něco lepší pozici, protože už nepojedeme jako olympijští vítězové a atmosféra nebude tak hektická jako před Salt Lake City.
LN: Byl jste vůbec někdy pod tak silným tlakem jako před touto olympiádou?
Ten turnaj měl svůj význam, obhajovali jsme zlato i čtyři roky české nadvlády světovému hokeji. Samozřejmě tlak jsem cítil, nebylo to ale nijak přehnané, co by překračovalo nějaké meze.
LN: Je olympijský turnaj v Salt Lake City a vyřazení ve čtvrtfinále největším neúspěchem vaší kariéry?
Samozřejmě že bych byl raději, kdybychom postoupili. Ale mluvit o neúspěchu... Postupu mezi čtyři poslední jsme byli opravdu hodně blízko, nikdo z hráčů se za svůj výkon nemusí stydět. Je to neúspěch, ale že by byl největší v mé trenérské kariéře? To určitě ne. Prostě se nám nepovedlo se dostat do semifinále, kam jsme všichni chtěli, ale při vyrovnanosti týmů to zase až za tak velký neúspěch nepovažuji. Protože prohrát s Rusama 1:0 a hrát zápas, kdy jsme je v podstatě v poslední třetině nepustili z obrany, to neberu jako neúspěch.
LN: V prvních vypjatých chvílích po vyřazení mluvili někteří hokejisté možná i pod vlivem emocí o konci v reprezentaci, nenapadla vás samotného myšlenka na rezignaci?
To je věcí výkonného výboru a předsedy svazu. Já jen zopakuji, že prohry do sportu patří a my jsme třikrát zlato obhájili, ale neobhájili jsme tu nejdůležitější zlatou z Nagana. To se stává, já nejsem z těchto věcí nějak vedle. Na rezignaci jsem určitě nepomýšlel.
LN: Před turnajem jste se bál, že náročný český fanoušek nic jiného než medaili neocení. Překvapila vás reakce z domova, kde lidé po překonání zármutku z vyřazení oslavovali český tým pro dobrý hokej, který na olympiádě produkoval?
Český fanoušek asi musí hokeji rozumět, protože ty ohlasy, co jsme dostávali, to bylo něco neskutečného. Já znovu zopakuji, jak hrozně mi bylo líto, že jsme nedokázali postoupit. Kluci to cítili stejně jako já a ty miliony fanoušků za námi. To vám je pak v prvním momentě, když se vám to vybaví, hrozně smutno.
LN: Mnozí se shodují, že olympiáda v Salt Lake City byla obrovskou promeškanou šancí českého hokeje, možná dlouho už nebude Česko mít tak skvělý tým s Haškem v bráně a Jágrem na vrcholu sil...
Já bych to tak tragicky neviděl, doma i v Americe máme hodně talentovaných kluků, podle mě se nemusíme bát.
LN: V Naganu hrál tým považovaný za outsidera obranně, v některých fázích až zakřiknutě. Viděl jste v Salt Lake City velký posun, když reprezentace sebevědomě svedla naprosto otevřené partie s dalšími giganty?
Samozřejmě, také jsme však již byli v jiné pozici. Musíte se podívat na další tři roky po Naganu. Tady v Salt Lake City byla většina hráčů, kteří měli sebevědomí, byli třikrát za sebou mistři světa, to neskutečně zvedá sebevědomí. A na týmu se to projevilo, měl velmi dobrého ducha, byl vnitřně silný, ale... Teď musím říci to ale, v rozhodujících momentech jsme neměli štěstí. Proti Švédům jsme při přesilovce dali tyčku, proti Rusům nás přesilovka zklamala úplně.
LN: Výmluvy na štěstí bývají ale většinou laciné, viděl jste i nějaké objektivní příčiny. Například Jiří Dopita, ač bezesporu jeden z nejlepších českých útočníků na turnaji, si v útoku s Eliášem a Sýkorou příliš nevyhověl.
Já tam nic takového necítil, naopak Jirka Dopita byl spolu s Jardou Jágrem náš nejlepší útočník, to je jednoznačné.
LN: Bylo tedy něco, co vás na hře českého týmu zklamalo?
Jen to, že jsme v posledním zápase nehráli trošku jinak přesilovou hru. Rusové jednu dorážku dali, mi jich měli patnáct a nedali jsme nic. To o všem rozhodlo. Ale jinak vytýkat něco tomuhle týmu... Akorát, že měl dát proti Švédům a Rusům o dvě bomby k tyčím víc. Jinak však bylo mužstvo skvělé, velice silné, velice dobře se ovládalo. Chybělo mu jen to, co jsme měli v posledních letech, totiž štěstí na své straně. Tady jsme ho měli tak o 30 procent méně.
LN: Myslíte, že tímto skončila zlatá éra českého hokeje?
Uvidíme, co bude na mistrovství ve Švédsku. Ale já myslím, že neskončila. Musíme se na to podívat jinak, dneska vedeme tabulku Euro Hockey Tour, dlouhodobou evropskou soutěž. Talentů doma v české lize máme dost. Tohle byl samozřejmě specifický turnaj, objevili se zde nejlepší hráči světa. Ale jak říkám, my jsme teď na čele Euro Hockey Tour a uvidíme, jestli se nám ta dlouhodobá soutěž podaří vyhrát, což by zase dalo víc sebevědomí ostatním hráčům před mistrovstvím světa.
LN: Ostatně mnoho hokejistů z olympijského týmu začalo samo o sobě mluvit, že nepodaří-li se jim v klubech NHL postoupit do play off, rádi na MS přijedou...
Já to cítím podobně, kluci na reprezentaci nezanevřeli. Viděli, že za národní mužstvo se dá hrát, je tu dobrá atmosféra. Cítím, že všichni chtějí v českém dresu hrát.
</TEXT>
</DOC>
<DOC>
<DOCID>LN-20020225081</DOCID>
<DOCNO>LN-20020225081</DOCNO>
<DATE>02/25/02</DATE>
<TITLE>
V liverpoolském fotbalovém derby připravil Everton městského soka o další body
</TITLE>
<TEXT>
Čtyřgólovou smrští smetl německý Bayer Leverkusen vbundeslize soupeře zDortmundu a dostal se do čela tabulky.
BERLÍN - Hrůzného konce se dočkali fotbalisté Borussie Dortmund v utkání 24. kola bundesligy v Leverkusenu. Odjížděli sem s obavami, bez distancovaného dirigenta Tomáše Rosického. V průběhu utkání zaznamenali další těžké ztráty: další Čech Jan Koller se poprvé v bundeslize nechal vyloučit, Bayer vyhrál 4:0 a vrátil se do čela tabulky. Koller připomněl své výstřelky z české reprezentace. Druhou žlutou kartu viděl za nešikovný faul v kleče, při odchodu ze hřiště vztekle rozkopl reklamní panel a divákům hrozil vztyčenou paží. Hosté si stěžovali na výroky rozhodčího Fleischera.
</TEXT>
<HEADING>
Návrat ve velkém stylu
</HEADING>
<GEOGRAPHY>MADRID</GEOGRAPHY>
<TEXT>
Po dvoutýdenní pauze zapříčiněné zraněním stehenního svalu se v zápase Realu Madrid proti Alavesu opět objevil v dresu domácích útočník Raúl. Možná by se tak nestalo, kdyby se zápas nevyvíjel pro Real tak nešťastně. Už v 7. minutě poslal přesnou hlavičkou hosty do vedení Witschge. Domácím se až v samém závěru prvního poločasu podařilo srovnat zásluhou Gutiho. Ve druhé půli vystřídal Raúl záložníka Steva McManamana a rozhodl zápas. V 61. minutě poslal Real do vedení a deset minut před koncem byl v pokutovém území faulován. Nařízenou penaltu proměnil Hierro a pojistil domácím tři body. Vítězství však na první ligovou příčku nestačí. Královský klub ztrácí bod na první Valencii, která porazila Barcelonu 2:0. Katalánci bez Rivalda prohráli zcela zaslouženě a v tabulce se propadli na čtvrté místo.
LONDÝN - Mužstvo Liverpoolu pouze remizovalo na Anfield Road 1:1 v městském derby s Evertonem a na třetím místě ztrácí na vedoucí Manchester United čtyři body. O vyrovnání se postaral francouzský reprezentant Nicolas Anelka z pozice, kterou soupeřovi hráči reklamovali jako ofsajdovou. Z našich reprezentantů se na hřiště dostal pouze Šmicer, který střídal v 66. McAllistera.
</TEXT>
<HEADING>
Poborský zařídil výhru
</HEADING>
<GEOGRAPHY>ŘÍM</GEOGRAPHY>
<TEXT>
Záložník Karel Poborský zařídil ve 24. kole italské ligy výhru v Bergamu, když deset minut před koncem vstřelil ztěžké pozice jediný gól zápasu. Brankář Pavel Srníček nastoupil po delší době do branky Brescie. Ve 34. minutě utkání na hřišti Chieva vystřídal Castelazziho, jenž si poranil kotník. Po několika minutách Srníčka překonal Corradi. Brescia však s nováčkem uhrála bod, neboť Toni v 80. minutě vyrovnal. Juventus hrál v turínském derby s AC nerozhodně 2:2, přičemž bod za remízu mu zachránil až minutu před koncem Maresca. Tým s Pavlem Nedvědem v záloze tak propásl možnost vrátit se do čela a je třetí se ztrátou jednoho bodu na Inter Milán a AS Řím.
ŘÍM - Záložník Karel Poborský zařídil ve 24. kole italské ligy výhru v Bergamu, když deset minut před koncem vstřelil ztěžké pozice jediný gól zápasu. Brankář Pavel Srníček nastoupil po delší době do branky Brescie. Ve 34. minutě utkání na hřišti Chieva vystřídal Castelazziho, jenž si poranil kotník. Po několika minutách Srníčka překonal Corradi. Brescia však s nováčkem uhrála bod, neboť Toni v 80. minutě vyrovnal. Juventus hrál v turínském derby s AC nerozhodně 2:2, přičemž bod za remízu mu zachránil až minutu před koncem Maresca. Tým s Pavlem Nedvědem v záloze tak propásl možnost vrátit se do čela a je třetí se ztrátou jednoho bodu na Inter Milán a AS Řím.
</TEXT>
</DOC>
<DOC>
<DOCID>LN-20020225082</DOCID>
<DOCNO>LN-20020225082</DOCNO>
<DATE>02/25/02</DATE>
<TITLE>
Tři remízy ze tří zápasů. Tak vstoupili fotbalisté pražské Slavie do jarní sezony první ligy. Poslední zápas v Ostravě (0:0) naznačil, že přestavba mužstva sice ještě chvíli potrvá, ale může přinést sladké ovoce.
</TITLE>
<GEOGRAPHY>OSTRAVA</GEOGRAPHY>
<TEXT>
Trenér Miroslav Beránek vede slávisty od zimy, vítězství se však ještě nedočkal. Tentokrát od něj nebyl daleko, největší šanci bezgólového utkání na hřišti Baníku Ostrava měl jeho svěřenec Karel Piták. "Získali jsme zase jen bod, přestože jsme měli na vítězství. Ztrátu jsem zavinil i já, protože jsem zazdil největší příležitost utkání. Kdyby to tam hned na začátku spadlo, mohl celý zápas vypadat úplně jinak," kál se Piták, který už ve 3. minutě napálil z bezprostřední blízkosti pouze břevno. Piták, Skácel a Hrdlička, to je výčet mladíků, kteří by měli probudit ospalou Slavii. "Trenér Beránek a vedení Slavie zvolili novou cestu. Začínají do svého klubu stahovat mladíky s velkou perspektivou," všiml si budoucí trenér reprezentační jedenadvacítky Werner Lička, jenž utkání sledoval z tribuny.
</TEXT>
<HEADING>
Lička: Cesta, která se vyplatí
</HEADING>
<TEXT>
"Tito hráči patří ve své věkové kategorii k nejlepším u nás, jenže na ligu to třeba ještě nemusí stačit. I s tímto rizikem do toho Slavia šla a já si myslím, že se jí to brzy vyplatí. Je to sympatický počin," dodal Lička, jenž má v hledáčku pro svůj budoucí tým slavistického odchovance Hrdličku. "My můžeme jen děkovat panu Beránkovi, že nám tu šanci v ,áčku' dá, že nám důvěřuje. My se mu snažíme odvděčit co nejlepšími výkony a je jen škoda, že jsme zatím na vítězství nedosáhli," lituje Tomáš Hrdlička, který se začal objevovat na levé straně zálohy. "Přišli Piták a Skácel a začali jsme hrát rychlejší, běhavější fotbal. Trenér s námi pracuje na novém systému a všichni věříme, že to brzy začne fungovat. Jenže to ukážou až další ligové výsledky. Ty zatím nejsou ideální, vždyť jsme třikrát po sobě pouze remizovali," dodal Hrdlička. Nikdo nepochybuje o tom, že kurs, který slávisté nabrali, úzce souvisí s Beránkovým působením u reprezentačního výběru do 21 let. "Má přehled o všem, co se v této věkové kategorii děje, i o výkonech všech hráčů u nás. Také proto si některé z nadějných hráčů stáhl k sobě do Prahy," potvrzuje Hrdlička. Právě on by měl být v budoucnu jedním ze základních kamenů pražského týmu, který by se rád vrátil na vrchol tabulky. Podaří se to?
"Tito hráči patří ve své věkové kategorii k nejlepším u nás, jenže na ligu to třeba ještě nemusí stačit. I s tímto rizikem do toho Slavia šla a já si myslím, že se jí to brzy vyplatí. Je to sympatický počin," dodal Lička, jenž má v hledáčku pro svůj budoucí tým slavistického odchovance Hrdličku. "My můžeme jen děkovat panu Beránkovi, že nám tu šanci v ,áčku' dá, že nám důvěřuje. My se mu snažíme odvděčit co nejlepšími výkony a je jen škoda, že jsme zatím na vítězství nedosáhli," lituje Tomáš Hrdlička, který se začal objevovat na levé straně zálohy. "Přišli Piták a Skácel a začali jsme hrát rychlejší, běhavější fotbal. Trenér s námi pracuje na novém systému a všichni věříme, že to brzy začne fungovat. Jenže to ukážou až další ligové výsledky. Ty zatím nejsou ideální, vždyť jsme třikrát po sobě pouze remizovali," dodal Hrdlička. Nikdo nepochybuje o tom, že kurs, který slávisté nabrali, úzce souvisí s Beránkovým působením u reprezentačního výběru do 21 let. "Má přehled o všem, co se v této věkové kategorii děje, i o výkonech všech hráčů u nás. Také proto si některé z nadějných hráčů stáhl k sobě do Prahy," potvrzuje Hrdlička. Právě on by měl být v budoucnu jedním ze základních kamenů pražského týmu, který by se rád vrátil na vrchol tabulky. Podaří se to?
</TEXT>
</DOC>
<DOC>
<DOCID>LN-20020225083</DOCID>
<DOCNO>LN-20020225083</DOCNO>
<DATE>02/25/02</DATE>
<TITLE>
Zemřel mladý tyčkař. Devatenáctiletý americký tyčkař Kevin Dare se zabil po pádu na hlavu při halových závodech v Minneapolisu. Okamžitě byl převezen do nemocnice, kde mu však již lékaři nemohli pomoci.
</TITLE>
<TEXT>
Tenisty dál povede Kaderka. Ivo Kaderka byl v sobotu na valné hromadě v Horní Cerekvi znovu zvolen prezidentem Českého tenisového svazu (ČTS). Valné hromady se zúčastnilo 113 delegátů a Kaderka, jenž byl jediným kandidátem, od nich dostal 96,5 procenta hlasů.
Sparta stáhla Horáka. Vedení fotbalové Sparty se dohodlo s Bohemians na ukončení hostování obránce Martina Horáka, který měl ve Vršovicích vydržet do konce sezony. V Lize mistrů však nemůže hrát.
</TEXT>
</DOC>
<DOC>
<DOCID>LN-20020225084</DOCID>
<DOCNO>LN-20020225084</DOCNO>
<DATE>02/25/02</DATE>
<TITLE>
Fotbalisté Slavie ani na třetí pokus nevyhráli * Kvůli terénu se 19. kolo nejvyšší soutěže neodehrálo kompletní
</TITLE>
<TEXT>
Staronového lídra má fotbalová liga. Na první místo tabulky se po 19. kole vrátil obhájce titulu ze Sparty, který rozstřílel Opavu 4:1. Letenským nahrál výsledek páteční předehrávky Bohemians - Žižkov 1:1. Ze zadní pozice však útočí Liberec.
AC Sparta Praha 4
</TEXT>
<HEADING>
SFC Opava 1
</HEADING>
<TEXT>
Herní křeč sparťané otupili "gólovými dvojčaty" krátce před přestávkou, ale sotva se vrátili do sněhové vánice, už se na ně zase valila prohroma. Brankář Špit musel hasit Pospěchovo sólo vyběhnutím před šestnáctku a ještě si vypomoci rukou a ligová premiéra v rudém dresu pro něj skončila červenou kartou po necelých 46 minutách. Z tepláků se bleskově svlékl Čech, kterého trenér Hřebík nechal po chybě v utkání s Panathinaikosem odpočívat, postavil si zeď, ale za chvíli tahal míč ze sítě po střele opavského kapitána Baránka k tyči. Bylo to poprvé, co si sáhl v zápase na balon. Domácí však byli o deseti nebezpečnější a lepší než v plném počtu. Jasné vítězství jistili po dobré kombinaci Sionko a Zelenka, jenž nadvakrát proměnil pokutový kop a slavil první ligový gól.
Jaroslav Hřebík, trenér Sparty: "Do pohody jsme se dostali až od dvacáté minuty. Špit trochu zaspal, ale jeho ruka se podle mně nepíská. Náš výkon pak šel paradoxně nahoru." Miroslav Mentel, trenér Opavy: "Inkasovali jsme dvě naivní branky a hned bylo všechno jinak. Po vyloučení Špita nám sice svitla naděje, jenže Sparta začala hrát na brejky a dařilo se jí." har
FC Baník Ostrava 0
</TEXT>
<HEADING>
SK Slavia Praha 0
</HEADING>
<TEXT>
To dunění ostravské tyče bude znít Karlu Pitákovi v uších ještě asi dlouho. Už ve 3. minutě napálil míč ze tří kroků do břevna a neproměnil tak největší tutovku Slavie. Baník dřel, ale na těžkém terénu se mu kombinačně nedařilo. A když se přece jen dostal do koncovky, narazil na vynikajícího gólmana Černého. Ten zlikvidoval bombu Matušoviče z prvního poločasu, s velkým štěstím i Prohászkovu teč Bystroňovy střely a na závěr se blýskl efektní robinsonádou po Bolfově hlavičce. Slavia spoléhala na rychlé brejky, ale v zakončení se nezbavila zbrklosti jako při šanci Tomáše Doška. Pražané na jaře už potřetí remizovali, pod trenérem Miroslavem Beránkem tedy ještě nevyhráli.
Jozef Jarabinský, trenér Ostravy: "Tak náročný terén kombinačnímu fotbalu nepřeje, přesto jsem čekal od svého týmu lepší výkon." Miroslav Beránek, trenér Slavie: "Vzhledem k terénu se hrálo velmi jednoduše, mrzí mě, že jsme neproměnili některé slušné šance." tik
FC Slovan Liberec 2
</TEXT>
<HEADING>
SK Hradec Králové 0
</HEADING>
<TEXT>
Liberec rozhodl už v první půlhodině. Ve 14. minutě odcentroval Zbončák a Štajner potvrdil primát nejlepšího ligového kanonýra. Vzápětí se ukázal jako nezištný spoluhráč. Po krásné akci naservíroval ideální přihrávku Nezmarovi - 2:0. Vedení mohl ještě zvýraznit ve 37. minutě Zbončák, jehož rána z úhlu se otřela o horní tyč. Také po přestávce byl Liberec aktivnější. Při velké Nezmarově šanci srazil Lesák míč v poslední chvíli na roh a se střelou Pilného si poradil brankář Podhajský. Minutu před koncem po Johanově centru Liberečtí marně reklamovali malou domů soupeře. Východočeši poprvé zahrozili až v poslední minutě. Mooc odcentroval a míč se odrazil od břevna. Dorážka Černého pak mířila pouze do tyče.
Ladislav Škorpil, trenér Liberce: "Scházela nám lehkost. Důvodů bylo víc: čtvrteční zápas v Lyonu, těžký terén a také nutnost hrát s červeným balonem, který nelétá, sedá do terénu a nechtěla s ním hrát v pátek ani Bohemka." Petr Uličný, trenér Hradce: "Neměli jsme nárok, Liberec byl jasně lepší a po zásluze vyhrál. Domácí se lépe vyrovnali s terénem, byli agresivnější a měli ve svém středu výborného Štajnera." čtk
Stavo Artikel Brno 2
</TEXT>
<HEADING>
FK Drnovice 1
</HEADING>
<TEXT>
Až po změně stran rozhodli domácí v jihomoravském derby o svém vítězství. Hosté za celý zápas nevyslali ani jednu přímou střelu na branku, góly totiž zaznamenali jen brněnští hráči. Drnovice vedly po vlastní brance soupeřova obránce Křivánka. Po změně stran vsadili Brňané na útočnou kartu a už po deseti minutách potvrdili, že jejich nejsilnější zbraní jsou standardní situace. Pacanda rozehrál v 55. minutě trestný kop z levé strany přímo na nabíhajícího Doška, proti jehož hlavičce byl brankář Pařízek bezmocný. Rozhodující gól vstřelil po Valnohově přihrávce pět minut před koncem útočník Šustr.
Karel Večeřa, trenér Brna: "Vítězství bylo spíše vydřené proti soupeři, který hrozil až do poslední minuty nebezpečím." Karel Jarůšek, trenér Drnovic: "Jsem nespokojen, že jsme nedokázali uhrát alespoň bod. Hlavně mě mrzí závěr, kdy jsme nechali zcela volného Šustra." čtk
1. FC Synot 2
</TEXT>
<HEADING>
SK Sigma Olomouc 1
</HEADING>
<TEXT>
Hosté nezachytili úvod zápasu a už v 6. minutě se mohli domácí radovat. Kapitána hostů Vaniaka nachytal z pětadvaceti metrů Krupník. Synot se schoval do obranné ulity, a snaha hráčů Olomouce v této fázi zápasu končila na hranici pokutového území. Hráči Synotu čekali na brejk. Vajda ovšem po Medunově přihrávce mířil nepřesně. Olomouc i nadále měla mírnou převahu, ale čisté šance si nepřipravila. Naopak na druhé straně udeřili hostitelé podruhé. Ve 34. minutě chyboval Špiláček, k míči se dostal Kowalík a technickou střelou zvýšil na 2:0. Čtvrt hodiny před koncem svitla hostům přece jen naděje. Siegl vypálil z dvaceti metrů, míč těsně před Drobiszem skočil a skončil v síti. Staroměstský brankář vše napravil o pár minut později, když skvěle zlikvidoval Kobylíkovu šanci na vyrovnání.
Dušan Radolský, trenér Synotu: "Šlo o šest bodů a zápas byl nervózní. Rychlý gól nám pomohl. Získali jsme velice důležité body." Jiří Vaďura, trenér Olomouce: "Dvě střely a dva góly. To položí každé mužstvo. Přesto jsme málem vyrovnali, škoda." čtk
FK Chmel Blšany 0
</TEXT>
<HEADING>
Marila Příbram 1
</HEADING>
<TEXT>
Souboj bodově potřebných lépe zahájili aktivnější hosté. Už v 7. minutě se trefil přesně Jarolím. Pro hostitele mohlo být hůře. Nabito měl hlavně Kulič. Stejný hráč se dostal do velkých brankových příležitostí i ve druhém poločase, avšak nepotkal se s nejpřesnější muškou. Domácí se snažili vyrovnat. Jejich síla, která hrozí ve standardních situacích, však vyšuměla z hlaviček Velkoborského, Jandy a Tichoty. Snaha vydolovat alespoň bod neuspěla ani v samotném závěru při šanci Pešíra, stejně tak se neujal ani Tichotův přímý volný kop.
Günter Bittengel, trenér Blšan: "Do konce ligy je ještě jedenáct kol. Náš největší konkurent v boji o sestup Drnovice také prohrály a nám nezbývá nic jiného, než pracovat na záchraně dále." Jiří Kotrba, trenér Příbrami: "Jsem velmi spokojen s Kuličem, Jarolímem a Němcem a výhra nám určitě pomůže psychicky." moj
FK Teplice odloženo
</TEXT>
<HEADING>
FK Jablonec
</HEADING>
<TEXT>
Zápas byl kvůli nezpůsobilému terénu odložen. Na schůzce s vedoucími obou týmů o tom devadesát minut před plánovaným zahájením zápasu rozhodl sudí Jaroslav Jára. Hřiště bylo podle jeho soudu podmáčené natolik, že by na něm hrát nešlo. O náhradním termínu dnes rozhodne svaz. Zástupci obou klubů se totiž nedohodli. Zatímco jablonečtí činovníci navrhovali hrát duel už v úterý, funkcionáři Teplic s tímto termínem nesouhlasili. Podle jejich stanoviska se totiž zítra může situace s nezpůsobilou hrací plochou opakovat. čtk
</TEXT>
<HEADING>
Události 19. kola I. fotbalové ligy
</HEADING>
<TEXT>
* LIBEREC STOUPÁ. Proměnu doznalo čelo tabulky. Bohemians po remíze 1:1 v páteční předehrávce s Žižkovem přišli o třetí místo. To uchvátil dravý Liberec zásluhou výhry nad Hradcem Králové 2:0. A míří ještě výš.
* VYLOUČENÝ BRANKÁŘ. Poprvé v tomto ligovém ročníku nenasadil sparťanský kouč Jaroslav Hřebík do brány Petra Čecha. Viní ho totiž za gól inkasovaný v Lize mistrů od Atén. Michal Špit ovšem v 46. minutě hrál rukou mimo šestnáctku a byl vyloučen.
* V BOJI O ZÁCHRANU PŘITUHUJE. Zatímco poslední příčka Opavy je jasná, situace nad ní se dramatizuje. Kromě Blšan se topí čím dál víc Olomouc a Drnovice. Všechny tři týmy v neděli prohrály. Hanákům nepomáhá ani omlazený kádr, z něhož zmizeli Hapal s Látalem.
Tabulka I. ligy
</TEXT>
</DOC>
<DOC>
<DOCID>LN-20020225085</DOCID>
<DOCNO>LN-20020225085</DOCNO>
<DATE>02/25/02</DATE>
<TITLE>
O kom se mluví
</TITLE>
<TEXT>
Fenomenální lyžařka z "nelyžařské" země získala čtyři medaile a vstoupila do olympijské historie
V okamžiku největšího triumfu své kariéry, hned poté, co v obřím slalomu získala třetí olympijské zlato, zůstala Janica Kosteličová bez jakéhokoli nápadu, jak svůj epochální kousek oslaví. "Praštím sebou do postele. Potřebuju si odpočinout. Kdyby mi teď někdo řekl, že na Záhřeb spadl meteorit, asi bych bez kapky údivu jenom kývla," konstatovala dvacetiletá Chorvatka, která vstoupila do historie sjezdového lyžování.
PRAHA - Ve své zemi nesmírně populární "Kostelička" startovala v Salt Lake City ve čtyřech disciplínách. Po triumfech v kombinaci a slalomu korunovala své velkolepé představení vítězstvím v pátečním obřím slalomu, neuspěla pouze v superobřím slalomu. Přesněji prohrála jen s Italkou Ceccarelliovou. Stala se první závodnicí v historii sjezdu, která získala na jedné olympiádě čtyři medaile. Zařadila se tak po bok legendárních Jeana-Clauda Killyho z Francie a Toniho Sailera z Rakouska, kteří na jedněch hrách, v Grenoblu 1968 a Cortině d'Ampezzo 1956, vyhráli tři závody. "Skutečně nevím, jak se mohlo stát, že se mi toho tady tolik povedlo; je to záhada i pro mě. Možná ty medaile beru jako odměnu za zranění, která jsem si protrpěla v dřívějších letech," vzpomněla Kosteličová na své patálie s koleny, kvůli nimž absolvovala od roku 1999 celkem tři operace.
</TEXT>
<HEADING>
To je, jako kdybych odletěla oknem!
</HEADING>
<TEXT>
Tou poslední byl několikahodinový zákrok v září loňského roku. Poté se dlouho nemohla postavit na lyže a forma ne a ne se vrátit. Za favoritku olympijských soutěží ji tudíž tipoval málokdo. Proto má její comeback dvojnásobný nádech senzace. Na olympijských hrách v Naganu byla Kosteličová nejmladší sjezdařkou a skončila osmá v kombinaci. Už to byl výkon, který ji na historickém žebříčku nejslavnějších chorvatských sportovkyň zařadil hned za legendární plavkyni Djurdju Bjedovou, olympijskou vítězku z Mexika 1968. Pátečním dovršením medailové sbírky nadchla v Salt Lake City chorvatské novináře natolik, že se nechali unést fantazií: "Nejšťastnější jsou teď medailistky ve sjezdu, v němž Kosteličová nestartovala. Kdyby se totiž jel řekněme v neděli, určitě bychom referovali o ještě větším triumfu!" To Janica, buclatý a pihovatý idol národa, je mnohem soudnější. "Kde teď najít motivaci, abych se stejnou tréninkovou vervou pokračovala dál? Motivem může být řekněme vítězství ve sjezdu, nebo čtyři, resp. pět zlatých medailí na jedněch hrách," přemítala. Velikášských slibů se ale nikdo nedočkal. "Jenže to je téměř nemožné. Musel by se totiž narodit naprosto dokonalý lyžař. Získat pět zlatých medailí, to je totéž, jako kdybych teď zamávala křídly a odletěla oknem!" našla v sobě sílu k žertování.
</TEXT>
<HEADING>
Jsi prostě nejlepší
</HEADING>
<TEXT>
Hned v pátek obdržela spoustu blahopřání, mj. i od nejvyšších chorvatských představitelů. "Tvůj fantastický úspěch obdivuje nejen Chorvatsko, ale celý svět - jsi prostě nejlepší. Tvoje čtyři medaile, k nimž ses dostala vlastní dřinou, udělaly z Chorvatska lyžařskou velmoc. Proto jsme všichni šťastni," stálo v gratulaci, kterou poslal chorvatský prezident Stjepan Mesič. Velmoc? krčí rameny odborníci a upozorňují, že příběh o Janice Kosteličové je příběhem jednoho zázraku. Došlo k němu v zemi, která má specifické zeměpisné a klimatické podmínky. V Chorvatsku totiž nenajdete opravdové lyžařské terény. I opravdových lyžařů je tam poskrovnu. Ostatně - stejně jako sněhu. Je známo, že strůjcem toho zázraku je Ante Kostelič, bývalý házenkář. Před dvanácti lety rozjel svůj rodinný projekt, který by se mohl jmenovat Lov na olympijskou medaili. S tím, že víc než polovinu toho období prožil jako zcela anonymní nadšenec, který své děti, Janicu a o dva roky staršího Ivicu, trápil na rakouských ledovcích. Nejsrdceryvnější legendy hovoří o tom, že při cestách za sněhem sourozenci spali v rodinné dodávce v lese, zatímco táta, který prý později chodil vydělávat na nocleh do kasina, si ustlal ve spacáku na sněhu.
</TEXT>
<HEADING>
"Kosteličová" namísto "Chorvatsko"
</HEADING>
<TEXT>
Dnes je Janica slavná lyžařka, která před rokem získala velký Křišťálový globus za celkový triumf ve Světovém poháru. Ivica, k němuž otec upínal naděje původně, po sérii zranění (čtyři operace kolen) vyhrál v závěru loňského roku svůj první slalom Světového poháru. V Salt Lake City medailově neuspěl, ale "...není všem dnům konec, ještě uvidíte," řekl Ante Kostelič. Úspěch Kosteličových je považován za fenomén, který vznikl společnosti natruc. "Ta společnost totiž pro naše výsledky neudělala nic," nechal se už před časem slyšet otec rodiny. Ví se o tom zejména v Rakousku, sjezdařské velmoci, kam Kosteličovi jezdili a jezdí za přípravou. Možná i proto vídeňský deník Kurier na olympijském žebříčku úspěšnosti zemí ve sjezdovém lyžování neuvedl na prvním místě Chorvatsko, ale Janicino příjmení "Kosteličová".
Nejúspěšnější olympionici ze Salt Lake City
1. Ole Einar Björndalem Norsko 4 - 0 - 0 biatlon sprint, stíhací závod, 20 km, štafeta
2. Janica Kosteličová Chorvatsko 3 - 1 - 0 sjezd. lyžování komb., slalom, obří slalom, super G
</TEXT>
</DOC>
<DOC>
<DOCID>LN-20020225086</DOCID>
<DOCNO>LN-20020225086</DOCNO>
<DATE>02/25/02</DATE>
<TITLE>
* "Katka je první čistá lyžařka na bedně." Stanislav Frühauf, trenér Kateřiny Neumannové, po závodě na 15 km volně, kde jeho svěřenkyně skončila třetí.
</TITLE>
<TEXT>
* "Asi se budu muset vdát do Ameriky." Nikola Sudová, česká lyžařka na boulích, v narážce na skutečnost, že rozhodčí udělovali vyšší známky Američankám.
* "Tentokrát určitě doběhnu." Thajský lyžař Prawata Nagvajaru, který nedokončil závod na 30 km pro naprosté vyčerpání, o sprintu na 1,5 km.
* "Do Slavie bychom ho asi nevzali, ale za snahu zaslouží pochvalu." Asistent trenéra českého hokejového týmu Vladimír Růžička o gólmanovi Davidu Spiceovi, který se zúčastnil několika tréninků.
* "Když mi volali rodiče, říkali mi, že už v sobě mají třetí šampaňský." Zlatý medailista ze soutěže lyžařských akrobatů Aleš Valenta o dění po závodě.
* "Jiné země nás nenávidí. Američané mají radost, když se nám nedaří. My přitom proti nim nic nemáme. To oni chtějí vidět náš pád." Výkonný ředitel kanadského hokejového týmu Wayne Gretzky.
* "Smutek půjdu rozchodit do hor." Kateřina Neumannová poté, co nezískala kýženou zlatou medaili.
* "To, že se USA snaží prostřednictvím sportu ukázat svou nadřazenost, ve mně vyvolává pocit hnusu. Ve vztahu k ruské sborné jde o dobře promyšlenou provokaci." Ljubov Slisková, místopředsedkyně ruské Státní dumy.
</TEXT>
</DOC>
<DOC>
<DOCID>LN-20020225087</DOCID>
<DOCNO>LN-20020225087</DOCNO>
<DATE>02/25/02</DATE>
<TEXT>
Jediné zlato pro české barvy Na zimní olympiádě v Salt Lake City se zasloužil o jedinou zlatou medaili pro Českou republiku akrobatický skokan na lyžích Aleš Valenta. Svět nadchl svou originalitou - trojitým saltem s pěti vruty, za které byl po právu oceněn největším počtem bodů.
</TEXT>
</DOC>
<DOC>
<DOCID>LN-20020225088</DOCID>
<DOCNO>LN-20020225088</DOCNO>
<DATE>02/25/02</DATE>
<TITLE>
Česká televize dnes začíná vysílat první z devíti dílů nového pohádkového seriálu
</TITLE>
<HEADING>
TELEVIZE
</HEADING>
<TEXT>
Nezvykle pojatý pohádkový projekt vznikl v ostravském televizním studiu. Devítidílný seriál O ztracené lásce podle scénáře Evy Hudečkové natočil režisér Viktor Polesný.
Základem seriálu je zpočátku prostá pohádková zápletka: král Maxmilián dal ze země vyhnat lásku, která jediná ovšem může do jeho říše vrátit štěstí. Obsáhlé vyprávění, které touto základní situací začíná, je však pohádkou jen zčásti a zacíleno je spíše na starší děti a dospělé.
</TEXT>
<HEADING>
Pohádka, nebo vesnický román?
</HEADING>
<TEXT>
V žádném případě není na místě těšit se na idylické vyprávění nebo kýčovitě roztomilá strašidýlka z filmů Zdeňka Trošky. Ač se to z televizních upoutávek nemusí zdát, příběh Evy Hudečkové je místy značně syrový až drastický. V království, kde chybí láska, velmi opravdově kvetou nejrůznější odnože neštěstí a zloby. Zřetelně se navíc ukazuje, že zlo nepřichází shůry, ale od lidí. Seriál stejně jako jeho literární předloha kombinuje pohádkové, fantazijní prvky s příběhem "z dávných časů", který se na mnoha místech odehrává v takřka realistické rovině. Tím nejobtížnějším, s čím se hlavní hrdinka jménem Honza musí vyrovnávat, nejsou čáry, ale lidské předsudky a netolerance. Dílem zřetelně prostupuje duch Boženy Němcové - příběh O ztracené lásce vyvolává vzpomínku nejen na její pohádky, ale i na některé motivy z Babičky či třeba z Divé Báry.
</TEXT>
<HEADING>
Přesvědčivě ďábelská Jiřina Bohdalová
</HEADING>
<TEXT>
Velkou zásluhu na působivém vyznění seriálu má skutečně skvělá kamera Josefa Špeldy, kvalitní je i herecké obsazení. Vedle představitelky hlavní hrdinky, mladé slovenské herečky Danici Jurčové, se uplatnilo několik desítek renomovaných herců, především českých, ale i slovenských a polských; v nezanedbatelných rolích se objeví i pěvecké hvězdy Sisa Sklovská a Lucie Bílá. Závistivé a omezené rodiče hlavní hrdinky velmi přesvědčivě ztvárnili Simona Stašová a Vladimír Dlouhý, kteří dokázali výborně rozehrát malou tragédii lidí toužících po něčem pěkném, ale neschopných tomu cokoli obětovat. Úchvatná, zároveň hrozivá i komická je čertovská kreace Jiřiny Bohdalové. Její poživačná, surová a vědoucí ďáblice se na obrazovce nezdrží dlouho, přesto není jen zábavnou figurkou, ale jednou ze zásadních postav příběhu.
</TEXT>
<HEADING>
České morální obrození
</HEADING>
<TEXT>
Nový televizní seriál není jen výpravnou podívanou, ale především dílem se silnou moralistickou ambicí. Pohádkový rámec je k tomuto účelu ideální, dává možnost téměř explicitně vyjádřit výzvu k nesobecké lásce, která by v čistě realistickém příběhu mohla vyznít naivně a nepřirozeně. V nepohádkové rovině je zase prostor k prokreslení postav, což příběh zbavuje přílišné schematičnosti. Neplatí zde například tradiční klišé, že chudoba a prostota s sebou automaticky nesou dobrotu; autorka se bezhlavě nekoří přízemní formě lidové "moudrosti". Seriál má samozřejmě i drobné slabiny, čas od času přece jen zaskřípe přílišná didaktičnost, na některých místech si zase vybralo svou daň převedení prózy do dramatického tvaru. Příkladem může být dosti patetická personalizace Lásky v prvním díle, která se v literární předloze neobjevuje. Většinou se však naštěstí seriál O ztracené lásce dobrému vkusu nezpronevěřuje. Otázka je, zda právě to některé diváky nezklame.
Nový televizní seriál není jen výpravnou podívanou, ale především dílem se silnou moralistickou ambicí. Pohádkový rámec je k tomuto účelu ideální, dává možnost téměř explicitně vyjádřit výzvu k nesobecké lásce, která by v čistě realistickém příběhu mohla vyznít naivně a nepřirozeně. V nepohádkové rovině je zase prostor k prokreslení postav, což příběh zbavuje přílišné schematičnosti. Neplatí zde například tradiční klišé, že chudoba a prostota s sebou automaticky nesou dobrotu; autorka se bezhlavě nekoří přízemní formě lidové "moudrosti". Seriál má samozřejmě i drobné slabiny, čas od času přece jen zaskřípe přílišná didaktičnost, na některých místech si zase vybralo svou daň převedení prózy do dramatického tvaru. Příkladem může být dosti patetická personalizace Lásky v prvním díle, která se v literární předloze neobjevuje. Většinou se však naštěstí seriál O ztracené lásce dobrému vkusu nezpronevěřuje. Otázka je, zda právě to některé diváky nezklame.
</TEXT>
</DOC>
<DOC>
<DOCID>LN-20020225089</DOCID>
<DOCNO>LN-20020225089</DOCNO>
<DATE>02/25/02</DATE>
<TITLE>
Hvězda amerického hardcoru vystoupila v pátek večer se svým Bandem v Paláci Akropolis.
</TITLE>
<TEXT>
Třetí pražské vystoupení Rollinsovy kariéry, tentokráte spojené s uvedením nového alba Nicer Shade Of Red, svědčí o neupadající formě legendárního rockera. Dobré rozpoložení beznadějně vyprodané Akropole nejprve navodili pražští GNU, jedna z vůdčích formací domácí drsné scény, představující své nové album Milimetry ticha.
GNU hrají v poměrně neobvyklém obsazení se dvěma basovými kytarami a jejich syrová, ale zároveň do posledního detailu promyšlená hudba dokazuje, že česká scéna rozhodně snese srovnání se zahraničím, jen je potřeba se zaměřit na "tu pravou" hudební komunitu. Po půlhodinovém rozjezdu domácích na pódium vtrhl jako vždy do půli těla nahý Henry Rollins (označovaný některými zdejšími publicistkami přímo za "maskulinní archetyp"...) se svým věkově zjevně výrazně mladším, skutečně příkladně našlápnutým instrumentálním triem v základním rockovém obsazení kytara - baskytara - bicí. Koncert nebyl de facto rozdělen na jednotlivé písně - ty byly pospojovány v až dvacetiminutové bloky, což neslýchaně zvyšovalo energetický efekt, působící na nadšené diváky. Vystoupení Rollins Bandu bylo čítankovou rockovou show se vším všudy, jejíž vitalita dokázala, že zdaleka ještě nejde, jak občas můžeme slýchat, o přežitý žánr. Henry Rollins do rocku vnáší silné politikum i jistý intelektuální rozměr, týkající se textů. Je ostatně velmi plodným spisovatelem - jednu ze svých posledních knih, přeloženou čerstvě do češtiny a nazvanou Solipsista, odpoledne před pátečním koncertem ochotně podepisoval svým fanouškům v knihkupectví Maťa-Aurora. Vedle této pomyslné "potravy pro duši" ovšem Rollinsova hudba také uspokojuje tělo - je tvrdě rytmická, postavená na průrazných riffech, novější písně dokonce pracují s nezvyklými melodiemi, které z hardcorových zvyklostí poněkud vybočují a rozšiřují stylový záběr. Chytré muzikantské nápady jsou všudypřítomné a povyšují Rollins Band vysoko nad běžný průměr svého žánru. Praha zkrátka zažila zatím nejlepší rockový koncert letošního roku.
</TEXT>
</DOC>
<DOC>
<DOCID>LN-20020225090</DOCID>
<DOCNO>LN-20020225090</DOCNO>
<DATE>02/25/02</DATE>
<TITLE>
Norský umělec prezentuje v Malé Špálovce v Praze svůj cit pro přítomnou chvíli
</TITLE>
<TEXT>
Nestává se často, aby se v českém prostředí usídlil a načas splynul s prostředím cizí umělec. Nor Jesper Alvaer tráví v Praze s přestávkami již čtvrtý rok. Nyní vystavuje (do 3. 3.) v galerii Malá Špálovka.
PRAHA - Digitální videokamera je pro Jespera Alvaera doslova předmětem denní potřeby. Alvaer se pohybuje s bezprostředností baudelairovského flanneura a sbírá detaily, které při všedním pohledu zůstávají skryté nebo jednoduše zcela nepodstatné. Zvýšená sociální citlivost mu usnadňuje zachycovat kolemjdoucí či vnutit se do kabiny pro řidiče tramvaje i do sanitky. Alvaer dokáže vstoupit do rytmu reality a nechat ji promlouvat, aby pak jednoduchým střihem, po případě hlasovým komentářem, předvedl civilní motivy v netušených souvislostech. Impulsem k zapnutí kamery může být cokoli - nervózní pohyby nohou cestujících v tramvaji i obyčejný igelitový pytlík. Pohotově spuštěná kamera při výjezdu z dálnice kdesi v Japonsku (video Odraz) uchovává obraz prchavé krásy a hluboké nostalgie. V Alvaerově díle jsou stopy civilní "poezie", zcela nezatížené programovostí, promíšené s aktuálním viděním. V takovém přístupu není místo pro artistnost a vykalkulovaný záměr - je to hlavně komunikace a prostá účast v dění okolo. Umění vidět v přítomné chvíli... Dlouhodobější pobyt zahraničních umělců v českém, poněkud zakonzervovaném prostředí je vždy aktivním a pozitivním přínosem. Bohužel není zatím častý, Jesper Alvaer je čestnou výjimkou. Už i proto je škoda, že Galerie Václava Špály porušila demokratický přístup koběma svým výstavním prostorům a ve výloze dala zprvu přednost obřímu plakátu, z něhož se o Alvaerově výstavě nikdo nedozvěděl. Jako by snad existovalo nějaké velké mediálně atraktivní a malé - zbytečně skromné a sponzorsky nezajímavé umění. Divná kategorizace!
</TEXT>
</DOC>
<DOC>
<DOCID>LN-20020225091</DOCID>
<DOCNO>LN-20020225091</DOCNO>
<DATE>02/25/02</DATE>
<TITLE>
Nové pražské divadlo Broadway uvádí původní český muzikál Michala Davida Kleopatra
</TITLE>
<TEXT>
Odvážná tvrzení autora hudby Michala Davida a producenta Oldřicha Lichtenberga, která pasují muzikál Kleopatra na popovou symfonii a geniální dílo, si i přes obvyklý domácí humbuk doprovázející uvedení každé muzikálové produkce koledují o ráznou reakci.
Proud hudebních čísel se sice razantně a hlučně valí, ale již po první třetině je víc než jasné, že ani obrovské nasazení nezamaskuje absenci zásadního hudebního nápadu a stylu. Místo toho se určující hudební plochy utápějí ve stereotypní melodice, jejímž nejvlastnějším výrazem jsou lacině podbízivé kantilény. Skladatel se navíc ve svém hudebně řídkém díle ani nenamáhal vzít v potaz reálie, do kterých je příběh zasazen. Rezignuje na hudební vyjádření atmosféry upadajícího egyptského impéria či Říma s jeho světovládnými výboji. Obě prostředí jsou prakticky hudebně neodlišená a dramatické zlomy probublávají jen tak bez gradace a napětí. Dva velké songy Teď královnou jsem já a Velká píseň o Nilu působí efektně hlavně díky procítěné interpretaci, ale v podstatě jsou motivicky i rytmicky zaměnitelné. Libretistům (Zdeněk Borovec, Lucie Stropnická, Lou Fanánek Hagen) se vcelku podařilo dostát požadavkům srozumitelnosti a logické dějové posloupnosti. Nutné zkratky lze sice akceptovat, ale rychlé střihy a některé vybájené detaily, sloužící ke zvýšení emoční působivosti, vyznívají ve spojení s hereckou akcí mírně komicky. Například - egyptská vládkyně se nechá přinést v koberci k Caesarovi a než dozní píseň Vykutálená (rozuměj Kleopatra), už je ruka v rukávě. Podobně "akční" je i scéna předcházející zrození Kleopatřina syna. Egypťanka nejprve idylicky setrvává sCaesarem, přičemž neuměle naznačuje svůj požehnaný stav. Duet dozní, oba sjíždějí do propadla a vzápětí se ozve dětský křik - královna porodila.
</TEXT>
<HEADING>
"Caesar je zdravý a klidně si slaví"
</HEADING>
<TEXT>
Samostatnou kapitolou muzikálu jsou písňové texty, které lze v lepším případě označit za naivní rýmovačky. Sem by se zřejmě hodil slogan o mnoha kuchařích a přesolené polévce. Když Caesar zapěje "Kleopatro s šíjí labutí/ vstal jsem z mrtvých po tvém objetí", je to jen začátek. "Přebásnění" historicky známých faktů do hovorově dovádivého jazyka je zkrátka zdrojem nechtěného veselí. Římští senátoři zpívající "Caesar je zdravý a klidně si slaví" a kus dál "marná je vzpoura/ ta coura to ví/ chutnější sousto už neuloví" působí jako nezvedení školáci. Při Kleopatřině zvolání "Lásko nechoď na senát" si zase divák maně připomene Erbenovu Kytici a Vodníka. Jsou-li zpěvní texty nejapné, je úroveň mluvených dialogů doslova alarmující. Činoherní vstupy v podobě komentářů bohyně Isis (Daniela Kolářová) a boha Jupitera (Bořík Procházka v alternaci s Vladimírem Brabcem) jsou plné trapných košilatých narážek a oba činoherci předvádějí úpadkové herecké etudy. Daniela Kolářová laškuje v koketní stylizaci a zemitost jejích protějšků je nesnesitelná. Režisér Filip Renč chtěl stvořit atraktivní podívanou - multimediální show. Určitě věděl, jak do zvoleného tvaru zakomponovat a také efektně "prodat" filmové dotáčky a počítačovou animaci. Ve své nezkušenosti s divadelní režií nakonec ale dospěl jen ke sledu jakýchsi živých obrazů bez situací a hereckých akcí. Interpreti tak většinou přicházejí, postávají, něco přibližného animují a odcházejí. Co naplat, že zpívají vesměs dobře. I promítání různých perspektivních pohledů na historické lokality se nakonec jako každý kýč okouká (malý detail - Titův oblouk v Římě, který se na promítacím plátně k divákům nesčíslněkrát přiblíží, v Caesarově době nemá co pohledávat). Výprava (Marek Hollý a Jan Kocman) hýří zlatem, členění malého prostoru včetně zapojení pohyblivého můstku je obratné, světelná režie precizní. Nicméně budoárek, vyjíždějící z propadla, připomíná již použitá řešení (například Dracula). Irežie si trochu vypůjčovala - postavy Hada a Zlatého ptáka, které doprovázejí Kleopatru, či rudé figury jako předzvěst Caesarovy smrti, jsou z rodu Bednárikových symbolických tanečníků. A choreografie Ladislava Berana je nenápaditá a zbytečně doslovná.
</TEXT>
<HEADING>
Profesionální pěvecké výkony
</HEADING>
<TEXT>
Jediné, co zbývá a co je také důkazem profesionálního vývoje domácích interpretů, jsou pěvecké výkony. Bára Basiková je jako Kleopatra místy pateticky nyvá, ale její osobitý projev dokáže dramaticky probarvit Davidovu nezajímavou hudební vatu. Bez obtíží přechází od zdrsnělých vášnivých poloh k měkké lyričnosti. Radka Fišarová (další alternantky titulní postavy jsou Ilona Csáková a Monika Absolonová) zpívá spolehlivě, ale je méně výrazná až jednostrunná. Příjemným překvapením je Jiří Helekal jako Caesar - nabízí mužný zjev, bezpečně intonuje a dobře se vyjímá na jevišti. Herecky však přece jenom zapadá do převládající sošnosti. Další Caesar, Martin Pošta je temperamentnější a razantnější, ale jeho šarm má výpadky. Pokud jde o Marka Antonia Davida Uličníka, není úplně jasné, čím vzbudil tak smrtící vášeň, zatímco chlapecký Zbyněk Fric ke zpěvní jistotě přidal i přijatelný milovnický výraz. Výborný je Tomáš Trapl - jednou jako Octavianus, podruhé v roli Ptolemaia. Jako jeden z mála se umí vyjádřit i herecky a pohybově. Jeho Octavianus je sice v rámci zjednodušení zlodušským intrikánem, ale Trapl tuto typologii dokáže udržet v přiměřeném nasazení. Tvůrci nepředstírali, že jim jde o něco jiného než hudebně podpořit a multimediální výpravností ozvláštnit známý příběh o Kleopatře, Caesarovi a Marku Antoniovi. Ovšem i v romantické muzikálové story by snad mohlo zaznít něco víc než prostinké konstatování, že hrdinové "milovali, čelili protivenstvím a zemřeli". V pokladnici světových muzikálů je titulů s nosným tématem a výpovědí na skladě dost, ale to by někteří domácí tvůrci museli zapomenout na své neopodstatněné ambice. Pokud jde o životaschopnost muzikálových děl, je téměř nemožné pokoušet se o prognózu. Ovšem zdá se, že Kleopatra, která podráždí leda hrstku vyznavačů poctivého divadla, je komplikovaná asi jako vanilkový pudink a nabitá pop hvězdami, by mohla mít vystaráno. Možná je opravdu dobře odhadnutým projektem, ale určitě je důkazem toho, že každý má takovou zábavu, jakou si zaslouží.
Michal David - Zdeněk Borovec - Lucie Stropnická Lou Fanánek Hagen: Kleopatra
Režie: Filip Renč
Scéna: Marek Hollý
Kostýmy: Jan Kocman
Scénář a režie filmové projekce: Filip Renč
Režijní kompozice obrazu a střih: Jan Mattlach
Výtvarník animací: Martin Zhouf
Divadlo Broadway Praha
Světová premiéra 22. 2. 2002
</TEXT>
</DOC>
<DOC>
<DOCID>LN-20020225092</DOCID>
<DOCNO>LN-20020225092</DOCNO>
<DATE>02/25/02</DATE>
<TITLE>
Příběh regionální televize TV 3 má mnoho nápadných podobností s proslulým dílem J. R. R. Tolkiena
</TITLE>
<TEXT>
Vysílací rada minulou středu odebrala frekvence společnosti RTV Galaxie, která drží licenci na vysílání stanice TV 3. Zároveň do RTV Galaxie, jíž vlastní Martin Kindernay, nepovolila vstup belgické firmě Districan. Okolnosti vzniku této společnosti jsou totiž přinejmenším poněkud zvláštní.
Spisovatel Tolkien by se divil. Čeští politici si, podobně jako miliony britských a amerických dětí, navzájem dávají přezdívky podle postav z jeho knih a, jak se ukazuje, nebyli v Čechách zdaleka první. Rada pro rozhlasové a televizní vysílání v minulých dnech zamítla královéhradeckému podnikateli Martinu Kindernayovi prodej třiceti čtyř procent jeho nově vytvořené RTV Galaxie údajně belgické firmě Districan. Kindernay se tímto krokem snažil vyklouznout ze závazků vůči svým dosavadním americkým investorům, firmě KTV, kterým podepsal a dal si zaplatit smlouvu na převod licence.
</TEXT>
<HEADING>
Miliony v igelitce
</HEADING>
<TEXT>
Výpis z belgického obchodního rejstříku však ukazuje, že Martin Kindernay se rozhodl opustit původní partnery, spojené s jednou z největších světových pojišťovacích společností Prudentials, kvůli neznámé firmě se základním jměním necelých 19 000 eur. Společnost Districan, kterou si Kindernay zvolil za svého investora, vznikla až 23. listopadu loňského roku. Tedy skoro dva měsíce poté, co mezi Kindernayem a původním americkým investorem KTV propukl spor. Tím ale zajímavosti zdaleka nekončí. Podle rejstříku společnost Districan založily společně dvě další, podobně miniaturní firmy - Phidias Management, sídlící na identické bruselské adrese jako Districan, a Mordor Limited z Britských Panenských ostrovů. Pomiňme to, že Martin Kindernay přijal v listopadu (alespoň to tak tvrdil) v rozporu s platnými smlouvami "od svých belgických partnerů" třicetimilionovou půjčku. Pět a půl milionu z ní použil na zaplacení směnky dosavadnímu investorovi, kterého poněkud překvapilo, když je po dlouhých dohadech přinesl v hotovosti a v pěti igelitových taškách. Jméno prý může hodně znamenat, a tak jenom připomeňme, že Phidias je anglickým přepisem jména nejslavnějšího sochaře starověkého Řecka. V našem případě stojí za zmínku, že zemřel ve vězení, obviněn ze zpronevěry zlata, které mu jeho investor, město Athény, svěřilo na výzdobu chrámu. Jméno Mordor nás konečně přivádí i k Tolkienovu Pánu prstenů. Pro nezasvěcené jde o monumentální pohádku o boji Dobra a Zla. Zlý vládce a čaroděj Sauron se po staletí snaží vytvořit říši pod svojí nadvládou. K tomu vykove dvacet prstenů, jejichž pomocí kontroluje myšlenky a činy všech, kdo je nosí. Sauron často mění podobu a vždy dává přednost ovlivňování dění zpoza scény. Jeho touhou je vládnout, ale nebýt viděn. Mordor, jinak Černá nebo Temná země, je území chráněné ze všech stran horami, kam se Sauron ukryje po jedné z porážek. Stává se lordem Mordoru, vládcem Temné země. Pitoresknost jména společnosti Mordor Limited, která má Martinu Kindernayovi pomoci vyhnout se splnění závazků k původnímu investorovi, vynikne ještě více ve spojitosti s informací zveřejněnou Českou televizí v pořadu Fakta. Podle ní připravoval už v roce 1997 Vladimír Železný se svými spolupracovníky projekt propojení všech komerčních televizí v ČR pod svojí kontrolou. Projekt měl už tehdy krycí jméno Říše, připomínající opět Pána prstenů.
</TEXT>
<HEADING>
Co bylo před Astronou, není
</HEADING>
<TEXT>
Přibližně v té době vytiskla Železným ovládaná společnost Beseda Holding dvě brožury, které měly představit její "důležité obchodní partnery". Mezi nimi už tehdy uvedly i jméno jinak údajně nezávislého Martina Kindernaye, a možná proto byly urychleně staženy z distribuce. Zajímavou spojitost s Pánem prstenů konečně nabízí i jméno lichtenštejnské nadace, s jejíž pomocí, jak tvrdí Železný, lze prokázat, že svým původním investorům v TV Nova nedluží onu pověstnou miliardu, kterou jim má rozhodnutím nizozemského soudu zaplatit. Jméno Astrona Foundation má etymologicky nejblíže ke slovu Astron, které v Tolkienově pohádce označuje měsíc duben, ale zároveň začátek nového roku a nového počítání času. Řečeno jinak: co bylo před Astronou, není. Je to samozřejmě jenom pohádka. Smutnou skutečností je prokazatelná a nekončící snaha propojit monopolu se blížící kontrolu trhu komerčních televizí s bezprostředním politickým vlivem. Říká se tomu berlusconizace a končí to rychlým zničením důvěryhodnosti klasického systému parlamentních politických stran.
Přibližně v té době vytiskla Železným ovládaná společnost Beseda Holding dvě brožury, které měly představit její "důležité obchodní partnery". Mezi nimi už tehdy uvedly i jméno jinak údajně nezávislého Martina Kindernaye, a možná proto byly urychleně staženy z distribuce. Zajímavou spojitost s Pánem prstenů konečně nabízí i jméno lichtenštejnské nadace, s jejíž pomocí, jak tvrdí Železný, lze prokázat, že svým původním investorům v TV Nova nedluží onu pověstnou miliardu, kterou jim má rozhodnutím nizozemského soudu zaplatit. Jméno Astrona Foundation má etymologicky nejblíže ke slovu Astron, které v Tolkienově pohádce označuje měsíc duben, ale zároveň začátek nového roku a nového počítání času. Řečeno jinak: co bylo před Astronou, není. Je to samozřejmě jenom pohádka. Smutnou skutečností je prokazatelná a nekončící snaha propojit monopolu se blížící kontrolu trhu komerčních televizí s bezprostředním politickým vlivem. Říká se tomu berlusconizace a končí to rychlým zničením důvěryhodnosti klasického systému parlamentních politických stran.
</TEXT>
</DOC>
<DOC>
<DOCID>LN-20020225093</DOCID>
<DOCNO>LN-20020225093</DOCNO>
<DATE>02/25/02</DATE>
<TITLE>
Stíhání šéfa Respektu odloženo. Státní zástupkyně definitivně odložila trestní stíhání šéfredaktora týdeníku Respekt Petra Holuba kvůli jeho výrokům o zkorumpovanosti vlády Miloše Zemana.
</TITLE>
<TEXT>
Likvidace televize Galaxie? Vysílací rada odmítla vstup belgického investora do RTV Galaxie a omezila její vysílání na jediný kanál vPraze.
Balvín přišel o prémie. Rada ČT odebrala Jiřímu Balvínovi čtvrtletní prémie kvůli nedodržení termínu odevzdání rozpočtu na letošní rok.
Prima spolupracuje s Joj TV. TV Prima se podílí na programu nové slovenské televize Joj. V jejím schématu se objevuje např. talk show Nikdo není dokonalý, Benefice nebo pořad Miláčci.
Marek Vítek točí pro TA3. Bývalý moderátor pořadu Fakta na ČT Marek Vítek a jeho kolega Radan Šprongl zahájili spolupráci se slovenskou zpravodajskou stanicí TA3.
Neff králem internetu. Osobností českého internetu za rok 2001 se stal vydavatel Neviditelného psa Ondřej Neff. Nejlepším portálem je Centrum, zpravodajským webem iDnes.
Interview21 Jany Bobošíkové skončilo. Zpravodajský web Interview21, který řídila Jana Bobošíková, ukončil v polovině února svou činnost.
</TEXT>
</DOC>
<DOC>
<DOCID>LN-20020225094</DOCID>
<DOCNO>LN-20020225094</DOCNO>
<DATE>02/25/02</DATE>
<TITLE>
Pořady Nejslabší! Máte padáka! a Gladiátor na českých obrazovkách překvapivě pohořely
</TITLE>
<TEXT>
Sledovanost dvou soutěží, od kterých si dvě největší tuzemské televizní stanice Nova a Česká televize slibovaly, že přiláká miliony diváků, nejenže neroste, ale naopak klesá. A to přesto, že všude na světě podobné kvízy bourají žebříčky divácké popularity.
PRAHA - Nejdříve to vypadalo na obrovský úspěch. První uvedení dlouho avizované soutěže Nejslabší! Máte padáka! sledovaly u obrazovek televize Nova zhruba tři miliony diváků. Jen půl procenta chybělo moderátorce Zuzaně Slavíkové k tomu, aby se se svou show dostala do desítky nejsledovanějších pořadů týdne. Za týden už se ale dívalo o přibližně milion lidí míň. A úbytek se nezastavil ani minulou neděli. Sledovanost skončila na varovných 21,2 procenta, což je pro Novu o nedělním večeru nepříjemně málo. Česká televize na tom není o mnoho lépe. Pokles oblíbenosti její interaktivní soutěže Gladiátor, založené na podobném principu, se sice nepočítá na miliony, ale i její program si naladilo minulý týden o třetinu méně lidí než v den premiéry kvízu. 9,2 procenta sledovanosti vyburcovalo programové oddělení ČT natolik, že začalo razantně pravidla hry měnit. Obě soutěže jsou založené na principu odsouvání hráčů v průběhu hry u Gladiátora je to ten, kdo se nelíbí divákům, u "Padáka" zase ten, koho vyhodí spoluhráči. Zřejmě právě tento negativní přístup, v případě Novy ještě umocněný záměrně nepříjemným chováním moderátorky, nenašel mezi českým publikem dostatek příznivců. A to se nejdříve obě televize o práva na vysílání britské soutěže The Weakest Link (Nejslabší článek) přetahovaly. Nova, respektive její akviziční firma AQS, přeplatila Českou televizi a od stanice BBC drahou licenci koupila. Česká televize se pak "nechala volně inspirovat" a oznámila uvedení "vlastní" soutěže s názvem Gladiátor. Jeho premiéru zařadila o týden dřív než Nova a nasadila rovnou dva moderátory: Zdeňka Vrbu a Petru Polanskou. ČT ale nyní, po třech dílech, mění pravidla - místo toho, aby diváci svými textovými zprávami označovali nesympatické hráče, budou teď posílat esemesky svým favoritům.
</TEXT>
<HEADING>
Řediteli, dej jí padáka
</HEADING>
<TEXT>
Vladimír Železný nestačí ve Volejte řediteli konejšit své rozčílené fanoušky, kteří mu hromadně domlouvají, aby se s "nesympatickou, urážející a zesměšující" moderátorkou raději rychle rozloučil stejným způsobem, jako to ona dělá nebohým soutěžícím. Jistou monotónnost a křečovitost, kterou Slavíkové vyčítají nejčastěji, se moderátorka pokusí napravit už za týden. Příští neděli totiž poběží první díl z těch, které Zuzana Slavíková natáčela už poté, co se soutěž v televizi vysílala. Na rozdíl od Gladiátora se totiž Nejslabší! Máte padáka! předtáčí: jednou za měsíc, čtyři díly za sebou. Je proto logické, že se v prvních vysíláních Slavíková moc nezlepšovala a případný posun tedy můžeme čekat až nyní. Neúspěch soutěží může mít hned několik vysvětlení. První, které se nabízí, jsou zimní olympijské hry a pozornost diváků upřená na ČT 2. Tak si ostatně pokles procent sledovanosti vysvětluje i mluvčí Novy Martin Chalupský. "V průběhu olympiády je situace nestandardní a všechny stanice zažívají propady ve sledovanosti. Za týden se zase vše vrátí do svých kolejí," slibuje si mluvčí. Další vysvětlení propadu už mají u každé ze soutěží vlastní příčinu. Nepřehlednost Gladiátora na ČT 1 podtrhuje fakt, že s pořadem není spojena jedna tvář - moderátoři Vrba a Polanská se po každém dílu střídají. Koženě působící hráči jako by se zuby nehty bránili sebemenšímu projevu emoce, čímž divákům příliš neumožňují hru s nimi náležitě prožívat. Změna pravidel a posun vysílacího času v průběhu vysílání soutěže navíc ukazuje na to, že mít licenci s pečlivě připravenými a dlouho prověřenými pravidly prostě má svůj důvod i půvab.
</TEXT>
<HEADING>
Starého psa novým kouskům...?
</HEADING>
<TEXT>
Sledovanost Nejslabší! Máte padáka! se sice v zahraničních televizích rozlévá po obrovské části peoplemetrového koláče, pro Nováky je tento formát zatím přece jen poněkud těžce stravitelný. Nově se tak vrací její arogantní neochota s programem alespoň trochu experimentovat a vycházet vstříc i jinému než tomu opravdu nejširšímu publiku. Její postarší diváci navyklí na telenovely, estrády a velkofilmy jízlivost a nezařaditelnost Slavíkové těžko ocení. Protože když už Nováci u televize vyvíjejí nějakou mentální aktivitu a s obrazovkou soutěží, dívají se při tom na milého a hezkého Vladimíra Čecha, u otázek mají čtyři možnosti odpovědí a dlouhou dobu na rozmyšlenou. Rychlé vědomostní kvízy, kde každou neznalost vmete přísná moderátorka pohrdlivě do obličeje, ještě tak zvládne vzdělanější a mladší publikum - tito lidé ale zase nejsou zvyklí s Novou počítat a ještě k tomu v přijatelném vysílacím čase.
Gladiátor
</TEXT>
</DOC>
<DOC>
<DOCID>LN-20020225095</DOCID>
<DOCNO>LN-20020225095</DOCNO>
<DATE>02/25/02</DATE>
<TITLE>
SALT LAKE CITY - Olympiáda skončila dopingovým skandálem. Běžec na lyžích Johann Mühlegg, který vyhrál v sobotním maratonu na 50 kilometrů už třetí zlatou medaili, měl pozitivní dopingový nález. Před závodem krevní zkouška v jeho těle odhalila darbepoetin, látku podobnou erytropoietinu (EPO). Darbepoetin ale na rozdíl od EPO není na listině zakázaných látek, přestože má téměř identické účinky. Mühleggovi tak medaile zřejmě zůstanou. Skandální je rovněž fakt, že poté co první zkouška ukázala nedovolené hodnoty, bylo Mühleggovi umožněno absolvovat druhý test až po hodině. V té době však lyžař vypil větší množství tekutiny. To je přitom zakázané, neboť voda pomáhá hladinu hemoglobinu snížit. Stejnou látku jako Mühlegg zřejmě v těle měly i ruské soupeřky Kateřiny Neumannové.
</TITLE>
<TEXT>
Další informace na stranách 17 a 19
</TEXT>
</DOC>
<DOC>
<DOCID>LN-20020225096</DOCID>
<DOCNO>LN-20020225096</DOCNO>
<DATE>02/25/02</DATE>
<GEOGRAPHY>BRNO</GEOGRAPHY>
<TEXT>
Mistrem Česka a Slovenska v pomalém kouření doutníků se v Brně v sobotu stal časem dvě hodiny 30 minut a jedna vteřina Petr Močáry z Ostravy. Vítěz šestého ročníku Royal Cup 2002 vydržel mezi 36 soutěžícími muži a šesti ženami nejdéle kouřit speciálně na Slovensku vyrobený osmigramový doutník Royal Premium. Prezident pořádajícího Pipe clubu Brno Břetislav Kotulán uvedl, že mezi ženami byla nejlepší Alena Těšíková z Brna s časem jedna hodina a 40 minut. Soutěž je otevřená všem příchozím od 18 let. Každý obdržel doutník a dvě zápalky, po startu si musel do jedné minuty zapálit. Rozhodčí sledovali rovněž i čas, kterého soutěžící dosáhne bez odklepnutí popele z doutníku. Hodinu a šest minut dokázal neodklepnout Stanislav Farana. Proti jiným soutěžím je brněnská unikátní ve stále stejném druhu kouřeného doutníku. Obdobná doutníková akce existuje údajně pouze v Dánsku. Na sobotní mezinárodní klání přijeli kuřáci doutníků z Prahy, Brna, Olomouce, Ostravy, Šternberku, Teplic i Bratislavy. Loni vydržel nejdéle David Seidl z Olomouce, který doutník kouřil dvě a půl hodiny, mezi ženami pak Karla Kudová z Brna s časem jedna hodina 18 minut a deset sekund. Pipe club Brno existuje od roku 1972 a nyní má 18 členů. Patří mezi jedenáct společností Pipe clubu ČR.
</TEXT>
</DOC>
<DOC>
<DOCID>LN-20020225097</DOCID>
<DOCNO>LN-20020225097</DOCNO>
<DATE>02/25/02</DATE>
<GEOGRAPHY>PRAHA</GEOGRAPHY>
<TEXT>
V katolických kostelích se včera uskutečnila každoroční sbírka nazvaná Svatopetrský haléř. Jejím prostřednictvím dává katolický svět papeži do rukou peníze ke zmírnění bídy ve světě. V českých zemích se loni vybralo 11 milionů korun a předloni 9,5 milionu korun. "Jsou to většinou i televizí zaznamenané kalamity, v nichž gesto Svatého otce je projevem hluboké solidarity a účinného soucitu a zároveň konkrétním finančním darem," napsali v dopise katolickým věřícím čeští a moravští biskupové. Kromě Svatopetrského haléře se posílá každý rok z ČR obdobná částka do Vatikánu na papežské misijní dílo. Mnohé místní církve subvencemi přímo podporují i nevyrovnaný rozpočet Vatikánu.
</TEXT>
</DOC>
<DOC>
<DOCID>LN-20020225098</DOCID>
<DOCNO>LN-20020225098</DOCNO>
<DATE>02/25/02</DATE>
<TEXT>
Matějská pouť, která je od soboty na Výstavišti v Praze-Holešovicích, si první den návštěvníků příliš neužila. K tradičním i neobvyklým atrakcím se začaly hloučky teenagerů a rodinky s dětmi trousit častěji až tři hodiny po poledni. Záhy je ale rozehnala sněhová vánice. Přestože obsluha atrakcí, vyzdobených pestrými malbami sexy slečen a filmových hvězd, bez přestání vyvolávala "Pojďte, pojďte nahoru, jedeme dál", většina kolotočů stála. Častěji se roztočily jen stroje, za jejichž rychlé jízdy se pasažéři ocitají hlavou dolů. Tržby zatím neměli ani prodejci perníku, cukrové vaty, dřevěných korálků a plyšových hraček.
</TEXT>
</DOC>
<DOC>
<DOCID>LN-20020225099</DOCID>
<DOCNO>LN-20020225099</DOCNO>
<DATE>02/25/02</DATE>
<TEXT>
SOLDIER HOLLOW - Švédský lyžař Per Elofsson měl být jednou z velkých postav uplynulé olympiády. Fanoušci i odborníci si byli jisti, že suverénního lídra Světového poháru zlatá medaile nemůže minout. Po sobotním závodu na 50 kilometrů, který uzavřel běžecký program mužů, byl zřejmý opak: Elofsson odjede domů potupen, bez jediné medaile. Ty, kteří mu přisoudili pět medailí, zklamal hned první den olympiády, kdy vzdal v polovině závodu na 30 kilometrů. Od té doby byl jen stínem toho běžeckého fenoménu. Poslední Elofssonovou nadějí byl sobotní maraton, ale Švéd i v něm zůstal daleko za očekáváním. Skončil až osmnáctý, s téměř devítiminutovou ztrátou na vítězného Johanna Mühlegga. Před olympiádou na chvíli zmizel ze scény a v kanadském Silver Star trénoval v ústraní společně s německými biatlonisty. Jenže zatímco ti na hrách sbírali jednu poctu za druhou, Elofsson jen trpně přihlížel. "Vůbec nevím, co se stalo. Vždyť jedl i stejnou stravu jako oni," kroutil v depresi hlavou kouč švédských běžců Magnar Dalén. "Také jsem měl své cíle. Chtěl jsem medaili, ale prostě to nevyšlo," vzkázal zklamaným fanouškům. Vinu za mizerný výsledek svalil na lyže. "Vůbec mi nejely. Špatně jsem namazal, a to na tak dlouhé trati rozhoduje," zlobil se. Jeho trápení sledovala z tribuny i švédská královská dvojice. "Nejsem ten, kdo se ohlíží do minulosti," prozradil na sebe. V jeho případě nicméně není o co stát. Švédsko totiž poprvé v olympijské historii vyšlo v klasickém lyžování medailově naprázdno - a je to hlavně Elofssonova vina.
</TEXT>
</DOC>
<DOC>
<DOCID>LN-20020225100</DOCID>
<DOCNO>LN-20020225100</DOCNO>
<DATE>02/25/02</DATE>
<TITLE>
Straka bude hrát. Český hokejista Martin Straka urychlil svou rekonvalescenci po zlomenině nohy oproti odhadu o dva měsíce a už ve středu by měl znovu obléci dres Pittsburghu v NHL. Rychlý útočník ve čtvrtek absolvoval rentgenové vyšetření, které ukázalo, že zlomená holenní kost úspěšně srostla.
</TITLE>
<TEXT>
Nejlepší volejbalisté. Blokaři Martin Lébl a Marcela Ritschelová se stali nejlepšími domácími volejbalisty loňského roku. Ritschelová, jež nastupuje za Bergamo, vyhrála anketu už popáté. Lébl z belgického Masseiku zvítězil premiérově.
Feofanovová znovu rekordně. Počtvrté v průběhu tří týdnů vylepšila ruská tyčkařka Světlana Feofanovová světový rekord v hale. Na mítinku ve francouzském Lievin skočila 4,74 a překonala o jeden centimetr své 14 dní staré maximum z Gentu.
</TEXT>
</DOC>
</CZE>