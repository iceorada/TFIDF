<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020121001</DOCID>
<DOCNO>LN-20020121001</DOCNO>
<DATE>01/21/02</DATE>
<TITLE>
PRAHA/VÍDEŇ - Slovní válka mezi premiérem Milošem Zemanem a korutanským hejtmanem, bývalým předsedou rakouské populistické strany Svobodných Jörgem Haiderem, se rozhořela až do nejvyšších politických pater. Zapojili se do ní už i prezidenti obou států. Rakouský prezident Thomas Klestil včera telefonoval kvůli Zemanovým vyjádřením Václavu Havlovi. Český prezident je už dva týdny na léčebném pobytu na Kanárských ostrovech. "Prezident Klestil vyjádřil své rozhořčení nad výroky premiéra Zemana, hlavně pak nad jejich tónem," řekl Havlův mluvčí Ladislav Špaček. Zeman ve svých výpadech proti Haiderovi i rakouské protitemelínské petici pokračuje i v rozhovoru pro dnešní vydání rakouského týdeníku Profil. Rozhovor byl již o víkendu zveřejněn na internetu. Zeman v něm mimo jiné ostře napadl ty Rakušany, kteří již podpořili protitemelínské referendum. "Jen někdo, kdo není informován - vyhýbám se pojmu idiot - může tuto petici podpořit," řekl pro Profil. Haidera v této souvislosti označil za "populistického, pronacistického politika, který ničemu nerozumí, ale o všem mluví". "Když už musím vytrpět nadávky, ať se alespoň vyplatí," poděkoval nepřímo Haider Zemanovi za jeho útoky. Ty totiž zvýšily ochotu Rakušanů podepsat petici požadující zablokování vstupu Česka do Evropské unie, nebude-li trvale zastaven Temelín. Podle agenturních průzkumů přilákaly výroky českého premiéra do petičních místností zhruba o sto tisíc Rakušanů více. Do sporu se navíc zapojil i předseda sociální demokracie, vicepremiér Vladimír Špidla. Ten se Zemana zastal s poukazem na to, že Haiderova politika je "nacionalistická, populistická, šovinistická a pro Evropu velmi nebezpečná". "Všechny strany v Rakousku jsou podle ústavy demokratické," upozornil české politiky rakouský kancléř Wolfgang Schüssel. Zároveň prohlásil, že chápe, že se Svobodní cítí dotčeni, "když jim je dávána kolektivní nálepka, která nesedí". Podle vládního mluvčího Libora Roučka ale nemá Zeman důvod na svých vyjádřeních cokoli měnit. "Pan Haider a jeho strana má kořeny v rakouském nacionalismu," řekl Rouček ČTK. Prezidenti obou zemí se nyní chtějí pokusit situaci uklidnit. "Shodli se na tom, že je potřeba vyvinout snahu domluvit se," uvedl Havlův mluvčí. "Nemám rád silná slova," řekl podle Špačka český prezident svému rakouskému kolegovi na závěr telefonátu.
</TITLE>
<TEXT>
Čtěte Téma na straně 3: Výňatky z rozhovoru, který premiér Miloš Zeman poskytl rakouskému časopisu Profil
Vídeň i Praha přitvrdily ve válce slov
</TEXT>
<HEADING>
MILOŠ ZEMAN
</HEADING>
<TEXT>
Je to populistický pronacistický politik, který ničemu nerozumí, ale o všem mluví. o Haiderovi pro dnešní vydání rakouského časopisu Profil
</TEXT>
<HEADING>
VLADIMÍR ŠPIDLA
</HEADING>
<TEXT>
Jörg Haider je opravdu nebezpečným politikem v evropské politice. To ukazují i jeho různé výroky, které učinil a které jsou pro mě nepřijatelné. Například o Adolfu Hitlerovi a jednotkách SS. pro dnešní vydání rakouského týdeníku Format
</TEXT>
<HEADING>
JÖRG HAIDER
</HEADING>
<TEXT>
Včerejší komunisté oblékli plášť sociální demokracie. Jednou z korouhviček je i český premiér, který požaduje odstavení jinak smýšlejících lidí kvůli tomu, že se postavili na obranu před komunistickým pozůstatkem.
THOMAS KLESTIL
Rakouský prezident včera telefonoval Václavu Havlovi. Vyjádřil "rozhořčení" nad Zemanovými výroky v rakouském časopisu Profil.
</TEXT>
</DOC>
<DOC>
<DOCID>LN-20020121002</DOCID>
<DOCNO>LN-20020121002</DOCNO>
<DATE>01/21/02</DATE>
<TITLE>
Spor o dluh ODA rozdělil čtyřkoalici: lidovci proti Unii svobody
</TITLE>
<GEOGRAPHY>PRAHA</GEOGRAPHY>
<TEXT>
Čtyřkoaliční krize dosáhla včera svého vrcholu. Předseda lidovců Cyril Svoboda znovu potvrdil, že ve sloučení Občanské demokratické aliance s Unií svobody - DEU vidí jediné východisko, jak vyřešit současné spory. Vyvolal je plán ODA na splacení dluhu u České pojišťovny. Nejde přitom již jen o sloučení dvou stran. Ve hře je osud celé čtyřkoalice. Svoboda včera zdůraznil, že jeho strana nechce být ta, která bude zánik koalice iniciovat. "Záleží na tom, jak zareaguje US," řekl předseda lidovců. ODA se měla rozhodnout do včerejší půlnoci. Strana však dala jasně najevo, že vynucené sloučení pro ni není přijatelné. Po včerejším setkání s předsedkyní US-DEU Hanou Marvanovou, řekl Cyril Svoboda, že půlnoční termín je pro jeho stranu nepřekročitelný. Lidovci plánovali zahájit jednání o konečné podobě kandidátek do parlamentních voleb pouze s US-DEU. Unionisté však nejsou tak radikální a dávají ODA i jiné možnosti, například jiný způsob splácení dluhu. Aliance je ochotna přistoupit na všechny podmínky US-DEU kromě jediné. Nechce změnit nadaci (kterou sama spoluzaložila), kam bude většina pohledávky převedena. Sloučení stran unie sice sama navrhla, nyní jí však vadí časový nátlak KDU-ČSL. Obě strany jsou ochotny o sloučení uvažovat v horizontu jednoho roku.
PRAHA - Čtyřkoaliční krize dosáhla včera svého vrcholu. Předseda lidovců Cyril Svoboda znovu potvrdil, že ve sloučení Občanské demokratické aliance s Unií svobody - DEU vidí jediné východisko, jak vyřešit současné spory. Vyvolal je plán ODA na splacení dluhu u České pojišťovny. Nejde přitom již jen o sloučení dvou stran. Ve hře je osud celé čtyřkoalice. Svoboda včera zdůraznil, že jeho strana nechce být ta, která bude zánik koalice iniciovat. "Záleží na tom, jak zareaguje US," řekl předseda lidovců. ODA se měla rozhodnout do včerejší půlnoci. Strana však dala jasně najevo, že vynucené sloučení pro ni není přijatelné. Po včerejším setkání s předsedkyní US-DEU Hanou Marvanovou, řekl Cyril Svoboda, že půlnoční termín je pro jeho stranu nepřekročitelný. Lidovci plánovali zahájit jednání o konečné podobě kandidátek do parlamentních voleb pouze s US-DEU. Unionisté však nejsou tak radikální a dávají ODA i jiné možnosti, například jiný způsob splácení dluhu. Aliance je ochotna přistoupit na všechny podmínky US-DEU kromě jediné. Nechce změnit nadaci (kterou sama spoluzaložila), kam bude většina pohledávky převedena. Sloučení stran unie sice sama navrhla, nyní jí však vadí časový nátlak KDU-ČSL. Obě strany jsou ochotny o sloučení uvažovat v horizontu jednoho roku.
</TEXT>
</DOC>
<DOC>
<DOCID>LN-20020121003</DOCID>
<DOCNO>LN-20020121003</DOCNO>
<DATE>01/21/02</DATE>
<TEXT>
Vladimír Železný odvádí pozornost od podstaty svého problému. A dělá to skvěle. Navzdory všem kouřovým clonám, které ředitel TV Nova vytváří, bychom však neměli zapomínat, že dluží jednu miliardu korun svým někdejším americkým investorům a peníze odmítá zaplatit. Proto se o něj zajímá policie, což je zcela v pořádku. Ještě v únoru 2001, krátce po vynesení nálezu amsterdamskou arbitráží, sliboval, že dluh splatí. "Zaplatím přibližně do pěti až sedmi týdnů. ... takže potrvá tak sedm týdnů, než budu moci konvertovat svá aktiva do podoby peněz a než získám ještě nějaké navíc, protože tolik aktiv opravdu nemám, abych mohl okamžitě sáhnout do kapsy a vyplatit jednu miliardu," řekl Železný. O pět měsíců později se objevila záhadná nadace Astrona. Ta prý Železného zbavila povinnosti dlužnou miliardu splatit. Člověk nemusí být policajt, aby cítil, že tu něco smrdí. Není to žádná politická kauza, není to žádné spiknutí, není to ani třídní odveta, jak tvrdí předseda zákonotvorné Poslanecké sněmovny Václav Klaus. Prostě jen existuje podezření, že se Železný snaží své investory podvést, aby nemusel peníze splácet. Proto se o něj zajímá policie, proto se dělají domovní prohlídky, proto Železného právníky vyslýchá policie. Zcela šokující je však propagandistická kampaň, kterou Železný rozpoutal za pomoci své televize, která mu vlastně ani nepatří, neboť vysílací licenci mu stát jen propůjčil. Hysterická moderátorka Sedmičky hájí Železného ve svém debatním pořadu a mluví o něm skoro tak často jako o svém traumatu z působení v České televizi. Nejhorší však je, že se do kampaně na ochranu "práv" po uši zadluženého podnikatele zapojil předseda ODS a jeden ze čtyř nejvlivnějších politiků ve státě - Václav Klaus. S naprosto klidnou tváří prohlašuje, že ho dluhy Vladimíra Železného nezajímají. Pro Klause je totiž zcela podružná odpověď na otázku, zda jeho miláček chtěl nebo nechtěl někoho podvést. Místo toho dělá všechno pro to, aby se spřátelený televizní ředitel úplně vyhnul vyšetřování. To je politické krytí par excellence. O takové pomoci si mohou živnostníci nechat jenom zdát. Klausova strana pro ně už pár let nehnula ani prstem. A není divu, když předseda ODS věnuje tolik času péči o zadlužené velkopodnikatele. To jenom Václava Junka vystřídal Vladimír Železný. Je v tom něco dekadentního, něco patologicky destruktivního. Jako celá politika Václava Klause. Kolikrát už jsme Klause slyšeli zastávat extrémní stanovisko jenom proto, aby se odlišil od většiny? Kolikrát jsme ho slyšeli provokovat? To samo o sobě ještě nemusí být nijak nebezpečné, dokud politik neútočí na samotné základy státu. A represivní orgány, které vynucují dodržování platných zákonů, k těmto základům rozhodně patří. Klausova podpora Železnému se přitom nedá interpretovat jinak než jako vzkaz vyšetřovateli Machalovi: Nechte Železného na pokoji! Ředitel TV Nova je teď pečený vařený na Slovensku. Startuje tam spuštění nové televize a intenzivně se stýká s tamními politiky. Naposledy si popovídal se slovenským prezidentem Schusterem, rozumí si však i s Vladimírem Mečiarem. Ztratí-li Železný současnou politickou podporu v Česku, úplný přesun na Slovensko by pro něj mohl být jistým řešením. Zvlášť pokud Mečiar zvítězí v příštích volbách. Železný by pak klidně mohl požádat i o slovenské občanství.
</TEXT>
</DOC>
<DOC>
<DOCID>LN-20020121004</DOCID>
<DOCNO>LN-20020121004</DOCNO>
<DATE>01/21/02</DATE>
<TITLE>
PRAHA - Radovan Vávra, který musel loni v říjnu předat francouzským manažerům vládu nad Komerční bankou, málem odjel řídit největší ruskou soukromou banku. Zatím ale už čtvrtý měsíc spočívá ve své "nezaměstnanosti". Tvrdí, že je spokojený, a když se poohlíží po novém místě, uvažuje spíš o zahraničí. Česká vláda schválila na konci června loňského roku prodej šedesátiprocentního balíku akcií v Komerční bance do rukou francouzské banky Société Générale. Když se špičkový bankéř Radovan Vávra koncem září 2001 dozvěděl, že není jedním ze dvou manažerů, kterého si francouzský vlastník vyvolil pro vedení Komerční banky, snažil se zachovat úsměv a zdání, že to pro něj není zklamání. Tehdy tomu jen málokdo věřil. Dnes, když Vávra hovoří o tom, že bylo pro něj dobré, že banku opustil, už působí přesvědčivěji. Dokonce se ani nezdá, že by se pokoušel tuto kapitolu vymazat ze svého života. "Velmi brzy se ukázalo, že já a francouzští manažeři jsme úplné protipóly. Vůbec by to nefungovalo," říká Vávra. S rukou položenou na baseballové čepici dodává: "Ano, dá se říci, že jsem pro ně byl příliš americký." Vávra si nyní užívá volna. Touto dobou už zase lyžuje v Krkonoších, odkud se teprve před týdnem vrátil. Věnuje se své ženě a také charitě. "Jsem nezaměstnaný," s oblibou proklamuje. Na otázky, kdo se bankéře, který kdysi s ostentativní suverenitou připustil, že je nejlepším svého druhu v zemi, snaží získat pro svůj byznys, lakonicky odpovídá, že mnoho nabídek vlastně nemá. "Tady v ČR už není moc pozic, které by mi někdo mohl nabídnout. Jsem otevřený i možnosti vést banku třeba v Mnichově," vysvětluje, proč se o něj lovci mozků neperou. To, že zahraniční angažmá je pro Vávru ambicí, prozrazuje, když začne sám konkrétněji popisovat námluvy firem o jeho služby. Nezmíní ani ČSA, ani Sazku, o nichž se spekulovalo jako o budoucím Vávrově zaměstnavateli. Jediná nabídka, která exbankéře skutečně zaujala, bylo křeslo generálního ředitele největší ruské privátní banky Alfa Bank.
</TITLE>
<HEADING>
S bankéři na tenis
</HEADING>
<TEXT>
"Místo v Moskvě mě lákalo, ale situace v rodině mi tenkrát nedovolovala uvažovat o tom, odjet tak daleko. To prostě nepřicházelo v úvahu. Kdybych dostal nabídku dnes, asi bych přijal," zamýšlí se Vávra. Bankéř, který byl chválen za to, jak připravil Komerční banku k privatizaci, by tak na trhu práce značně získal na ceně. Zkušenost s řízením ruské banky by dodala jeho jménu i renomé v zahraničí. "Myslím, že tady už se nemám moc co naučit," končí úvahy nad tím, zda by vůbec přijal práci v českém bankovnictví. Vávru katapultoval mezi špičkové bankéře stát, když ho pověřil, aby z neprodejné banky, která snad nejvíc na českém trhu v minulosti trpěla špatnými top manažery, vytvořil "zboží", o které by se začali ucházet investoři ze zahraničí. Řada manažerů zvučnějších jmen tehdy nabídku ministra Mertlíka odmítla. Mimo jiné i proto, že věděli, že ten, kdo banku od státu koupí, bude mít své představy, své lidi. A měli pravdu. Že nemohl banku budovat dál? Hořkost prý necítí. Vávra se ani nestáhl do ústraní, v bankovních kruzích se podle svých slov stále pohybuje. Například s bankéři hraje tenis. Dokonce se často stýká s mužem, který usedl na jeho post. Když hovoří o Francouzi Juanovi, neřekne mu jinak než křestním jménem - Alexis. "Neřekl bych, že jsme přátelé, ale vídáme se často. Ne, neradím mu," směje se Vávra. Bývalý ředitel si dokonce ponechal akcie Komerční banky, které získal jako její ředitel. Znamená to, že francouzské budoucnosti bývalé bankovní dámy věří? "Řekl bych spíš, že věřím trhu a tomu, že se akcie dostanou tam, kam experti očekávají. Pak je prodám." Ještě na konci roku se při volbě manažera roku Radovan Vávra objevil paradoxně o několik stupínků výš než Tomas Spurny, kterého si Francouzi na rozdíl od Vávry nechali. Chvíli poté, co kroutí hlavou nad otázkou, zda mu k odchodu z postu generálního ředitele Spurny pomohl, zazvoní Vávrův mobilní telefon. Ukazuje jeho displej, na kterém stojí Tomas Spurny: "Tady vidíte, že nejsme nepřátelé." Zvedá mobil a spustí: "Ahoj, Tomáši...". Když s ním domluví, dodává větu, která nechává prostor pro spekulace: "Nevím, jakou roli sehrál v mém odchodu. Jedině on ví, jak se choval. Nezabývám se tím." A jak k cestě z Komerční banky přispěl jeho slavný výrok o nejlepším bankéři? "Nemyslím si, že by taková věc mohla ovlivnit zcela racionální uvažování o tom, kdo má vést banku," soudí Vávra. Své otevřenosti k médiím (Vávra hovořil často o výši svých odměn na nejvyšším postu v KB) nelituje. Víru ve své schopnosti rozhodně neztratil. "Já opravdu stále jsem nejlepším bankéřem v Čechách a nestydím se to říci."
"Místo v Moskvě mě lákalo, ale situace v rodině mi tenkrát nedovolovala uvažovat o tom, odjet tak daleko. To prostě nepřicházelo v úvahu. Kdybych dostal nabídku dnes, asi bych přijal," zamýšlí se Vávra. Bankéř, který byl chválen za to, jak připravil Komerční banku k privatizaci, by tak na trhu práce značně získal na ceně. Zkušenost s řízením ruské banky by dodala jeho jménu i renomé v zahraničí. "Myslím, že tady už se nemám moc co naučit," končí úvahy nad tím, zda by vůbec přijal práci v českém bankovnictví. Vávru katapultoval mezi špičkové bankéře stát, když ho pověřil, aby z neprodejné banky, která snad nejvíc na českém trhu v minulosti trpěla špatnými top manažery, vytvořil "zboží", o které by se začali ucházet investoři ze zahraničí. Řada manažerů zvučnějších jmen tehdy nabídku ministra Mertlíka odmítla. Mimo jiné i proto, že věděli, že ten, kdo banku od státu koupí, bude mít své představy, své lidi. A měli pravdu. Že nemohl banku budovat dál? Hořkost prý necítí. Vávra se ani nestáhl do ústraní, v bankovních kruzích se podle svých slov stále pohybuje. Například s bankéři hraje tenis. Dokonce se často stýká s mužem, který usedl na jeho post. Když hovoří o Francouzi Juanovi, neřekne mu jinak než křestním jménem - Alexis. "Neřekl bych, že jsme přátelé, ale vídáme se často. Ne, neradím mu," směje se Vávra. Bývalý ředitel si dokonce ponechal akcie Komerční banky, které získal jako její ředitel. Znamená to, že francouzské budoucnosti bývalé bankovní dámy věří? "Řekl bych spíš, že věřím trhu a tomu, že se akcie dostanou tam, kam experti očekávají. Pak je prodám." Ještě na konci roku se při volbě manažera roku Radovan Vávra objevil paradoxně o několik stupínků výš než Tomas Spurny, kterého si Francouzi na rozdíl od Vávry nechali. Chvíli poté, co kroutí hlavou nad otázkou, zda mu k odchodu z postu generálního ředitele Spurny pomohl, zazvoní Vávrův mobilní telefon. Ukazuje jeho displej, na kterém stojí Tomas Spurny: "Tady vidíte, že nejsme nepřátelé." Zvedá mobil a spustí: "Ahoj, Tomáši...". Když s ním domluví, dodává větu, která nechává prostor pro spekulace: "Nevím, jakou roli sehrál v mém odchodu. Jedině on ví, jak se choval. Nezabývám se tím." A jak k cestě z Komerční banky přispěl jeho slavný výrok o nejlepším bankéři? "Nemyslím si, že by taková věc mohla ovlivnit zcela racionální uvažování o tom, kdo má vést banku," soudí Vávra. Své otevřenosti k médiím (Vávra hovořil často o výši svých odměn na nejvyšším postu v KB) nelituje. Víru ve své schopnosti rozhodně neztratil. "Já opravdu stále jsem nejlepším bankéřem v Čechách a nestydím se to říci."
</TEXT>
</DOC>
<DOC>
<DOCID>LN-20020121005</DOCID>
<DOCNO>LN-20020121005</DOCNO>
<DATE>01/21/02</DATE>
<TEXT>
Války, i ty diplomatické, vznikají často kvůli úplným hloupostem. Ta probíhající česko-rakouská začala pro jednu nešťastnou větu českého premiéra, pronesenou v proudu úvah vjednom komerčním rádiu. Za normálních podmínek by si takového plácnutí odcházejícího politika sotvakdo povšiml. To by ovšem rakouská politická scéna nesměla být protknutá strachem z předvolebního běsnění Haiderových Svobodných. Korutanský hejtman se samozřejmě ozval a ostatním politickým stranám nezbylo než Haidera proti Zemanovi podržet. Jinou možnost, jak mu vzít domácí vítr z plachet, prostě neměli. Působí ovšem hodně směšně, když prezident Thomas Klestil protestuje až ve chvíli, kdy ho k tomu vyzve předseda poslaneckého klubu Svobodných. Pro dnešní česko-rakouskou hádku je to typické. Všechno totiž běží v režii Jörga Haidera: protičeské nálady v Rakousku (díky Zemanovi) sílí, političtí soupeři korutanského vlastence podporují a ještě přitom garantují demokratičnost jeho partaje. Vše zlé bylo zapomenuto. Jako by Haider nikdy nešířil nacionální propagandu a nechoval se xenofobně. I demokrati někdy raději zapomenou. V zájmu demokracie, samozřejmě.
</TEXT>
</DOC>
<DOC>
<DOCID>LN-20020121006</DOCID>
<DOCNO>LN-20020121006</DOCNO>
<DATE>01/21/02</DATE>
<TITLE>
Policie zná tvář plzeňského vraha
</TITLE>
<GEOGRAPHY>PLZEŇ</GEOGRAPHY>
<TEXT>
Západočeskou metropolí obchází strach. Plzeňané se obávají dosud neznámého dvojnásobného vraha, který v sobotu dopoledne přepadl zlatnictví na Americké třídě v centru města. Aniž by z obchodu cokoli ukradl, střelil do hlavy sedmadvacetiletou prodavačku a při útěku z klenotnictví zabil ještě staršího muže, který se ho snažil zastavit. Neznámému lupiči se pak podařilo zmizet. Přestože policisté vzápětí prohledali okolní domy, vraždícího lupiče se jim zatím dopadnout nepodařilo. Díky mnoha svědkům tragické události se ale policii podařilo sestavit portrét pachatele. Z městských průmyslových kamer se také podařilo získat záběry vraha čtvrt hodiny před činem. Celý zbytek víkendu pak před klenotnictví na Americké třídě nosili lidé květiny, aby uctili památku obou obětí. "Velmi často chodím do vedlejší trafiky. Co se stalo, je hrozné. Střílí se už ve dne v noci a odnášejí to nevinní lidé," řekla Libuše Zíková. "Mám strach. Nikdy nevíte, kde do vás kdo začne bezmyšlenkovitě střílet," dodává. Celá tragédie se odehrálaá v sobotu krátce před desátou hodinou dopolední. Do klenotnictví na Americké třídě vstupuje zhruba pětačtyřicetiletý muž v šedém plášti, v pase převázaném opaskem. Na hlavě má šedého kulicha, pod baloňákem třímá zbraň.
</TEXT>
<HEADING>
Policie zatím neví, co se v obchodě stalo
</HEADING>
<TEXT>
V obchodě v tu chvíli kromě sedmadvacetileté prodavačky z Rokycan nikdo nebyl. Co přesně se ve zlatnictví odehrálo a proč lupič použil zbraň, plzeňská policie podle své mluvčí Romany Svobodové zatím netuší. Jisté je jen to, že po několika minutách slyšeli lidé čekající na zastávce před obchodem výstřel. Poté už asi sto pětasedmdesát centimetrů vysoký muž silnější postavy s baculatým pobledlým obličejem vyběhl ven. Do cesty se mu postavil sedmapadesátiletý muž. Vrah nedbal na přihlížející lidi, vytáhl pistoli a bez jediného varování zasahl muže do hlavy. Ten okamžitě klesl mrtev k zemi. Vrah poté zamířil do Martinské ulice, kde jej lidé viděli naposledy.
</TEXT>
<HEADING>
Snaha lékařů zachránit prodavačku byla marná
</HEADING>
<TEXT>
Prodavačka ještě zhruba tři hodiny bojovala o život. Přivolaná sanitka ji okamžitě převezla do nemocnice. V půl jedné však těžkému zranění podléhla. "Dvě a půl hodiny bojovali lékaři o její život, ale závažné zranění hlavy nebylo slučitelné se životem," popisuje později internetovému deníku iDnes administrátorka nemocnice Nina Müllerová. Policie poté zjistila, že v klenotnictví nechybí zboží, ani peníze. Vrah obchod přepadl zhruba hodinu po otevření a v pokladně ještě nebyla žádná tržba. Prohledávání okolních bytů a domů bylo marné. Uzavírat "výjezdovky" z Plzně by podle policejní mluvčí Svobodové bylo zbytečné. "Ještě jsme neměli popis pachatele. Nevěděli jsme, koho chytat. Okamžité uzavírky by proto neměly smysl," vysvětluje v neděli. Jinak ovšem o podrobnostech vyšetřování příliš informovat nechce. "Nějaké stopy už kolegové mají. Ale víc v tuto chvíli prozradit nemohu," tvrdí. Prozradit nechce ani to, jaké mají kriminalisté vyšetřovací verze: "Mohu jen říct, že nějaké už máme."
</TEXT>
<HEADING>
Psychopat, nebo mafián?
</HEADING>
<TEXT>
To lidé, kteří před zlatnictví nosí květiny a svíčky, o "svých" verzích mluví naprosto otevřeně. "Šlo asi o vyřizování účtů. Vždyť ten obchod patří cizincům odněkud z Východu," řekl v neděli Jiří Kilberk, jenž byl na místě i patnáct minut po incidentu. "Musel to udělat nějaký psychopat. Mafii bych v tomhle případě nevěřila. Přeci by šli proti majitelům, ne proti bezbranné prodavačce. Každopádně je to hrůza," domnívá se naopak žena ve středních letech. "Byl to blázen. Ale to je tím, že tady v centru policie hlídkuje málo. Spoléhají na to, že je Americká frekventovanou třídou," přidává se její partnerka v rozhovoru. K zavřenému obchodu přišel v neděli odpoledne položit květiny i chorvatský majitel obchodu Anton Ukaj. "Určitě to byl magor a psychopat. Tohle by přece nikdo normální neudělal," řekl s očima zalitýma slzami. "Nejvíc mě mrzí, že si raději nevzal všechno zlato a neodešel. Že přišla o život ta nevinná dívka, mě trápí ze všeho nejvíc," konstatuje Ukaj. "Byla hrozně milá, šikovná a spolehlivá, byl jsem s ní vždy velmi spokojen. Navíc měla pevný vztah, pravou lásku, a příteli byla naprosto věrná. Myslím, že plánovali svatbu," dodává. Že by však mohlo jít o "vyřizování si účtů", Ukaj rezolutně odmítá: "Obchod mám asi rok a nikdy jsem s nikým neměl vůbec žádné problémy."
POPIS PACHATELE: Podle policie je hledaný vrah asi 175 centimetrů vysoký, silnější postavy. Má baculatý, pobledlý obličej a malé, úzké oči. Na sobě měl světle šedý plášť, přepásaný opaskem. Na hlavě měl šedý plátěný klobouk.
Pramen: Policie ČR
</TEXT>
</DOC>
<DOC>
<DOCID>LN-20020121007</DOCID>
<DOCNO>LN-20020121007</DOCNO>
<DATE>01/21/02</DATE>
<TITLE>
Marvanová ODA hájí, Svoboda jí jde po krku. Debata o tom, jak zbavit alianci starých dluhů, hrozí přerůst v rozpad celé čtyřkoalice.
</TITLE>
<GEOGRAPHY>PRAHA</GEOGRAPHY>
<TEXT>
Lidovecké ultimátum úderem včerejší půlnoci vypršelo. ODA měla do té doby oznámit, zda souhlasí se svým sloučením s Unií svobody-DEU, čímž by na unii přešel celý její bezmála sedmdesátimilionový dluh. Druhou alternativou bylo, že zástupci ODA opustí společné čtyřkoaliční kandidátky. Výsledek ultimáta je ale zatím nulový. A to i když celý uplynulý víkend vyplnila dvoustranná jednání mezi politiky čtyřkoalice. Po závěrečné schůzce s šéfkou unie Hanou Marvanovou ale šéf lidové strany Cyril Svoboda včera večer pouze zopakoval: "Termín, který jsme stanovili, je nepřekročitelný. Po jeho vypršení vyzveme Unii svobody k jednání." Na schůzce se Marvanová snažila Svobodu přesvědčit, aby strana ultimátum stáhla, protože ani ODA, ani US-DEU na něj nejsou ochotny přistoupit. Argumentovala zejména tím, že aliance zprůhlední řešení svého dluhu. "Mám od Michaela Žantovského příslib, že jsou k tomu připraveni," říká Marvanová. Sama ODA na ultimátum lidovců reagovala pouze prohlášením svého vedení: "Pro ODA jsou nepřijatelné návrhy, které se výslovně či prakticky rovnají vynucené likvidaci ODA." Žantovský k tomu pouze dodal: "Na ultimáta nebudeme reagovat." Unie a ODA argumentují hlavně tím, že snaha lidovců vytlačit ODA z kandidátek je v přímém rozporu s dohodou o volební spolupráci, kterou čtyřkoalice uzavřela loni v říjnu. Ta stanoví, že jakákoli změna na kandidátkách je možná jen "na základě konsenzuálního rozhodnutí politické rady čtyřkoalice". Kterýkoli z osmi členů rady - tedy i Michael Žantovský - může změnu kandidátek zablokovat. Svoboda ale tvrdí, že pokud některá strana nedodržuje své vlastní závazky, pak nemůže chtít, aby je dodržovali ostatní.
</TEXT>
<HEADING>
Dilema US: s ODA, či lidovci?
</HEADING>
<TEXT>
Co bude dál, není jisté. Lidovci dnes oficiálně vyzvou unii, aby společně připravili nové kandidátky - již bez ODA. Unie ale předem říká, že to odmítne, pokud jí ODA do úterka potvrdí svou ochotu splácení dluhu maximálně zprůhlednit a zrychlit. "Nechceme v žádném případě rozbíjet čtyřkoalici. Záleží na tom, jak zareaguje US," řekl včera Svoboda. Místopředseda Jan Kasal, jehož křídlo v KDU-ČSL údajně za ultimátem stojí, ale říká: "ODA nás jen zkouší. Že by KDU-ČSL ze svého požadavku ustoupila, není možné. A věříme, že si Unie svobody ve čtyřkoalici zvolí správného partnera." Neoficiálně funkcionáři unie vysvětlují manévr lidovců jako zjevnou snahu rozbít celou čtyřkoalici. "Konečně chápeme, proč lidovci zatím nechtěli rozjet volební kampaň," říká jeden z nich.
Dosavadní krize ve čtyřkoalici
</TEXT>
<HEADING>
LEDEN 1999: ROZPOČTOVÁ ZRADA
</HEADING>
<TEXT>
KDU-ČSL pomohla levicové vládě prosadit státní rozpočet a spolu s tím podpořila i některé návrhy KSČM. Výsledkem byla hluboká roztržka se zbývajícími stranami čtyřkoalice.
</TEXT>
<HEADING>
LEDEN 2001: BITVA O LÍDRA
</HEADING>
<TEXT>
Strany se tvrdě střetly o osobu volebního lídra čtyřkoalice. Ze tří kandidátů byl nakonec vybrán čtvrtý, Cyril Svoboda, postup KDU-ČSL při vyjednávání vzbudil odpor partnerů.
</TEXT>
<HEADING>
BŘEZEN 2001: STŘET O STÍNOVOU VLÁDU
</HEADING>
<TEXT>
Sestavování stínové vlády skončilo Svobodovou rezignací a lídrem se stal Karel Kühnl. Na protest proti tomu, že si KDU-ČSL prosadila do týmu Miroslava Kalouska, opustila Hana Marvanová vedení čtyřkoalice.
</TEXT>
<HEADING>
PROSINEC 2001: NŮŽ NA KRK ODA
</HEADING>
<TEXT>
KDU-ČSL dala ODA měsíční ultimátum, aby si vyřešila svůj letitý dluh ve výši 68 milionů korun. Po vypršení ultimáta a odmítnutí návrhu aliance vyzvala stranu k rozpuštění v US-DEU. mrk
KDU-ČSL dala ODA měsíční ultimátum, aby si vyřešila svůj letitý dluh ve výši 68 milionů korun. Po vypršení ultimáta a odmítnutí návrhu aliance vyzvala stranu k rozpuštění v US-DEU. mrk
</TEXT>
</DOC>
<DOC>
<DOCID>LN-20020121008</DOCID>
<DOCNO>LN-20020121008</DOCNO>
<DATE>01/21/02</DATE>
<GEOGRAPHY>NYMBURK</GEOGRAPHY>
<TEXT>
Předsedou Romské občanské iniciativy (ROI) se o víkendu opět stal Štefan Ličartovský. O jeho zvolení rozhodli delegáti šestého sjezdu strany v Nymburce. Ličartovský se chce podle svých slov zaměřit hlavně na bytové a pracovní problémy Romů. Místopředsedy delegáti zvolili Josefa Kotlára, Miroslava Kariku, Marka Poláka a Jozefa Baláže. Staronový předseda se hodlá vypořádat s nedostatkem kvalitních bytů pro Romy. Chce zlepšit jejich pracovní příležitosti, především lepší spoluprací s romskými podnikateli. Konference se zabývala i podobou národního romského parlamentu, který má sjednotit Romy a zastupovat je při jednání s vládou, státními institucemi a zahraničními organizacemi.
</TEXT>
</DOC>
<DOC>
<DOCID>LN-20020121009</DOCID>
<DOCNO>LN-20020121009</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Senátoři KDU-ČSL chtějí novelou zákona o požární ochraně obcím uložit, aby přispívaly všem svým dobrovolným hasičům na výcvik. Obec má podle předlohy přidávat svému hasičskému sboru nejméně čtvrtinu částky, kterou hasiči mezi sebou vyberou za rok na členských příspěvcích. Podle dosavadní úpravy mají obce zajišťovat pouze činnost zásahových jednotek sboru dobrovolných hasičů.
</TEXT>
</DOC>
<DOC>
<DOCID>LN-20020121010</DOCID>
<DOCNO>LN-20020121010</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Kladenští horníci, kteří odcházejí z uzavíraných dolů Schöller a Tuchlovice, dostanou odstupné ve výši pětinásobku průměrné mzdy. Řekl to předseda hornických odborů Cyril Zapletal. Představenstvo vlastnické firmy Českomoravské doly propustí od února do června přes 1100 zaměstnanců obou dolů. Na Kladensku tím ukončí těžbu uhlí. Společnost se tak rozhodla v souvislosti s loňským výbuchem metanu v dole Schöller. Přizpůsobení obou šachet přísnějším normám by bylo tak drahé, že by se jejich provoz nevyplatil.
</TEXT>
</DOC>
<DOC>
<DOCID>LN-20020121011</DOCID>
<DOCNO>LN-20020121011</DOCNO>
<DATE>01/21/02</DATE>
<TEXT>
ČESKÁ LÍPA - Dvanáct lidí bylo včera zraněno při ranní nehodě autobusu nedaleko Stvolínek na Českolipsku. Dva z nich byli odvezeni do nemocnice, jejich zranění však nejsou vážná. Řidič zřejmě dostal na kluzké vozovce smyk a vůz se převrátil do příkopu, řekl policejní operační důstojník. Příčina nehody se stále vyšetřuje. Na kluzké vozovce nedaleko havarovali i hasiči a sanitky jedoucí na pomoc. Jeden ze sanitních vozů se srazil v protisměru s osobním automobilem.
</TEXT>
</DOC>
<DOC>
<DOCID>LN-20020121012</DOCID>
<DOCNO>LN-20020121012</DOCNO>
<DATE>01/21/02</DATE>
<TITLE>
PRAHA - Mnoho fanoušků i odpůrců Vladimíra Železného v sobotu jistě netrpělivě čekalo na obvyklý monolog šéfa Novy v pořadu Volejte řediteli! Uplynulý týden totiž přinesl řadu dramatických událostí, které se Novy a Železného bezprostředně týkaly: jeho zadržení, obvinění, Klausovu reakci na dopis voličů... Železný se do svých kritiků pustil hned po přání dobré chuti. Tentokrát ovšem hájil nejen vlastní barvy, ale i předsedu sněmovny Václava Klause. Jako první na přetřes přišel titulní článek deníku Blesk, v němž minulý týden podílník společnosti CET 21 Peter Kršák oznámil, že dal Železnému výpověď. Vysvětlení ředitele bylo jednoduché: Kršák je blázen a Blesk lže. Další na řadě byli lidé, kteří obeslali Václava Klause dopisem, v němž ho mimo jiné žádají, aby objasnil svůj vztah k Vladimíru Železnému a vysvětlil, proč mu poskytuje veřejnou politickou podporu. Vladimír Železný tento dopis přirovnal k peticím, jež před padesáti lety požadovaly trest smrti pro Rudolfa Slánského či herečku Štěpničkovou. "To milují, je to velké, okázalé gesto, téměř jako na jevišti," vzkázal na adresu umělců, kteří Klause obeslali. Navíc jde podle Železného o cílenou kampaň. "Já jsem si uvědomil, že ve volebním roce obchodní spor Novy může být tímto způsobem báječně použit jako politická zbraň. Někdo prostě neodolal pokušení a zaostřil to právě tímto směrem," dodal.
</TITLE>
<HEADING>
Menzel odmítá Železného nařčení
</HEADING>
<TEXT>
Takovou reakci považují iniciátoři dopisu za "paranoidní úvahu". "To už je za hranicí zdravého rozumu. Jakékoli načasování přece bylo v rukou pana Klause. My jsme jen reagovali na jeho demonstrativní schůzku s panem Železným," řekl jeden z autorů dopisu Ladislav Smoljak. Stejně takové nařčení odmítá i Jiří Menzel, jehož podpis se pod dopisem také objevil. "My, co jsme ten dopis podepsali, přece nepředstavujeme žádnou politickou stranu nebo skupinu. Třeba já bych osobně hrozně rád volil ODS, ale děsí mě právě její podezřelé propojení s Vladimírem Železným," tvrdí Menzel. Právě do něj se šéf Novy opřel. Připomněl, že Menzel je antichartista a že kdysi v Nově také pobíral honorář. Vzápětí jej vyzval, aby vydělané peníze věnoval na charitu. "Takové výroky o mé osobě jen svědčí o tom, že pan Železný své podezřelé kličkování mezi paragrafy není schopen poctivě vysvětlit," řekl včera LN Jiří Menzel. Smoljak a Menzel reagovali i na Železného řečnickou otázku: "Proč v té petici není uváděn Miloš Zeman? (...) Proč tam nejsou další politické osobnosti?" Oba tvrdí, že o schůzkách Železného se Zemanem neslyšeli. "Naopak setkání s Klausem mělo obrovskou publicitu, bylo to jednoznačné vyjádření politické podpory. Proto je podle nás právě Klaus tím, kdo by mohl být důvodně podezřelý z ovlivňování vyšetřování. Nikoli Zeman," prohlásil Smoljak. Čas by v sobotu zbyl i pro Železného komentáře k novému obvinění z poškozování věřitele. To mu však již před časem rada pro vysílání zakázala. Železný tak tuto událost musel vynechat a konstatoval: "Ptáte se na ni, ale vyjadřovat se nebudeme."
Takovou reakci považují iniciátoři dopisu za "paranoidní úvahu". "To už je za hranicí zdravého rozumu. Jakékoli načasování přece bylo v rukou pana Klause. My jsme jen reagovali na jeho demonstrativní schůzku s panem Železným," řekl jeden z autorů dopisu Ladislav Smoljak. Stejně takové nařčení odmítá i Jiří Menzel, jehož podpis se pod dopisem také objevil. "My, co jsme ten dopis podepsali, přece nepředstavujeme žádnou politickou stranu nebo skupinu. Třeba já bych osobně hrozně rád volil ODS, ale děsí mě právě její podezřelé propojení s Vladimírem Železným," tvrdí Menzel. Právě do něj se šéf Novy opřel. Připomněl, že Menzel je antichartista a že kdysi v Nově také pobíral honorář. Vzápětí jej vyzval, aby vydělané peníze věnoval na charitu. "Takové výroky o mé osobě jen svědčí o tom, že pan Železný své podezřelé kličkování mezi paragrafy není schopen poctivě vysvětlit," řekl včera LN Jiří Menzel. Smoljak a Menzel reagovali i na Železného řečnickou otázku: "Proč v té petici není uváděn Miloš Zeman? (...) Proč tam nejsou další politické osobnosti?" Oba tvrdí, že o schůzkách Železného se Zemanem neslyšeli. "Naopak setkání s Klausem mělo obrovskou publicitu, bylo to jednoznačné vyjádření politické podpory. Proto je podle nás právě Klaus tím, kdo by mohl být důvodně podezřelý z ovlivňování vyšetřování. Nikoli Zeman," prohlásil Smoljak. Čas by v sobotu zbyl i pro Železného komentáře k novému obvinění z poškozování věřitele. To mu však již před časem rada pro vysílání zakázala. Železný tak tuto událost musel vynechat a konstatoval: "Ptáte se na ni, ale vyjadřovat se nebudeme."
</TEXT>
</DOC>
<DOC>
<DOCID>LN-20020121013</DOCID>
<DOCNO>LN-20020121013</DOCNO>
<DATE>01/21/02</DATE>
<TEXT>
ČESKÉ BUDĚJOVICE - Čtvrteční požár budovy českobudějovické kriminální služby neovlivní další objasňování trestné činnosti pachatelů, kteří založením ohně zřejmě chtěli zničit důležité dokumenty. Jihočeský policejní mluvčí Dušan Klícha zároveň popřel informace některých médií, že požár způsobily výbušniny. "V objektu nebyly nalezeny žádné bomby a výbušniny. Instalované zápalné systémy měly zničit spisový materiál a s tím pachatelé zřejmě kalkulovali. Avšak tento čin nebude mít na další objasňování jejich trestné činnosti žádný vliv," uvedl mluvčí. Požár vypukl ve čtvrtek ráno. Neznámý pachatel přelezl plot policejního objektu a sklepním oknem vnikl do budovy služby kriminální policie a vyšetřování. Oheň zničil část spisového materiálu, poškodil a zničil část vybavení kanceláří, včetně rozvodu elektrické a počítačové sítě.
</TEXT>
</DOC>
<DOC>
<DOCID>LN-20020121014</DOCID>
<DOCNO>LN-20020121014</DOCNO>
<DATE>01/21/02</DATE>
<TITLE>
Konflikty mezi stranami mohou poškodit renomé u voličů, tvrdí šéf KDU-ČSL Cyril Svoboda.
</TITLE>
<TEXT>
Co bude následovat po půlnoci, až vyprší ultimátum, které vaše strana ODA dala?
Budeme jednat. Zahájíme jednání s US. Nechceme v žádném případě rozbíjet čtyřkoalici. Záleží na tom, jak Unie svobody zareaguje.
Nebojíte se, že se spor odrazí v poklesu preferencí voličů?
Konflikty mezi partnery mohou poškodit renomé u voličů, ale myslím, že tady žádný fatální konflikt nehrozí. Nechceme se však dohodou za každou cenu dostat do situace, kdy si voliči řeknou, že při řešení problémů jednáme jako ty politické strany, s nimiž soutěžíme.
Co tedy nastane, když US ze svého odmítavého postoje k vašemu návrhu neustoupí?
Tento stav předně nenastal. Jsem přesvědčen, že jednat budeme.
Strany čtyřkoalice podepsaly smlouvu o volební spolupráci, která říká, že do schválených kandidátek lze zasáhnout, jen pokud se na tom dohodnou všechny čtyři subjekty. Není postoj vaší strany porušením dohody?
Je pravda, že tato smlouva existuje, ale své kandidátky každá strana, která bude kandidovat ve volbách, bude teprve podávat. Jsou to dvě věci vedle sebe. Na jedné straně smlouva o kandidátkách, na druhé závazek dluhu. Musí platit obojí. Pokud někdo sám závazky nedodržuje, těžko může chtít po ostatních, aby je dodržovali. Dodržovat smlouvy se musí ve všech případech.
</TEXT>
</DOC>
<DOC>
<DOCID>LN-20020121015</DOCID>
<DOCNO>LN-20020121015</DOCNO>
<DATE>01/21/02</DATE>
<TITLE>
Odmítáme lidovecké ultimátum, říká šéfka US-DEU Hana Marvanová.
</TITLE>
<TEXT>
LN: Lidovci vás dnes vyzvou k jednání o nových kandidátkách - již bez ODA?
Já jsem už v neděli pana Svobodu informovala, že pokud je ODA připravena přistoupit na změny ve způsobu řešení dluhu, není důvod trvat na ultimátu. A pak je tu prostor k jednání.
LN: KDU-ČSL ale na ultimátu dál trvá. Postaví se Unie svobody za ODA?
Nehájím ODA, ale US. A vadí mi, že ono ultimátum míří i vůči US-DEU. A my nejsme ochotni jednat pod jakýmikoliv ultimáty.
LN: Necítíte tedy, že se blížíte k dilematu, zda jít dál s lidovci, anebo s ODA?
To je špatně postavené dilema. My budeme stát za čtyřkoalicí, v níž se zásadní problémy řeší vždy dohodou všech stran.
LN: Jak je možné technicky vyloučit ODA z kandidátek? Vaše říjnová vodohoda to bez souhlasu všech stran neumožňuje.
Samozřejmě že to není možné. Ona poslední smlouva neumožňuje měnit kandidátky jinak než po dohodě všech stran. Kdybychom přistoupili na něco jiného, porušili bychom vlastní smlouvy.
</TEXT>
<HEADING>
LN: Jak si tedy vysvětlujete poslední manévr KDU-ČSL?
</HEADING>
<TEXT>
To se mohu jen dohadovat. Pro mě jako pro právníka platí, že smlouvy se ctí. A věřím, že i KDU-ČSL bude tento princip hájit. Vyvolání konfliktu není cestou k řešení problému.
To se mohu jen dohadovat. Pro mě jako pro právníka platí, že smlouvy se ctí. A věřím, že i KDU-ČSL bude tento princip hájit. Vyvolání konfliktu není cestou k řešení problému.
</TEXT>
</DOC>
<DOC>
<DOCID>LN-20020121016</DOCID>
<DOCNO>LN-20020121016</DOCNO>
<DATE>01/21/02</DATE>
<TITLE>
Slovní přestřelka Zeman - Haider přerostla v mezinárodní konflikt
</TITLE>
<TEXT>
Rakouský týdeník Profil dnes přinesl rozsáhlý rozhovor s českým premiérem Milošem Zemanem. Lidové noviny publikují vybrané úryvky z tohoto interview.
Petiční akce Veto Temelínu" běží. Co byste poradil lidem, kteří se obávají Temelína, ale ještě váhají, zda mají petici podepsat?
Nechci se vměšovat do vnitřních záležitostí Rakouska. Referendum je věcí Rakušanů, nikoli Čechů. Ale organizátoři referenda oklamali rakouské voliče, protože toto referendum není zaměřeno proti Temelínu, nýbrž proti členství ČR v EU. Pan Haider by měl mít tolik odvahy, aby vysvětlil skutečný cíl referenda: Je proti rozšíření EU.
P: Ale Rakušané si dělají starosti o bezpečnost Temelína, který leží v blízkosti hranic, především kvůli příliš častým poruchám...
Začněme se už konečně bavit o bezpečnostních normách všech jaderných elektráren v zemích sousedících s Rakouskem. Rakušané neměli žádné námitky vůči jaderné elektrárně Dukovany, která byla spuštěna před 15 lety. V rakouských debatách proto vidím jistý druh přetvářky ... I já chci chránit české obyvatelstvo před jaderným nebezpečím ... Ale chtěl bych znovu zdůraznit, že jaderní experti EU a dalších mezinárodních organizací nám mnohokrát potvrdili, že Temelín je nejbezpečnější jaderná elektrárna v celé Evropě.
</TEXT>
<HEADING>
P: Zastavení Temelína tedy nepřichází v úvahu?
</HEADING>
<TEXT>
Na základě dohody s vládou kancléře Schüssela, kterou zprostředkoval komisař EU Verheugen, jsme se zavázali k dodatečným bezpečnostním opatřením. Proto nerozumím tomu, proč Rakušané neustále protestují proti Temelínu, a ne proti Dukovanům, Jaslovským Bohunicím ... či proti německým a francouzským elektrárnám. To je přece licoměrnost. Pouze někdo, kdo není informován - vyhýbám se pojmu idiot - , může tuto petici podporovat.
Podepíše-li petici milion Rakušanů nebo více, bude to mít nějaký vliv na českou vládu?
Moje reakce je založena na mezinárodním právu. Díky moudrosti kancléře Schüssela jsme ukončili proces z Melku společnou dohodou. Byl to rozumný kompromis, k jehož realizaci jsem se zavázal. Očekávám, že se toho budou držet i Rakušané.
I když petici podepíše více než milion Rakušanů, ovlivní vás to jen tak málo?
Jsem označován za nejprovokativnějšího politika v Evropě. A toho se přidržím i nyní: Kolik Rakušanů podpořilo anšlus" v roce 1938?
A byl výsledek referenda dostatečným argumentem pro připojení Rakouska k Německu?
Srovnání kulhá. Referendum pod nadvládou národních socialistů se nekonalo za demokratických podmínek ... Navíc by se nemělo zapomínat, že ne všichni Rakušané nad anšlusem" jásali.
Ne všichni, ale drtivá většina.
Vicekancléřka Riessová-Passerová prohlásila, že očekává nová jednání o Temelíně s vaší nebo novou vládou, která vzejde z červnových voleb.
Každá nová vláda bude vůči Vídni postupovat tvrději než mimořádně flexibilní vláda za mého předsednictví. Proto nejsou tyto naděje oprávněné ... Proto velmi oceňuji, že ÖVP, SPÖ a Zelení referendum kritizují.
Odpůrci atomu v Rakousku kritizovali, že jste na dodatečná bezpečnostní opatření dali jen 110 milionů korun.
Jisté je jedno: v Temelíně budou provedena dodatečná rozsáhlá bezpečnostní opatření. Akceptoval jsem i to, že dohody se Schüsselem budou součástí smlouvy o přistoupení ČR k EU. Tehdy jsem to prosadil proti vlastním lidem. Očekávám proto od rakouské vlády, že i ona se bude držet těchto ujednání...
Vylučujete, že příští vláda bude s FPÖ o Temelíně jednat?
Nedokážu si představit žádnou českou vládu, která by byla v této otázce měkčí. Dovedu si ale představit vládu, která by byla daleko tvrdší.
Ani Václava Klause jako nového možného premiéra by nebylo možné získat pro zastavení Temelína?
S Václavem Klausem jsem o tom často hovořil. Mluvíme jedním hlasem. Dokonce mi vyčítal, že proti Vídni vystupuji příliš měkce.
Může referendum negativně ovlivnit dobré hospodářské vztahy mezi ČR a Rakouskem?
Samozřejmě vztahy mohou utrpět. Politika a hospodářství jsou vždy propojeny, a protože jsem nejprovokativnější evropský politik, chci říct ještě něco: Rakousko nebylo první obětí Hitlerova Německa, nýbrž jeho první spojenec ...
</TEXT>
</DOC>
<DOC>
<DOCID>LN-20020121017</DOCID>
<DOCNO>LN-20020121017</DOCNO>
<DATE>01/21/02</DATE>
<TITLE>
PRAHA - Rakouský nacionalista vstupuje do české předvolební kampaně. Jméno Jörg Haider se uprostřed sílící roztržky mezi Prahou a Vídní stalo v domácí politice vítaným klackem. Sociální demokracie se rozhodla využít zahraniční přestřelky v domácím soupeření s ODS. Zatímco premiér Zeman roztržku dál prohlubuje, šéf ČSSD Vladimír Špidla a další funkcionáři rozjeli kampaň, která voličům sděluje: českým Haiderem je Václav Klaus. Při sobotním setkání se seniory ČSSD v Ústí nad Labem Špidla řekl, že se Klaus nechává inspirovat hlavním ideologem rakouských Svobodných Jörgem Haiderem a tím škodí České republice. Pokouší se do kampaně vnést nacionalismus, který nemá nic společného s vlastenectvím, protože je založen na pohrdání jinými národy," řekl. Již den před Špidlou stejné srovnání - Klause s Haiderem - veřejně použil i zahraniční expert ČSSD Lubomír Zaorálek. Alternativy, které oba nabízejí, jsou skoro totožné," řekl.
</TITLE>
<HEADING>
Klaus: Špidla háže blátem
</HEADING>
<TEXT>
Srovnání vyvolalo ostrou reakci Václava Klause. Vladimír Špidla ví, že premiér jeho vlády svými výroky příliš neposloužil dobrým vztahům s Rakouskem. Proč se ale tuto lapálii snaží hodit na mne, nemohu pochopit jinak než jako nemorální trik," tlumočil Klausova slova jeho poradce Ladislav Jakl. Klaus včera zdůraznil, že nikdy neřekl a ani nikdy neřekne nic pohrdavého o jiných národech, ale trvá na tom, aby český stát hájil své zájmy ve světě stejně jako kterákoli jiná země. Nacionalismus je mi cizí a odporný. Špidla to ví, jen před volbami háže blátem," řekl Klaus. Už dříve se šéfové ČSSD a ODS častovali ostrými přívlastky. Klaus o Špidlovi řekl, že je leninista, ten kontroval slovy, že za Klausovy éry se zlodějina stala národohospodářským faktorem. Pokus využít ve vzájemném boji spor s Rakouskem a zejména nepopulární postavu korutanského nacionalisty je ale ze strany ČSSD novinkou.
Srovnání vyvolalo ostrou reakci Václava Klause. Vladimír Špidla ví, že premiér jeho vlády svými výroky příliš neposloužil dobrým vztahům s Rakouskem. Proč se ale tuto lapálii snaží hodit na mne, nemohu pochopit jinak než jako nemorální trik," tlumočil Klausova slova jeho poradce Ladislav Jakl. Klaus včera zdůraznil, že nikdy neřekl a ani nikdy neřekne nic pohrdavého o jiných národech, ale trvá na tom, aby český stát hájil své zájmy ve světě stejně jako kterákoli jiná země. Nacionalismus je mi cizí a odporný. Špidla to ví, jen před volbami háže blátem," řekl Klaus. Už dříve se šéfové ČSSD a ODS častovali ostrými přívlastky. Klaus o Špidlovi řekl, že je leninista, ten kontroval slovy, že za Klausovy éry se zlodějina stala národohospodářským faktorem. Pokus využít ve vzájemném boji spor s Rakouskem a zejména nepopulární postavu korutanského nacionalisty je ale ze strany ČSSD novinkou.
</TEXT>
</DOC>
<DOC>
<DOCID>LN-20020121018</DOCID>
<DOCNO>LN-20020121018</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Rakouské noviny v Česku stojí proti Jörgu Haiderovi. Rakouské problémy nevyléčí protičeská hysterie," hlásá titulní strana pátečního deníku Super, jehož vydavatelem je pražská pobočka rakouské investiční společnosti Epic. Protemelínskou notu hraje Super od samého počátku. Když se deník loni objevil na pultech českých trafik, článek na první straně referoval o jaderném reaktoru v centru Vídně. Ve svém pátečním vydání Super označil Jörga Haidera za rakouského Adolfa", v sobotu referoval o tom, že temelínské referendum Rakušany nezajímá. Hlavní postavou firmy Epic je Rakušan Peter Goldscheider. Českou pobočku vede Vladimír Motlík, přítel předsedy ODS Václava Klause, který vždy podporoval dostavbu Temelína. Klaus je zároveň vášnivým čtenářem rakouského bulvárního deníku Neue Kronen Zeitung, o němž loni v srpnu napsal, že v něm převládá snaha po budování pozitivního pocitu a pozitivního obrazu". Kronen Zeitung teď ovšem zcela otevřeně podporuje protitemelínské referendum. Od redakční politiky rakouského listu se už distancoval i německý vydavatelský dům Westdeutsche Allgemeine Zeitung, který polovinu Kronen Zeitung vlastní. Vydavatel a šéfredaktor listu Hans Dichang podporuje Haiderovu stranu FPÖ zcela otevřeně. Podle rakouského týdeníku Format proto Němci chtějí jeho vliv na redakční politiku Kronen Zeitung omezit.
</TEXT>
</DOC>
<DOC>
<DOCID>LN-20020121019</DOCID>
<DOCNO>LN-20020121019</DOCNO>
<DATE>01/21/02</DATE>
<TITLE>
Slovní válka mezi premiérem Milošem Zemanem a bývalým předsedou rakouských Svobodných Jörgem Haiderem nemá na první pohled racionální jádro. Z jedné strany na druhou se přelévají jen proudy emocí, které by za normálních podmínek bylo možné přejít úsměvem. Kdyby ovšem nešlo o tak důležité věci. Spor Zeman - Haider totiž neovlivní pouze vztahy mezi Českem a Rakouskem, ale může se významně podepsat i na budoucích volebních výsledcích v obou zemích. Z hádky o Temelín se tak stala bitva předvolebních hesel, která má společné hlavní téma rozšíření Evropské unie.
</TITLE>
<HEADING>
Konečně pořádné téma
</HEADING>
<TEXT>
Strana Svobodných, kde má Haider vzdor svému taktickému ústupu do pozadí stále hlavní slovo, s nelibostí sleduje rozšiřování Evropské unie směrem na východ. Bývalé komunistické satelity sovětského impéria nejsou podle nich dostatečně zralé na to, aby žily v jednom prostoru s vyspělými demokraciemi, jejichž příkladem může být právě Rakousko. Zručný populista Haider se tu veze na vlně rakouských předsudků, které vznikly během studené války a těsně po pádu komunismu. Češi jsou v nich považováni za chudé příbuzné, kteří chtějí v unii pouze brát, co si sami nezasloužili (poctivostí také nevynikají; stačí vzpomenout na cedulky Češi, nekraďte naše zboží!", které na začátku 90. let visívaly nejen ve vídeňských obchodech). Být v jednom spolku s takovými lidmi by mohlo být pro Rakušany nebezpečné. Haider na to upozornil už v minulých volbách. Tehdy byl ale hlavním tématem příliv imigrantů, kteří mají zhoubný vliv na tradiční rakouskou kulturu. Pokrok při jednáních o vstupu do EU změnil situaci: rozšíření unie a s ním související strach ze ztráty rakouské výlučnosti je najednou přitažlivějším tématem. Haiderově straně to vyhovuje hned ze dvou důvodů. Pro Rakušany je to živé téma (bezmála třicet procent se staví k rozšíření EU neutrálně, čtyřicet procent je pro, dvacet proti). A pak je to dobrá příležitost k přehlušení hlasů, které se ptají, jak vlastně Svobodní plnili předvolební sliby. Haider je dost chytrý na to, aby v současné sociálnědemokratické Evropě nemluvil otevřeně xenofobně. Nechce vypadat nepřátelsky. Vždy je přece výhodnější použít oklik a nepřímých prostředků - vždyť žijeme ve vyspělé Evropě demokratických politiků. Temelín jakožto prostředek protievropské volební kampaně je v tomto směru ideální. Osm Rakušanů z deseti se ho bojí, což je nedůležitý bod, silnou emoci lze totiž donekonečna tvarovat a množit. Elektrárna má objektivní provozní problémy a je to komunistická stavba, která požírá peníze. Bojovat proti takové obludě z dob reálného socialismu: není to svatá povinnost každého odpovědného politika, který má na mysli budoucnost Rakouska, Evropy i obyvatel České republiky? Haider a Svobodní vypadají jako bojovníci za dobrou věc, mluví se o nich, stojí v centru pozornosti médií, obyvatel, politiků, včetně kancléře Schüssela a jeho lidovců. Předvolební boj dostává Haiderův rukopis.
</TEXT>
<HEADING>
Zapomeňte na Temelín
</HEADING>
<TEXT>
I Miloš Zeman pochopil, že spor o Temelín může jeho straně přinést důležité volební body, což je asi také důvod, proč od začátku situaci vyhrocuje. Razantnost premiéra je důkazem, že se ČSSD dokáže v Evropě prát o české zájmy. A tím Temelín - dnes s jeho spuštěním souhlasí téměř dvě třetiny Čechů - bezesporu je. Navzdory diplomatické neobratnosti a ostrosti svých výroků má Zeman ve svém tvrdém postoji proti Haiderovi podporu Bruselu. Diskuse se navíc stáčí na problém extrémní pravice (Zeman mluví o postfašismu) v kontextu budoucí Evropy. A otázky bezpečnosti a ekonomické výhodnosti Temelína, které by sociální demokracii mohly před volbami uškodit, jdou potichu stranou. Zemanův nástupce v čele sociálních demokratů a vicepremiér Vladimír Špidla dal o víkendu celému střetu ještě jeden rozměr. Na Haiderově příkladu ukázal, kam může vést uměle oživovaný nacionalismus, a přirovnal Haiderovy předvolební manipulace k postupům Václava Klause. Je to poprvé, co Špidla na Klause tvrdě zaútočil z proevropských pozic. Haiderův boj proti vstupu Česka do Evropské unie se ČSSD nakonec bude výborně hodit. Až dosud totiž nevěděla, jak ve volbách překřičet Klausův eurokriticismus. Díky Haiderovi má zřejmě po starostech.
I Miloš Zeman pochopil, že spor o Temelín může jeho straně přinést důležité volební body, což je asi také důvod, proč od začátku situaci vyhrocuje. Razantnost premiéra je důkazem, že se ČSSD dokáže v Evropě prát o české zájmy. A tím Temelín - dnes s jeho spuštěním souhlasí téměř dvě třetiny Čechů - bezesporu je. Navzdory diplomatické neobratnosti a ostrosti svých výroků má Zeman ve svém tvrdém postoji proti Haiderovi podporu Bruselu. Diskuse se navíc stáčí na problém extrémní pravice (Zeman mluví o postfašismu) v kontextu budoucí Evropy. A otázky bezpečnosti a ekonomické výhodnosti Temelína, které by sociální demokracii mohly před volbami uškodit, jdou potichu stranou. Zemanův nástupce v čele sociálních demokratů a vicepremiér Vladimír Špidla dal o víkendu celému střetu ještě jeden rozměr. Na Haiderově příkladu ukázal, kam může vést uměle oživovaný nacionalismus, a přirovnal Haiderovy předvolební manipulace k postupům Václava Klause. Je to poprvé, co Špidla na Klause tvrdě zaútočil z proevropských pozic. Haiderův boj proti vstupu Česka do Evropské unie se ČSSD nakonec bude výborně hodit. Až dosud totiž nevěděla, jak ve volbách překřičet Klausův eurokriticismus. Díky Haiderovi má zřejmě po starostech.
</TEXT>
</DOC>
<DOC>
<DOCID>LN-20020121020</DOCID>
<DOCNO>LN-20020121020</DOCNO>
<DATE>01/21/02</DATE>
<TITLE>
Zdrcen a otřesen ze sobotní tragické smrti své sedmadvacetileté prodavačky a dalšího muže byl podle svých slov majitel klenotnictví na plzeňské Americké třídě Chorvat Anton Ukaj.
</TITLE>
<HEADING>
LN: Znal jste svoji tragicky zesnulou zaměstnankyni dobře?
</HEADING>
<TEXT>
Samozřejmě, pracovala v mém obchodě asi rok. Byla to nesmírně milá, spolehlivá a šikovná dívka. Nikdy jsme spolu neměli žádný problém, byl jsem s ní velmi spokojen. Její smrti hrozně lituji. Kéž by si ten psychopat vzal raději všechno zlato, které bylo v obchodě, a nechal ji žít.
LN: Máte tušení, proč na ni vůbec střílel, když nakonec nic neukradl? Nemohlo to být třeba ze žárlivosti?
To nevím, ale měla stálého přítele a tomu byla velmi věrná. Tuším, že měli před svatbou. Vrah je určitě magor a psychopat, tohle by nikdo normální neudělal.
LN: Někteří Plzeňané spekulují také o tom, že si s vámi takto mohla "vyřizovat účty" nějaká mafie?
To je hloupost. Nikdy jsem tu s nikým žádné problémy neměl a nikomu jsem nikdy nic neudělal. Lidi mě tu ani moc neznají. Navíc, to by šla mafie po mně a ne po prodavačce, ne?
</TEXT>
<HEADING>
LN: Hodláte nyní svůj obchod více zabezpečit?
</HEADING>
<TEXT>
Mám v Plzni dva krámy. V bezpečí budou, když tam budu já. Mám právo mít na ochranu legální zbraň. Co ale bude, to nevím. Ani netuším, kdy vůbec klenotnictví na Americké znovu otevřu. Bude to stísňující.
Mám v Plzni dva krámy. V bezpečí budou, když tam budu já. Mám právo mít na ochranu legální zbraň. Co ale bude, to nevím. Ani netuším, kdy vůbec klenotnictví na Americké znovu otevřu. Bude to stísňující.
</TEXT>
</DOC>
<DOC>
<DOCID>LN-20020121021</DOCID>
<DOCNO>LN-20020121021</DOCNO>
<DATE>01/21/02</DATE>
<TITLE>
Lékaři nesouhlasí s návrhem České lékařské komory zrušit služby první pomoci. Podle nich se tak nevyřeší základní problém pohotovostí, a to špatné financování této služby.
</TITLE>
<GEOGRAPHY>PRAHA</GEOGRAPHY>
<TEXT>
Čeští pacienti budou možná muset v případě zdravotních potíží mimo ordinační hodiny svého lékaře hledat pomoc jinde než dosud. Stavovská organizace lékařů - Česká lékařská komora - totiž navrhuje zrušit současný systém Lékařské služby první pomoci. Podle ČLK je drahý, neefektivní a pacientům v mnoha případech může spíš uškodit než pomoci. Současný systém ordinací pohotovostních lékařů by měla podle představ prezidenta komory Davida Ratha nahradit kombinace pohotovostních oddělení nově zřízených v nemocnicích, záchranné služby a celodenních služeb praktických lékařů. S takovým řešením nesouhlasí praktičtí lékaři, kteří pohotovostní služby zajišťují. Domnívají se, že samo o sobě nevyřeší základní problémy pohotovostí: špatné financování této služby a její zneužívání občany.
</TEXT>
<HEADING>
Pacient by dostával rady lékaře po telefonu
</HEADING>
<TEXT>
"Problémem pohotovostních služeb je, že jsou poskytovány převážně v nekvalitně vybavených prostorách. Pacient chodí na pohotovost, kde kolikrát čeká ve frontě, a pak je lékařem odeslán do nemocnice, protože v ordinaci není vybavení potřebné pro jeho pořádné vyšetření," tvrdí Rath. Lékařské pohotovosti jsou podle něj v této podobě reliktem z minulosti a neodpovídají vývoji medicíny. Ve skutečnosti v nich lékař dokáže beze zbytku ošetřit jen ty pacienty, kteří by to dokázali i samoléčbou třeba na základě telefonické konzultace. "Ti, co pomoc skutečně potřebují, ji nedostanou, protože lékař má k dispozici vybavení jak před sto lety," argumentuje Rath. Komora navrhuje, aby se tyto ordinace staly součástí příjmových oddělení nemocnic. Pacient by namísto pohotovosti volal na dispečink záchranné služby a její operátor by rozhodl, zda popis potíží vyžaduje poslat záchranku, nebo si volající může zajet do nemocnice sám, popřípadě praktický lékař za ním, nebo zda postačí počkat do druhého dne. Praktičtí lékaři by se podle představ komory měli sloučit do jakýchsi družstev, v jejichž rámci by se střídali v nočních či víkendových službách na mobilních telefonech. Počet nových stanovišť pohotovostní služby by se touto reorganizací zredukoval, tvrdí Rath. Převedením pod nemocnice by v okresech zůstalo jedno, nanejvýš dvě stanoviště.
</TEXT>
<HEADING>
Lékařům se služby nelíbí
</HEADING>
<TEXT>
Sdružení praktických lékařů s návrhem komory nesouhlasí. Jeho představitelé uznávají, že reforma této služby je nezbytná, ale protestují proti způsobu, jak ji chce ČLK provést. Především se jim nelíbí nápad, že by byli lékaři nuceni držet 24hodinové služby. Stát podle místopředsedy sdružení Jana Jelínka nemůže svou povinnost delegovat na soukromé lékaře a nemůže jim ani nařídit, aby tyto služby drželi. "Kromě toho existuje skupina lidí, kteří nejsou registrováni u žádného lékaře, turisté a cizinci, a ti také musí mít zajištěnu pohotovostní službu," namítá Jelínek. Odmítá i myšlenku, že by šlo lehčí případy vyřizovat telefonicky. Neexistuje totiž žádný seznam indikací, který by rozlišil vážnost pacientova stavu jen podle jeho laického popisu potíží. "Lékař pak bude muset vyjíždět ke každému telefonátu, nebo dříve nebo později narazí, protože po telefonu vážnost stavu nelze spolehlivě odhadnout," myslí si Jelínek. K tomu slouží speciálně vyškolení pracovníci dispečinku záchranných služeb a i oni pracují za velmi přísných pravidel.
</TEXT>
<HEADING>
Nemocný by měl za pohotovost platit
</HEADING>
<TEXT>
Návštěva praktika v bytě by podle Jelínka nevedla ke zlepšení péče o pacienty, kteří skutečně potřebují neodkladnou péči. "Naopak, při takové návštěvě toho má lékař s sebou ještě méně, než když sedí ve špatně vybavené ordinaci," poukazuje Jelínek. Praktičtí lékaři se domnívají, že reforma pohotovostních služeb by měla vést k racionalizaci sítě a k omezení jejich zneužívání pacienty, kteří ošetření jen odložili z pracovní doby na večer, například zavedením paušálního poplatku za ošetření. Podle ministerstva zdravotnictví zatím padla myšlenka na reorganizaci pohotovostí s neúspěchem zákona o státní správě a samosprávě ve zdravotnictví. Jeho součástí měla být i nová vyhláška o pohotovostní službě. I bez novely bude zajištění této služby převedeno z kompetence okresů (státu) na kraje (samosprávu). "Jakmile k převodu dojde, budou muset kraje chod služby financovat, protože její zajištění je zákonem stanovená povinnost," řekl mluvčí ministerstva zdravotnictví Otakar Černý.
Návštěva praktika v bytě by podle Jelínka nevedla ke zlepšení péče o pacienty, kteří skutečně potřebují neodkladnou péči. "Naopak, při takové návštěvě toho má lékař s sebou ještě méně, než když sedí ve špatně vybavené ordinaci," poukazuje Jelínek. Praktičtí lékaři se domnívají, že reforma pohotovostních služeb by měla vést k racionalizaci sítě a k omezení jejich zneužívání pacienty, kteří ošetření jen odložili z pracovní doby na večer, například zavedením paušálního poplatku za ošetření. Podle ministerstva zdravotnictví zatím padla myšlenka na reorganizaci pohotovostí s neúspěchem zákona o státní správě a samosprávě ve zdravotnictví. Jeho součástí měla být i nová vyhláška o pohotovostní službě. I bez novely bude zajištění této služby převedeno z kompetence okresů (státu) na kraje (samosprávu). "Jakmile k převodu dojde, budou muset kraje chod služby financovat, protože její zajištění je zákonem stanovená povinnost," řekl mluvčí ministerstva zdravotnictví Otakar Černý.
</TEXT>
</DOC>
<DOC>
<DOCID>LN-20020121022</DOCID>
<DOCNO>LN-20020121022</DOCNO>
<DATE>01/21/02</DATE>
<TEXT>
Plaveckých závodů v chladných vltavských vodách, které pořádá Klub ledních medvědů, se v sobotu zúčastnilo 39 otužilců. Závodníky ve vodě zajišťovala vodní záchranná služba, na pevnině byl připraven vůz záchranné zdravotní služby s lékařem.
</TEXT>
</DOC>
<DOC>
<DOCID>LN-20020121023</DOCID>
<DOCNO>LN-20020121023</DOCNO>
<DATE>01/21/02</DATE>
<GEOGRAPHY>MOUTNICE</GEOGRAPHY>
<TEXT>
Zhruba 1000 lidí se v sobotu přišlo do Moutnice na Brněnsku rozloučit s druhým z hasičů, kteří zahynuli při požáru herny v centru Brna. Na pohřeb Jaroslava Garguly se sjeli hasiči z celé země. Obcí zněly kostelní zvony i hasičské sirény. S jeho kolegou Davidem Kožuským, otcem tří dětí, se jeho kamarádi a stovky dalších lidí rozloučili v pátek v brněnském krematoriu. Obou pohřbů se zúčastnil i ministr vnitra Stanislav Gross. Kožuský a Gargula byli 8. ledna mezi prvními hasiči, kteří k požáru v Nádražní ulici dorazili. Když zjistili, že uvnitř zůstal krupiér, chtěli mu pomoci. Při pátrání v objektu ale náhle vyšlehl oheň, v němž všichni tři muži našli smrt. Podle tiskového mluvčího brněnských hasičů Jaroslava Haida by šetření mělo skončit do poloviny února. Podle neoficiálních informací nejpravděpodobnějšími příčinami vzniku požáru byly technická závada na elektroinstalaci, nebo přetížení vodičů kvůli nesprávně zapojeným automatům a elektrospotřebičům. Gargula pochází z hasičské rodiny. Členem sboru se stal před dvěma lety. Loni v létě se oženil a s manželkou opravovali v Moutnicích dům. Oba byli povýšeni in memoriam. Strážmistr Gargula dostal hodnost poručíka, nadporučík Kožuský byl povýšen na kapitána. Oběma byla udělena medaile hasičského sboru Za statečnost.
</TEXT>
</DOC>
<DOC>
<DOCID>LN-20020121024</DOCID>
<DOCNO>LN-20020121024</DOCNO>
<DATE>01/21/02</DATE>
<TITLE>
Příběh DANY MEDŘICKÉ, herečky, díky které v Národním divadle padl rekord v počtu repríz jedné hry
</TITLE>
<TEXT>
ČESKÉ LEGENDY 20. STOLETÍ
Nic pro Danu Medřickou nebylo zatěžko, nic neodbývala, vyzařovala doslova nadlidskou energii a ještě jí nechyběl úsměv.
Zběhla z konzervatoře, tak moc se nemohla dočkat divadelních prken. V očích vyučujících se Dana Medřická stala černou ovcí. Jen jediný z nich, pozdější kolega a přítel, profesor Jiří Plachý, ji neodsoudil: "Jen jdi a namoč si ten svůj čumáček ve studené vodě." A Dana šla. Jak nacisté zavírali jedno divadlo za druhým, hrála nejprve v Brně, pak v Plzni, a nakonec v holešovické Uranii. Po osvobození zakotvila v Divadle na Vinohradech a posléze v Městských divadlech pražských. Přišly role paniček, intelektuálek, povýšených slečen i dívek lehčích mravů. Zazářila jako Líza v Obchodníku s deštěm. V roce 1960 podepsala smlouvu s Národním divadlem. Patřila k nejpopulárnějším herečkám, ale co do počtu rolí to ve Zlaté kapličce nebyla velká sláva. Veselé windsorské paničky, Vězňové z Altony, Tramvaj do stanice Touha, Dům doni Bernardy, vynikající Matka Kuráž. Ve filmu nedostávala takové příležitosti, ve kterých by mohla dostát svému divadelnímu renomé. Po nadějném rozjezdu pocítila tlak cenzury. Tři snímky, v nichž kolem roku 1948 hrála, skončily v trezorech. Hlavní role se jí vyhýbaly, přesto si dokázala svůj prostor vydobýt. Ať už jako Slávka Hlubinová v Měsíci nad řekou, anebo ve zcela jiné poloze jako docentka Beránková v komedii Kdo chce zabít Jessii. Televize k ní byla vlídnější. Nezapomenutelná je její maminka ze seriálu Taková normální rodinka, geniálně zvládající provoz svérázné domácnosti, tatínka i jeho želvičky "Poldinky". V televizním filmu Romeo a Julie na konci listopadu pak vyvrcholilo její herecké partnerství s Karlem Högrem.
</TEXT>
<HEADING>
Nejkrásnější role
</HEADING>
<TEXT>
V roce 1945 se provdala za svého kolegu Václava Vydru ml. Před svým tchánem, hereckým bardem Václavem Vydrou st., měla ze začátku trému. Přišel se na ni podívat do Divadla na Vinohradech. Prý dosud nikdo neviděl otce Vydru tak mohutně tleskat. "Dobře lve řvals," řekl jí po premiéře. Tato replika ze Snu noci svatojánské byla u něj výrazem chvály. To, že byl v té době ředitelem Národního divadla, jí ale situaci v oboru nijak neusnadňovalo. Dana Medřická se prosazovala sama, jen svým výkonem. Navíc se v ní skrývalo tolik tolerance a pochopení pro ostatní, že ji ani nenapadlo, aby se domáhala tolerance a pochopení pro sebe. V roce 1956 ji potkalo velké soukromé štěstí, narodil se jí syn Václav. Přijala dítě jako dar, mateřství pro ni znamenalo nejkrásnější roli. "Jak byla skvělá herečka, tak byla skvělá máma," říká dnes Václav Vydra nejmladší. "Co ta všechno stačila! Obdivovala jsem sílu, s jakou dokázala vždy skloubit svou lásku k divadlu a k rodině," vzpomínala Marie Rosůlková a souhlasila s přirovnáním, že Dana Medřická byla svíčka, která hořela z obou konců. Neznámí lidé, kteří ji potkávali na vinohradských ulicích s nákupní taškou, stěží chápali, že míjí známou herečku. Tak prostě, s jednoduchým, vždy stejným účesem, vyhlížela a tak vlídně se ke každému chovala. Vždy týž úsměv a vždy táž vůně jejího oblíbeného parfému Lanvin Arpege. Bytost laskavá a srdečná. V roce 1973 dostala úlohu Eržiky v Kočičí hře. Scénář maďarského dramatika nevzbuzoval příliš mnoho nadějí, ale zásluhou Dany Medřické se z něj stal trhák. V hledišti sedával její věrný ctitel, španělský obchodník Artemio Preciosa Ugarte. Tento pán s dobrodružnou minulostí se na Medřickou chodil dívat už v šedesátých letech do Komorního. Před návratem do Španělska se přišel s kyticí rozloučit. Poslal ještě jeden lístek a pak se ještě nenavázaný vztah na skoro dvacet let přerušuje. Obnovuje se až v roce 1979.
</TEXT>
<HEADING>
Těžké rozhodování
</HEADING>
<TEXT>
Španěl zve celou Daninu rodinu na prázdniny do své země. Mezitím ale umírá její o osmnáct let starší manžel, po dlouhém přemlouvání jede tedy sama. Vzápětí ovdoví i Artemio. Následuje období dlouhých telefonických hovorů mezi Prahou a Madridem a posléze svatba. Dana Medřická stojí před velkým dilematem. Její život by byl mnohem snazší, kdyby následovala svého manžela. Musela by se ale rozloučit s Eržikou. Představení mezitím dosáhlo čtyřset repríz. Něco takového Národní divadlo nepamatovalo. Těžké rozhodování se ale najednou zdálo bezpředmětné, když Dana Medřická nečekaně dostala infarkt. Moc ještě chtěla jít na synovu premiéru, místo toho jela do nemocnice. Tam její srdce 21. 1. 1983 dalšímu infarktu, tentokrát už totálnímu, podlehlo.
Dana Medřická
</TEXT>
</DOC>
<DOC>
<DOCID>LN-20020121025</DOCID>
<DOCNO>LN-20020121025</DOCNO>
<DATE>01/21/02</DATE>
<TITLE>
Pro pracovníky zrušených okresních úřadů hledají v Moravskoslezském kraji obtížně umístění
</TITLE>
<TEXT>
Koupě nových budov nebo pronájem dalších prostor. To jsou varianty, nad kterými uvažuje Krajský úřad v Ostravě. Pracovníci, které by měl "zdědit" po zrušených okresních úřadech, se totiž do stávajících budov nevejdou.
OSTRAVA - Pokud parlament přijme v průběhu letošního roku zákon o zrušení okresních úřadů, budou muset v Ostravě vyřešit závažný problém - kam umístí přibližně 280 úředníků. Nerudovská otázka "kam s nimi" je o to složitější, že Ostrava jako jediné magistrátní město v republice nedisponuje budovami okresních úřadů přímo ve městě, jak je tomu v případě ostatních magistrátních měst - Plzně a Brna. Zde totiž sídlí okresní úřady Brno-venkov a Plzeň-venkov. "Počítáme s tím, že jeden úředník potřebuje ke své práci asi deset metrů čtverečních plochy, což jistě není žádný luxus," říká ředitelka krajského úřadu v Ostravě Eva Kafková. Současná budova kraje je již prakticky zaplněna a úředníci ze zrušených okresních úřadů, kteří by měli do Ostravy přijít pracovat, se nikam nevejdou. Kde vzít další přibližně tři stovky metrů čtverečních potřebné plochy? Zástupci Moravskoslezského kraje již nyní přemýšlejí o dvou variantách - koupi nových budov nebo částečném pronájmu prostor v blízkosti současného krajského úřadu.
</TEXT>
<HEADING>
Nejistá je budoucnost úředníků i budov
</HEADING>
<TEXT>
"Je to nelehký úkol. V době, kdy ministerstvo vnitra schvalovalo koupi nynější budovy krajského úřadu, ještě nebylo jasné, jaké vlastně budou kompetence těchto úřadů. Je to jedna ze slabin reformy státní správy," tvrdí ředitelka Kafková. Pokud budou skutečně do konce letošního roku okresní úřady zrušeny, jak předpokládají navrhované zákony, bude muset stát investovat další desítky či stovky milionů korun do přestaveb a nájmů dalších objektů pro úředníky. "Stále jsou doslova chrleny další zákony a ty musí někdo naplňovat, tedy úředníci. Možná by se měl někdo zamyslet, zda tolik zákonů - a tedy i úředníků - potřebujeme," podotýká ředitelka Krajského úřadu v Ostravě. Zcela nevyjasněna zůstává také otázka, co se stane s budovami současných okresních úřadů. V Moravskoslezském kraji jsou tyto budovy ve městech Karviná, Opava, Frýdek-Místek, Nový Jičín a Bruntál. To je nyní podle Evy Kafkové předmětem výrazných sporů mezi ministerstvy financí a vnitra. Zatímco resort financí navrhuje v těchto kvalitně technicky vybavených budovách umístit sídla soudů, policie a finančních prokuratur, ministerstvo vnitra se přiklání k názoru, že by o budoucnosti budov a o tom, kdo je bude využívat, měly rozhodovat samy kraje.
"Je to nelehký úkol. V době, kdy ministerstvo vnitra schvalovalo koupi nynější budovy krajského úřadu, ještě nebylo jasné, jaké vlastně budou kompetence těchto úřadů. Je to jedna ze slabin reformy státní správy," tvrdí ředitelka Kafková. Pokud budou skutečně do konce letošního roku okresní úřady zrušeny, jak předpokládají navrhované zákony, bude muset stát investovat další desítky či stovky milionů korun do přestaveb a nájmů dalších objektů pro úředníky. "Stále jsou doslova chrleny další zákony a ty musí někdo naplňovat, tedy úředníci. Možná by se měl někdo zamyslet, zda tolik zákonů - a tedy i úředníků - potřebujeme," podotýká ředitelka Krajského úřadu v Ostravě. Zcela nevyjasněna zůstává také otázka, co se stane s budovami současných okresních úřadů. V Moravskoslezském kraji jsou tyto budovy ve městech Karviná, Opava, Frýdek-Místek, Nový Jičín a Bruntál. To je nyní podle Evy Kafkové předmětem výrazných sporů mezi ministerstvy financí a vnitra. Zatímco resort financí navrhuje v těchto kvalitně technicky vybavených budovách umístit sídla soudů, policie a finančních prokuratur, ministerstvo vnitra se přiklání k názoru, že by o budoucnosti budov a o tom, kdo je bude využívat, měly rozhodovat samy kraje.
</TEXT>
</DOC>
<DOC>
<DOCID>LN-20020121026</DOCID>
<DOCNO>LN-20020121026</DOCNO>
<DATE>01/21/02</DATE>
<GEOGRAPHY>OSTRAVA</GEOGRAPHY>
<TEXT>
Policisté v posledních dnech důsledněji střeží bezpečnost malé obce nedaleko Ostravy, kde žije pět mužů, kteří v loterii Vánoční kometa vyhráli 100 milionů korun. "Obáváme se, že se v České republice najdou blázni, kteří se nás pokusí vydírat," říká matka dvou vítězů. Velitel zdejších policistů nechtěl bezpečnostní opatření upřesnit. Podle dostupných informací se v obci nyní častěji objevují policejní hlídky. "Máme zprávy, že zde výherci žijí. Uvědomujeme si, že existuje řada lidí, kteří by neváhali spáchat zločin, aby peníze získali. Přijali jsme proto opatření, která mají případné trestné činnosti zabránit," řekl policista. Podle policejní mluvčí Dagmar Bednarčíkové jsou podobná opatření v kompetenci velitele příslušného obvodního oddělení. "Jeho úkolem je zajistit bezpečnost. Pokud má informace, že hrozí nějaké riziko, musí se podle toho zachovat," uvedla. Pětice výherců ve věku od 19 do 40 let pracuje ve stavební firmě, která patří několika z nich. Štěstí se na ně usmálo při cestě ze stavby. Los si koupili v Ostravě-Svinově. Z výhry už stihli něco utratit. Vedle luxusní dovolené, kterou společně za několik dnů stráví v Dominikánské republice, si objednali celkem deset osobních automobilů. Navíc plánují stavbu rodinných domů.
</TEXT>
</DOC>
<DOC>
<DOCID>LN-20020121027</DOCID>
<DOCNO>LN-20020121027</DOCNO>
<DATE>01/21/02</DATE>
<TEXT>
Památku Jana Palacha, který se před 33 lety upálil na protest proti sovětské okupaci, si v sobotu v jeho rodných Všetatech na Mělnicku připomnělo zhruba 120 lidí. Dvacetiletý Jan Palach, student Filozofické fakulty UK, se 16. ledna 1969 na pražském Václavském náměstí polil hořlavinou a zapálil. Utrpěl těžké popáleniny, jimž o tři dny později podlehl.
</TEXT>
</DOC>
<DOC>
<DOCID>LN-20020121028</DOCID>
<DOCNO>LN-20020121028</DOCNO>
<DATE>01/21/02</DATE>
<GEOGRAPHY>PLZEŇ</GEOGRAPHY>
<TEXT>
Bývalý generální ředitel plzeňské Škodovky Lubomír Soudek stane ve středu 23. ledna před plzeňským krajským soudem. Soudek čelí obžalobě ze zneužívání informací v obchodním styku za to, že úmyslně uzavíral nevýhodné smlouvy pro společnost Škoda a výhodné pro jeho soukromou společnost NERo. Škodovku údajně připravil asi o 113 milionů korun. Pokud se mu prokáže vina, hrozí mu až 12 roků vězení. Soudek si podle obžaloby půjčil od podniku pro svoji firmu NERo na velmi nízký úrok 315 milionů korun. Peníze však nesplácel a lhůtu splatnosti prodlužoval. Přes 113 milionů jsou prostředky, které by podnik získal, kdyby půjčil uvedené peníze za běžný úrok někomu jinému. Soudek vedl strojírenský podnik Škoda v letech 1992 až 1999. Jeho soukromá společnost NERo je od října 1999 v konkursu. Závazky NERo se vyšplhaly na téměř miliardu korun.
</TEXT>
</DOC>
<DOC>
<DOCID>LN-20020121029</DOCID>
<DOCNO>LN-20020121029</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Meteorologové varují před záplavami, které by mohl kvůli oteplení způsobit tající sníh. Největší nebezpečí hrozí na menších řekách ve středních polohách. Voda však bude stoupat na vodních tocích po celém území republiky. Vzestup říčních hladin na některých místech může umocnit uvolňování ledů. Toky mohou dosáhnout prvního, nejnižšího stupně povodňové aktivity. Jako nejvíce ohrožené řeky meteorologové uvedli Chrudimku, Teplou, Bílinu, Ploučnici, horní Vltavu, Skalici, Blanici, většinu toků povodí Berounky, Lomnou, Svratku, Jihlavu, Dřevnici a Třebůvku.
</TEXT>
</DOC>
<DOC>
<DOCID>LN-20020121030</DOCID>
<DOCNO>LN-20020121030</DOCNO>
<DATE>01/21/02</DATE>
<GEOGRAPHY>PLZEŇ</GEOGRAPHY>
<TEXT>
Přibližně 50 lidí museli včera hasiči evakuovat z několikaposchoďového domu v plzeňské Heyrovského ulici. Důvodem byl hustý dým z požáru bytu ve třetím patře, řekl mluvčí plzeňských hasičů František Vaško. Obyvatelku hořícího bytu lékaři převezli do nemocnice, o jejím zdravotním stavu mluvčí neměl informace. Příčinu požáru hasiči vyšetřují. Škoda zatím nebyla upřesněna.
</TEXT>
</DOC>
<DOC>
<DOCID>LN-20020121031</DOCID>
<DOCNO>LN-20020121031</DOCNO>
<DATE>01/21/02</DATE>
<TITLE>
Přílišnou tvrdost Američanů při zacházení se zajatci na Guantánamu kritizují britští politici i vládní činitelé.
</TITLE>
<GEOGRAPHY>LONDÝN/WASHINGTON</GEOGRAPHY>
<TEXT>
I o víkendu pokračovalo zatýkání spolupracovníků teroristické organizace Al Kajda. Hustou síť vzájemných vazeb teroristických buněk rozplétají především policisté v Evropě a Asii. V Anglii vyšetřovatelé spojují značné naděje s probíhajícími výslechy devíti muslimských aktivistů z města Leicester. Zátah proti nim se stal největším na britských ostrovech od útoku na USA 11. září 2001. Dva muže zadržela policie ve Španělsku a sedm v Malajsii. Francouzská policie zveřejnila údaje o kontaktech Richarda Reida, souzeného v USA za pokus o pumový atentát proti letadlu loni v prosinci. Na stopu aktivistů z Leicesteru tajné služby přivedlo vyšetřování francouzského občana alžírského původu. Úřady uvedly, že jejich aktivity nemusejí bezprostředně souviset s útokem proti USA - spíše pomáhali zajišťovat teroristům finance a padělané dokumenty. Britský občan Reid si podle záznamů o jeho elektronické korespondenci odhalené v počítačích internetových kaváren dopisoval s aktivisty v Nizozemsku, Francii, Německu i Pákistánu a dostával od nich instrukce. Sobotní zatčení ve Španělsku zas posílilo obavy, že si teroristé vybrali tuto zemi jako útočiště pro "spící buňky". Jejich místní vůdce prošel výcvikem vjednom z táborů Al Kajdy v Indonésii.
</TEXT>
<HEADING>
Britové volají po spravedlnosti
</HEADING>
<TEXT>
Úspěch v boji s terorem, o němž svědčí i poslední zatčení, by ovšem mohl být podle rostoucího počtu britských politiků zvrácen neadekvátními tresty. Poslanci vládnoucí Labouristické strany se proto dožadovali setkání s americkým velvyslancem v Británii, aby mu tlumočili protest proti zacházení se zajatci drženými na základně USA Guantánamo. Znepokojení vyjadřují i vládní úředníci, kteří podle listu The Observer vidí iniciátora přílišné tvrdosti v ministru obrany USA Donaldu Rumsfeldovi. "Je to magnet na problémy," uvedl o něm jeden nejmenovaný vládní zdroj. Nové náboje dodaly těmto kritikům o víkendu zveřejněné fotografie vězňů z Guantánama spoutaných na rukou i nohou v úzkých klecích. Ke kritice se navíc připojila i anglikánská církev. Arcibiskup z Walesu nazval současnou podobu války proti teroru za "morálně zvrácenou". Bouřlivé protiamerické demonstrace v noci na pátek zažilo bosenské Sarajevo, kde místní soud umožnil vydání šesti zadržených islamistů do rukou Američanů. Ti oznámili, že i tito lidé skončí na Guantánamu.
Úspěch v boji s terorem, o němž svědčí i poslední zatčení, by ovšem mohl být podle rostoucího počtu britských politiků zvrácen neadekvátními tresty. Poslanci vládnoucí Labouristické strany se proto dožadovali setkání s americkým velvyslancem v Británii, aby mu tlumočili protest proti zacházení se zajatci drženými na základně USA Guantánamo. Znepokojení vyjadřují i vládní úředníci, kteří podle listu The Observer vidí iniciátora přílišné tvrdosti v ministru obrany USA Donaldu Rumsfeldovi. "Je to magnet na problémy," uvedl o něm jeden nejmenovaný vládní zdroj. Nové náboje dodaly těmto kritikům o víkendu zveřejněné fotografie vězňů z Guantánama spoutaných na rukou i nohou v úzkých klecích. Ke kritice se navíc připojila i anglikánská církev. Arcibiskup z Walesu nazval současnou podobu války proti teroru za "morálně zvrácenou". Bouřlivé protiamerické demonstrace v noci na pátek zažilo bosenské Sarajevo, kde místní soud umožnil vydání šesti zadržených islamistů do rukou Američanů. Ti oznámili, že i tito lidé skončí na Guantánamu.
</TEXT>
</DOC>
<DOC>
<DOCID>LN-20020121032</DOCID>
<DOCNO>LN-20020121032</DOCNO>
<DATE>01/21/02</DATE>
<GEOGRAPHY>KEFLAVÍK</GEOGRAPHY>
<TEXT>
Britské dopravní letadlo Boeing 747 s 350 cestujícími na palubě, směřující z Londýna do amerického Orlanda, o víkendu nouzově přistálo v islandském Keflavíku kvůli hrozbě pumovým útokem. Oznámil to mluvčí letiště v Keflavíku. Poté, co posádka během letu objevila na toaletě výhrůžné nápisy, rozhodla se urychleně přistát. "Zde je bomba. Amerika musí zemřít. Bin Ládin je hrdina," stálo napsáno na zrcadle a pod tím byl podpis "KVAIDA". Šlo zřejmě o narážku na organizaci Al Kajda teroristy Usámy bin Ládina. Islandská policie letadlo prohledala, ale nic nenašla. Cestující byli několik hodin vyslýcháni.
</TEXT>
</DOC>
<DOC>
<DOCID>LN-20020121033</DOCID>
<DOCNO>LN-20020121033</DOCNO>
<DATE>01/21/02</DATE>
<GEOGRAPHY>TOKIO</GEOGRAPHY>
<TEXT>
Mezinárodní konference tzv. dárcovských zemí, které jsou ochotny poskytnou pomoc na rekonstrukci desetiletím válek zničeného Afghánistánu, začíná dnes v japonském Tokiu. Tam už o víkendu přicestoval nový afghánský premiér Hamíd Karzáí se svou delegací. Podle afghánské strany bude na obnovu země potřeba mezinárodní pomoc ve výši až 45 miliard dolarů (více než 1,6 bilionu korun). Západní i bohaté arabské země ale už daly najevo, že v průběhu několika let hodlají na pomoc Afghánistánu vyčlenit podstatně méně - asi pět miliard dolarů na příštích dva a půl roku.
</TEXT>
</DOC>
<DOC>
<DOCID>LN-20020121034</DOCID>
<DOCNO>LN-20020121034</DOCNO>
<DATE>01/21/02</DATE>
<TEXT>
BAGHRÁM, Afghánistán - Vysoko vafghánských horách se včera zřítila helikoptéra americké námořní pěchoty. Dva ze sedmi vojáků na palubě stroje při nehodě zahynuli. Zbylých pět utrpělo zranění a armáda je letecky transportovala z místa nehody na základnu Baghrám poblíž afghánského hlavního města Kábulu, kde se o ně starají lékaři. Z pěti přeživších členů posádky je podle nich jeden zraněn jen velmi lehce, dva vážně a další dva jsou v kritickém, ale stabilizovaném stavu. Vrtulník CH-53E Super Stallion odstartoval společně s dalším strojem včera ráno místního času ze základny Baghrám na zásobovací misi. Kolem osmé hodiny se zřítil asi 60 kilometrů jižně od Baghrámu. Okamžitě se rozběhlo vyšetřování. Americký ministr obrany Donald Rumsfeld řekl v televizním rozhovoru, že příčinou bylo selhání techniky. "Nejsou žádné důkazy o tom, že by na vrtulník někdo střílel," prohlásil Rumsfeld. Vrtulník havaroval v horské oblasti ve výšce kolem 2500 metrů nad mořem. Záchranný tým mohl přistát nedaleko místa nehody a jeho práce se tím podstatně zrychlila. "Naštěstí tu mám mohutné lékařské zázemí," konstatoval armádní kapitán Tom Bryant. Podle něj jsou zásobovací mise podobné té včerejší v Afghánistánu na denním pořádku. Odmítl však upřesnit, jaké zásoby vrtulník přepravoval a kam. Stejně tak americká armáda zatím tají jména obětí. "Nejprve informujeme jejich příbuzné. Naše srdce a modlitby jsou s nimi," řekl James Jarvis, mluvčí námořní pěchoty v jihoafghánském Kandaháru. Zatím nejhorší ztrátu utrpěli Američané 9. ledna při havárii tankovacího letounu na základně Šamsi v Pákistánu. Zahynulo tehdy všech sedm vojáků na palubě. Dva američtí vojáci zemřeli 19. října při havárii vrtulníku Black Hawk v Pákistánu. Jeden voják armády USA přišel o život počátkem ledna při přestřelce ve východním Afghánistánu.
</TEXT>
</DOC>
<DOC>
<DOCID>LN-20020121035</DOCID>
<DOCNO>LN-20020121035</DOCNO>
<DATE>01/21/02</DATE>
<GEOGRAPHY>KANDAHÁR</GEOGRAPHY>
<TEXT>
Vůdce Talibanu mulla Muhammad Umar je stále na útěku. Šéf islámských fundamentalistů, kteří šest let ovládali větší část Afghánistánu, se neustále přesouvá z místa na místo, aby unikl místním ozbrojeným skupinám, jež po něm pátrají. "Stále je v Afghánistánu. Pátráme po něm, a až ho dopadneme, bude uvězněn," řekl guvernér jihoafghánského města Kandaháru Gul Agha. Agha, který teď ovládá podstatnou část afghánského jihu, doufal, že Umar bude dopaden při prosincovém pádu Kandaháru poslední talibanské bašty. Tehdy se však Umarovi podařilo proklouznout. Od té doby ho Aghovy zvláštní jednotky hledají. Guvernér se domnívá, že až po úplném odstranění teroristické organizace Al Kajda a posledních zbytků Talibanu bude Afghánistán zcela suverénní a svobodnou zemí. Kandahár je podle něj osvobozen z 95 procent. V pátek jeho lidé provedli v tomto městě rozsáhlý zátah proti islámským fundamentalistům, kterým zabavili na sto střelných zbraní a několik desítek mužů zatkli. Za Umarovy vlády hostil Taliban nejhledanějšího teroristu planety Usámu bin Ládina a jeho organizaci Al Kajda. Po útocích v New Yorku a Washingtonu z 11. září žádali Američané od Talibanu vydání bin Ládina. Poté, co byla žádost odmítnuta, zahájily Spojené státy za mezinárodní podpory vojenskou operaci v Afghánistánu a pomohly afghánské opozici Taliban svrhnout.
</TEXT>
</DOC>
<DOC>
<DOCID>LN-20020121036</DOCID>
<DOCNO>LN-20020121036</DOCNO>
<DATE>01/21/02</DATE>
<TITLE>
Láva z konžského vulkánu zamořila jezero Kivu, jeden z hlavních zdrojů vody
</TITLE>
<TEXT>
Až 80 procent východokonžského města Goma bylo podle prvních odhadů zničeno lávou ze sopky Nyiragongo.
NAIROBI - Konžský vulkán Nyiragongo, jehož erupce provázené proudem lávy zabily desítky lidí, statisíce jich vyhnaly z domovů a zničily většinu města Goma, ležícího u rwandských hranic, se o víkendu poněkud uklidnil. Sopečnou aktivitu ale vystřídaly nové hrozby: kromě následných zemětřesení, která oblast vzápětí postihla, je to především nebezpečí šíření nemocí, jako jsou cholera či úplavice. Láva z vulkánu protekla Gomou a dorazila až do jezera Kivu, jehož už tak špinavou vodu kontaminovala jedovatým popelem. Dvě ze tří místních zařízení na zpracování vody byla při výbuchu sopky zničena, a jezero tak zůstalo jedním z mála zdrojů vody. Už včera se objevily zprávy, že zoufalí a žízniví lidé, které láva připravila o jejich obydlí, se v jezeře koupali a pili jeho vodu. "Chodí k jezeru. Bylo jim řečeno, aby tam nechodili, ale někteří z nich už nepili celou věčnost," popsal situaci Fidele Mitsindo, guvernér nedalekého rwandského města Gisenyi. Právě zde našla většina uprchlíků z Konžské demokratické republiky, dříve známé pod názvem Zair, dočasné útočiště. Podobná situace nastala při předchozí velké erupci sopky Nyiragongo v roce 1977. Tehdy vypukla velká epidemie cholery. Podobně to vypadalo v roce 1994, kdy v Gomě na nemoci způsobené nedostatkem pitné vody zahynulo asi 50 000 Rwanďanů, kteří ze své země utekli před genocidou. Další nebezpečí představují jedovaté plyny, vycházející z magmatu. Podle britské BBC by také láva vtékající do jezera mohla reagovat s metanem a oxidem uhličitým, které se ve vodě nacházejí v přirozené formě. Výsledkem by mohly být v extrémním případě i exploze, které mohou zabít lidi nacházející se blízko jezera.
</TEXT>
<HEADING>
Touha po návratu
</HEADING>
<TEXT>
Těžkou hlavu také místním úřadům a pracovníkům humanitárních organizací dělají tisíce obyvatel Gomy, kteří se navzdory varováním vracejí domů. Stále totiž není zažehnáno nebezpečí dalších erupcí, v prakticky zničeném městě plném ještě stále horké lávy se také jen velmi těžko distribuuje základní pomoc. V nedalekém rwandském městě Gisenyi a jeho okolí přitom začaly být pro uprchlíky budovány uprchlické tábory a rozdávány potravinové balíčky, sestávající z energeticky bohatých sušenek a vody. Tisíce lidí ale daly přednost návratu do Gomy, i když láva většině z nich zničila domy. "Radši zemřu tady, než abych tam žil jako uprchlík," svěřil se sedmadvacetiletý student hotelové školy Wamos Mubibya. "Bojíme se smrti. Pokud ale máme zemřít, tak radši v Kongu než ve Rwandě," dodal učitel jménem Richard Mwambo. Muži, ženy a děti s nákladem nejnutnějších věcí se prodírali mezi nánosy chladnoucí lávy a neodradily je ani občasné silné otřesy půdy. "Když nám někdo pomůže, tak si postavíme nové domy," vyjádřil naději 35letý Nzamwita Ngarua.
Těžkou hlavu také místním úřadům a pracovníkům humanitárních organizací dělají tisíce obyvatel Gomy, kteří se navzdory varováním vracejí domů. Stále totiž není zažehnáno nebezpečí dalších erupcí, v prakticky zničeném městě plném ještě stále horké lávy se také jen velmi těžko distribuuje základní pomoc. V nedalekém rwandském městě Gisenyi a jeho okolí přitom začaly být pro uprchlíky budovány uprchlické tábory a rozdávány potravinové balíčky, sestávající z energeticky bohatých sušenek a vody. Tisíce lidí ale daly přednost návratu do Gomy, i když láva většině z nich zničila domy. "Radši zemřu tady, než abych tam žil jako uprchlík," svěřil se sedmadvacetiletý student hotelové školy Wamos Mubibya. "Bojíme se smrti. Pokud ale máme zemřít, tak radši v Kongu než ve Rwandě," dodal učitel jménem Richard Mwambo. Muži, ženy a děti s nákladem nejnutnějších věcí se prodírali mezi nánosy chladnoucí lávy a neodradily je ani občasné silné otřesy půdy. "Když nám někdo pomůže, tak si postavíme nové domy," vyjádřil naději 35letý Nzamwita Ngarua.
</TEXT>
</DOC>
<DOC>
<DOCID>LN-20020121037</DOCID>
<DOCNO>LN-20020121037</DOCNO>
<DATE>01/21/02</DATE>
<TITLE>
Americké jednotky zřejmě pátrají po bývalých bosenskosrbských vůdcích Karadžičovi a Mladičovi.
</TITLE>
<GEOGRAPHY>SARAJEVO</GEOGRAPHY>
<TEXT>
Americké ministerstvo zahraničí nechalo vylepit v bosenském Sarajevu plakáty s fotografiemi bývalého bosenskosrbského vůdce Radovana Karadžiče a vrchního velitele ozbrojených sil bosenských Srbů generála Ratka Mladiče. Za informace o těchto mužích nabízejí USA odměnu ve výši pěti milionů dolarů (zhruba 180 milionů Kč). Po Karadžičovi i Mladičovi pátrá Mezinárodní trestní tribunál pro bývalou Jugoslávii. Oba jsou viněni ze zločinů spáchaných během války v Bosně a Hercegovině v letech 1992 1995. Na černobílých plakátech je uvedeno číslo mobilního telefonu a e-mailová adresa, na které mají lidé telefonovat či zasílat případné informace. Plakáty byly podle amerického velvyslanectví v Sarajevu vydány v rámci programu oddělení amerického ministerstva spravedlnosti, jež bylo založeno v roce 1984 pro boj proti mezinárodnímu terorismu. Mluvčí americké ambasády Karen Williamsová prohlásila, že vydání a vylepení plakátů nesouvisí s žádným aktuálním vývojem. Dodala, že podobné plakáty byly použity v souvislosti s bývalým jugoslávským prezidentem Slobodanem Miloševičem. Podle některých informací bosenských médií byly údajně v Bosně rozmístěny speciální americké jednotky, které mají Karadžiče a Mladiče nalézt a zatknout. Iv Bělehradě se objevuje řada spekulací o místu pobytu dvou hledaných mužů. Časopis Nin například napsal, že Karadžić se ukrývá na různých místech v Republice srbské v Bosně a Mladić že je ukryt nedaleko Bělehradu pod ochranou jugoslávské armády.
SARAJEVO - Americké ministerstvo zahraničí nechalo vylepit v bosenském Sarajevu plakáty s fotografiemi bývalého bosenskosrbského vůdce Radovana Karadžiče a vrchního velitele ozbrojených sil bosenských Srbů generála Ratka Mladiče. Za informace o těchto mužích nabízejí USA odměnu ve výši pěti milionů dolarů (zhruba 180 milionů Kč). Po Karadžičovi i Mladičovi pátrá Mezinárodní trestní tribunál pro bývalou Jugoslávii. Oba jsou viněni ze zločinů spáchaných během války v Bosně a Hercegovině v letech 1992 1995. Na černobílých plakátech je uvedeno číslo mobilního telefonu a e-mailová adresa, na které mají lidé telefonovat či zasílat případné informace. Plakáty byly podle amerického velvyslanectví v Sarajevu vydány v rámci programu oddělení amerického ministerstva spravedlnosti, jež bylo založeno v roce 1984 pro boj proti mezinárodnímu terorismu. Mluvčí americké ambasády Karen Williamsová prohlásila, že vydání a vylepení plakátů nesouvisí s žádným aktuálním vývojem. Dodala, že podobné plakáty byly použity v souvislosti s bývalým jugoslávským prezidentem Slobodanem Miloševičem. Podle některých informací bosenských médií byly údajně v Bosně rozmístěny speciální americké jednotky, které mají Karadžiče a Mladiče nalézt a zatknout. Iv Bělehradě se objevuje řada spekulací o místu pobytu dvou hledaných mužů. Časopis Nin například napsal, že Karadžić se ukrývá na různých místech v Republice srbské v Bosně a Mladić že je ukryt nedaleko Bělehradu pod ochranou jugoslávské armády.
</TEXT>
</DOC>
<DOC>
<DOCID>LN-20020121038</DOCID>
<DOCNO>LN-20020121038</DOCNO>
<DATE>01/21/02</DATE>
<GEOGRAPHY>BERLÍN</GEOGRAPHY>
<TEXT>
Týden poté, co německá konzervativní opozice nominovala bavorského premiéra Edmunda Stoibera na úřad kancléře pro zářijové volby, zaznamenává v průzkumech zřetelný náskok před dosavadní vládou sociálnědemokratického šéfa kabinetu Gerharda Schrödera. Dva reprezentativní průzkumy ústavu Forsa a veřejnoprávní televize ZDF o víkendu ukázaly, že konzervativní blok CDU/CSU nyní může počítat se 41 nebo 40 procenty, zatímco Schröderova SPD se 36, respektive 38 procenty hlasů. Jde přitom o nejhorší výsledky sociálních demokratů od roku 1999.
</TEXT>
</DOC>
<DOC>
<DOCID>LN-20020121039</DOCID>
<DOCNO>LN-20020121039</DOCNO>
<DATE>01/21/02</DATE>
<GEOGRAPHY>LONDÝN</GEOGRAPHY>
<TEXT>
Britská vláda připravila plány nouzové evakuace 25 000 majitelů britských pasů ze Zimbabwe, kde sílí neklid a vládou podporované útoky proti bělochům. Britské ministerstvo zahraničí dospělo k závěru, že prezident Robert Mugabe se nevzdá moci bez násilí. Analýzy nevylučují dramatické akce Mugabeho před volbami anebo občanské nepokoje, pokud by se pokusil březnové volby zfalšovat.
</TEXT>
</DOC>
<DOC>
<DOCID>LN-20020121040</DOCID>
<DOCNO>LN-20020121040</DOCNO>
<DATE>01/21/02</DATE>
<GEOGRAPHY>MILÁNO</GEOGRAPHY>
<TEXT>
Na mnoha místech severní Itálie se včera kvůli množství smogu v ovzduší a kvůli obavám o zdraví obyvatelstva zastavila automobilová doprava. V Milánu, hospodářské metropoli země, a v dalších čtyřiceti městech a obcích nesměly automobily vyjíždět od sedmi hodin ráno až do sedmi večer. Podobný zákaz platil také ve městech Turín, Brescia, Pavia, Parma a Bologna. V Itálii panuje už několik týdnů mrazivé počasí, které ve spojení s nedostatkem srážek způsobuje, že hodnoty znečištění ovzduší několikanásobně překračují povolené normy.
</TEXT>
</DOC>
<DOC>
<DOCID>LN-20020121041</DOCID>
<DOCNO>LN-20020121041</DOCNO>
<DATE>01/21/02</DATE>
<GEOGRAPHY>BRATISLAVA</GEOGRAPHY>
<TEXT>
Z kazatelen katolických kostelů včera zazněl pastýřský list katolických biskupů, kteří se ohradili proti znesvěcování dne Páně prací či nákupy. Solí v očích jsou prelátům hypermarkety a supermarkety, které po opožděném nástupu na Slovensko prožívají zlaté časy. Víkendové výpravy do svatostánků konzumu jsou již pro mnohé rodiny, hlavně ve větších městech, součástí životního stylu. "V den Boha Stvořitele se má zastavit každý člověk, obdivovat krásu stvoření, děkovat Bohu za celý vesmír. Avšak supermarkety, podnikatelé i jiné instituce nectí tento zákon," praví se v listu. Biskupové vyzvali věřící, aby se snažili "postavit se proti trendu, který z vás dělá jen nástroje a otroky svých finančních zájmů". I pro mnohé zcela obvyklé přání "pěkného víkendu" je prý nejen cizí duchu slovenštiny, ale zároveň souvisí se "záměrem vytlačit z našeho života vše křesťanské". Stejný postoj zaujali i evangeličtí duchovní, podle nichž by Slováci neměli chodit v neděli po nákupech, ale měli by ji strávit s rodinou a věnovat duchovnímu životu. "Západní Evropa to dokázala legislativně již dávno vyřešit a mnoho velkých obchodních sítí musí neděli respektovat. Hovořili jsme s několika představiteli státu a chceme, aby neděli legislativně ochránili před obchodem," uvedl generální biskup Evangelické církve augsburského vyznání na Slovensku Július Filo.
</TEXT>
</DOC>
<DOC>
<DOCID>LN-20020121042</DOCID>
<DOCNO>LN-20020121042</DOCNO>
<DATE>01/21/02</DATE>
<TITLE>
K zuřivosti prý čínského prezidenta dohnala zpráva, že v jeho novém letounu vyrobeném v USA bylo nalezeno přes dvacet odposlouchávacích zařízení.
</TITLE>
<GEOGRAPHY>PEKING</GEOGRAPHY>
<TEXT>
Čína se řadí mezi světové velmoci a tomu mělo odpovídat i luxusní vybavení leteckého speciálu určeného pro prezidenta. Peking zaplatil za Boeing 767-300ER určený pro hlavu státu 120 milionů dolarů (přes čtyři miliardy korun). Když se stroj chystal na první oficiální cestu, objevilo se nemilé překvapení: v jeho vybavení bylo nalezeno i 27 odposlouchávacích zařízení. Stalo se tak loni v říjnu, o incidentu ale informovaly teprve během uplynulého víkendu listy Financial Times a The Washington Post. Letoun prý nyní stojí u Pekingu s odmontovaným vnitřním vybavením. Miniaturní "štěnice" se expertům čínské armády podařilo objevit náhodou při finálních zkouškách prezidentského speciálu. Sofistikovaná odposlouchávací zařízení, která měla být propojena se satelity, totiž vyzařovala slabou statickou energii. Doposud se Číňanům podařilo nalézt celkem 27 "štěnic". Umístěny byly podle čínských zdrojů mimo jiné i na prezidentské toaletě a v čelu postele.
</TEXT>
<HEADING>
Nedůsledná kontrola
</HEADING>
<TEXT>
Čínský prezident Ťiang Ce-min se údajně po nalezení odposlechů notně rozzuřil. Možná i kvůli tomu, že se na nový speciál velmi těšil. Číňané například měli přemluvit leteckou společnost Delta Airlines, aby jim přenechala místo v pořadníku čekatelů na nově vyrobené Boeingy 767. Záhadou ale zatím zůstává, jak se odposlechy do letadla dostaly. Z továrny Boeingu stroj vyšel bez vnitřního vybavení, které zajišťovaly další americké firmy. Na montování interiéru stroje ale 24 hodin denně dohlíželi čínští strážci. V Pekingu proto zpráva vyvolala velký rozruch. Kvůli vyšetřování skandálu už bylo zadrženo a vyslýcháno dvacet představitelů čínského letectva a dva zástupci společnosti, která se jednání o nákupu stroje účastnila. Kromě nedbalosti jsou podezřelí také z korupce: americké firmy za vybavení vnitřku letadla dostaly 10 milionů dolarů, zatímco čínskou vládu to údajně stálo třikrát tolik. Američtí představitelé odmítli zprávy o nalezení odposlouchávacích zařízení jakkoliv komentovat. Skandál se ale možná dostane na pořad jednání prezidentů Číny a USA, které se má 21. února uskutečnit v Pekingu.
Čínský prezident Ťiang Ce-min se údajně po nalezení odposlechů notně rozzuřil. Možná i kvůli tomu, že se na nový speciál velmi těšil. Číňané například měli přemluvit leteckou společnost Delta Airlines, aby jim přenechala místo v pořadníku čekatelů na nově vyrobené Boeingy 767. Záhadou ale zatím zůstává, jak se odposlechy do letadla dostaly. Z továrny Boeingu stroj vyšel bez vnitřního vybavení, které zajišťovaly další americké firmy. Na montování interiéru stroje ale 24 hodin denně dohlíželi čínští strážci. V Pekingu proto zpráva vyvolala velký rozruch. Kvůli vyšetřování skandálu už bylo zadrženo a vyslýcháno dvacet představitelů čínského letectva a dva zástupci společnosti, která se jednání o nákupu stroje účastnila. Kromě nedbalosti jsou podezřelí také z korupce: americké firmy za vybavení vnitřku letadla dostaly 10 milionů dolarů, zatímco čínskou vládu to údajně stálo třikrát tolik. Američtí představitelé odmítli zprávy o nalezení odposlouchávacích zařízení jakkoliv komentovat. Skandál se ale možná dostane na pořad jednání prezidentů Číny a USA, které se má 21. února uskutečnit v Pekingu.
</TEXT>
</DOC>
<DOC>
<DOCID>LN-20020121043</DOCID>
<DOCNO>LN-20020121043</DOCNO>
<DATE>01/21/02</DATE>
<TITLE>
Novou nadějí pro mír na Blízkém východě je náboženská konference, jíž se ode dneška zúčastňují nejvyšší představitelé židů, muslimů i křesťanů žijících v oblasti.
</TITLE>
<TEXT>
TEL AVIV - V noci na sobotu se v jižní čtvrti Ramalláhu, sídelního města palestinského vůdce Jásira Arafata, ozvala silná exploze. Izraelští ženisté vyhodili do povětří budovu palestinského rozhlasu a televize. Současně se izraelské tanky přiblížily až na 150 metrů k Arafatovu úřadu. Víkendová akce izraelské armády byla odvetou za čtvrteční masakr, při němž palestinský terorista ve městě Hadera postřílel šest lidí a desítky jich zranil. Stojí za zmínku, že útočníka zastřelil dobrovolník občanské stráže arabské národnosti. Palestinský rozhlas krátce po útoku obnovil vysílání ze soukromé stanice a i televize pokračovala ve vysílání ze studia v Gaze. Izraelské vládní zdroje přiznávají, že zničení budovy palestinských médií či letišťní dráhy v Gaze mají malý význam z hlediska boje proti terorismu. Prvotním cílem těchto akcí bylo zasadit úder symbolům palestinské suverenity a státnosti. Palestinci tvrdí, že cílem izraelského premiéra Ariela Šarona je likvidovat palestinskou samosprávu. Izraelská odveta za útok v Hadeře zdaleka neskončila. Armádní kruhy viní z poslední teroristické akce především Tanzím, ozbrojené milice hnutí Fatah, a jejich vůdce Marvána Barghútího. Nejbližší odvetná opatření proto budou asi namířena proti Tanzímu. Vojenští velitelé si uvědomují, že Tanzím má širokou lidovou základnu. Akce namířené proti němu tak nutně vzbudí touhu po pomstě a další vlnu násilností. Podle vojenského zpravodaje izraelského rozhlasu zraje ve velké části vojenského vedení poznání, že tento ďábelský kruh lze prorazit pouze politickou dohodou. Nezvyklou příležitost v tomto směru skýtá muslimsko-židovsko-křesťanská konference na dosud nevídaně vysoké úrovni, jež dnes začíná v egyptské Alexandrii. Zúčastní se jí nejvyšší křesťanští církevní hodnostáři Blízkého východu, izraelský hlavní rabín a egyptští muslimští předáci. Budou jednat o spolupráci mezi náboženskými komunitami a o společných krocích proti terorismu. Myšlenku konference prý jako první nadhodil rabín Melchior, náměstek izraelského ministra zahraničí. Ihned ji podpořil arcibiskup z Canterburry a k jejímu svolání dali souhlas jak Šaron a Arafat, tak i egyptský prezident Husní Mubarak.
</TEXT>
</DOC>
<DOC>
<DOCID>LN-20020121044</DOCID>
<DOCNO>LN-20020121044</DOCNO>
<DATE>01/21/02</DATE>
<TITLE>
Včera skončilo další kolo duelu mezi W. Schüsselem a J. Haiderem
</TITLE>
<TEXT>
Po osmi dnech skončila dnes večer v Rakousku celostátní podpisová akce proti jaderné elektrárně Temelín. Při zpětném pohledu na to, jak celá kampaň probíhala, a na slovní přestřelky českých a rakouských politiků, které ji doprovázely, nezbývá než konstatovat, že je dobré, že tomu tak je. Pro nás přineslo uplynulých osm dní také jednu zajímavou zkušenost: Česko se vůbec poprvé stalo předmětem ostrého vnitropolitického sporu v některé ze sousedních zemí. Teprve detailní analýzy výsledku celé petiční akce ovšem ukážou, do jaké míry výroky českých politiků skutečně ovlivnily konečný počet podpisů pod požadavkem rakouských Svobodných na zastavení Temelína, respektive na uplatnění veta vůči ČR při jejím vstupu do Evropské unie.
</TEXT>
<HEADING>
Kde skončí emoce
</HEADING>
<TEXT>
Shromažďování podpisů sice dneškem končí, ale zůstává otázka, kam se nyní přelijí emoce, které byly vyvolány v průběhu minulých dnů. A to, že jich nebude málo, se rýsovalo nejpozději od prosince minulého roku. Každý, kdo tehdy přijížděl z Čech nebo Moravy do Rakouska, musel mít pocity určité stísněnosti. Téměř na každém rohu totiž visely obří plakáty se žluto-černým symbolem radioaktivity, které spolu se slovy "Temelín ne, děkujeme!" vyjadřovaly varovné poselství. V první řadě se nyní budou muset s důsledky plebiscitu vyrovnat obě strany vídeňské vládní koalice, a to už jenom z toho prostého důvodu, že ve věci Temelína zastávaly již delší dobu diametrálně odlišná stanoviska. Během minulého týdne tyto protiklady ještě zesílily. Zatímco strana Svobodných (FPÖ) v čele se svým bývalým předsedou Jörgem Haiderem celostátní podpisovou akci vůči jihočeské elektrárně iniciovala a investovala miliony do masivní kampaně, konzervativní lidovci (ÖVP) kancléře Wolfganga Schüssela akci odmítali nejprve pouze slovně. Těsně před zahájením plebiscitu ale nechal Schüssel, coby předseda konzervativců, rozeslat všem 2500 lidoveckým starostům po celé zemi dopisy, v kterých je upozorňoval na rizika protitemelínské petice. A všechno to vyvrcholilo minulý týden, kdy lidovci uveřejnili v některých denících celostránkové inzeráty, které se nesly v podobně kritickém duchu. To vedlo občas i k poněkud kuriózním situacím, neboť ve stejných novinách vedle sebe vycházely inzeráty FPÖ a ÖVP se skrytým poselstvím namířeným proti tomu druhému. Hlubší už snad nemůže propast mezi dvěma stranami, které oficiálně spolupracují ve vládě, být.
</TEXT>
<HEADING>
Dlouholetá rivalita
</HEADING>
<TEXT>
Konflikt lidovců a Svobodných ovšem může překvapit pouze na první pohled. Ve skutečnosti se k němu totiž schylovalo už od vzniku jejich společné vlády v únoru 2000, neboť pramenil ze vzájemné rivality kancléře Schüssela a korutanského hejtmana Haidera. Oba politici se střídavými úspěchy spolu soupeří od roku 1995 o to, kdo bude hlavou rakouské pravice. Při posledních volbách v roce 1999 sice Haider v tomto duelu zvítězil o pouhých 400 hlasů, z taktických důvodů ovšem přenechal vůdčí roli ve vládě Schüsselovi. Očekával totiž, že to bude ve skutečnosti on, kdo bude řídit vládu. Schüssel se ovšem zhostil funkce kancléře nad očekávání dobře, takže hrozilo, že se na Haidera, který se stáhl do korutanské provincie, skoro úplně zapomene. A právě rozsáhlá kampaň proti Temelínu měla Haidera znovu vrátit do hry a ukázat, že je to právě on, a nikoliv Schüssel, kdo udává ve vládě tón. Dílčí odhady výsledků petiční akce, tak jak byly postupně zveřejňovány, ukazují, že první část Haiderova kalkulu zřejmě vyšla. Otázkou ovšem je, jestli to na Schüssela udělá nějaký větší dojem a bude pod tlakem několika stovek tisíc podpisů pod protitemelínskou peticí požadovat opětovné otevření předběžně uzavřené energetické kapitoly při vstupních rozhovorech Česka s EU. Kancléř totiž zatím dává nekompromisně najevo, že hodlá dodržet všechny závěry z jednání se svým českým protějškem Milošem Zemanem, při kterém loni v listopadu v Bruselu formálně uzavřely tzv. melský proces. Pokud by proto chtěl být Haider skutečně důsledný, musel by v případě kancléřovy neústupnosti tlačit svou stranu k opuštění koalice s lidovci, což by zákonitě vedlo k předčasným volbám. A právě tady zřejmě stratég Schüssel správně očekává, že takovýto krok by ministři za FPÖ nikdy neudělali a riskovali tak i roztržku s Haiderem, už jenom z toho důvodu, že rakouští voliči v minulosti několikrát potrestali politiky, kteří svévolně vyprovokovali vypsání předčasných voleb. Mimochodem, naposledy se to stalo v roce 1995 a mužem, který na to tehdy doplatil, nebyl nikdo jiný než právě Schüssel.
Konflikt lidovců a Svobodných ovšem může překvapit pouze na první pohled. Ve skutečnosti se k němu totiž schylovalo už od vzniku jejich společné vlády v únoru 2000, neboť pramenil ze vzájemné rivality kancléře Schüssela a korutanského hejtmana Haidera. Oba politici se střídavými úspěchy spolu soupeří od roku 1995 o to, kdo bude hlavou rakouské pravice. Při posledních volbách v roce 1999 sice Haider v tomto duelu zvítězil o pouhých 400 hlasů, z taktických důvodů ovšem přenechal vůdčí roli ve vládě Schüsselovi. Očekával totiž, že to bude ve skutečnosti on, kdo bude řídit vládu. Schüssel se ovšem zhostil funkce kancléře nad očekávání dobře, takže hrozilo, že se na Haidera, který se stáhl do korutanské provincie, skoro úplně zapomene. A právě rozsáhlá kampaň proti Temelínu měla Haidera znovu vrátit do hry a ukázat, že je to právě on, a nikoliv Schüssel, kdo udává ve vládě tón. Dílčí odhady výsledků petiční akce, tak jak byly postupně zveřejňovány, ukazují, že první část Haiderova kalkulu zřejmě vyšla. Otázkou ovšem je, jestli to na Schüssela udělá nějaký větší dojem a bude pod tlakem několika stovek tisíc podpisů pod protitemelínskou peticí požadovat opětovné otevření předběžně uzavřené energetické kapitoly při vstupních rozhovorech Česka s EU. Kancléř totiž zatím dává nekompromisně najevo, že hodlá dodržet všechny závěry z jednání se svým českým protějškem Milošem Zemanem, při kterém loni v listopadu v Bruselu formálně uzavřely tzv. melský proces. Pokud by proto chtěl být Haider skutečně důsledný, musel by v případě kancléřovy neústupnosti tlačit svou stranu k opuštění koalice s lidovci, což by zákonitě vedlo k předčasným volbám. A právě tady zřejmě stratég Schüssel správně očekává, že takovýto krok by ministři za FPÖ nikdy neudělali a riskovali tak i roztržku s Haiderem, už jenom z toho důvodu, že rakouští voliči v minulosti několikrát potrestali politiky, kteří svévolně vyprovokovali vypsání předčasných voleb. Mimochodem, naposledy se to stalo v roce 1995 a mužem, který na to tehdy doplatil, nebyl nikdo jiný než právě Schüssel.
</TEXT>
</DOC>
<DOC>
<DOCID>LN-20020121045</DOCID>
<DOCNO>LN-20020121045</DOCNO>
<DATE>01/21/02</DATE>
<TEXT>
Lékařská komora chce provést něco se současným systémem zajišťování lékařské služby první pomoci. Úmysl je to nepochybně chvalitebný. S tím bude jistě souhlasit každý, kdo v horečce či s oteklým kotníkem čekal dlouhé minuty v nevábné čekárně před neméně nevábnou ordinací. Nevábnou proto, že vlastně nikomu nepatří, je státní. Lékaři se v ní jen střídají. Nevábnou proto, že nejsou peníze na její provoz. Komora chce přesunout část kompetencí na nemocnice a zbytek na praktické lékaře. Tím by se ale povinnost státu přesunula na soukromé subjekty, a ty se tomu pochopitelně brání. Nevyřešily by se tím dva základní problémy: zneužívání této služby lidmi, kteří své zdravotní problémy vypočítavě řeší až po pracovní době, a otázka, kdo a z čeho to zaplatí. Praktičtí lékaři navrhují, aby si tuto službu platili pacienti jako "nadstandard". S tím ale vláda ČSSD asi nebude souhlasit. Takové řešení není dostatečně solidární. Pak by ale měla dostatečné množství financí na důstojné udržování této služby občanům vysypat z měšce sama. Pokud jich má dost na furiantská předvolební gesta typu zdarma léky pro důchodce, jistě je najde i pro lékařskou pohotovost.
</TEXT>
</DOC>
<DOC>
<DOCID>LN-20020121046</DOCID>
<DOCNO>LN-20020121046</DOCNO>
<DATE>01/21/02</DATE>
<TEXT>
AD LN 10. 1.: Tallin, nebo Budapešť? RFE váhá. Jak se dovídáme z domácích médií, představitelé vlády, Rady obrany státu a dalších ústředních orgánů ČR vyvíjejí nátlak na vedení Rádia Svobodná Evropa/Rádia Svoboda (RFE/RL), aby z bezpečnostních důvodů souhlasilo s přemístěním rádia do jiného, blíže nespecifikovaného objektu. Zdá se, že se tato stanoviska těší i určité podpoře veřejnosti. Nepřekvapuje, že se v tomto smyslu vyjadřují i představitelé KSČM. Od 11. září 2001 vede svobodný svět válku o své bytí a nebytí, kterou jí vnutily teroristické organizace. Tato válka není jen válkou zbraní, ale i válkou idejí. Nezastupitelnou roli v ní hraje právě RFE/RL, které vysílá do všech zemí zasažených islámským fundamentalismem, jež se stávají potenciální či skutečnou základnou pro současné teroristické akce. Jsme hrdí na to, že RFE/RL vysílá již 6 let, na pozvání vlády ČR, z našeho hlavního města. Hluboce si činnosti této stanice vážíme. Dali jsme to před lety najevo i tím, že jsme dopisem apelovali na prezidenta Clintona, aby nevyhověl názorům, že se české vysílání této stanice už přežilo, neboť demokracie v ČR již byla obnovena. Zdůraznili jsme, že stanice hraje díky své úrovni v porovnání s ostatními médii nadále velmi důležitou úlohu pro úspěšné dokončení našeho transformačního procesu. Za současné situace se domníváme, že by ztížení činnosti stanice, které by s přestěhováním bylo nutně spojeno, znamenalo oslabení pozice demokratického světa v boji s terorismem. I když jsme si plně vědomi rizik plynoucích ze současného umístění stanice ve středu Prahy, domníváme se, že tato rizika se neúměrně zveličují. Nedojde-li ke vzájemnému porozumění mezi vládou ČR a představiteli RFE/RL, mohla by taková situace vést až k odchodu stanice do jiné země. Kdyby k tomu skutečně došlo, považovali bychom to za obrovskou a ničím neodčinitelnou národní hanbu vzhledem k zásluhám této stanice při obnově demokracie u nás i v řadě jiných zemí.
</TEXT>
</DOC>
<DOC>
<DOCID>LN-20020121047</DOCID>
<DOCNO>LN-20020121047</DOCNO>
<DATE>01/21/02</DATE>
<TEXT>
Vypadá to, že se čtyřkoalice promění v méně početný politický subjekt. Vlastně už se v něj proměnila, když se Unie svobody sloučila s Demokratickou unií v jedinou stranu. A nyní se hraje o to, zda podobným způsobem zmizí ze scény i Občanská demokratická aliance, která se zapojí do instituce s již poněkud málo únosným zkratkovým titulkem US-DEU-ODA. Kdyby k tomu došlo, možná by sloučené strany časem uvažovaly o jiném názvu, ale nepředbíhejme okolnostem. Představitelé ODA totiž plánu na sloučení rozhodně nefandí, jsou zjevně přesvědčeni, že problém se svým dluhem jakž takž vyřešili, a že je tedy vše v pořádku. Jinak věc ovšem vidí lidovci, které musí Unie svobody logicky pokládat za důležitějšího partnera ve čtyřkoalici, než jakým je málo vlivná ODA. Nabídka US-DEU na sloučení s ODA mi připadala dost velkorysá jak jinak hodnotit ochotu vzít za svůj skoro sedmdesátimilionový dluh, na jehož vzniku žádná z obou sloučených stran neměla podíl? Pro ODA to však zřejmě bylo málo a chce si raději ponechat svou samostatnost a výlučnost - a také svůj dluh. Jejich volební naděje tím ovšem spadnou na minimum.
</TEXT>
</DOC>
<DOC>
<DOCID>LN-20020121048</DOCID>
<DOCNO>LN-20020121048</DOCNO>
<DATE>01/21/02</DATE>
<TITLE>
Odpovědi na včerejší otázku: Myslíte si, že by pracovníci ČT měli mít nárok na 13. a 14. plat?
</TITLE>
<TEXT>
Samozrejme. Jen co bude mit rok 14 mesicu. Jaroslav Krizek
Podepsané SMS zprávy (max. 160 znaků) posílejte na číslo 0603 883 330. Můžete využít i SMS bránu na adrese www.lidovky.cz/smsnazory, kde najdete i ostatní příspěvky.
Dnešní otázka: Kdo by měl financovat služby lékařské pohotovosti?
</TEXT>
</DOC>
<DOC>
<DOCID>LN-20020121049</DOCID>
<DOCNO>LN-20020121049</DOCNO>
<DATE>01/21/02</DATE>
<TITLE>
Filozofové svět pouze vtipně vykládají, zatímco úředníci ho trpělivě mění
</TITLE>
<TEXT>
Není těžké pochopit, jak může znechutit filozofa - a člověk nemusí být ani filozofem, aby to pocítil - jakákoli snaha oznámkovat lidi od nejlepších k nejhorším na nějaké "úředně" konstruované bodové škále. Tím hůře, když se má pak na základě této klasifikace takovým lidem něčeho dostat, nebo když naopak mají být z nějaké šance vylučováni. Vnitřní motiv komentáře Miroslava Petříčka (LN 15.1. Vítaný cizinec a hnusný cizák) k návrhu imigračního zákona je mi velice sympatický a jeho poukaz na to, že každá škála má dva konce (a když už označujeme výborné, nesmíme zapomínat, že tím nutně značkujeme ty na druhém konci škály jako špatné), má v sobě humanistický postulát, který je třeba připomínat. Věc je však příliš vážná, než abychom si mohli dovolit dívat se na ni jen z jedné strany; jako všechny sociální problémy, i tento jich má mnoho. Připomenu jen dva. Především je pro nás dnes naprosto prvořadé nesměšovat imigrační politiku a politiku azylovou. Obě tyto politiky jsou prakticky povinnou součástí každého vyspělého (a bohatého) státu. Kterýkoli takový stát může dělat obě dvě výborně, anebo jednu z nich lépe a tu druhou hůře, nebo nakonec obě dvě špatně. Je však jisté, že pokud je nedokáže držet oddělené, spláče nad výsledky. Azylová politika je politikou lidské solidarity. Nabízíme v ní útočiště a možná i novou vlast těm, kteří se nezaviněně dostali do situace, jež pro ně nemá důstojné východisko. Nezkoumáme při tom žádnou z jejich kvalit, natož abychom je nějak známkovali. Jediné, na co bereme zřetel, je míra jejich tísně (a meze našich zdrojů, protože jenom v pohádkách štědrost může být bezbřehá).
</TEXT>
<HEADING>
Kdo bude patřit mezi šťastné?
</HEADING>
<TEXT>
Imigrační politika je politickou strategií rozvoje lidských zdrojů. Pro mnohé evropské populace začínají patřit ke vzácným - na sto potenciálních matek se dnes například u nás rodí sto dvacet dětí, tedy asi šedesát děvčátek; za jednu generaci tu bude matek jen šedesát. Není pro nás otázkou volby, zda imigrace ano či ne; jediné, co si ještě můžeme vybrat je, kdo budou ti, kteří se u nás usazují a začínají dlouhodobě pracovat, rodit a vychovávat děti. A tady je naším životním zájmem, aby to byli lidé, kteří budou naší vyspělé civilizaci užiteční, a nikoliv abychom jimi jen rozmnožovali řady těch, o něž se staráme z humánních důvodů. Ke katastrofickým scénářům moderního světa patří situace, kdy vyspělé státy rezignují na imigrační politiku a lidské zdroje doplňují těmi uprchlíky, kteří se proderou a uchytí. Pak totiž ti, kteří pro své stáří či dětskou bezmocnost či horší zdraví nikde neprojdou, začnou bloudit světem, upadat do větší a větší mizérie. Pokud to trochu přeženu, mohu říct, že se nakonec dočkáme, jak se po Evropě znovu otevírají leprosária. Azylová politika je věcí srdce, imigrační věcí rozumu. Musíme mít srdce i rozum; začneme-li uvažovat jen srdcem, dočkáme se, že nás budou nakonec řídit instinkty.
</TEXT>
<HEADING>
Nezastupitelná úloha byrokracie
</HEADING>
<TEXT>
Druhá věc, která kolegu Petříčka irituje, kterou ale považuji za nezbytnou, jsou ti "zatracení" úředníci, kteří imigrační politiku formalizují, u nás i všude jinde. Oba dva však víme už od Maxe Webera, že byrokracie je páteří rozvoje západní civilizace, a třebaže je, jako každé lidské dílo, nutně nedokonalá, hraje nezastupitelnou roli. Je opět věcí chladného úsudku, abychom se nedali strhnout nechutí, kterou v nás úředníci vzbuzují už jen tím, že jsou nástrojem omezení svobody každého ku prospěchu všech, ani tím, že nás každého odlidšťují úřední vztahy a postupy, aby nakonec daly vzniknout celkově humánnějšímu sociálnímu prostoru. Experti ("vyděšení ministerští úředníci") ministerstva práce a sociálních věcí odvedli dobrou práci, když identifikovali kritéria, jež formalizují strategii naší imigrační politiky. Vědí (neboť je to jejich povolání), jaká kritéria se používají v jiných vyspělých státech, jaké mají přednosti a jaká úskalí se už projevila při jejich dlouhodobějším užívání. Neřídí se dojmy, opírají se o systematické zpracování dlouhodobých evidencí. Vědí také, že cokoli lze odmítnout proto, že je to nedokonalé, ale jen máloco z toho důvodu, že známe něco lepšího. Vědí, kdy už nelze čekat na lepší varianty, protože je třeba začít jednat. Pokud jde o imigrační politiku, ten čas u nás už nastal a právě úředníci to dobře pochopili. Neznamená to, že jejich práci nemůžeme vidět kriticky. Sám mám pochybnost o jednom z bodů návrhu, ale nedovolil bych si pochybovat o samotné potřebě stanovit nějaká kritéria, natož jim vytýkat, že mají-li jejich škály horní konec, musejí mít i dolní. Miroslav Petříček napsal úsměvný fejeton s již poněkud omšelými, ale pořád populárními fackovacími panáky: úředník s pravítkem (!) a kalkulačkou a štamgast s vlastním půllitrem v české hospodě se zaplivanými okny. Nabízí se poznamenat, že filozofové pořád ještě svět vtipně vykládají, zatímco úředníci ho trpělivě mění.
Druhá věc, která kolegu Petříčka irituje, kterou ale považuji za nezbytnou, jsou ti "zatracení" úředníci, kteří imigrační politiku formalizují, u nás i všude jinde. Oba dva však víme už od Maxe Webera, že byrokracie je páteří rozvoje západní civilizace, a třebaže je, jako každé lidské dílo, nutně nedokonalá, hraje nezastupitelnou roli. Je opět věcí chladného úsudku, abychom se nedali strhnout nechutí, kterou v nás úředníci vzbuzují už jen tím, že jsou nástrojem omezení svobody každého ku prospěchu všech, ani tím, že nás každého odlidšťují úřední vztahy a postupy, aby nakonec daly vzniknout celkově humánnějšímu sociálnímu prostoru. Experti ("vyděšení ministerští úředníci") ministerstva práce a sociálních věcí odvedli dobrou práci, když identifikovali kritéria, jež formalizují strategii naší imigrační politiky. Vědí (neboť je to jejich povolání), jaká kritéria se používají v jiných vyspělých státech, jaké mají přednosti a jaká úskalí se už projevila při jejich dlouhodobějším užívání. Neřídí se dojmy, opírají se o systematické zpracování dlouhodobých evidencí. Vědí také, že cokoli lze odmítnout proto, že je to nedokonalé, ale jen máloco z toho důvodu, že známe něco lepšího. Vědí, kdy už nelze čekat na lepší varianty, protože je třeba začít jednat. Pokud jde o imigrační politiku, ten čas u nás už nastal a právě úředníci to dobře pochopili. Neznamená to, že jejich práci nemůžeme vidět kriticky. Sám mám pochybnost o jednom z bodů návrhu, ale nedovolil bych si pochybovat o samotné potřebě stanovit nějaká kritéria, natož jim vytýkat, že mají-li jejich škály horní konec, musejí mít i dolní. Miroslav Petříček napsal úsměvný fejeton s již poněkud omšelými, ale pořád populárními fackovacími panáky: úředník s pravítkem (!) a kalkulačkou a štamgast s vlastním půllitrem v české hospodě se zaplivanými okny. Nabízí se poznamenat, že filozofové pořád ještě svět vtipně vykládají, zatímco úředníci ho trpělivě mění.
</TEXT>
</DOC>
<DOC>
<DOCID>LN-20020121050</DOCID>
<DOCNO>LN-20020121050</DOCNO>
<DATE>01/21/02</DATE>
<TEXT>
Příběhy malého čaroděje paní M. Freiová ve svém článku Nebezpečný Harry Potter? (LN 8. 1. 2002) považuje - zřejmě právem - za "formativní literaturu přinejmenším jedné generace". Ovšem ať už je takové označení namístě či ne, Harry Potter by si zasloužil spravedlivější soud, než byl zdánlivě objektivní souhrn potterovských pro a proti. Nelze totiž šermovat "věcnými argumenty" a přitom nevědět téměř nic o zákonitostech žánru, či dokonce o příbězích Harryho Pottera samých. Když paní Freiová srovnává knížky J. K. Rowlingové s Letopisy Narnie a Pánem prstenů, dopouští se hrubého zjednodušení. Stěží lze totiž beze zbytku říci, že "... dobro v nich (rozuměj v Narnii a Pánu prstenů) lze prosadit obyčejným lidským činem. Tolkienův Frodo například poráží zlo věrností pravdě..." Taková tvrzení, bohužel, zavánějí kýčem. V této souvislosti se dokonce chce říct, že paní Freiová knížky, o nichž píše, nečetla a zná je pouze z doslechu. Jinak by například věděla, že to, co ochránilo život Harryho Pottera, nebyla magie, ale hodnota tak tradiční a kladná, jakou je mateřská láska. Příběhy Harryho Pottera mají a budou mít jako každé jiné známé dílo své příznivce i odpůrce. Sugerovat ale čtenáři nejasnou spojitost mezi těmito knihami a satanistickými tématy, jak to udělala paní Freiová, je nespravedlivé a zavádějící. Nařčením z fundamentalismu a tendenčnosti se pak nelze divit.
</TEXT>
</DOC>
<DOC>
<DOCID>LN-20020121051</DOCID>
<DOCNO>LN-20020121051</DOCNO>
<DATE>01/21/02</DATE>
<TITLE>
V následujících dvou příspěvcích přinášíme reakci na článek Petra Fischera Televizní měsíčník Katovna... (LN 10. 1.).
</TITLE>
<TEXT>
Pořad Katovna je prvním pokusem o pravidelný kritický klub v dějinách našich elektronických médií a pochopitelně se dopouští tu větších, tu menších začátečnických bot. Nalezne-li pan Fischer někoho, kdo to dělá líp, abychom se od něj mohli poučit, nechť nám to sdělí. Zatím zůstáváme jediní, kdo "nenáviděné řemeslo" se střídavými úspěchy v TV provozuje - a prosíme proto o trochu shovívavosti. Neberu panu Petru Fischerovi jeho kuriózní názor, kdy nám klade za vzor podle všech došlých ohlasů pravděpodobně rekordně nejzpackanější ze zatím odvysílaných dílů Katovny. Nepozastavím se ani nad kritizovaným odmlčením, ve kterém pan Fischer nevidí důkaz spontánní nepřipravenosti debaty. Neberu mu ani jakobínskou čistotu jeho přesvědčení, že názor jednou napsaný mnou nebo Jiřím Cieslarem do elitního málonákladového časopisu (Literární noviny) už nesmíme nikde jinde zopakovat, zvláště pak ne před asi stotisícovým televizním publikem Katovny. Dokonce bych mu nevytýkal ani chronickou chorobu českých médií, jíž už také ochořel, totiž povrchní, těkavou neofilii, příznačnou pro bulvárnost. Nebulvární novinář či kritik sleduje důsledně kauzu dotud, dokud nemravný stav trvá. Typickým příkladem je televizní magnát s drtivým politickým a korumpujícím vlivem, jehož finanční i morální dluhy budeme my všichni včetně pana Fischera splácet dlouhá léta. Protože nemrav trvá a sílí, v Katovně o něm mluvíme a mluvit nepřestaneme is tím rizikem, že znudíme klipové neofily. Co však považuji na Fischerově "přímém úderu" za úder přímo nedovolený, je zamlčení relevantních faktů. Neuvedl, že v dílu, který tak tvrdě "udeřil", jsme dokonce dvakrát (já i kolega Rejžek) kritizovali Lidové noviny (poprvé v souvislosti s vypuzením A. Stankoviče, podruhé v kauze lehkých manipulací s Pithartovým rozhovorem). Proč to čtenářům LN zamlčel?
</TEXT>
</DOC>
<DOC>
<DOCID>LN-20020121052</DOCID>
<DOCNO>LN-20020121052</DOCNO>
<DATE>01/21/02</DATE>
<TEXT>
Za podpásový musím označit článek Petra Fischera o televizním měsíčníku Katovna, a to hned ze dvou důvodů. Petr Fischer je komentátorem LN a může si přidělit na své (názorové) straně, kolik místa chce. Stejně tak může a nemusí přidělit místo opačným názorům. Pánové Rejžek a Just se za sebe jistě brát nebudou a ty ostatní pan Fischer prostě ke slovu nepustí. Jeho názor tak zazní jako jediný. Za normální situace nechť si pan Fischer píše, co chce. Ale za stavu, kdy nikdo neví, zda bude Katovna i příště (neboť je u generálního ředitele Balvína v nemilosti), považuju článek za nůž vražený do zad. Pan Fischer se tak směle postavil po bok paní Dědečkové, které je Katovna více než rok solí v očích, a zasadil tak přímý úder těm divákům ČT, kteří Katovnu považují za dobrý kriticko-kulturní pořad.
</TEXT>
</DOC>
<DOC>
<DOCID>LN-20020121053</DOCID>
<DOCNO>LN-20020121053</DOCNO>
<DATE>01/21/02</DATE>
<TITLE>
Ondřej Neff: Ostrov pokladů
</TITLE>
<TEXT>
On-line román
</TEXT>
<HEADING>
Kniha, o jejímž pokračování rozhodujete sami
</HEADING>
<TEXT>
Demlova kouřová bomba skončila pod Salačovou lavicí. Učitelka Ptáčková oprávněně zuří a její hněv - stejně pochopitelně - je směrován na Salače.
"Takže Salač... Salač..." opakovala ředitelka Weissová zamyšleně. Třídní učitelka Ptáčková po bezvýsledném výslechu odvedla Josefa Salače rovnou do ředitelny. "Ty ses nám vybarvil. Sotva ses u nás ohřál, vyvádíš hůř než nějaký... skoták." Salač stál u dveří a zarputile hleděl na ředitelku posazenou za velikým psacím stolem. Nad hlavou jí visel portrét prezidenta Antonína Zápotockého. Stejný portrét visel v každé třídě. Zdálo se však, že tenhle portrét je jaksi vážnější, přísnější. Učitelka Ptáčková stála vedle psacího stolu, vzpřímená, s ukazovátkem v jedné ruce. Druhou rukou se konečky prstů opírala o desku stolu, snad aby dala najevo, že obě autority, její vlastní i autorita ředitelky, jedno tělo jsou. "Já nevěřím, že to provedl sám," děla Ptáčková tónem nepřipouštějícím výhradu. "Má za sebou školu pro děti diplomatického sboru v Sofii. Tam si jistě děti nepouštějí ve třídě bombičky. Tak co, Salači, pouštějí nebo nepouštějí?" "To nebyla bombička," řekl Salač, hledě na podlahu. "To byl čuďák." "Čuďák!" opakovala ředitelka Weissová znechuceně. "Co je tohle za slovo?" "To slovo..." řekl Salač plaše, "označuje čuďák." "Srandu! On si z nás dělá srandu!" vykřikla učitelka Ptáčková. Ředitelka povytáhla obočí. "Chceš k tomu něco dodat, Salač?" "Co je to sranda?" "Cože?" "Neznám to slovo. Ve škole pro děti diplomatického sboru v Sofii jsme... neměli žádnou srandu." "To přestává všechno..." začala Ptáčková. "Tak, Salač, přestaň si s námi hrát. My ti nevěříme, že jsi tu kouřovou bombu... ten čuďák... vyrobil sám. Někdo ti musel pomáhat. Někdo tě navedl. Někdo ti musel poskytnout materiál na výrobu... čuďáku." "Vyrobil jsem to sám." "Z čeho? Z čeho se dělá ... čuďák?" "Z filmu," řekl Salač. "Kdo ti to poradil?" "Já nevím. Šel jsem po chodbě a nějací hoši z vyšší třídy si povídali o čuďáku. Říkali: Když zabalíš film do novin, zapálíš a dupneš na něj, začne čmoudit. Je to velmi veselé." "Zapálit..." přimhouřila oči ředitelka. "Čím jsi to zapálil?" "Sirkami." "Kde máš ty sirky?" "Nemá žádné sirky," pravila Ptáčková, se sarkastickým úsměškem. "Hned jsem chtěla vidět ty sirky. Nemá žádné sirky, ani u sebe, ani v lavici, ani v tašce. Nezapálil ten čuďák. Zapálil ho někdo jiný." "Já ty sirky upustil na zem," řekl Salač. "Salači, ty lžeš. Nezapálil jsi to..." Ptáčková si v duchu vybavila situaci těsně před tím, než se obrátila k tabuli, aby na ni zapsala základní zeměpisné údaje o Austrálii. Ticho ve třídě, zvláštní, nepřirozené. A vzadu u okna ten holomek Deml. "Zapálil to Deml," řekla s jistotou v hlase. "Já jsem to zapálil." "Klasický případ falešné solidarity," poznamenala ředitelka Weissová. "Josefe, přišel jsi nedávno. Nejsi ještě... poznamenaný prostředím. Tady je to falešnou solidaritou prolezlé. Solidarita je krásná věc. Solidární byli sovětští vojáci v boji proti fašistům. Solidární jsou spolu horníci při rubání uhlí. To je ta správná solidarita. Jenže ty nechceš říct, kdo udělal něco špatného. Tím mu škodíš, uvědomuješ si to?" "Uvědomuju, řekl Salač. "Tak kdo zapálil tu kouřovou bombu?" Obě ženy se snažily dívat se na něho co nejvlídněji. Nad nimi se na něho díval soudruh prezident Zápotocký, i on hleděl vlídně. Jeho tvář mu byla cizí. Ve škole v Sofii měli ve třídě jinou tvář na fotografii, Nikolaje Alexandroviče Bulganina. Vybavil si před očima jiné obličeje: Demlův, Sekerův, Jandův... vzpomněl si na kousavého koně a na výčepního v hostinci a na pana učitele Matyáše. Taky jsou to pro něho nové tváře - poznal je před několika dny. Jenže... záleželo mu na nich víc než na soudružce ředitelce, na hornících v dole a na soudruhovi prezidentovi Zápotockém. "Já jsem to zapálil." Ředitelka Weissová nestačila nic říct, předešla ji Ptáčková. "Tak ty jsi to zapálil. Falešná solidarita. Dobře. Uvidíme, co nám řekne tvůj kamarád Deml."
Chcete ovlivnit děj románu? Na adrese www.lidovky.cz/neff o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování zítra
</TEXT>
</DOC>
<DOC>
<DOCID>LN-20020121054</DOCID>
<DOCNO>LN-20020121054</DOCNO>
<DATE>01/21/02</DATE>
<TITLE>
Nové studie dokazují, že se člověk neandertálský vyznačoval větší inteligencí, než se předpokládalo
</TITLE>
<TEXT>
Březový dehet, jenž si blízcí příbuzní moderního člověka sami vyráběli spalováním březové kůry, sloužil údajně k přilepení kamenných pazourků k dřevěným držadlům.
BERLÍN - Lepkavé otisky prstů nalezené na zkamenělém kusu dřeva znovu rozvířily debatu na téma inteligence neandertálců. Nejnovější výzkum totiž dokazuje, že tito lovci-sběrači vyráběli své nástroje přilepením kamenných nástrojů do dřevěných držadel pomocí účinného lepidla. Podle německých archeologů vyráběl člověk neandertálský dehtovité lepidlo spalováním březové kůry. To, že neandertálci, tito blízcí příbuzní moderního člověka, používali lepidlo k vyrábění nástrojů, naznačuje, že byli poměrně inteligentní. Fosilie dřevěného dehtu, který obsahoval otisky prstů a otisk kamenného pazourku, byly nalezeny nedaleko německého města Königsaue v pohoří Harz. Nové analýzy potvrdily, že nalezený exemplář je starý více než 80 tisíc let. Neandertálci měli údajně žít před 300 000 až 30 000 lety. "Neandertálci museli mít vyvinutý vysoký stupeň technických a manuálních schopností, srovnatelný s moderními zástupci druhu Homo sapiens," uvedl tým německých vědců pro European Journal of Archaelogy. "Nový výzkum přispěl do debaty týkající se neandertálců, kteří jsou v literatuře obecně považováni za méně inteligentní než zástupci druhu Homo sapiens," řekl britské BBC doktor Mark Pearce z univerzity v Nottinghamu.
</TEXT>
<HEADING>
Vlastní výroba, nebo napodobování?
</HEADING>
<TEXT>
Zůstává však stále otázkou, kde se svému chování neandertálci naučili. "Je možné, že dehet vyvinuli sami neandertálci. Mohli však také jen napodobovat své lidské konkurenty," dodal Pearce. Nicméně okolo všech nalezených vzorků se vyskytují stále nějaké nejasnosti. Druh Homo sapiens (člověk moudrý) se postupně vyvinul v době před 200 000 až 100 000 lety z Homo erectus (člověk vzpřímený). Jeho poddruh Homo sapiens neanderthalensis - člověk neandertálský údajně vyhynul někdy před 40 000 až 30 000 lety. Je možné, že byl vytlačen jiným lidským druhem nebo že postupně splynul s novým lidským druhem Homo sapiens sapiens, k němuž patříme i my.
Zůstává však stále otázkou, kde se svému chování neandertálci naučili. "Je možné, že dehet vyvinuli sami neandertálci. Mohli však také jen napodobovat své lidské konkurenty," dodal Pearce. Nicméně okolo všech nalezených vzorků se vyskytují stále nějaké nejasnosti. Druh Homo sapiens (člověk moudrý) se postupně vyvinul v době před 200 000 až 100 000 lety z Homo erectus (člověk vzpřímený). Jeho poddruh Homo sapiens neanderthalensis - člověk neandertálský údajně vyhynul někdy před 40 000 až 30 000 lety. Je možné, že byl vytlačen jiným lidským druhem nebo že postupně splynul s novým lidským druhem Homo sapiens sapiens, k němuž patříme i my.
</TEXT>
</DOC>
<DOC>
<DOCID>LN-20020121055</DOCID>
<DOCNO>LN-20020121055</DOCNO>
<DATE>01/21/02</DATE>
<TEXT>
NEW YORK - Americký ministr obrany Donald Rumsfeld minulý týden pochválil snímek Ridleyho Scotta "Black Hawk Down" (Černý jestřáb sestřelen) o hrdinství amerických vojáků při nezdařené misi v Somálsku před devíti lety. "Silné," prohlásil Rumsfeld, který film viděl v předpremiéře ve washingtonském kinosále spolu s dalšími činovníky svého úřadu, herci a vojáky, kteří se mise zúčastnili. Snímek, který je označován za jednu z možných nominací na letošní oscarové ocenění, vznikl v úzké spolupráci s Pentagonem. Ministerstvo dalo k dispozici vojáky a válečné vrtulníky pro natáčení v cizině, konkrétně v Maroku, což je podle listu Los Angeles Times nezvyklé.
</TEXT>
</DOC>
<DOC>
<DOCID>LN-20020121056</DOCID>
<DOCNO>LN-20020121056</DOCNO>
<DATE>01/21/02</DATE>
<TEXT>
PERTH, Austrálie - Úřady australského města Kalgoorlie daly podle agentury AFP občanovi Irska povolení prohrabovat se čtyři dny městskou skládkou. Ir doufá, že najde z neopatrnosti zahozený los, na který v místním lotu vyhrál 1,5 milionu australských dolarů (skoro 28 milionů korun). Los si muž koupil před Vánoci, ale na svátky odletěl do rodného Irska. Tiket pak vyhodil do pytle s odpadky a vzpomněl si na něj, až když viděl výherní čísla. Ir zatím neohlásil dobrou zprávu, i když se na smetišti hrabe už několik dní.
</TEXT>
</DOC>
<DOC>
<DOCID>LN-20020121057</DOCID>
<DOCNO>LN-20020121057</DOCNO>
<DATE>01/21/02</DATE>
<TEXT>
Myslel jsem, že to napíše někdo jiný, ale asi to zbude na mě. Naše země je od listopadu 89 spravována takto: ve svobodných volbách je volen parlament, který zvolí prezidenta, a ten jmenuje vládu. To vše na principu zastupitelské demokracie. Voliči mají přímý vliv na správu země vždy jen jednou za čtyři roky. Volič je v tomto systému (běžném ve většině demokratického světa) jednorázový občan, či, chcete-li, občan na jedno použití. Tím to končí a basta! Nevím, jak jinak by to taky mělo být, neboť volič deleguje svůj vliv a moc na svého zástupce a do jeho práce mu nezasahuje. V ideálním případě zvolený politik hájí voličovy zájmy. Ne vždy se tak děje! Proto volič sleduje svého delegáta, aby věděl, koho si to vlastně najal a po uplynutí volebního období provede hodnocení v nových volbách. A zvolí třeba jinou stranu. Když vystřídá všechny partaje a zjistí, že se mu žádná nelíbí, vstoupí do politiky sám. Já myslím, že tak je to správné! Jiní se domnívají, že politikům je třeba do práce neustále mluvit, což provádějí písemně formou petic a podpisových archů, dnes bez nebezpečí, že signatáři budou perzekvováni. Čas od času svolávají shromáždění, především pražského lidu, na náměstí. Heslo "Permanentní revoluce a karneval až do smrti" je oprávněnější v systému přímé demokracie. Ta u nás není a hodí se spíše pro menší společenství než je stát. Třeba pro Divadlo Járy Cimrmana, ale ani tam, pokud vím, už příliš nefunguje. Doufám, že v České republice nevzniknou v dohledné době ani náznaky přímé demokracie. Doufám, že nedojde k přímé volbě prezidenta, protože tuším, kdo všechno může být (třeba jen z hecu) zvolen. To není pohrdání vlastním národem, jen si myslím, že neumíme dobře rozhodnout. Nechtěl bych u nás zatím referendum o ničem důležitém. Na všelidové hlasování máme anketu Tý-Tý. Tam je to jasné a už léta stabilní. Bohdalová a Gott. A když mě Gott přestane bavit a nevyberu si mezi ostatními zpěváky, nezbývá, než abych začal zpívat sám. A musím zpívat dobře, aby na koncert někdo přišel. Jinak budu sedět v hledišti jako divák. Tím to končí a basta! Mýlí se ti, kdo se domnívají, že v našem národě dřímá jakási zvláštní síla. Národ dřímá u televize Nova. Co se dělo na Václavském náměstí, bylo jedno už lidem v Radlicích, natož třeba v Třinci. Tam byla tehdy zprávou dne skutečnost, že domácí hokejisté prohráli na vlastním ledě. Ono se řekne být politik, ale pojďte to někdo dělat ve státě, kde procento dobrých politiků je zhruba stejné jako procento kvalitních voličů. Jen někteří jsou si "rovnější". Jsou to kluci a holky, co spolu mluví. Zdraví se "dobré jitro, občané", přestože se už dávno rozednilo.
</TEXT>
</DOC>
<DOC>
<DOCID>LN-20020121058</DOCID>
<DOCNO>LN-20020121058</DOCNO>
<DATE>01/21/02</DATE>
<TITLE>
Budějovický Budvar zahájil tento týden v Londýně činnost své dceřiné společnosti Budweiser Budvar U.K. Limited, která se bude starat o distribuci piva na celém území Velké Británie a o prohlubování vztahů se zákazníky. Británie je s prodejem téměř 90 000 hl ročně pro Budějovický Budvar druhým nejvýznamnějším zahraničním trhem po Německu.
</TITLE>
<TEXT>
Představenstvo ČSOB opustí dva členové. Na členství v sedmičlenném představenstvu Československé obchodní banky rezignují dva jeho členové. K 28. únoru ho opustí Ladislav Unčovský a k 31. březnu Luc Seynaeve. Na jejich místa přibere představenstvo dva nové manažery. Důvodem obměny je změna strategie majoritního vlastníka KBC a záměry dalšího rozvoje obchodních aktivit, uvedla banka.
Pojišťovna Generali vybrala v roce 2001 podle předběžných výsledků na pojistném 2,1 miliardy korun. V porovnání s předchozím rokem to znamenalo zvýšení o 21 procent. V neživotním pojištění dosáhla Generali nárůstu o 18 procent na 1,49 miliardy Kč. V životním pojištění meziroční nárůst o 27 procent vyústil v předepsané pojistné 610 milionů korun.
Fabia loni vystřídala Felicii na pozici nejprodávanějšího vozu. Nejprodávanějším automobilem v ČR byla loni s 23 142 prodanými vozy Škoda Fabia. Ta již na začátku roku předstihla starší model Felicia, jehož výroba loni v červnu skončila. Na druhé pozici skončil vůz Škoda Octavia.
Nortel Networks, největší výrobce telekomunikačních zařízení na světě, hospodařil v posledním čtvrtletí minulého roku se ztrátou 506 milionů amerických dolarů, tedy 16 centů na akcii, když ve stejném období roku 2000 vykázal zisk 830 milionů dolarů, tedy 26 centů na akcii.
Sun Microsystems, producent síťových zařízení, hospodařil po třetí za sebou se čtvrtletní ztrátou, ve které se projevily především náklady na snížení počtu zaměstnanců a restrukturalizaci. Firma dodala, že ztráta ve druhém čtvrtletí finančního roku, které končí v prosinci, činila 511 milionů dolarů ve srovnání se ziskem 423 milionů ve stejném období předchozího roku.
Visteon Corp., která je výrobcem automobilových součástek, hospodařila ve čtvrtém čtvrtletí uplynulého roku se ztrátou 14 milionů dolarů, což představuje 11 centů na akcii. Ve srovnatelném období roku 2000 však ztráta firmy byla vyšší a činila 87 milionů, tedy 67 centů na akcii. Výsledky společnosti byly v souladu s očekáváním analytiků podle agentury Thomson Financial/First Call.
Automobilka Chrysler, která patří pod křídla německo-americké DaimlerChrysler, začne stahovat z oběhu 1,3 milionu minivanů kvůli problémům s unikáním paliva. Tyto problémy by mohly vyústit ve vznícení vozidla. Chrysler uvedl, že stáhne minivany vyrobené v letech 1996 až 2000, aby problém odstranil. Proces se však zpozdil, protože firma neměla dostatek náhradních dílů. V důsledku závad došlo ke 25 případům vznícení vozidel a vzniklo 56 zranění.
Dell Computer zvýšil kvůli silnější poptávce odhad zisku i tržeb pro čtvrté čtvrtletí. Zisk by měl dosáhnout 17 centů na akcii a tržby osmi miliard dolarů, přičemž předchozí prognóza počítala se ziskem 16 centů na akcii při tržbách 7,6 miliardy.
České radiokom. 379,53 0,75
Český Telecom 366,02 0,06
Česká spořitelna 298,43 -0,06
</TEXT>
</DOC>
<DOC>
<DOCID>LN-20020121059</DOCID>
<DOCNO>LN-20020121059</DOCNO>
<DATE>01/21/02</DATE>
<TITLE>
Nahradit software od Microsoftu operačním systémem z vlastní dílny chce mediální gigant AOL Time Warner.
</TITLE>
<GEOGRAPHY>PRAHA</GEOGRAPHY>
<TEXT>
Zatím je to jen neoficiální informace. AOL Time Warner si chce zřejmě koupit firmu Red Hat, která se živí produkcí a prodejem počítačových programů pro operační systém Linux. V sobotu o tom informoval americký deník The Washington Post, který však neuvedl, kolik je AOL Time Warner připravena do nákupu investovat. Zprávu okamžitě převzaly světové agentury. Lidé z firem AOL Time Warner, Red Hat a Microsoft ji však odmítli komentovat. "Politikou naší firmy je nekomentovat pověsti," řekla agentuře AP Melissa Londonová, mluvčí společnosti Red Hat. AOL Time Warner je lídrem trhu s internetovým připojením. Jeho software America Online používá 33 milionů lidí. Podle informací zveřejněných v listu The Washington Post se však manažerům firmy nelíbí, že jejich software pracuje na bázi operačního systému Windows od Microsoftu. Steve Case, který řídí AOL Time Warner, totiž Gatesův Microsoft považuje za svého úhlavního konkurenta. Bill Gates se už dlouho snaží prorazit na mediálním trhu a dělá pro to maximum. Investuje do telekomunikačních společností a začíná se orientovat i na zábavní průmysl. Nedávno uvedl na trh svůj první přístroj pro digitální hry.
</TEXT>
<HEADING>
Systém z Finska
</HEADING>
<TEXT>
Nejsilnější zbraní Billa Gatese je však stále jeho operační systém Windows. Používá ho totiž 90 procent všech uživatelů osobních počítačů. Microsoft je tak v situaci, kdy může diktovat podmínky počítačovým a internetovým společnostem. Na svém operačním systému Microsoft postavil například software pro přehrávání zvukových a obrazových digitálních souborů, sAOL Time Warner soutěží na trhu pro instantní messaging, což je systém pro dopisování v reálném čase. Podle informací zveřejněných v listu The Washington Post chce AOL Time Warner začít vyrábět svůj software i na bázi operačního systému Linux, který je svým uživatelům na rozdíl od Windows k dispozici zdarma. Jeho nevýhodou však je, že ho na svých osobních počítačích využívá jen velmi málo lidí. Podobně to už zkoušela například společnost Gateway, která vyráběla speciální přístroj pro surfování po internetu, jakési jednodušší PC. Software pro služby AOL "běžel" na Linuxu, ale firma s výrobou přístroje loni přestala. Firma Red Hat vznikla v roce 1994 a v roce 1999 vstoupila se svými akciemi na veřejný trh. Současná tržní kapitalizace, což je počet všech akcií podniku vynásobený aktuální cenou na burze, je asi 1,45 miliardy dolarů. Za prvních devět měsíců fiskálního roku 2001 firma vykázala zisk 1,8 milionu dolarů, zatímco ve stejném období loňského roku zaznamenala ztrátu 10 milionů dolarů. Red Hat má asi 600 zaměstnanců. Za vznikem operačního systému Linux stojí finský počítačový expert Linus Torvalds. Dal dohromady skupinu programátorů, kteří jako základní kámen Linuxu využili operační systém Unix. Na rozdíl od Microsoftu není zdrojový kód Linuxu utajován. Každý uživatel si tak může systém upravit podle potřeby.
Nejsilnější zbraní Billa Gatese je však stále jeho operační systém Windows. Používá ho totiž 90 procent všech uživatelů osobních počítačů. Microsoft je tak v situaci, kdy může diktovat podmínky počítačovým a internetovým společnostem. Na svém operačním systému Microsoft postavil například software pro přehrávání zvukových a obrazových digitálních souborů, sAOL Time Warner soutěží na trhu pro instantní messaging, což je systém pro dopisování v reálném čase. Podle informací zveřejněných v listu The Washington Post chce AOL Time Warner začít vyrábět svůj software i na bázi operačního systému Linux, který je svým uživatelům na rozdíl od Windows k dispozici zdarma. Jeho nevýhodou však je, že ho na svých osobních počítačích využívá jen velmi málo lidí. Podobně to už zkoušela například společnost Gateway, která vyráběla speciální přístroj pro surfování po internetu, jakési jednodušší PC. Software pro služby AOL "běžel" na Linuxu, ale firma s výrobou přístroje loni přestala. Firma Red Hat vznikla v roce 1994 a v roce 1999 vstoupila se svými akciemi na veřejný trh. Současná tržní kapitalizace, což je počet všech akcií podniku vynásobený aktuální cenou na burze, je asi 1,45 miliardy dolarů. Za prvních devět měsíců fiskálního roku 2001 firma vykázala zisk 1,8 milionu dolarů, zatímco ve stejném období loňského roku zaznamenala ztrátu 10 milionů dolarů. Red Hat má asi 600 zaměstnanců. Za vznikem operačního systému Linux stojí finský počítačový expert Linus Torvalds. Dal dohromady skupinu programátorů, kteří jako základní kámen Linuxu využili operační systém Unix. Na rozdíl od Microsoftu není zdrojový kód Linuxu utajován. Každý uživatel si tak může systém upravit podle potřeby.
</TEXT>
</DOC>
<DOC>
<DOCID>LN-20020121060</DOCID>
<DOCNO>LN-20020121060</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Držitelé amerických akcií nemají v současnosti příliš důvodu k radosti. Největší světová burza v New Yorku padá již dva týdny po sobě a o moc líp na tom není ani mimoburzovní trh Nasdaq. Ten za posledních 14 dní ztratil zisky, které získal od začátku letošního roku. Radost investorům neudělalo ani páteční obchodování, které ovlivnily špatné výsledky dvou technologických gigantů, Microsoftu a IBM. Na burze tak akcie ztratily v průměru zhruba 0,8 procenta ze své hodnoty. Technologickým akciím se přitom dařilo ještě hůř, když index trhu Nasdaq se propadl o 2,79 procenta. IBM klesl v posledním čtvrtletí přitom nejen zisk, ale i tržby. Zisk firmy se na konci loňského roku snížil z předloňských 2,67 miliardy dolarů na 2,33 miliardy. Čtvrtletní tržby společnosti spadly z 25,6 na 22,8 miliardy dolarů. Zhoršení výsledků způsobily problémy americké ekonomiky. Akcie IBM zareagovaly propadem o pět procent na 114,25 dolaru. Pád o více než pět procent zažily akcie firmy Microsoft, které se rovněž na konci loňského roku nedařilo, když její zisk klesl o patnáct procent z předloňských 2,62 na 2,28 miliardy dolarů kvůli vysokým nákladům na soudní spory. Tržby společnosti naopak předčily očekávání trhu díky zájmu spotřebitelů o operační systém Windows XP a herní konzolu Xbox. Trh byl zklamán i prohlášeními IBM a Microsoftu, že mají pochybnosti o oživení ekonomiky v dalších měsících. "Investoři volali po rychlém oživení. A jakmile se objeví jakákoliv pochybnost, trh jde dolů," uvedl pro agenturu AP analytik Richard A. Dickson z Hilliard Lyons. Vývoj na trhu ovlivnil i dnešní svátek v USA, kdy se na trzích neobchoduje. Obchodníci proto v pátek raději uzavírali své pozice před dlouhým víkendem, a tím přispěli k poklesu trhu. Obchodování v USA dopadlo i na zbytek světa. Klesaly trhy v Německu, Francii i Británii, když nejvíce ztrácely technologické tituly.
</TEXT>
</DOC>
<DOC>
<DOCID>LN-20020121061</DOCID>
<DOCNO>LN-20020121061</DOCNO>
<DATE>01/21/02</DATE>
<TITLE>
Pojišťovna s téměř čtyřsetletou tradicí se musí reformovat. Mohou za to miliardové ztráty.
</TITLE>
<GEOGRAPHY>PRAHA</GEOGRAPHY>
<TEXT>
Legendární britská pojišťovna Lloyd's of London se bez nostalgie rozloučila s devadesátými lety. Poslední tři roky minulého století jí přinesly ztrátu přes dvě miliardy liber (přibližně 110 miliard korun). A loňský rok byla úplná katastrofa. Jen zářijové teroristické útoky v USA ji stály skoro 7 miliard liber. I proto v ní má dojít k reformám, které by prohloubily změny v její tradiční struktuře a fungování. Lloyd's byla založena už v roce 1688. V londýnské kavárně Edwarda Lloyda se scházeli obchodníci a bankéři, aby v neformální atmosféře uzavírali své obchody. Mimo jiné se domlouvali i na pojištění námořních výprav. Kdo si troufl takovou akci pojistit, jednoduše se zapsal na speciální seznam, kam přidal i sumu, kterou by byl ochoten vyplatit v případě nezdaru výpravy. Oplátkou mu měl být zaplacen zvláštní poplatek, tzv. prémie.
</TEXT>
<HEADING>
Do knoflíku na límečku
</HEADING>
<TEXT>
Stejný systém upisování se zachoval až do dnešních dnů. Pojistitelé se už ale spojují do syndikátů, které uzavírají jednotlivé pojistné smlouvy. Členové Lloyd's také začali za své úpisy ručit celým svým majetkem (říkalo se "do posledního knoflíku na límečku"). To se jim nevyplatilo na přelomu osmdesátých a devadesátých let. Přírodní katastrofy, které zničily majetek mnoha milionům jejich pojištěnců v Americe a Evropě, je donutily "zatáhnout" část náhrady škod z vlastní kapsy. Tehdy se objevily pochyby o tom, zda je Lloyd's schopna i nadále krýt pojistné události pouze z prostředků, které poskytli soukromí upisovatelé. Pojišťovna byla nucena navýšit svůj kapitál, a proto poprvé v historii připustila i účast institucionálních investorů. Během sedmi let se struktura Lloyd's neuvěřitelně změnila. Osmdesát procent její pojistné kapacity nyní dodává okolo 900 institucí. Zbytek pokrývá asi 2400 soukromých upisovatelů, kterým se říká Names (Jména). Institucionální upisovatelé však neručí neomezeně a na soukromníky tlačí, aby se této "výhody" do roku 2005 také vzdali. Má to zabránit jejich úbytku (v polovině osmdesátých let jich bylo přes 30 000) a zvýšení konkurenceschopnosti pojišťovny na trhu. Zástupci Lloyd's také uvažují o dalších změnách. Nové upisování se organizuje jen jednou ročně, přičemž výhodnějším má být určitý průběžný systém. Společnost navíc dosud poněkud zastarale vykazuje účetnictví jednou za tři roky. Přestože většina z 11 000 soukromých členů Lloyd's se už na činnosti pojišťovny aktivně nepodílí, o jakýchkoliv reformách nechtějí ani slyšet. "Budeme bránit své zájmy," řekl deníku Financial Times Robert Miller z Asociace členů Lloyd's. Jakákoliv změna musí být přijata na mimořádné valné hromadě. Každý člen včetně institucionálních investorů přitom disponuje pouze jediným hlasem.
Stejný systém upisování se zachoval až do dnešních dnů. Pojistitelé se už ale spojují do syndikátů, které uzavírají jednotlivé pojistné smlouvy. Členové Lloyd's také začali za své úpisy ručit celým svým majetkem (říkalo se "do posledního knoflíku na límečku"). To se jim nevyplatilo na přelomu osmdesátých a devadesátých let. Přírodní katastrofy, které zničily majetek mnoha milionům jejich pojištěnců v Americe a Evropě, je donutily "zatáhnout" část náhrady škod z vlastní kapsy. Tehdy se objevily pochyby o tom, zda je Lloyd's schopna i nadále krýt pojistné události pouze z prostředků, které poskytli soukromí upisovatelé. Pojišťovna byla nucena navýšit svůj kapitál, a proto poprvé v historii připustila i účast institucionálních investorů. Během sedmi let se struktura Lloyd's neuvěřitelně změnila. Osmdesát procent její pojistné kapacity nyní dodává okolo 900 institucí. Zbytek pokrývá asi 2400 soukromých upisovatelů, kterým se říká Names (Jména). Institucionální upisovatelé však neručí neomezeně a na soukromníky tlačí, aby se této "výhody" do roku 2005 také vzdali. Má to zabránit jejich úbytku (v polovině osmdesátých let jich bylo přes 30 000) a zvýšení konkurenceschopnosti pojišťovny na trhu. Zástupci Lloyd's také uvažují o dalších změnách. Nové upisování se organizuje jen jednou ročně, přičemž výhodnějším má být určitý průběžný systém. Společnost navíc dosud poněkud zastarale vykazuje účetnictví jednou za tři roky. Přestože většina z 11 000 soukromých členů Lloyd's se už na činnosti pojišťovny aktivně nepodílí, o jakýchkoliv reformách nechtějí ani slyšet. "Budeme bránit své zájmy," řekl deníku Financial Times Robert Miller z Asociace členů Lloyd's. Jakákoliv změna musí být přijata na mimořádné valné hromadě. Každý člen včetně institucionálních investorů přitom disponuje pouze jediným hlasem.
</TEXT>
</DOC>
<DOC>
<DOCID>LN-20020121062</DOCID>
<DOCNO>LN-20020121062</DOCNO>
<DATE>01/21/02</DATE>
<TITLE>
hovořila Michaela Rulíšková
</TITLE>
<HEADING>
OBĚD S... Alicí Hamidovou S ředitelkou Mercury Group
</HEADING>
<TEXT>
Stoprocentní profesionál, tak by se dala stručně charakterizovat ředitelka personální agentury Mercury Group Alice Hamidová. Po otci napůl Iráčanka byla zvyklá od dětství cestovat - vedle nadprůměrné jazykové vybavenosti se to podle jejích slov projevilo také v tom, že i v různých kulturních prostředích se pohybuje jako ryba ve vodě.
Personální agentura Mer cury Group funguje na českém trhu sedm let, první dva roky označila její ředitelka Alice Hamidová za přípravné období. "Poskytujeme poradenské služby v oblasti personalistiky. Byli jsme součástí už první vlny - reagovali jsme na potřeby trhu. Historicky vzato tady před revolucí podobný druh práce ani služeb neexistoval. Kádrová problematika se řešila jednotně," vysvětluje změnu v přístupu k lidským zdrojům Alice Hamidová. První, kdo se na tuzemský trh v devadesátých letech začal dostávat, byli obchodníci s rychloobrátkovým zbožím - s cigaretami, kávou, spotřebním zbožím. "Lidé museli řešit i personální situaci. A páteří těchto firem je obchod. Z oddělení odbytu se vytvářela oddělení prodeje, z oddělení propagace oddělení marketingu a tak dále. Jenže pokud nejsou správní lidé na správných místech, nic se nezdaří. Takže se začali řešit zaměstnanci ve firmě," popisuje vývoj Alice Hamidová. Jazyková bariéra byla nevýhodou, ale její význam by prý nepřeceňovala. "První manažeři, kteří sem přicházeli, byli střelci a dokázali se domluvit, i když chyběla jazyková vybavenost. Přišly sem prostě špičky - dneska už tady nejsou, šly zase dál. A na základě jejich potřeby sehnat lidi začaly vznikat personální agentury," doplňuje ke změně na trhu práce Alice Hamidová. Podle jejích slov zažívá spousta manažerů za posledních deset let záviděníhodnou zkušenost. "Za toto období se dějí strašně rychlé změny, a kdo u toho byl, má jistě zážitky na celý život. Samozřejmě druhá věc je, kdo a jak tuto příležitost ustál," konstatuje Hamidová.
</TEXT>
<HEADING>
Jako ryba ve vodě
</HEADING>
<TEXT>
Podíl žen ve vysokých manažerských funkcích je v Česku - ve srovnání se západní Evropou a Amerikou - výrazně menší. "Musíme se ale ptát, proč tomu tak je. Není diskriminovaná kvůli svému pohlaví - nebo možná jen v menšinových situacích. V českém prostředí ale žena na sebe bere stoprocentní zodpovědnost za chod domácnosti. Neříkám, že je to špatně, ale že je to jejich volba. A v manažerské pozici člověk musí vydat maximální množství energie, české ženy ale tuto energii věnují raději stoprocentnímu servisu pro muže," dodává. Ženy ale vidí Alice Hamidová ráda. "Máme-li obsadit řekněme manažerskou pozici a uděláme-li průřez, kolik mužů a kolik žen můžeme nominovat, bude to řekněme od oka tak osm ku dvěma. Ty dvě ženy budou ale na devadesát procent vyhovovat. Mají totiž něco jako vyzrálost," shrnuje ředitelka Mercury Group.
</TEXT>
<HEADING>
Vizuální dojem hraje stále velkou roli
</HEADING>
<TEXT>
Po otci je Alice Hamidová napůl Iráčanka. V dětství také často cestovala. To se podepsalo i na její jazykové vybavenosti. Hovoří anglicky, rusky, francouzsky a pasivně italsky, rozumí arabsky. "Cestování mi dalo dispozice pohybovat se v mezinárodním prostředí jako ryba ve vodě. Nemám problém přizpůsobit se různým kulturám," říká o vlivu rodinného zázemí na svou současnou profesi. Zájemci o zaměstnání se prý do personálních agentur naučili chodit. Důležitou roli hraje osobnost. "Bohužel nemůžeme navázat na prvorepublikové tradice. Lidé se osobnostně nechtějí přizpůsobovat potřebám mezinárodních společností. Češi jsou lidově řečeno zarputilí. A nechtějí se nechat vést. Může za to i domácí prostředí: někdo pracuje s vysokým nasazením - a pak se vrací do domácího prostředí, kde ho kvůli tomu považují za blázna. Výdobytky, peníze a podobně se považují za samozřejmost, ale že to musí doprovázet také práce, to už jaksi není moderní," vypráví Alice Hamidová. A změna bude prý zřejmě trvat ještě dlouho. Velký vliv na úspěch konkrétních uchazečů má i vizuální dojem. Pestrobarevná saka se zlatými knoflíky a bílé ponožky jí navíc vůbec nepřijdou směšné. "Pro některé lidi je to těžké. A opět domácí prostředí! To na ně takové požadavky neklade a oni mají dojem, že dokonale upravený vzhled je nějaký nadstandard. Ne! Je to naprosto standardní požadavek. Nemůžu produkovat první třídu výrobků a být oblečený jako čtvrtá kategorie," upřesňuje Alice Hamidová. A neupravenost je podle jejích slov nevychovanost a neprofesionalita. "I dívky, které mají nastoupit jako asistentky generálního ředitele, si zveme alespoň třikrát, abychom věděli, že nemá třeba jen jeden pracovní kostým. Jsou na ně kladeny vysoké požadavky, ale jejich plat může dosáhnout i 45 tisíc," dodává. Člověka ale v tomto směru prý vychovává kontakt s realitou. Jako příklad uvádí obsluhu v jí vybrané restauraci Bellevue. "Dobře oblečený číšník s perfektním chováním. Když sem pozvu našeho klienta, nemusím se bát, že obsluha udělá nějaký trapas. Podobně riskovat bych si nemohla dovolit. Tyto lidi ale vychovaly pravidelně kladené vysoké nároky," uzavírá ředitelka personální agentury Mercury Group Alice Hamidová.
Host LN ochutnal v pražské restauraci Bellevue Amuse bouche - čerstvý mladý chřest s omáčkou mousseline dovážený z Thajska a jako hlavní chod kachní prsíčka s meruňkovou omáčkou a čerstvé lišky restované s bylinkami. Jako aperitiv si Alice Hamidová objednala sherry a k jídlu pila Rulandské modré, ročník 1997, a minerálku bez bublinek.
</TEXT>
</DOC>
<DOC>
<DOCID>LN-20020121063</DOCID>
<DOCNO>LN-20020121063</DOCNO>
<DATE>01/21/02</DATE>
<TITLE>
Platební karty splňují mezinárodní bezpečnostní standardy. Na čipové karty si počkáme ještě tři roky
</TITLE>
<TEXT>
Každý den si 300 000 Čechů vybere peníze z bankomatu. Vystavují se tak riziku, že jejich platební karta bude zneužita? Lidové noviny zjišťovaly, jakým způsobem jsou karty chráněny a jaké karty lze v místních bankovních domech získat.
Na konci loňského roku byly v České republice zaznamenány první případy kopírování a padělání kreditních karet. Jde o tak zvaný skimming neboli destilování. Padělatelé okopírují magnetický proužek a tak v podstatě získají dvojče vaší karty. Jestliže se jim pak ještě podaří zjistit kód PIN, mají zcela otevřený přístup k účtu. Využít se pak dvojče dá jak k výběrům z bankomatu, tak i k bezhotovostní úhradě zboží či služeb. A majitel originálu platební karty všechno zjistí až v okamžiku, kdy mu přijde výpis z účtu s nápadně vysokými odchozími platbami. Bránit se proti tomuto typu zneužití je velmi obtížné. V zahraničí kriminalisté prokázali, že se na podobných činnostech podílejí zločinecké gangy, které vydírají či podplácejí obchodníky. Ti jim pak obstarávají potřebná data svých klientů. Nejvíce rizikové jsou platby, při kterých ztratíte svou kartu z očí - stává se to třeba při úhradě v restauraci. Podobným situacím se snažte vyhnout. Měli byste mít stále přehled o tom, kdo a jak s kartou nakládá. Pořídit si embosovanou kartu, nebo kartu bez plastického reliéfu? O něco bezpečnější jsou karty druhého typu. Doba, během které je banka zablokuje, je podstatně kratší než u karet embosovaných. Je na úvaze, pro který typ karet se klient rozhodne, protože na druhou stranu embosované karty (s plastickým reliéfem) je možné použít u více obchodníků. I u těch, kteří používají takzvanou žehličku a nejsou spojeni s bankou terminálem.
</TEXT>
<HEADING>
Budoucnost je v čipových kartách
</HEADING>
<TEXT>
Banky se snaží zavádět nová systémová opatření, jak trestným činům padělatelů karet předcházet. Při vydávání platebních karet se musí místní banky řídit stejnými bezpečnostními standardy jako všude jinde ve světě. Podle Milana Zátky, předsedy Společnosti pro bankovní karty, splňují všechny banky licenční podmínky mezinárodních karetních asociací, a české karty jsou proto zabezpečeny podle stejných standardů jako karty klientů německých či amerických bank. "Pokud některé banky nabízejí ještě něco navíc, je to jejich plus," dodává Zátka. Zatím nejdále je v tomto směru eBanka. Účet je propojen s mobilním telefonem, a v okamžiku, kdy dojde k jakékoli autorizované transakci s kartou, klient obdrží krátkou textovou zprávu. Další opatření banka chystá v průběhu tohoto roku. Více informací o opatřeních českých bank najdete na následující straně. Karty s magnetickým proužkem budou padělatele lákat dál. Vyšší míru bezpečnosti tak mohou do budoucna zajistit především čipové karty. České banky je zatím běžně nevydávají. Přechod na jejich plošné užívání s sebou nese nutnost přebudovat současnou síť bankomatů, jakož i platebních terminálů obchodníků. Dohromady to všechno obnáší miliardové investice. Klienti by tak zřejmě museli za služby bank připlatit, získali by však větší jistotu, že o peníze na svém účtu nepřijdou. Čipové technologie jsou ve světě stále rozšířenější. Je možné jejich zavedení i u nás? Ředitel odboru firemní komunikace společnosti MUZO Jiří Tráva se domnívá, že okamžitý přechod možný není. "Intenzivně se na tom pracuje už několik let. Předpokládáme, že první tzv. hybridní karty (karta s magnetickým pruhem se záznamem i implementovaným čipem) budou generované už letos. Čipové karty bez magnetického pruhu lze vydávat až od roku 2005. Toto datum stanovily karetní asociace Europay a Visa." Hlavní překážkou v masivním používání čipových karet je podle Trávy to, že technická a technologická infrastruktura není v tuto chvíli ještě zcela připravena. "Existují zařízení, která jsou schopna již v tuto chvíli akceptovat jak čipy, tak i magnetické proužky. Jedná se o poměrně významnou část. U některých se však musí instalovat nový software, někde i hardware, a konečně zbývá i dost zařízení, která bude nutno vyměnit celá", uvádí Tráva. Společnost MUZO je však podle něj technologicky téměř připravená. Nevyhnutelný je přechod na čipové karty i podle Milana Zátky, předsedy Sdružení pro platební karty: "Magnetické proužky byly poplatné době svého vzniku. Vůbec se v té době nepočítalo s masivním rozvojem internetu a používáním platebních karet touto cestou. Je však otázka, jestli čipové karty splní očekávání, která jsou do nich vkládána." Kromě větší bezpečnosti čipové karty nabízejí daleko více možností: klient se pomocí karty může identifikovat na jakékoli přepážce, ve spolupráci s obchodníky nebo přepravními společnostmi lze do čipu nahrát věrnostní bonusy apod. Dalším trendem je postupné rozšiřování tak zvaných elektronických peněženek, které se testovaly i v České republice (projekt CLIP). Novinkou na trhu s platebními kartami jsou tak zvané virtuální platební karty, které slouží k bezhotovostním úhradám na internetu. Začínají je nabízet i české banky. Například eBanka uvedla na trh Internetovou platební kartu EC/MC, kterou lze používat jen pro platby na internetu či pro platbu prostřednictvím telefonu či e-mailu (MO/TO objednávka). Karta vlastně neexistuje - jde jen o číslo a kódy, nelze ji proto použít například pro platbu u obchodníka.
Kolik zaplatíte za výběr z bankomatu
</TEXT>
<HEADING>
BANKA Z VLASTNÍHO Z CIZÍHO V ZAHRANIČÍ
</HEADING>
<GEOGRAPHY>A</GEOGRAPHY>
<TEXT>
u jiné banky B - zdarma na pobočkách vybavených elektronickým terminálem C - první dva výběry v měsíci za 1 Kč D - v síti MUZO 1. dva výběry v měsíci za 1 Kč, další za 10 Kč, v bankomatech ČS 20 Kč E - neplatí pro platební karty vydané ke spořicímu Efekt kontu F - 1. - 3. v měsíci ve vltním zdarma, v cizím (sít MUZO) 5 Kč, u ČS všechny za 30 Kč G - první dva výběry v měsíci zdarma
Pramen: Internetové stránky bank
</TEXT>
</DOC>
<DOC>
<DOCID>LN-20020121064</DOCID>
<DOCNO>LN-20020121064</DOCNO>
<DATE>01/21/02</DATE>
<TITLE>
Při úvahách, ve kterém bankovním domu si založit běžný účet, rozhoduje pro většinu lidí rychlost, s jakou mají šanci kartu získat.
</TITLE>
<TEXT>
Při rozhodování, jakou kartu konkrétně zvolit, pak hraje hlavní roli výše průměrných příjmů. Důležitým faktorem je také bezpečnost karet. Připomínáme, že podle Milana Zátka, předsedy Sdružení pro platební karty, splňují české platební karty všechny mezinárodní standardy, které určují kartové asociace.
Citibank
Platební karta je součástí balíčku služeb, klient ji obdrží zhruba za týden od založení konta.
Bezpečnost: Banka doporučuje svým klientům sledovat prostřednictvím kanálů přímého bankovnictví pohyby na svém účtu.
</TEXT>
<HEADING>
Česká spořitelna
</HEADING>
<TEXT>
Ihned po založení konta lze zažádat o kartu Maestro (poplatek 150 Kč ročně) nebo domácí Visa Electron (do 90 dnů od založení konta, poplatek 150 Kč ročně). U ostatních karet je určitá podmínka získání, to je doba vedení či minimální vklad.
Bezpečnost: Banka doporučuje klientům dodržovat všechny zásady bezpečného užívání karty. Nadstandardní možnosti nenabízí.
</TEXT>
<HEADING>
ČSOB
</HEADING>
<TEXT>
Elektronické platební karty se stanoveným limitem je možné získat rovnou při založení účtu. K vybraným produktům jsou platební karty vydávány jako základní výbava (např. karta VISA Electron k ČSOB Osobnímu kontu, karta Maestro Student ke kontu ČSOB Studentské konto apod.).
Bezpečnost: banka doporučuje svým klientům dodržovat všechna možná bezpečnostní opatření. Podle vyjádření Petry Kadlecové uvažují i o zavedení možnosti zasílání textových zpráv na telefon po provedení transakce, jako tomu je v současnosti např. u eBanky (viz níže).
Klienti podle vyjádření Lenky Petroncové mají možnost získat kartu ihned po založení konta. Mohou ji mít připravenou už v okamžiku podpisu smlouvy. Ti, kteří nevydrží bez karty ani jeden den, proto mohou zaslat na internetovou adresu banky žádost o založení konta a zároveň o vydání karty. Tu jim banka připraví předem a vydá ihned po podpisu smlouvy. Další možností je vyplnění takzvaného bonitního dotazníku - pak je možné kartu získat ještě před podpisem smlouvy samé. Jestliže klient zažádá o vydání karty v okamžiku zakládání smlouvy, obvykle trvá vyřízení žádosti několik dnů maximálně však 7.
Bezpečnost: Banka okamžitě po provedení transakce platební kartou zasílá majiteli účtu informaci formou krátké textové zprávy na jeho mobilní telefon. Jestliže tedy právě dochází ke zneužití, může klient kartu okamžitě zablokovat, nebo převést hotovost na jiný účet u banky. Převod trvá jen několik minut. Na jeho "mateřském" účtuje pak nulový zůstatek. Klient pak kontaktuje nonstop linku, kde může kartu blokovat. Další opatření pro bezpečnost peněz chystá banka na letošní rok. Klient "umrtví" své konto, takže se bude chovat, jako by na něm byl nulový zůstatek. Pokud bude chtít s penězi manipulovat, zvýší zůstatek prostřednictvím příkazu přes mobilní telefon či internet. Po provedení dalším případem opět konto vynuluje.
</TEXT>
<HEADING>
GE Capital Bank
</HEADING>
<TEXT>
Mezinárodní platební kartu Maestro klient může získat okamžitě po založení účtu. Pokud předloží potvrzení o příjmu či jinou embosovanou kartu vydanou na své jméno, může získat i mezinárodní platební kartu EC/MC Standard.
Bezpečnost: Banka sama kontaktuje klienta vždy, pokud počet transakcí s jejich kartou vybočí ze standardu, který obvykle provádí. Klienti rovněž mohou využít program MasterCard Global Service, který nabízí asistenční službu prostřednictvím bezplatného hovoru také v češtině.
</TEXT>
<HEADING>
HVB CZ
</HEADING>
<TEXT>
Platební kartu EC/MC nebo Visa Classic s limitem do 70 000 Kč získá klient okamžitě po uzavření smlouvy o otevření osobního účtu. Podmínkou je složení minimálního vkladu 50 000 Kč a závazek klienta převádět na konto pravidelné měsíční příjmy.
Bezpečnost: Kromě obvyklých postupů, které by měl klient ve svém vlastním zájmu dodržovat, banka sama sleduje tak zvané neobvyklé transakce. Monitoruje se chování jednotlivých karet a v případě, že některá vybočuje z normálu, kontaktuje banka v první řadě jejího majitele.
</TEXT>
<HEADING>
Komerční banka
</HEADING>
<TEXT>
Po založení Ideal konta získá klient automaticky kartu Visa Electron nebo Maestro. Při založení Expres konta pak mezinárodní embosovanou kartu systému Visa nebo EC/MC.
Bezpečnost: banka ukládá obchodníkům instalovat snímače karet na viditelném místě. Kromě toho v KB existuje speciální oddělení, které se zabývá prevencí podvodů s platebními kartami. Jakmile oddělení obdrží signál, a to i ze zahraničí, který by mohl vést k podvodům s kartami, podniká bezpečnostní opatření.
</TEXT>
<HEADING>
Raiffeisenbank
</HEADING>
<TEXT>
Ihned po založení účtu může klient získat kartu Visa Electron nebo Maestro (bez doložení příjmu a s týdenním limitem do 8000 Kč, respektive denním 2000 Kč).
Bezpečnost: nadstandardní ochranu banka neposkytuje. Pokud však obdrží žádost klienta o zablokování karty, po několika sekundách je již znemožněno provádět s kartou autorizované transakce.
</TEXT>
<HEADING>
Union banka
</HEADING>
<TEXT>
Ihned po založení účtu je možné získat platební kartu Cirrus/Maestro (s možností platby v zahraničí). U ostatních karet je nutné mít jednak zhruba 2 až 3 měsíce (podle typu) vedený účet a splňovat min. průměrný zůstatek (od 5000 do 100 000 Kč).
Bezpečnost: banka kromě běžných opatření ze strany klienta nenabízí žádnou možnost ochrany.
</TEXT>
<HEADING>
Živnostenská banka
</HEADING>
<TEXT>
Kartu Visa Electron vydává banka do 14 dnů od založení konta. Pro vydání jiných je vyžadováno, aby byl majitel účtu klientem po dobu 3 měsíců. Ke kartě Visa Classic by měl mít žadatel minimální objem depozit 50 000 Kč, ke kartě Visa Gold 250 000 Kč.
Bezpečnost: Banka doporučuje svým klientům zachovávat základní bezpečnostní opatření.
</TEXT>
<HEADING>
8 rad, jak bránit zneužití karty
</HEADING>
<TEXT>
1. Nenoste kód PIN zároveň s platební kartou. Kvůli nedodržení toho nejjednoduššího pravidla už přišlo o svoje peníze mnoho lidí. Často se navíc ukázalo, že s kartou manipuloval někdo z rodiny. Přístupové heslo v žádném případě nikomu nesdělujte.
2. Pravidelně kontrolujte, zda vám karta nebyla odcizena. Rozhodně se vyplatí několikrát za den otevřít peněženku, jestli je karta na svém místě. V případě její ztráty kontaktujte ihned banku a zažádejte o zablokování karty. Tato operace je zpoplatňována částkou řádově ve stokorunách.
3. Při bezhotovostní úhradě zboží či služeb dávejte přednost těm platebním terminálům, které jsou připojeny on-lin. Během zadávání hesla raději zakryjte kalkulačku rukou, aby nikdo nemohl kód odpozorovat.
4. Kartu mějte stále na očích. Nenechte číšníka, aby s vaší platební kartou během placení odešel a vrátil se za pět minut.
5. Při výběru peněz z bankomatu dbejte na to, aby nikdo nemohl odpozorovat vaše PIN. Nejjednodušší opět je zakrýt klávesy rukou.
6. Nenechávejte na svém kontě nadbytečně volné finanční rezervy. Většina bank nabízí inteligentní účet, který je spojen s účtem spořicím. Na běžném účtu je lepší ponechat jen nezbytně nutné množství peněz.
7. Pečlivě čtěte a kontrolujte výpisy z účtu. V případě jakýchkoli nesrovnalostí se co nejdříve obraťte na pracovníky banky. Vyplatí se také využít služeb přímého bankovnictví (přístup ke kontu prostřednictvím telefonu, textových SMS zpráv či internetu) - klient získá nad penězi větší kontrolu.
8. Využijte všech nadstandardních nabídek banky na zvýšení bezpečnosti vaší platební karty.
Jaké platební karty banky nabízejí svým klientům
KARTA ČESKÁ ČSOB eBANKA GE CAPITAL
SPOŘITELNA BANK
American Express Gold ne ne ne ne
American Express ne ne ne ne
EM/MC Variant domácí ne ne ne
Maestro mezinárodní mezinárodní mezinárodní mezinárodní
Maestro Juventus ne mezinárodní ne ne pro mladé
Maestro pro mladé ne mezinárodní ne ne (Student)
EC/MC Business ne mezinárodní mezinárodní mezinárodní
EC/MC Gold ne mezinárodní mezinárodní mezinárodní
EC/MC Gold Charge ne ne ne ne
EC/MC Standard ne mezinárodní mezinárodní mezinárodní
Trend domácí ne ne ne
Euro 26 mezinárodní ne ne ne doplňková
Visa Classic kreditní mezinárodní mezinárodní ne mezinárodní
Visa Electron domácí mezinárodní ne ne mezinárodní
Visa Electron služební mezinárodní ne ne
Visa Gold mezinárodní mezinárodní mezinárodní ne
Visa Business mezinárodní mezinárodní mezinárodní ne
Visa Platinum ne ne ne ne
Visa Gold Business ne ne ne ne
HVB CZ KOMERČNÍ RAIFFEISEN ŽIVNOSTENSKÁ
BANKA BANK BANKA
American Express Gold ne mezinárodní ne ne
American Express ne mezinárodní ne mezinárodní
EM/MC Variant ne domácí (A) ne ne
Maestro mezinárodní mezinárodní mezinárodní ne (B)
Maestro Juventus ne ne ne ne
Maestro pro mladé ne mezinárodní ne ne (Styl)
EC/MC Business mezinárodní ne mezinárodní ne
EC/MC Gold mezinárodní mezinárodní mezinárodní ne (C)
EC/MC Gold Charge mezinárodní ne ne ne
EC/MC Standard mezinárodní mezinárodní mezinárodní ne
Trend ne ne ne ne
Euro 26 ne ne ne ne
Visa Classic mezinárodní ne mezinárodní mezinárodní
Visa Electron ne mezinárodní mezinárodní mezinárodní
Visa Electron ne ne mezinárodní ne
Visa Gold mezinárodní mezinárodní mezinárodní mezinárodní (C)
Visa Business mezinárodní ne mezinárodní mezinárodní
Visa Platinum ne ne ne mezinárodní
</TEXT>
<HEADING>
Visa Gold Business ne ne mezinárodní mezinárodní
</HEADING>
<GEOGRAPHY>A</GEOGRAPHY>
<TEXT>
platební karta nabízená pod názvem Unikarta (buď EC/MC, nebo i domácí VISA) B - Bankokarta Maestro nebo Visa Electron, dále mezinárodní platební karta bez doplňkových služeb (stejné limity) Styl karta Maestro C - banka kromě toho vydává i firemní Silver Card a Prestige Card (EM/MC nebo VISA)
Přehled nabízených karet není vyčerpávající. V poslední době se nabídka rozšiřuje především o karty "klubové", které svého majitele zvýhodňují při nákupu ve smluvních obchodech nebo při cestování se smluvními partnery. Nabídka se rozšiřuje zejména o další produkty kreditních karet určených pro privátní i firemní klientelu. Bližší podrobnosti a kompletní nabídku naleznete jednak na internetových stránkách bank, informace poskytnou i pracovníci poboček (případně operátoři na informačních linkách).
Pramen: Internetové stránky bank
</TEXT>
</DOC>
<DOC>
<DOCID>LN-20020121065</DOCID>
<DOCNO>LN-20020121065</DOCNO>
<DATE>01/21/02</DATE>
<TITLE>
Nejlepší český sdruženář se dočkal životního úspěchu
</TITLE>
<TEXT>
OLYMPIÁDA
salt lake city 2002
</TEXT>
<HEADING>
18 dní do zahájení
</HEADING>
<TEXT>
Pavel Churavý si v Bedřichově v Jizerských horách v závodě Světového poháru dojel pro druhou příčku. Takové umístění nečekal nikdo, především ani on sám.
V jaké umístění jste po devátém místě ve skoku doufal?
Tajně jsem si říkal, že by bylo skvělé, kdybych se polepšil na pátou příčku, třetí místo by mě překvapilo, o druhém jsem ale skutečně ani nesnil.
Jak moc vás trápilo, že jste ze čtvrtého místa po prvním soutěžním skoku, klesl před během až na deváté?
Rozhodně jsem nebyl zklamaný. Naopak, cítil jsem spokojenost. Skákalo se v těžkých podmínkách, ty mně ale vyhovují.
</TEXT>
<HEADING>
Jakou taktiku jste do běhu zvolil?
</HEADING>
<TEXT>
Začal jsem pěkně zostra, až jsem se po několika kilometrech trochu začal bát, že mi dojdou síly. Když jsem ve třetím kole dojel Demonga a spol., už jsem o tom, zda rupnu anebo ne, ani nepřemýšlel.
Ve finiši jste si dokonce pohrál s nejlepším světovým sdruženářem Gottwaldem...
Bylo to příjemné, protože si o sobě nemyslím, že bych byl výborný spurtér. Felixovi ale tentokrát nejely moc dobře lyže.
Jaký názor máte na jedenáct lyžařů z Německa a Finska, kteří kvůli údajně neregulérním podmínkám uprostřed skokanské soutěže ze závodů odstoupili?
Je to škoda, udělali chybu. Jejich neúčast ale můj výsledek rozhodně nesnižuje. Ostatně i Felix Gottwald prohlásil, že už za hodinu se všichni budou pouze ptát, jaké bylo pořadí na prvních třech místech a ne na to, kdo závodil nebo nezávodil.
Jak naložíte se šesti tisíci švýcarskými franky za druhou příčku?
Na utrácení teď nebudu mít vůbec čas. Většinou slavím až po sezoně na jaře, takže to tak dopadne i letos.
Jaké je podle vás momentální pořadí tří nejlepších českých sdruženářů?
Promiňte, ale odpovědi na tuto otázku se zdržím.
Myslíte si, že existuje nějaká síla, která by pomohla Ryglovi z jeho děsivého útlumu?
Možná psycholog. Láďovi se ale klidně může povést jeden anebo dva skoky a všechno bude rázem zase jinak.
Na co si po neděli na olympijských hrách v Salt Lake City troufáte ?
Před víkendem jsem si říkal, že bych bral umístění do dvacítky, teď myslím i o trochu výš...
</TEXT>
</DOC>
<DOC>
<DOCID>LN-20020121066</DOCID>
<DOCNO>LN-20020121066</DOCNO>
<DATE>01/21/02</DATE>
<TEXT>
Rakušan Stephan Eberharter vyhrál sobotní sjezd Světového poháru v Kitzbühelu a zvýšil svůj náskok v čele pořadí seriálu. V této sezoně dosáhl už svého šestého vítězství.
</TEXT>
</DOC>
<DOC>
<DOCID>LN-20020121067</DOCID>
<DOCNO>LN-20020121067</DOCNO>
<DATE>01/21/02</DATE>
<TITLE>
Ve čtvrtém kole Australian Open udolal český tenista Slováka Hrbatého, teď jej čeká Rakušan Koubek
</TITLE>
<TEXT>
Další cenný skalp získal na svém tažení turnajem Australian Open český tenista Jiří Novák. V osmifinále zdolal Slováka Dominika Hrbatého 6:4, 6:2, 5:7, 6:2 a postoupil do čtvrtfinále. V boji o postup mezi čtyři nejlepší jej čeká v úterý pětadvacetiletý Rakušan Stefan Koubek.
MELBOURNE - Poprvé v životě se Jiří Novák ocitl na grandslamovém turnaji ve čtvrtfinálové společnosti. Čtyřsetovou bitvu se Slovákem Hrbatým ukončil za dvě hodiny a jedenáct minut. "Cítím se skvěle, je to můj životní úspěch," uvedl Novák po čtyřsetové vítězné bitvě s Hrbatým. "Byl jsem určitě lepší, přesto to byl moc těžký zápas. S Dominikem se dobře známe, často jsme spolu trénovali a naposledy jsem s ním prohrál ve třech setech loni v hale v Moskvě, takže jsem se mu dnes revanšoval," radoval se. Zápas se začal hrát hodinu před polednem a na kurtu v té době panovaly vysoké teploty. "Už ráno si ze mě v šatně dělali legraci, že je velké vedro a Dominik mě na dvorci usmaží," líčil Novák. "Ale nakonec bylo všechno jinak a těší mě, že jsem na sebevědomá Dominikova slova před utkáním odpověděl nejlepším možným způsobem," zdůraznil český tenista.
</TEXT>
<HEADING>
Nezbavil se nervozity
</HEADING>
<TEXT>
Zápas podle něho rozhodla úspěšnost jeho prvního servisu. "To bylo určitě nejdůležitější. První podání se mi dnes extrémně dařilo, i proto se první dva sety odehrály za pouhou hodinu," vrátil se k průběhu osmifinálového duelu. Přestože se utkání vyvíjelo v jeho prospěch, nezbavil se prý úplně nervozity. "Byl jsem v osmifinále grandslamu teprve podruhé v kariéře a najednou jsem po skvělém výkonu mohl postoupit ještě dál," zdůraznil Novák. Ve třetí sadě vedl 5:4 a podával na vítězství. Jenže soupeř mu pak dvakrát vzal jeho servis a snížil na 1:2 na sety. "Byl jsem nervózní a navíc jsem zrovna podával proti slunci, což bylo velmi nepříjemné," vysvětlil český tenista. "Troufám si tvrdit, že podávat z druhé strany, tak už jsem zápas ukončil. Vždyť do té chvíle jsem servíroval výtečně, neztratil servis ani jednou, ale najednou jsem prohrál tři podání v řadě," spekuloval Novák. Ve čtvrté sadě už ale nedal Hrbatému šanci. "Byla to hlavně přetahovaná o servis. Hodně důležitá byla dlouhá výměna za stavu 1:1, kterou se mi povedlo vyhrát a vzápětí konečně potvrdit brejk," líčil průběh rozhodujícího setu.
</TEXT>
<HEADING>
Lékař se opozdil
</HEADING>
<TEXT>
"Těsně předtím jsem se nechal ošetřit. Znovu mě trochu limitovaly puchýře, lékaře jsem si vyžádal už na konci třetího setu, ale dorazil až po třech gamech čtvrtého," postěžoval si český tenista. "Alespoň jsem se uklidnil a vyhrál hned další servis. Pak už jsem na dvorci dominoval," uzavřel Novák. Pětadvacetiletý nenasazený Koubek, který se do čtvrtfinále grandslamového turnaje probil rovněž poprvé v životě přes chilského kvalifikanta Fernanda Gonzaleze, bude pro Nováka velkou výzvou. Také proto, že s ním český tenista, šestadvacátý nasazený, dosud nikdy nehrál.
"Těsně předtím jsem se nechal ošetřit. Znovu mě trochu limitovaly puchýře, lékaře jsem si vyžádal už na konci třetího setu, ale dorazil až po třech gamech čtvrtého," postěžoval si český tenista. "Alespoň jsem se uklidnil a vyhrál hned další servis. Pak už jsem na dvorci dominoval," uzavřel Novák. Pětadvacetiletý nenasazený Koubek, který se do čtvrtfinále grandslamového turnaje probil rovněž poprvé v životě přes chilského kvalifikanta Fernanda Gonzaleze, bude pro Nováka velkou výzvou. Také proto, že s ním český tenista, šestadvacátý nasazený, dosud nikdy nehrál.
</TEXT>
</DOC>
<DOC>
<DOCID>LN-20020121068</DOCID>
<DOCNO>LN-20020121068</DOCNO>
<DATE>01/21/02</DATE>
<TITLE>
Ať si s námi zkusí zahrát, vzkázala Jihoameričanovi na tenisovém grandslamu v Melbourne Martina Hingisová
</TITLE>
<TEXT>
Kontroverzní výrok chilského tenisty Marcela Riose přehlušil ostatní události víkendového programu grandslamového turnaje v Melbourne.
MELBOURNE - Tématem víkendu na letošním prvním tenisovém grandslamovém turnaji v australském Melbourne se stala slova Chilana Marcela Riose, který označil ženský tenis za žert. Podnět mu k tomu daly zápasy Martiny Hingisové a Venus Williamsové, které se hrály necelou hodinu. Hingisová Chilana vyzvala, aby si s ní zahrál, že změní názor. "Ať si to jednou zkusí a uvidíme, jestli potom bude trvat na svém," usmívala se Švýcarka. Američanka v minulosti vyzvala k zápasu Rusa Jevgenije Kafelnikova, jenž se k ženskému tenisu vyjadřoval stejně jako Rios. "Jediný rozdíl mezi ženským a mužským tenisem je, že my ze sebe vydáme to nejlepší pokaždé, když nastoupíme na kurt," tvrdí Williamsová. "Pro nás je to záležitost hrdosti. A nejde o to, kde hrajeme. Ať už je Australian Open nebo turnaj někde v Indonésii, vždycky ze sebe vydáme maximum," rozčilovala se Williamsová. Zatímco Hingisová ztratila na cestě do čtvrtfinále jen deset gamů a v sobotu si ji diváci na kurtu užili jen něco málo přes půl hodiny, Rakušan Stefan Koubek, příští soupeř Jiřího Nováka, se pral s Chilanem Fernandem Gonzalesem ve čtyřech setech. "Když se podíváte na výsledky, tak muži hrají své zápasy většinou dvě nebo tři hodiny, zatímco ženy často těch čtyřicet minut. To vypovídá o všem. Myslím, že Rios nebyl daleko od pravdy," hájil Rakušan bývalou světovou jedničku. Hingisová se tomu směje a tvrdí, že se na mužský tenis mnohdy nedá dívat. "Ženský tenis je rozhodně atraktivnější. Muži hodně stavějí na dělovém podání. U nás je to jiné. My narozdíl od nich o bodech rozhodujeme ve výměnách," tvrdí Švýcarka. Williamsová prohlásila, že by se řeči Riose a Koubka neměly brát vážně. "Každý z nás, kdo jsme tady, poctivě trénuje a dělá všechno pro to, aby byl nejlepší. Opravdu si nemyslím, že chtěli někoho slovně napadnout. Šlo jim jen o to, aby se o něčem mluvilo," uzavřela Williamsová.
</TEXT>
<HEADING>
Můry - noční můry servisů
</HEADING>
<TEXT>
Bez deseti minut čtyři hodiny bojoval Pete Sampras ve čtvrtém kole s Nicolasem Escudem z Francie. Ve čtvrté sadě, když už se v Melbourne schylovalo k půlnoci, měl americký tenista tři mečboly, ale ani jeden z nich neproměnil. V páté sadě už vedl 4:0, ale zápas ukončil až v deváté hře na sedmý pokus esem. Ke kuriózní situaci došlo po jednom z Eschudeho podání. Francouz zakončil hru esem, které šlo podle Samprase do autu. Američan vehementně protestoval, ale neuspěl. Elektronické zařízení, které se ozve pokaždé, když míček skončí v autu, bylo totiž v té době vypnuté. Pořadatelé jej vyřadili z provozu kvůli můrám, které na kurtu poletovaly a zařízení je rovněž registrovalo.
</TEXT>
<HEADING>
Šaty dělaly tenis
</HEADING>
<TEXT>
Výkyvy výkonnosti provázely obhájkyni titulu Jennifer Capriatiovou. Americká tenistka sice porazila řeckou hráčku Eleni Daniilidouovou 6:2, 3:6 a 6:1, ale v průběhu utkání se několikrát dostala do útlumu a trápila se. S výměnou oblečení mezi sety se zároveň měnila i kvalita její hry. Američanka si v třetí hře druhé sady nechala zafixovat levé stehno, a ačkoli tvrdila, že to byla pouze prevence, set prohrála. Před rozhodujícím dějstvím si vybrala pauzu v šatně, při níž si vyměnila růžové oblečení za bílý oděv, a na její hře se to projevilo, i když tradičně prohrála své podání na úvod setu. Šest prohraných gamů v řadě tak pro Řekyni znamenalo vyřazení z třetího Grand Slamu v kariéře.
Výsledky z Melbourne
</TEXT>
</DOC>
<DOC>
<DOCID>LN-20020121069</DOCID>
<DOCNO>LN-20020121069</DOCNO>
<DATE>01/21/02</DATE>
<TEXT>
Útočník Ruud van Nistelrooy (vpravo) se stal prvním fotbalistou, který dokázal v anglické lize vstřelit gól v osmi zápasech po sobě, když otevřel trefou z penalty skóre zápasu Manchesteru proti Blackburnu (2:1). Van Nistelrooy děkoval po utkání Davidu Beckhamovi (vlevo), který byl určen na penaltu. "Řekl mi: jestli chceš, tak běž na to. Neváhal jsem a šel," vykládal kanonýr.
</TEXT>
</DOC>
<DOC>
<DOCID>LN-20020121070</DOCID>
<DOCNO>LN-20020121070</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Francie, Portugalsko, Kypr, Španělsko. To jsou země, kam se většina špičkových ligových fotbaalových klubů chystá na herní soustředění. Lákají je skvělé tréninkové podmínky, teplé počasí a kvalitní zahraniční soupeři. "Je to pro naše hráče skvělá příležitost porovnat sílu s mužstvy z ciziny," říká trenér Bohemians Praha Vlastimil Petržela. Výjimku mezi nejlepšími týmy tvoří pouze liberecký Slovan. Tamní funkcionáři dali přednost rakouskému Lindabrunnu. "Nemyslím si, že bychom byli v nějaké nevýhodě oproti ostatním. Dobrá, připravovali by jsme se na ligu v teple, ale zápasy budeme hrát na ledě," suše konstatuje trenér Slovanu Ladislav Škorpil. Přitom právě Severočeši si v loňské sezoně nemohli vynachválit soustředění ve Francii. "Nemáme špatné zkušenosti, ale myslím, že nám změna prospěje. V Rakousku budeme mít dobré podmínky a připravíme se kvalitně na začátek ligy i prvoligové terény. Z mužstev s kterými se utkáme, mohu jmenovat například Ried nebo Inter Bratislava." Ideální volbu místa pro herní přípravu považuje Ladislav Škorpil za relativní. "Určitě se najdou kritici, kteří nám v případě špatných výsledků nebo výkonů vyčtou, že jsme nejeli za teplem. V opačném případě nás budou chválit." To Petržela má na soustředění v teplých krajích jednoznačně kladný názor. "Jedeme do Francie a myslím, že nám to po všech stránkách vyhovuje. Hráči si na sebe zvyknou, sehrají se a prověří si síly s kvalitními soupeři," vyjmenovává výhody Vlastimil Petržela. "Tento rok se střetneme s francouzskými druholigovými celky, ale stále je šance, že se utkáme s Marseille. Bude nás to ovšem něco stát, tak uvidíme," říká zkušený trenér Bohemians. Nezanedbatelný přínos herních soustředění spatřuje Petržela také ve zvýšeném sebevědomí hráčů. "Je na nich vidět, že si na zahraniční soupeře postupně začínají víc věřit. Mají možnost zjistit, že se s nimi dá hrát. K tomu právě potřebují zápasovou praxi. Bez ní toho nedocílí."
</TEXT>
</DOC>
<DOC>
<DOCID>LN-20020121071</DOCID>
<DOCNO>LN-20020121071</DOCNO>
<DATE>01/21/02</DATE>
<GEOGRAPHY>NIKÓSIE</GEOGRAPHY>
<TEXT>
Fotbalista Josef Obajdin včera debutoval v dresu Omonie Nikósia a svoji premiéru oslavil brankou. Jeho tým vyhrál 3:0 na půdě posledního Ermisu a český útočník, který do exotického angažmá zamířil na počátku roku ze Sparty, odehrál v dresu vítěze 25 minut. Obajdin přišel na hřiště za stavu 1:0 na závěr utkání. "Jsem rád, že hned na úvod jsem se odvděčil brankou, a doufám, že brzy přidám další," prohlásil. Na Kypru je liga v plném proudu během celé zimy a Obajdin přiznal, že mu chybí zimní přípravné období, na které byl zvyklý z domova. "Taky jsme se s trenérem hned po příchodu shodli, že se nejdříve musím srovnat se zdejším programem. Teď už ale pomalu místní rytmus chytám a brzy snad už budu v základu," pochvaloval si Obajdin rychlé přivykání na místní poměry. K tomu mu pomáhá také skutečnost, že na Kypru už s ním je celá rodina: vedle manželky i dcera, ale také pes. "Dostal jsem už dům i auto, nemůžeme si na nic stěžovat," chválil nové angažmá fotbalista, který začal dávat branky se sedmičkou na zádech. "Má oblíbená čísla jsou 7 a 11, kterou jsem míval ve Spartě. Ta ale nebyla volná, tak došlo na druhou volbu," prozradil někdejší český reprezentant.
</TEXT>
</DOC>
<DOC>
<DOCID>LN-20020121072</DOCID>
<DOCNO>LN-20020121072</DOCNO>
<DATE>01/21/02</DATE>
<GEOGRAPHY>PLZEŇ</GEOGRAPHY>
<TEXT>
Fotbalový reprezentant do 20 let Jaroslav Šedivec definitivně končí v druholigové Viktorii Plzeň a jde do Itálie. Mladého útočníka loni získal Juventus Turín a nyní ho stáhl z hostování v plzeňském klubu. Šedivec by měl v jarní sezóně hrát v některém italském druholigovém týmu. "Trenér Lippi už chce, abych změnil klub," řekl Šedivec. V nadcházejícím týdnu se přesune do Itálie a už v pondělí by se mohl dozvědět jméno klubu, jehož dres bude v nejbližších měsících oblékat. "Přišlo to narychlo, ani nestihnu rozlučku. Za půl roku bych si měl zvyknout na život v Itálii a zlepšit se v jazyce. V létě mám na sto procent nastoupit do přípravy s Juventusem," dozvěděl se Šedivec. Jeho odchodem Plzeň ztratila důležitého hráče, který jí měl pomoci v boji o návrat do první ligy.
</TEXT>
</DOC>
<DOC>
<DOCID>LN-20020121073</DOCID>
<DOCNO>LN-20020121073</DOCNO>
<DATE>01/21/02</DATE>
<TITLE>
Bratr skokana Schmitta pokračoval v soutěži přes zákaz německého trenéra
</TITLE>
<TEXT>
Velkou blamáží skončil poslední závod Světového poháru v severské kombinaci před olympijskými hrami. Na Ještědu se jedenáct lyžařů z Německa a Finska rozhodlo po prvním soutěžním skoku na protest proti neregulérním podmínkám odjet předčasně domů. K běhu tak nastoupilo pouze devatenáct lyžařů...
LIBEREC - Osm Němců a tři Finové zpochybnilo regulérnost prvního kola nedělní skokanské části, do druhého kola nenastoupili, a proto se ani nekvalifikovali do běhu na 15 kilometrů. Na ještědském můstku zlobil vítr. Chvíli foukal silně, někdy zase úplně ustal. Rozhodčí po třinácti skokanech v prvním kole zvýšili nájezd, ale soutěžní kolo i celý závod se nakonec uskutečnily. Vyhrál Thorsten Schmitt, který jako jediný z německých sdruženářů závod neopustil. Ackermann byl po prvním kole třiadvacátý a po dohodě s týmovými kolegy místo na lanovku zamířil se sbalenými věcmi do mikrobusu." Ztratil jsem šanci na první místo ve Světovém poháru, protože nedostanu žádné body, ale musíme se postavit, aby se závody severské kombinace do budoucna zlepšovaly," řekl Němec. "První kolo bylo nefér, závod provázely špatné povětrnostní podmínky," vysvětlil Ackermann, druhý v hodnocení SP. Podle jeho slov chtěl první kolo anulovat i ředitel závodu Ulrich Wehling z Německa, ale v tříčlenné komisi jury tento názor neprosadil.
</TEXT>
<HEADING>
Gottwald: O odjezdu jsem nepřemýšlel
</HEADING>
<TEXT>
Vedoucí závodník Světového poháru Felix Gottwald se nechtěl k rozhodnutí Ackermanna, dalších Němců a Finů vyjádřit. "Já jsem přijel na dva závody a oba absolvuji. Podmínky byly stejné jako v pátek, kdy jsem já neměl štěstí a pokazil jsem to," upozornil na své dvacáté místo v pátečním sprintu. "Je to Světový pohár, nepřipadá v úvahu, že bych nejel. Dělám svoji práci," dodal Gottwald. Ředitel svazového úseku severské kombinace Tomáš Kučera uvedl, že něco takového nepamatuje. Jeho syn a současný reprezentant Milan Kučera si myslí, že podmínky jsou všude podobné, ve Finsku mnohdy horší. "Nikde jinde ve světě by si to nikdo nedovolil. Patříme holt k Východu," mínil Kučera, po skoku desátý. "Každý by měl jít nahoru a skákat dál. Tohle se nedělá. Stává se, že podmínky nejsou pro každého stejné, ale to je sport," dodal sdruženář. Thorsten Schmitt jako jediný z německého týmu skákal druhé kolo, a to i přesto, že mu to hlavní trenér Hermann Weinbuch zakázal. Řekl mu, že jde proti týmu. "Bylo to pro mě těžké rozhodnutí, celé bláznivé, ale já cítil, že mám formu, a proto jsem druhé kolo absolvoval," řekl smutný Schmitt, o dva roky starší bratr úspěšného německého skokana Martina. "Mluvil jsem s ním, a taky se tomu divil a nechápal to," doplnil.
</TEXT>
<HEADING>
Bratr Schmitta slzel
</HEADING>
<TEXT>
Schmittovi při cestě lanovkou na druhé kolo tekly slzy po tvářích, ale přesto se dokázal koncentrovat a za pomoci trenéra z B družstva, který mu zůstal věrný, první místo udržel. "Je to venkovní sport a někdy je dobré počasí, jindy zase špatné," mínil Schmitt, který se vešel do německé nominace na olympijské hry. Útěk Němců a Finů zpochybnil i Japonec Kenži Ogiwara. "Miluji surfování na moři a vím, že nikdy nepřijde stejná vlna. Je to hra s větrem. A stejné to je v severské kombinaci. Počasí se mění a někdo má štěstí a jiný ne," sdělil trojnásobný mistr světa. "Když někdo skočí špatně, tak nepřizná, že to je jeho chyba," narážel Ogiwara na fakt, že Ronny Ackermann první soutěžní skok pokazil. Technický delegát závodu Arne Ringer uvedl, že rozhodnutí jury bylo správné. "Kdybychom měli anulovat závod na základě těchto podmínek, tak by se moc závodů neuskutečnilo," uvedl Ringer.
Schmittovi při cestě lanovkou na druhé kolo tekly slzy po tvářích, ale přesto se dokázal koncentrovat a za pomoci trenéra z B družstva, který mu zůstal věrný, první místo udržel. "Je to venkovní sport a někdy je dobré počasí, jindy zase špatné," mínil Schmitt, který se vešel do německé nominace na olympijské hry. Útěk Němců a Finů zpochybnil i Japonec Kenži Ogiwara. "Miluji surfování na moři a vím, že nikdy nepřijde stejná vlna. Je to hra s větrem. A stejné to je v severské kombinaci. Počasí se mění a někdo má štěstí a jiný ne," sdělil trojnásobný mistr světa. "Když někdo skočí špatně, tak nepřizná, že to je jeho chyba," narážel Ogiwara na fakt, že Ronny Ackermann první soutěžní skok pokazil. Technický delegát závodu Arne Ringer uvedl, že rozhodnutí jury bylo správné. "Kdybychom měli anulovat závod na základě těchto podmínek, tak by se moc závodů neuskutečnilo," uvedl Ringer.
</TEXT>
</DOC>
<DOC>
<DOCID>LN-20020121074</DOCID>
<DOCNO>LN-20020121074</DOCNO>
<DATE>01/21/02</DATE>
<TITLE>
Druhé místo vybojoval český reprezentant Pavel Churavý v nedělním závodu Světového poháru v severské kombinaci.
</TITLE>
<GEOGRAPHY>LIBEREC</GEOGRAPHY>
<TEXT>
V posledním testu před olympijskými hrami v Salt Lake City byl Churavý po skoku na libereckém můstku K-120 devátý, ale skvělým během na trati 15 km v Bedřichově dosáhl nejlepšího výsledku v kariéře. Druhý český sdruženář Milan Kučera obsadil devátou pozici.
</TEXT>
<HEADING>
Necelé dvě vteřiny od výhry
</HEADING>
<TEXT>
Ve strhujícím finiši Churavý prohrál s Američanem Billem Demongem o necelé dvě vteřiny. V cílové rovince ale dokázal odsunout na třetí místo Rakušana Felixe Gottwalda, vedoucího závodníka průběžného hodnocení Světového poháru. "Měl jsem výborné lyže. Sice jsem toho měl po dvou kolech plný kecky a v závěru mi trochu chyběly síly, ale Gottwald měl pomalejší lyže, takže mám dobré druhé místo," řekl těsně po dojezdu spokojený liberecký rodák. V nájezdu do cílové rovinky Churavý o taktice nepřemýšlel. "Jel jsem, co to šlo," popsal. Churavý na trať vyběhl se ztrátou 1:34 minuty na vítěze skoku Němce Thorstena Schmitta jako devátý. Hnán fanoušky dojel trojici sdruženářů na šestém až osmém místě a v polovině trati už se držel Demonga na třetí příčce. Na začátku pátého kola oba dotáhli do té doby vedoucího Gottwalda, kterého v posledních metrech udolali. "Diváci mě hodně vyhecovali, až jsem se toho bál, že se utavím. Hnali mě, ale dokázal jsem vydržet," doplnil Churavý.
Ve strhujícím finiši Churavý prohrál s Američanem Billem Demongem o necelé dvě vteřiny. V cílové rovince ale dokázal odsunout na třetí místo Rakušana Felixe Gottwalda, vedoucího závodníka průběžného hodnocení Světového poháru. "Měl jsem výborné lyže. Sice jsem toho měl po dvou kolech plný kecky a v závěru mi trochu chyběly síly, ale Gottwald měl pomalejší lyže, takže mám dobré druhé místo," řekl těsně po dojezdu spokojený liberecký rodák. V nájezdu do cílové rovinky Churavý o taktice nepřemýšlel. "Jel jsem, co to šlo," popsal. Churavý na trať vyběhl se ztrátou 1:34 minuty na vítěze skoku Němce Thorstena Schmitta jako devátý. Hnán fanoušky dojel trojici sdruženářů na šestém až osmém místě a v polovině trati už se držel Demonga na třetí příčce. Na začátku pátého kola oba dotáhli do té doby vedoucího Gottwalda, kterého v posledních metrech udolali. "Diváci mě hodně vyhecovali, až jsem se toho bál, že se utavím. Hnali mě, ale dokázal jsem vydržet," doplnil Churavý.
</TEXT>
</DOC>
<DOC>
<DOCID>LN-20020121075</DOCID>
<DOCNO>LN-20020121075</DOCNO>
<DATE>01/21/02</DATE>
<TEXT>
LAKE PLACID - Český akrobatický skokan na lyžích Aleš Valenta skončil druhý v pátečním závodu Světového poháru v americkém středisku Lake Placid. Poosmé v kariéře se z vítězství radoval běloruský reprezentant Alexej Grišin. V celkovém hodnocení soutěže se Valenta probojoval na třetí místo, po sobotním závodu v boulích však klesl na páté. Valenta předvedl v Lake Placid stejně jako v Mont Tremblant trojnásobná salta se čtyřmi vruty. "V prvním kole jsem zařadil čtyři vruty na začátek skoku a ve druhém jsem je točil v půlce," popisoval český reprezentant. Po prvním kole mu patřila až šestá pozice, ale rozdíly mezi ním a první pětkou byly minimální. V druhém kole se mu skok povedl o něco lépe než v prvním dějství, což ho vyneslo na konečné druhé místo. "Druhý skok byl mnohem lepší. Ne že bych ten první zkazil, ale ve druhém jsem měl jistější dopad," vysvětlil Valenta. Členka české olympijské výpravy Nikola Sudová obsadila v sobotním závodu v jízdě na boulích až 32. místo. V celkovém pořadí figuruje devatenáctiletá reprezentantka na 21. pozici. "Nepovedený první skok mě rozhodil natolik, že jsem nebyla schopna srovnat se do konce jízdy. Jediná pozitivní věc byla, že jsem se o trochu zrychlila a tak se přiblížila průměrným časům ostatních závodnic," zhodnotila závod Sudová.
</TEXT>
</DOC>
<DOC>
<DOCID>LN-20020121076</DOCID>
<DOCNO>LN-20020121076</DOCNO>
<DATE>01/21/02</DATE>
<TITLE>
BERCHTESGADEN - Česká lyžařka Lucie Hrstková získala v sobotním obřím slalomu v Berchtesgadenu poprvé v kariéře body do Světového poháru. Dvacetiletá držitelka stříbrné a bronzové medaile z juniorského mistrovství světa obsadila 23. místo a na své konto si připsala osm bodů. Napodobila tak Petru Zakouřilovou a Stanleyho Hayera, kteří v této sezoně také bodovali. Zakouřilová získala tři body ve slalomu v Sestriére a Hayer jich nasbíral celkem 57 ve slalomech v Adelbodenu a ve Wengenu a tamtéž vkombinaci.
</TITLE>
<HEADING>
Závodnice trénovala s mistryní světa
</HEADING>
<TEXT>
Závod s přehledem vyhrála Rakušanka Michaela Dorfmeisterová, která svým soupeřkám nedala nejmenší šanci. Vítězství ji současně vyneslo do čela hodnocení Světového poháru. Se ztrátou 1,01 sekundy na vítězku skončila na druhém místě Norka Stina Hofgardová-Nilsenová a vůbec poprvé se na stupně vítězů prosadila třetí Kanaďanka Genevieve Simardová, jež startovala s číslem 46. Hrstková jela v Berchtesgadenu poprvé, ale dostala možnost si trať projet v tréninku, a to dokonce společně se Švýcarkami vedenými mistryní světa Sonjou Nefovou. "Bylo to prima. Vzaly mě mezi sebe a rychle jsme se skamarádily," vylíčila Hrstková. Možnost, že by se Švýcarkami trénovala i v budoucnu, nevylučuje. "V současnosti trénuji s Veronikou Zuzulovou a nemohu si to vynachválit. Ale kdybych chtěla, tak by to asi se Švýcarkami občas šlo zařídit," připustila česká lyžařka. Trať v Berchtesgadenu patří podle ní k těm méně náročným. "Je to spíš taková placka," smála se Hrstková. "Ale nedá se říct, že by to bylo úplně jednoduché," doplnila rychle. Před odletem do Salt Lake City chce česká reprezentantka stihnout ještě závody v Cortině d'Ampezzo a možná i ve švédském Aare. "V Cortině chci jet obří i superobří slalom. Ta sjezdovka tam je trochu těžší, ale už jsem ji jela," vykládala. Do Švédska pojede jen v případě, že budou peníze. "Uvidíme, ale zatím to moc nevypadá," přiznala Hrstková. "Pokud bych ale do Švédska odjela, pak bych letěla do Salt Lake City přímo odtamtud," objasnila reprezentantka, která má do dějiště her odcestovat 4. února. Na olympiádě by měla Hrstková jet všechny závody s výjimkou sjezdu. "Měla bych jet všechno, ale definitivně se rozhodneme až tam. Na trati, kde se pojede kombinace, je prý nějaký šílený skok, tak nevím," dodala se smíchem.
Závod s přehledem vyhrála Rakušanka Michaela Dorfmeisterová, která svým soupeřkám nedala nejmenší šanci. Vítězství ji současně vyneslo do čela hodnocení Světového poháru. Se ztrátou 1,01 sekundy na vítězku skončila na druhém místě Norka Stina Hofgardová-Nilsenová a vůbec poprvé se na stupně vítězů prosadila třetí Kanaďanka Genevieve Simardová, jež startovala s číslem 46. Hrstková jela v Berchtesgadenu poprvé, ale dostala možnost si trať projet v tréninku, a to dokonce společně se Švýcarkami vedenými mistryní světa Sonjou Nefovou. "Bylo to prima. Vzaly mě mezi sebe a rychle jsme se skamarádily," vylíčila Hrstková. Možnost, že by se Švýcarkami trénovala i v budoucnu, nevylučuje. "V současnosti trénuji s Veronikou Zuzulovou a nemohu si to vynachválit. Ale kdybych chtěla, tak by to asi se Švýcarkami občas šlo zařídit," připustila česká lyžařka. Trať v Berchtesgadenu patří podle ní k těm méně náročným. "Je to spíš taková placka," smála se Hrstková. "Ale nedá se říct, že by to bylo úplně jednoduché," doplnila rychle. Před odletem do Salt Lake City chce česká reprezentantka stihnout ještě závody v Cortině d'Ampezzo a možná i ve švédském Aare. "V Cortině chci jet obří i superobří slalom. Ta sjezdovka tam je trochu těžší, ale už jsem ji jela," vykládala. Do Švédska pojede jen v případě, že budou peníze. "Uvidíme, ale zatím to moc nevypadá," přiznala Hrstková. "Pokud bych ale do Švédska odjela, pak bych letěla do Salt Lake City přímo odtamtud," objasnila reprezentantka, která má do dějiště her odcestovat 4. února. Na olympiádě by měla Hrstková jet všechny závody s výjimkou sjezdu. "Měla bych jet všechno, ale definitivně se rozhodneme až tam. Na trati, kde se pojede kombinace, je prý nějaký šílený skok, tak nevím," dodala se smíchem.
</TEXT>
</DOC>
<DOC>
<DOCID>LN-20020121077</DOCID>
<DOCNO>LN-20020121077</DOCNO>
<DATE>01/21/02</DATE>
<GEOGRAPHY>LAUSANNE</GEOGRAPHY>
<TEXT>
Ruská krasobruslařka Maria Butyrská získala potřetí titul mistryně Evropy. K triumfům z Milána a Prahy z let 1998 a 1999 přidala v sobotu další zlatou medaili v Lausanne, když navzdory nepříliš přesvědčivé volné jízdě porazila obhájkyni prvenství, svou krajanku Irinu Sluckou. Česká krasobruslařka Lucie Krausová obsadila při své premiéře na mistrovství Evropy sedmnácté místo.
</TEXT>
</DOC>
<DOC>
<DOCID>LN-20020121078</DOCID>
<DOCNO>LN-20020121078</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Proslulý argentinský trenér Julio Velasco se ujme mužské volejbalové reprezentace České republiky. Velaskův nástup do funkce schválilo sobotní zasedání správní rady Českého volejbalového svazu. Smlouva s koučem, který v letech 1990 a 1994 dovedl Italy ke dvěma titulům mistrů světa, by měla být podepsána do konce ledna. Velasco, jenž si po odchodu od italské reprezentace vyzkoušel i práci v managementu špičkových fotbalových klubů, povede české volejbalisty na říjnovém světovém šampionátu v Argentině. Při oboustranném zájmu poté může být jeho kontrakt prodloužen.
</TEXT>
</DOC>
<DOC>
<DOCID>LN-20020121079</DOCID>
<DOCNO>LN-20020121079</DOCNO>
<DATE>01/21/02</DATE>
<GEOGRAPHY>KITZBÜHEL</GEOGRAPHY>
<TEXT>
Další rána postihla rakouskou lyžařskou reprezentaci necelé tři týdny před zahájením OH. Do Salt Lake City nepojede kvůli zranění ani Mario Matt, úřadující mistr světa, jenž se zranil před včerejším slalomem SP na domácí půdě v Kitzbühelu. Již dříve z rakouské reprezentace vypadli vinou zdravotních potíží také Strobl, Maier, Franz, Schilchegger, Salzgeber a Holzknecht. Matt před zahájením prvního kola upadl v tréninku a vykloubil si rameno. Hned při startu úvodního kola si poškozené vazy definitivně utrhl a lékařská kontrola navíc odhalila zlomeninu hlavice pažní kosti.
</TEXT>
</DOC>
<DOC>
<DOCID>LN-20020121080</DOCID>
<DOCNO>LN-20020121080</DOCNO>
<DATE>01/21/02</DATE>
<TITLE>
K neporažení je lyžařský specialista na rychlostní disciplíny Stephan Eberharter z Rakouska. Po pátečním superobřím slalomu vyhrál v Kitzbühelu také sobotní sjezd. Do třetího místa se v sezoně dostal desetkrát.
</TITLE>
<TEXT>
KITZBÜHEL, Rakousko - Triumfem ve sjezdu oslavil Eberharter šesté vítězství v sezoně a suverénně vede pořadí ve Světovém poháru. V sobotu proletěl cílem v čase 1: 54,21 minuty a druhého v pořadí, norského veterána Aamodta, porazil o 37 setin. Závod poznamenalo několik pádů; havaroval také Američan Daron Rahlves, který na stejné trati skončil loni třetí a v pátečním super-G obsadil čtvrtou pozici. Z nehod vyvázli všichni lyžaři nezraněni. Eberharter, vítěz obávaného nejdelšího sjezdu ve Wengenu z minulého týdne, včera předvedl plynulou a čistou jízdu. "Jsem ve skvělé formě a navíc jsem podal velmi dobrý výkon," pochválil se. "Tedy když pominu dvě nebo tři malé chybičky, které se naštěstí v cíli na času moc neprojevily," radoval se letos famózní Rakušan, který zastoupil v reprezentaci po zranění se zotavujícího Hermanna Maiera. Druhý v cíli Aamodt měl radost, ale také si vyčinil za drobné chyby. "Ty mě stály vítězství. Jel jsem dobře, ale kdybych nechyboval, mohl jsem být nejrychlejší. Proto jsem také trochu zklamán," vysvětloval třicetiletý všestranný lyžař. "Nakonec ale mohu být rád za druhé místo," připustil Nor. Také bronzový medailista z olympijského sjezdu v Naganu Trinkl byl se třetím místem spokojen. "Tuto trať mám moc rád. Před olympiádou mi dnešní výsledek zvedl sebevědomí," uvedl Trinkl.
</TEXT>
</DOC>
<DOC>
<DOCID>LN-20020121081</DOCID>
<DOCNO>LN-20020121081</DOCNO>
<DATE>01/21/02</DATE>
<GEOGRAPHY>ZAKOPANÉ</GEOGRAPHY>
<TEXT>
Až po pěti vítězstvích za sebou našel německý skokan na lyžích Sven Hannawald ve Světovém poháru přemožitele. Sobotní závod na velkém můstku v Zakopaném vyhrál Fin Matti Hautamäki, který v druhém kole odrazil Hannawaldův útok a vítěze Turné čtyř můstků porazil o pouhé čtyři desetiny bodu. Do závodu se kvalifikovali tři čeští reprezentanti, ale Jakub Janda, Jaroslav Sakala ani Jan Matura do druhého kola nepostoupili. Nejblíže k účasti mezi nejlepší třicítkou měl veterán Sakala, ovšem ani 106 metrů na postup nestačilo. Zklamáním skončil závod pro domácího favorita Adama Malysze a 80 000 fanoušků, kteří ho přišli podpořit. Obhájce prvenství ve Světovém poháru obsadil vyrovnanými skoky 120,5 a 121 metrů sedmé místo. Polský skokan si vše vynahradil v neděli, kdy porazil svého největšího rivala Němce Svena Hannawalda a oslavil sedmé vítězství v sezoně. Fanoušci provázeli skoky Malyszova rivala pískotem i přesto, že je jejich zbožňovaný hrdina v pátek požádal, aby se k takovým projevům nesnížili.
</TEXT>
</DOC>
<DOC>
<DOCID>LN-20020121082</DOCID>
<DOCNO>LN-20020121082</DOCNO>
<DATE>01/21/02</DATE>
<TITLE>
Nový reprezentační kouč Karel Brückner už úřaduje, kontrakt jeho předchůdce je však stále právoplatný
</TITLE>
<TEXT>
Chovancův konec: čekalo se důstojné a klidné rozloučení......realita je však poněkud jiná. Kdo za to vlastně může?
Smlouva Jozefa Chovance s Českomoravským fotbalovým svazem nadále trvá. Kdy skončí? To je ve hvězdách.
PRAHA - Měl to být elegantní rozvod, ale nakonec se šermuje paragrafy. Obě strany se nejprve dohodly, že se dohodnou na ukončení smlouvy k poslednímu dni loňského roku, pak se vydaly na válečnou stezku, aby se minulý pátek vrátily k původní verzi. Co bude dál? Těžko říct. Jisté je jen jedno: Jozef Chovanec stále zůstává v obchodním svazku s fotbalovým svazem, i když už tomu tak s nástupem nového roku být nemělo. Období trenéra Chovance u národního týmu končí skutečně symbolicky - epilogem plným ostudy pro něj i českou fotbalovou vládu. "Já žádný problém nevidím," neshledal nic špatného na svém jednání v rozhovoru pro LN Chovanec. Víc se v"bolavém vředu" nechtěl pitvat. Ani předseda Českomoravského fotbalového svazu Jan Obst nehodlá toto téma veřejně rozebírat. Pár vět ke kauze sice řekl minulou středu, po poslední schůzce s Chovancem, která se uskutečnila v pátek dopoledne, však sáhl po důsledném mlčení. Přesto lze onen neslavný příběh z dostupných informací zrekonstruovat.
</TEXT>
<HEADING>
Kapitola první: Demise
</HEADING>
<TEXT>
Za české pohromy v dvojzápasu s Belgií uplynulo šest dní a do kanceláře předsedy fotbalového svazu Jana Obsta dorazil pobledlý a na první pohled psychicky vyčerpaný Chovanec. Za dveřmi zůstali jen oni dva. Rozhovor mezi čtyřma očima byl krátký, ale prý s jasným obsahem i výstupem. Chovanec údajně oznámil rezignaci a souhlasil s dohodou, že smlouva mezi svazem a jím bude ukončena k 31. 12. 2001. První muž tuzemského fotbalu měl připravit písemný dokument a Chovanec se ho podle svazové verze zavázal podepsat. Závěr schůzky obstaralo podání ruky, žádné písemné dokumenty, natož podpisy.
</TEXT>
<HEADING>
Kapitola druhá: Veletoč
</HEADING>
<TEXT>
Zanedlouho Chovanec obrací. "Rozhodl se, že nic nepodepíše a že máme komunikovat s jeho právníky (právní kanceláří Kramarič-Šerák - poz. aut.)," uvedl Obst. Když svaz prý marně shání Chovancovy právníky, odesílá na adresu trenéra doporučený dopis. "Sdělili jsme mu, že svaz odstupuje od smlouvy, a v dodatku bylo, že Chovance žádáme, aby k poslednímu prosinci roku 2001 vyklidil strahovskou kancelář," konstatoval Obst. Pasáž o vyklizení kanceláře Chovance pobouřila.
</TEXT>
<HEADING>
Kapitola třetí: Odstoupení kontra výpověď
</HEADING>
<TEXT>
Smlouva mezi Jozefem Chovancem a fotbalovým svazem není zaměstnanecká, ale obchodní. "Je to smlouva o výkonu funkce reprezentačního trenéra," potvrdil Obst. Svaz od ní k 31. 12. loňského roku odstoupil. Kdyby ji vypověděl, musel by ČMFS platit Chovance až do vypršení kontraktu (do letošního léta, což by dělalo podle odhadu zhruba 1 750 000 korun), který s koučem uzavřel ještě minulý svazový boss František Chvalovský. Tak je to zakotveno v jednom z článků smlouvy.
</TEXT>
<HEADING>
Kapitola čtvrtá: Nechápající trenér
</HEADING>
<TEXT>
Chovancovi se kroky svazu nezamlouvají. Otevřeně však říká jen to, že mu nejde o peníze. O dalších důvodech rozčarování mlčí. V zákulisí se hovoří o tom, že se točí na skutečnosti, že postup na MS 2002 nespadal ve smlouvě do jeho povinností.
</TEXT>
<HEADING>
Kapitola pátá: Kdo by vyhrál u soudu?
</HEADING>
<TEXT>
Vůdci českého fotbalu věří, že se s trenérem přece jen rozejdou rozumnou dohodou, a ne až s pomocí arbitrážního, či dokonce soudního řízení, ale co kdyby nastala varianta číslo dvě? "U soudu bychom naše stanovisko uhájili," věřil si Obst. Jeho trumfy? Důkazy o tom, že Chovanec poté, co oznámil rezignaci, neplnil smlouvu. Například nekomunikoval s hráči a už se pochopitelně ani nepodílel na přípravě na jaro. Ani Chovancovi právníci se však neobávali soudní pře.
</TEXT>
<HEADING>
Kapitola šestá: Zpět na začátek
</HEADING>
<TEXT>
Osmnáctý lednový den přináší nový stoosmdesátistupňový zvrat. "Dohodli jsme se, že se dohodneme," řekl Obst. "Principy dohody připraví v příštím týdnu právníci pana Chovance." Víc s omluvou, že ctí diskrétnost do uzavření celé záležitosti, neprozradí. Na zodpovězení otázek typu: bude svaz královsky platit Chovance až do léta, či mu už za leden a následující měsíc nedá ani pětník, si lidé musejí počkat.
Chovancovy zvláštní pravdy
* Chovanec před přípravou s Korejskou republikou: Asistenta Ivana Haška pro tenhle zápas nepotřebuji, ale na kvalifikaci určitě bude.
* Skutečnost: Ivan Hašek vynechal kvalifikaci na Islandu, přijel až na domácí duel s Maltou.
* Chovancova reakce: Vždyť jsem říkal, že na kvalifikaci bude. A byl.
* Chovanec den po barážové odvetě s Belgií: Ani mně se nelíbily Řepkovy řeči (svazového předsedu Obsta přirovnal k týpkovi - poz. aut.), proto den před zápasem opustil soustředění.
* Skutečnost: Na posledním předzápasovém tréninku vpředvečer utkání s Belgií na Letné nechyběl ani Řepka.
</TEXT>
<HEADING>
* Chovancova reakce: Řepka už s námi nebyl.
</HEADING>
<TEXT>
* Chovanec dva týdny po baráži s Belgií: Hráči mě zklamali. Podrazili. Myslel jsem si, že i pro hráče představuje reprezentace určitou úroveň a podle toho se budou chovat.
</TEXT>
<HEADING>
* Skutečnost: Hráči se nechovali jako profesionálové.
</HEADING>
<TEXT>
* Chovancova reakce: Všem hráčům mohu jen poděkovat za jejich přístup k jednotlivým utkáním. V přípravě na obě utkání s Belgií se chovali profesionálně.
* Chovancova reakce: Všem hráčům mohu jen poděkovat za jejich přístup k jednotlivým utkáním. V přípravě na obě utkání s Belgií se chovali profesionálně.
</TEXT>
</DOC>
<DOC>
<DOCID>LN-20020121083</DOCID>
<DOCNO>LN-20020121083</DOCNO>
<DATE>01/21/02</DATE>
<TITLE>
říká bývalý reprezentační kouč Jozef Chovanec, který si ani na chvilku nepřipustil, že by pokračoval
</TITLE>
<TEXT>
Chovancův konec: čekalo se důstojné a klidné rozloučení...
...realita je však poněkud jiná. Kdo za to vlastně může?
Čtyři roky strávil Jozef Chovanec ve funkci trenéra fotbalové reprezentace. Jeho éra skončila nezdarem, po němž se rozloučil. V rozhovoru pro LN objasnil řadu otázek, které po jeho rezignaci vyvstaly.
PRAHA - Už dva měsíce není trenérem národního týmu, přesto ještě přijímá návštěvy ve své strahovské kanceláři, pár kroků od recepce fotbalového svazu. Ochotně a ve vší zdvořilosti. Po vyřazení z kvalifikace světového šampionátu zmizel veřejnosti z očí, poskytoval minimum rozhovorů. Do popředí se draly nové a nové zvěsti, byl jmenován jeho nástupce. Přesto zůstal Jozef Chovanec zajímavou postavou českého fotbalu. Za pár týdnů mu bude dvaačtyřicet, celou trenérskou kariéru má vlastně teprve před sebou. A přitom už se může ohlédnout za čtyřletým působením u nejsledovanějšího výběru země a vysvětlit některé své kontroverzní činy.
LN: Proč jste se o odstoupení po vyřazení z baráže rozhodoval tak dlouho? Vždyť jste na podzim pro tisk uvedl, že v případě neúspěchu, a vyřazení je přece neúspěchem, z funkce trenéra odstoupíte.
Já jsem jen řekl, tuším, že asi ve dvou rozhovorech, že neúspěšný trenér asi nemůže udělat nic jiného, než odstoupit. Neřekl jsem doslova, že jakmile vypadneme, okamžitě odstoupím. Musel jsem si nechat určitý čas na vyhodnocení celé situace. Pak jsem odstoupil. I van Gaalovi v Nizozemsku to nějakou dobu trvalo, než se rozhodl po vyřazení rezignovat.
LN: Připustil jste si tedy možnost, že byste ve funkci zůstal?
Ne.
LN: Ani na okamžik?
Ne. I když někteří ligoví trenéři mě přesvědčovali, abych v žádném případě na funkci nerezignoval.
LN: Překvapilo vás to?
Určitě ano.
LN: Vypracoval jste pro svaz analýzu svého čtyřletého období. Jaké chyby nebo nedostatky jste v ní přisoudil sám sobě?
Především, že jsem byl málo aktivní směrem ke svazu, aby byla příprava na zápasy lépe zajištěna. Abychom hráli s kvalitními soupeři.
</TEXT>
<HEADING>
LN: Chyboval jste také v konkrétních trenérských otázkách?
</HEADING>
<TEXT>
Samozřejmě, když prohrajete, asi jste chybně sestavil mužstvo. Měl jste vybrat jiné hráče. Ale já je vybíral podle svého nejlepšího vědomí a svědomí.
</TEXT>
<HEADING>
LN: Postupoval byste dnes jinak?
</HEADING>
<TEXT>
Ne. Za těmi hráči, kterým jsem dal důvěru, jsem si stál a stojím. Ostatně, nový trenér Brückner všechny do své širší nominace zanesl také.
LN: Nebyl jste k hráčům až příliš benevolentní? Měl jste dostatečnou autoritu?
Domnívám se, že ano. Zase je to o úspěchu a neúspěchu. Když jsme vyhrávali, byl můj přístup v pořádku. Jakmile se dostavil špatný výsledek, začalo to řadě lidí vadit. Já se ale nemůžu změnit. Jednou se chovat tak a podruhé zase jinak. Můj vztah s hráči byl založen na vzájemném respektu.
LN: V posledních dnech se mluví o průtazích ohledně ukončení vaší smlouvy s fotbalovým svazem. Můžete popsat, jak se celá situace vyvíjela?
Dostal jsem domů výpověď k 31. prosinci loňského roku, s tím, že mám vyklidit kancelář, odevzdat počítač a telefon. Ukončení smlouvy za mě řeší právníci Kramarič a Šerák.
LN: V čem je tedy podstata toho sporu?
Já nevidím žádný spor. Já nevedu žádný spor.
LN: Tak v čem je tedy problém?
</TEXT>
<HEADING>
Já nevidím žádný problém.
</HEADING>
<TEXT>
LN: Já jsem celou situaci pochopil tak, že chcete na svazu působit až do června, kdy vám končí smlouva, navzdory tomu, že už nevykonáváte funkci trenéra, a pobírat plat.
Ne, ne, tak to opravdu není. Teď záleží na právních zástupcích obou stran, aby se dohodli, já nevidím žádný problém a nehodlám svazu dělat žádné nepříjemnosti.
LN: Jaké jste dal pokyny svým právníkům?
Já jsem se s nimi o tom nebavil. Chci, aby situace se mnou byla uzavřena, podepíšu výpověď a skončím.
LN: Smlouva s vámi byla uzavřena ještě v době, kdy předsedou svazu byl František Chvalovský. Ten je nyní vyšetřován pro obvinění z rozsáhlých majetkových podvodů. Jaký na něj máte názor dnes?
Prochází si obdobím, kdy se jeho situace řeší právní cestou, ale já s ním momentálně neudržuji žádné kontakty, takže se těžko k této otázce mohu vyjadřovat.
LN: Mluví o tom, že by se rád do fotbalu vrátil. Dokážete si to představit?
Já tyhle informace nemám, nevím, jestli je to pravda. Nevím, jestli víc přemýšlí nad fotbalem, nebo nad děním kolem sebe.
LN: Měly události kolem pana Chvalovského vliv na chod reprezentace?
Samozřejmě, že to ničemu a nikomu neprospělo. Hráči o tom věděli, vnímali to, každý se jich na to ptal. Čím víc vnějších vlivů přichází do mužstva, tím hůře.
LN: Dá se tedy říci, že postupně vaše osobní pozice i kvůli těmto událostem oslabovala?
</TEXT>
<HEADING>
Dá se to tak říci.
</HEADING>
<TEXT>
LN: Nepostoupili jste na mistrovství světa, ale vypadalo to, že existuje jediný viník, a to je Chovanec. Svaz žádný podíl viny nepřijal.
</TEXT>
<HEADING>
To víte, že se mě to dodnes dotýká.
</HEADING>
<TEXT>
LN: Jedna věc je zajímavá - v řadě zemí se stává, že bývalí úspěšní hráči se jako relativně mladí stanou trenéry národního týmu a často neuspějí. Namátkou třeba Platini, Rijkaard, v poslední době Hagi. Vzpomínám si snad jen na Slovince Katance, kterému se zatím bez výjimky daří. Může být příčinou těchto odchodů i právě ona slabší pozice trenérů směrem k veřejnosti a zákulisí?
Může. Pravomoce trenérů reprezentace nejsou takové jako v klubech. Záleží na tom, zda je dostanou, nebo nedostanou. Já jsem se vždycky snažil mít kompetence uvnitř týmu co nejsilnější, ale k tomu zase potřebujete kolem sebe vhodné lidi.
LN: Třeba manažera reprezentace, jakým je dnes Vlastimil Košťál?
Ta funkce je tady potřeba. Už na EURO 2000 jsem nasbíral řadu zkušeností a pochopil jsem, že je nutné, abych na svazu obsazení této funkce požadoval. Z mé strany k tomu nebyla síla, ze strany svazu zase ochota.
LN: Ve vašich vyjádřeních byl často rozpor. Dovolíte, abych si některé věci ujasnil?
</TEXT>
<HEADING>
Samozřejmě.
</HEADING>
<TEXT>
LN: Například jste poskytl tiskové agentuře prohlášení, v němž jste hráčům poděkoval za jejich přístup. Ale v rozhovoru pro Zemské noviny jste naopak řekl, že vás zklamali. Není v tom rozpor?
Není. Hráčům jsem v prohlášení poděkoval za celé čtyři roky, kdy jsem u týmu působil. To jsem považoval za slušnost. V poslední fázi kvalifikace mistrovství světa mě ale zklamali, jejich přístup měl být daleko lepší. Byli možná až přehnaně sebevědomí, projevila se nedisciplinovanost v mezních situacích. V baráži proti Belgii měli dát do zápasů více nasazení, důrazu, obětovat se. Zapomněli na to, co odváděli předtím, na to, co je dovedlo k předchozím výsledkům. To mě zklamalo.
LN: Na veřejnost pronikly zprávy, že hráči se na soustředění před utkáním v Belgii opili. I proto jste považoval za nutné reagovat prohlášením pro tisk?
I proto. Nedokážu si představit, že by se něco podobného stalo. Nebyl jsem s každým hráčem v každém okamžiku od jeho příjezdu do Prahy, ale pokládám takovou možnost za vyloučenou.
LN: Dále jste před srazem na dvojzápas na Islandu a s Maltou tvrdil, že váš asistent Ivan Hašek bude k dispozici. Ale on přijel až později.
Ale vždyť jste se mě na to neptali! Vy jste nepoložili konkrétní otázku, kdy přijede. Vy jste se na tiskové konferenci ptali, zda přijede, a já odpověděl, že ano.
LN: Mohl jste přece být konkrétnější. Kde existuje informační vzduchoprázdno, vzniká prostor pro dohady a spekulace. Když novináři od vás nemají dostatek informací, začínají se dohadovat, jaká je skutečnost.
To uznávám, ale na druhou stranu i já se mohu snažit vycouvat z nepříjemného dotazu. Nezapomínejte, že jsem především trenér. A ne tiskový mluvčí, pracovník public relations nebo manažer. Já jsem trenér. Mám na starosti sestavu, taktiku, soupeře. Nemohu se neustále zabývat dalšími věcmi. Pro mě to prostě skončilo tím, že Hašek tu nebyl a pak tu byl.
LN: A ještě jedna nejasnost - po prvním zápase v Belgii jste řekl, že vyloučeného Řepku pošlete den před zápasem domů. Přesto byl ještě s týmem na posledním tréninku. Ani v tom není rozpor?
Není! Hned po tréninku jsem se s ním rozloučil. V den utkání už u mužstva nebyl. Nebyla to ani tak reakce na červenou kartu, jako spíš na jeho prohlášení o svazovém předsedovi Obstovi. To jsem pokládal za nevhodné, takhle by se hráč chovat neměl.
LN: Řepka - to je vůbec kapitola sama pro sebe. U něj se nejednalo o první kázeňský prohřešek.
Když jsem ho trénoval ve Spartě, neměl jsem s ním žádný problém. Ty nastaly až později. Nechal se vyloučit v jedenadvacítce před olympiádou v Atlantě, pak v národním týmu na Maltě. Vyloučení v Belgii bylo tedy dalším přestupkem. Ale můžeme se bavit o tom, jaké okolnosti ho provázely, zda rozhodčí musel jeho zákrok posoudit tak, jak ho posoudil. Na druhé straně třeba belgický obránce pošlapal Baroše a nic.
LN: Co Nedvěd? Byl to správný kapitán?
Myslím, že byl. A ještě bude.
LN: Kapitánem ale přece nemusí být vždy největší hvězda. Měla by to spíš být největší osobnost.
Ale Nedvěd tou osobností přece je. Všichni hráči ho uznávají a respektují, váží si ho za to, jakým způsobem se vypracoval až tam, kde je teď. On s nimi umí hovořit, má na ně správný vliv.
LN: Zdálo se mi, že v reprezentaci neodvádí vždy tak kvalitní výkony jako v klubu.
Tak se na něco podívejte. (Ukazuje papír se statistikami hráčů.) Tohle je podrobná statistická analýza jednotlivých hráčů z utkání na Islandu. A podívejte Nedvěd měl téměř největší počet kontaktů s míčem a minimálně kazil. Navíc není pravdou, že by Nedvěd v klubu hrál dobře a v národním týmu špatně. Po přechodu do Juventusu také dlouho potřeboval čas na adaptaci. Jeho výkony nebyly tak kvalitní jako dříve. Teď ho trenér Lippi staví na pozici, kterou jsem mu svěřoval i já, tedy středního záložníka. A on je mu za to vděčný. Když hrál středního záložníka v reprezentaci, byl jsem kritizován za to, že mu nedávám úkoly, které mu vyhovují.
LN: Závěr kvalifikace však psychicky nezvládl. Nestrávil prohru, nechal se vyloučit vinou hrubé nedisciplinovanosti.
To je pravda. Měl se zachovat jinak.
</TEXT>
<HEADING>
LN: Vy sám jste neúspěch strávil?
</HEADING>
<TEXT>
Ne, dosud ne. A čím více se bude blížit mistrovství světa, tím více mě bude mrzet, že na něm nejsme.
LN: Co bude dál? Máte už něco v plánu?
Ještě nevím. Musím si všechno důkladně promyslet. Projít si všechna pro a proti, zvážit, kde budu v práci pokračovat.
LN: Nebál jste se, že o vás nebude zájem?
Trenérská práce je vždycky o tom, že o vás musí být zájem. Jinak nemůžete své představy naplňovat.
</TEXT>
<HEADING>
LN: A je o vás zájem?
</HEADING>
<TEXT>
Dostal jsem řadu nabídek, z tuzemska i ze zahraničí. Na klubové i reprezentační úrovni. Ale nebylo by férové, vyjednávat o nějaké práci, když jsem ještě smluvně vázán tady na svazu.
LN: Odkud byly ty nabídky?
O tom teď nechci mluvit.
LN: Jste rád, že vaším nástupcem je váš bývalý asistent Karel Brückner?
Je dobře, že bude zachována určitá kontinuita. Je na co navazovat, udělalo se spousta dobrého, pozitivního. Už jen třeba přestupy - za žádného jiného reprezentačního trenéra nebyly takové transfery jako teď. Rosický a Koller do Dortmundu, Nedvěd do Juventusu... Nebo nasazení v kvalifikaci EURO 2004 to je další plus. Budeme v prvním koši a vyhneme se některým favoritům. Takže nestaly se jen negativní věci.
</TEXT>
</DOC>
<DOC>
<DOCID>LN-20020121084</DOCID>
<DOCNO>LN-20020121084</DOCNO>
<DATE>01/21/02</DATE>
<TITLE>
Radčenko má české občanství. Házenkář Karviné ruského původu Alexandr Radčenko (28) získal české občanství, do úterka má obdržet i cestovní pas a občanský průkaz. Měl by tedy ve čtvrtek odletět s českým reprezentačním týmem na ME do Švédska.
</TITLE>
<TEXT>
První atletické limity. Výškaři Dukly Praha Tomáš Janků a Svatoslav Ton překonali na mítinku v Hustopečích výšku 227 cm a stali se prvními českými atlety, kteří splnili limit pro halové ME ve Vídni.
Scala trenérem Doněcku. Novým koučem fotbalistů Šachťoru Doněck se stal Ital Nevio Scala, s klubem podepsal smlouvu na rok a půl. Bývalý trenér Dortmundu a Parmy vystřídá Viktora Prokopenka, který se stal místopředsedou klubu.
Zemřel fotbalista Vavá. Bývalý brazilský fotbalista Vavá, mistr světa z let 1958 a 1962, zemřel v Rio de Janeiru ve věku 67 let na selhání srdce. Ve finále MS 1958 dal Švédům dva góly (5:2) a ve finále 1962 proti čs. týmu pečetil na 3:1.
</TEXT>
</DOC>
<DOC>
<DOCID>LN-20020121085</DOCID>
<DOCNO>LN-20020121085</DOCNO>
<DATE>01/21/02</DATE>
<TITLE>
Rallye Monte Carlo vyhrál Francouz Loeb, ale kvůli nedovolené výměně pneumatik mu hrozí penalizace
</TITLE>
<TEXT>
Desáté místo Fina Gardemeistera na Rallye Monte Carlo je nejlepším umístěním zástupce české stáje Škoda Motorsport v úvodním podniku šampionátu. Nadějný vstup Romana Kresty na další Octavii WRC zastavila sobotní havárie.
MONTE CARLO - Francouz Sebastien Loeb s vozem Citroen Xsara zvítězil v 70. ročníku Rallye Monte Carlo, která zahájila letošní mistrovství světa v automobilových soutěžích. O překvapivý triumf však může přijít, neboť mu hrozí dvouminutová penalizace za nepovolenou výměnu pneumatik v závěru druhé etapy. Druhé místo obsadil Fin Tommi Mäkinen se subaru, který v Monte Carlu usiloval o čtvrté vítězství v řadě. Přes dvě minuty na vítěze ztratil třetí Španěl Carlos Sainz s fordem.
</TEXT>
<HEADING>
Čech měl štěstí, že se nezřítil do propasti
</HEADING>
<TEXT>
Nejlepší z jezdců týmu Škoda Fin Toni Gardemeister skončil na desátém místě se ztrátou více než sedmi minut na Loeba. Třináctý dojel Švéd Kenneth Eriksson s druhou octavií. Roman Kresta v sobotu havaroval a ani na pátý pokus se mu nepovedlo dokončit podnik MS. Tým Škoda tak na rozdíl od loňského roku vyšel z úvodní soutěže sezony bez bodu. Krestovi se stala osudnou levotočivá zatáčka asi tři kilometry po startu sedmé rychlostní zkoušky. Český jezdec nedobrzdil Octavii WRC a jen s pomocí ruční brzdy zabránil tomu, aby vůz na dráhu lemující kamennou zídku nenarazil čelně. Při nárazu se vážně poškodila pravá strana vozu včetně zavěšení a další pokračování nepřipadalo v úvahu. Kresta měl velké štěstí, že se jeho vůz nezřítil z příkrého srázu. Před pádem jej zachránil dřevěný kůl, o který se vůz zastavil. "Pro pozdní brzdění jsem si bohužel vybral to nejhorší místo, protože jinde by se to mohlo obejít bez tak závažných následků," vrátil se ke kritickému okamžiku 25letý Kresta. "Jsem hodně zklamaný, dával jsem si pozor, abych neboural, protože se mi zde jelo dobře. Nyní se musím soustředit na své další vystoupení na Rallye Korsika." "Pro Romana je to velká škoda, zvláště proto, že přišel o možnost absolvovat další kilometry. Při svém mládí potřebuje získávat zkušenosti a obávám se, že mu na příští rallye můžou chybět," varoval stájový šéf Pavel Janeba.
</TEXT>
<HEADING>
Protestem stáje Citroen se bude zabývat FIA
</HEADING>
<TEXT>
Sedmadvacetiletý Loeb musí na potvrzení svého vítězství při teprve druhém startu v MS s vozem WRC čekat. O protestu, který proti penalizaci podala stáj Citroen, bude jednat vedení mezinárodní federace FIA v Paříži. Pokud FIA rozhodne o Loebově potrestání, připadne prvenství Mäkinenovi, který by se tak stal nejúspěšnějším jezdcem v historii šampionátů. Čtyřnásobný mistr světa útočil v Monte Carlu na 24. vítězství v kariéře. Mechanici Citroenu vyměnili Loebovi pneumatiky v sobotu v poslední servisní zóně, i když pravidla to umožňují až druhý den před startem další etapy. Loeb vyhrál pět rychlostních zkoušek. Stejný počet dílčích prvenství vybojoval také Nor Petter Solberg, který se spolu s Mäkinenem zasloužil o to, že tým Subaru se ujal vedení v Poháru konstruktérů. Šampionát bude pokračovat na přelomu ledna a února ve Švédsku, kde Krestu nahradí domácí Stig Blomqvist.
Výsledky Rallye Monte Carlo
</TEXT>
</DOC>
<DOC>
<DOCID>LN-20020121086</DOCID>
<DOCNO>LN-20020121086</DOCNO>
<DATE>01/21/02</DATE>
<TEXT>
WETZIKON, Švýcarsko - Tradičním triumfem Belgičanů skončil pátý závod Světového poháru cyklokrosařů. Ve Wetzikonu si pro třetí prvenství dojel Sven Nijs, který si tím upevnil i vedoucí postavení. Nejlepší z českých jezdců byl Václav Ježek, který skončil na čtrnácté pozici. Ještě za Ježkem jel Jiří Pospíšil, jenž teprve ve středu dobral antibiotika, což bylo na výkonu českého šampiona znát. Kupředu se pomalu posouval loňský juniorský mistr světa Martin Bína. Nejmladší startující však vyrazil do závodu až z poslední řady a nakonec při své premiéře mezi elitou vybojoval 28. místo. Smůlu měl Kamil Ausbuher; v pátém kole měl pád, narazil si kyčel a musel ze závodu odstoupit. Reprezentační trenér Petr Klouček od závodu příliš neočekával, přiznal však, že dopadl ještě hůře. "Více jsem čekal od Ježka, který dělal taktické chyby, a tak jsem nejvíce spokojen s mladým Bínou," zhodnotil své svěřence Klouček. Tomáš Trunschka a Radomír Šimůnek ml. si ve Wetzikonu zajistili nominaci na MS v Zolderu jezdců do 23 let. Mezi juniory se totéž podařilo Pavlu Adelovi a Ladislavu Šulcovi.
</TEXT>
</DOC>
<DOC>
<DOCID>LN-20020121087</DOCID>
<DOCNO>LN-20020121087</DOCNO>
<DATE>01/21/02</DATE>
<TITLE>
ZÁPAS KOLA: Zlín - Litvínov 5:1
</TITLE>
<TEXT>
Poprvé v letošním roce poznali hokejisté Zlína, jak příjemné je vítězství. V zápase 42. kola extraligy si smlsli na tápajícím Litvínovu.
ZLÍN - Domácí ukončili proti Litvínovu sérii šesti zápasů bez vítězství, Chemici naopak nevyhráli poosmé v řadě. Litvínov bránil dobře bruslící domácí hráče hodně nečistě a doplatil na to sedmi vyloučenými během 10 minut. Třetí Kuntošův faul byl pro hosty osudným. Blaťák vypálil po dlouhém zámku od modré čáry, kotouč chvíli poskakoval před brankou a Leška jej na druhý pokus dotlačil za Pincova záda. V polovině utkání trefila nešťastně Marušákova rána do hlavy Macholdu a litvínovský obránce opustil zkrvavený led na nosítkách. Ten byl s přeraženým nosem, naraženým nadočnicovým obloukem a otřesem mozku ošetřený v nemocnici. O několik vteřin poději si vyšlápli Kroupa s Lezem na Lešku a slovenský útočník Severočechů putoval předčasně za zranění zlínského hráče vysokou holí pod sprchy. Tento moment se ukázal být rozhodujícím. Pětiminutovou přesilovku využil Zlín ke vstřelení druhé branky. Hned v úvodu třetí třetiny se ještě ve stejné přesilovce zapsal mezi střelce Somík, který tečoval za Pince další Hamrlíkovo nahození. Za dalších 90 vteřin dotlačil do litvínovské branky Leškovu přihrávku Balaštík. Devět minut před koncem pokazil Maříkovi první nulu v novém dresu Zlína kapitán hostí Klíma. "Jsem rád, že všichni bojovali, hráli obětavě a nakonec jsme se prosadili i střelecky," ulevil si šťastný trenér vítězů Stanislav Přikryl. Litvínovský Josef Beránek se naopak strašně zlobil: "Musíme se zamyslet nad naším kádrem. Někteří hráči snad nechápou, co znamená bojovat o ligové body."
* Sparta uniká. Pražský tým v prestižním zápase proti Výborného Havířovu v utkání bohatém na branky těsně vyhrál a vede již o čtyři body.
* Litvínov dál tápe. Severočeši zapomněli vyhrávat, ve Zlíně prohráli již poosmé za sebou.
* Záplava vyloučených. V utkání Č. Budějovice - Pardubice rozdal sudí Dvořák 21 trestů, hostující Janecký a P. Sýkora vyfasovali navíc po 10 minutách a Procházka trest na 5 + do konce utkání.
HVĚZDY KOLA
1. Michal Straka (Plzeň) na vítězství svého týmu se podílel jedním gólem a třemi nahrávkami
2. Karel Soudek (Znojmo) obránce Moravského týmu rozhodl zápas s mistry brankou v poslední minutě.
3. Jaroslav Nedvěd (Sparta) ofenzívní bek Pražanů přihrával na tři góly
</TEXT>
</DOC>
<DOC>
<DOCID>LN-20020121088</DOCID>
<DOCNO>LN-20020121088</DOCNO>
<DATE>01/21/02</DATE>
<TITLE>
Sparta - Havířov 6:5
</TITLE>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020121089</DOCID>
<DOCNO>LN-20020121089</DOCNO>
<DATE>01/21/02</DATE>
<TITLE>
NHL: Čechmánek vychytal nulu, k výhře pomohli i Turek, Hašek a Hnilička
</TITLE>
<TEXT>
Pouhé tři branky povolili ve víkendových zápasech střelcům soupeře čtyři čeští brankáři ve službách týmů NHL. Dohromady nasbírali 116 úspěšných zákroků.
NEW YORK - Podvanácté během dvou sezon severoamerické NHL se v sobotu radoval brankář Philadelphie Roman Čechmánek z uhájení čistého konta. Podobné skvělé výkony předvedli i jeho krajané Dominik Hašek z Detroitu, Milan Hnilička z Atlanty a Roman Turek z Calgary. Na každého z těchto brankářů vyzráli střelci soupeře jen jedenkrát. Dařilo se i dalším českým hokejistům. Obránce Filip Kuba zařídil v pátečním utkání NHL dvěma góly výhru hokejistů Minnesoty na ledě Columbusu 3:1. "Ze dvou vstřelených gólů mám skvělý pocit," řekl Kuba a dodal: "Bylo příjemné, že se puk dostal do branky, aniž by ho někdo tečoval." Dominik Hašek si v pátečním zápase s Washingtonem připsal 16 úspěšných zákroků. Kapituloval pouze po střele Petra Bondry a nakonec pomohl Detroitu k výhře 3:1. Průběh střetnutí ovlivnila hned druhá minuta, kdy Luc Robitaille tečoval za záda hostujícího brankáře Olafa Kölziga střelu Kirka Maltbyho. Byla to pro něho jedenadvacátá trefa v sezoně a 611. gól v NHL, čímž se v tabulce střelců mezi levými křídly posunul na první místo; za sebe odsunul slavného Bobbyho Hulla. "Brett Hull mi před zápasem řekl, že Bobby Hull bude dnes na stadionu. Ten zápas byl proto něčím speciálním. Říkal jsem si, že alespoň jeden gól mi tam spadnout musí," řekl novinářům Robitaille. Syn Bobbyho Hulla a Robitaillův spoluhráč Brett Hull však nechtěl zůstat pozadu. Za stavu 1:1 vstřelil už svou 99. vítěznou branku v soutěži a i on je tak blízko významné metě. Mezi výrazně útočněji zaměřenými pravými křídly má navíc na kontě už 665 gólových zásahů. V brance si v sobotu skvěle vedl i Roman Čechmánek z Philadelphie. Na ledě Toronta kryl všech 31 střel a výrazně přispěl k výhře 3:0. Navíc si připsal druhý shutout v sezoně a celkem dvanáctý v NHL. "Před Romanem bychom měli smeknout. Díky němu jsme dnes vyhráli. Pomohl nám především v oslabeních, zvláště při hře třech proti pěti," pochválil spoluhráče Jeremy Roenick. Po zápase byl český reprezentat vyhlášen první ze tří hvězd zápasu. Na vysoké výhře Atlanty Thrashers na Floridě v poměru 6:1 se v sobotu výborným výkonem podílel gólman Milan Hnilička, který zlikvidoval 44 střel. Hniličkův spoluhráč Pascal Rheaume vyrovnal nedávný výkon českého hokejisty Jiřího Dopity a na ledě Floridy si ke čtyřem vstřeleným brankám připsal ještě jednu asistenci. Coloradu zajistili výhru v San Jose 3:1 především čeští hráči. Radim Vrbata přidal ke svému pátému gólu v sezoně asistenci, obránce Martin Škoula se trefil letos posedmé a Milan Hejduk si připsal jednu nahrávku. Dařilo se také Romanu Turkovi z Calgary. V duelu s Anaheimem zaznamenal 25 úspěšných zákroků a nakonec týmu udržel těsnou výhru 2:1. Hráči Flames tak přerušili čtyři zápasy trvající sérii porážek.
</TEXT>
<HEADING>
Obránce Vancouveru měl pozitivní dopinkový test
</HEADING>
<TEXT>
Švédský hokejista Mattias Öhlund měl pozitivní dopinkový test a jeho účast na olympijských hrách je ohrožena. Pětadvacetiletý obránce Vancouveru ze zámořské NHL měl v krvi zakázaný prostředek acetazolamid při odběru z 11. prosince loňského roku. Zástupci švédského hokeje věří, že Öhlund do Salt Lake City pojede. Lehká droga acetazolamid může být použita jako látka, která zakrývá užívání nejtvrdšího dopinku, anabolických steroidů. Podle mluvčího Švédského olympijského výboru Björna Folina však měl hokejista látku v těle kvůli operaci oka, jíž se podrobil na začátku prosince. "Dostal lék, který látku obsahoval, od lékařů v Kanadě," tvrdil Folin.
Jak se vedlo českým brankářům
Toronto - Philadelphia 0:3
Čechmánek (Phi.) kryl 31 střel
Florida - Atlanta 1:6
Hnilička (Atl.) si připsal 44 zákroků
Calgary - Anaheim 2:1
Turek (Cgy.) pochytal 25 střel
Detroit - Washington 3:1
Hašek (Det.) si připsal 16 zásahů
</TEXT>
<HEADING>
Kanadské bodování NHL
</HEADING>
<TEXT>
Pozn.: Údaje v jednotlivých sloupcích označují počet odehraných zápasů, výher, nerozhodných zápasů, proher v prodloužení (tým získává jeden bod), porážek v normální hrací době, skóre a počet bodů.
České hvězdy NHL minulého týdne podle LN
</TEXT>
<HEADING>
1. Roman Čechmánek (Phil.)
</HEADING>
<TEXT>
Brankář Philadelphie Roman Čechmánek si v zápasech s Ottawou (4:1) a Atlantou (6:3) připsal celkem 55 úspěšných zákroků. Vítězný týden uzavřel brankář Philadelphie na ledě Toronta, když chytil 31 střel hráčů Toronta a podvanácté v NHL udržel čisté konto.
</TEXT>
<HEADING>
2. Petr Sýkora (New Jersey)
</HEADING>
<TEXT>
Hokejisté New Jersey zažili během minulého týdne tři různé zápasy. V prvním prohráli doma v prodloužení s Tampou 4:5, ve druhém zvítězili nad Rangers 6:4 a nakonec v sobotu remizovali doma s Carolinou 3:3. Utkání však měla jedno společné: ve všech skóroval pravý útočník New Jersey Petr Sýkora (25).
</TEXT>
<HEADING>
3. Patrik Eliáš (New Jersey)
</HEADING>
<TEXT>
Po pauze způsobené zraněním prstu se Patrik Eliáš, levé křídlo New Jersey Devils, vrátil na led, a hned se dočkal velké pocty. Byl vybrán do Týmu světa, který odehraje 2. února tradiční All Star game proti Týmu Ameriky. Eliáš v uplynulém týdnu nasbíral pět kanadských bodů za dva góly a tři asistence.
Po pauze způsobené zraněním prstu se Patrik Eliáš, levé křídlo New Jersey Devils, vrátil na led, a hned se dočkal velké pocty. Byl vybrán do Týmu světa, který odehraje 2. února tradiční All Star game proti Týmu Ameriky. Eliáš v uplynulém týdnu nasbíral pět kanadských bodů za dva góly a tři asistence.
</TEXT>
</DOC>
<DOC>
<DOCID>LN-20020121090</DOCID>
<DOCNO>LN-20020121090</DOCNO>
<DATE>01/21/02</DATE>
<TITLE>
říká před OH v Salt Lake City Vladimír Martinec, asistent trenéra hokejové reprezentace a bývalý vynikající hráč
</TITLE>
<TEXT>
Z trenérské trojice, která povede hokejovou reprezentaci na olympiádě v Salt Lake City, je jediný, kdo se přímo podílel i na historickém vítězství v Naganu. Legendární útočník Vladimír Martinec je co do počtu medailových úspěchů v historii českého hokeje nepřekonaný. Jako hráč se stal třikrát mistrem světa, jako trenér přidal další tři tituly a navíc olympijské zlato. Nyní ho čeká cesta na páté olympijské hry v životě.
LN: Olympiáda se rychle blíží, očekávání fanoušků roste. Jak moc už cestou do Salt Lake City žijete?
Dneska jsem si byl vyzvednout olympijské oblečení, ale zatím o olympiádě čtu hlavně v novinách. Jsem překvapený, jak moc se o ní už teď píše. Přece jenom pro nás začíná až za necelý měsíc, to je ještě moře času. Samozřejmě víme, že to bude těžký turnaj, setkání nejlepších hráčů světa, ale že bych z toho byl už teď nějako mimo? To opravdu ne. Hlavně aby se už nikdo další nezranil, a pak už to záleží jenom na hráčích.
LN: Většina českých hokejistů v NHL prožívá slabší sezonu v porovnání s tou loňskou. Nestraší vás to trošku?
No počkat, oni mají jen míň bodů, jestli mají horší formu, to nevím, protože jsem je neviděl. Takže to nemůžu tvrdit. Ale uvědomte si, že na olympiádě stejně nepůjde o bodové dostihy. Tam neudělá žádný hráč patnáct bodů. Všechny zápasy budou končit těsnými výsledky. Proto jsme hráče vybírali spíš podle toho, jestli jsou schopni zápasy rozhodovat a jestli jsou ochotní pracovat pro tým. Nemusejí dát deset gólů, stačí jeden, ale v pravou chvíli.
LN: Říkáte, chceme hráče, kteří budou pracovat pro tým. Je tohle důvod, proč jste nevzali Radka Bonka, který má bodů hodně, ale pověst v NHL nemá nejlepší?
Radek má dost bodů, je to dobrý hokejista. Ale konkurence byla tak velká a míst v týmu jen třiadvacet. Prostě se tam nevešel, stejně jako někteří další dobří hráči.
LN: Při sestavování mužstva se vám nevyhnula smůla. Především zlomená noha Martina Straky a zdravotní problémy Petra Svobody, který měl být kapitánem, vám asi zkřížily plány.
To máte pravdu, tihle hráči by určitě patřili k oporám. Ale na druhou stranu zranění ke sportu patří, i když to teď možná ode mě zní trochu cynicky. Víte, já ale hrozně nemám rád taková ta kdyby. Beru to jako skutečnost, prostě je to tak. To je to samé, jako když se mě kamarádi ptají, jestli mně nevadí, že tři dny v týdnu jezdím z Pardubic do Prahy na svaz do práce. Vždycky jim říkám: "Tohle je moje zaměstnání, které jsem si vybral, a nepřemýšlím o tom, jestli je to dobře, nebo špatně." Nebo se ptají, jestli manželce nevadilo, že jsem kvůli hokeji od dvaceti let pořád někde ve větru. Ale ona i já to bereme jako skutečnost, se kterou nic nenaděláme. A tak to platí i pro ta zranění, na která jste se ptal.
LN: Velkou oporou olympijského týmu by měl být znovu Dominik Hašek. Je ale vůbec možné, aby zopakoval výkony z Nagana? Je přece jen o čtyři roky starší, tehdy byl na vrcholu sil...
Jsem přesvědčený o tom, že je zopakuje. Protože on se na velké akce umí připravit a navíc hrozně nerad prohrává. To je jeho největší motivace. Vidím jako dneska, s jakým úsilím trénoval, když tehdy dorazil do Nagana. Jak každou maličkost podřídil tomu, aby se vyhrálo. Někteří jeho spoluhráči tím byli dost překvapeni a postupně se nechali strhnout. Víte, on i když v létě přijede do Pardubic a jde si s klukama zahrát fotbálek nebo tenis, tak u toho nechá duši. Prostě neumí hrát jen na půl plynu, něco podcenit nebo odfláknout.
LN: Jste stejně jako on Pardubičák. Vzpomenete si, kdy jste o něm poprvé uslyšel?
Když začal v šestnácti poprvé chytat za první tým, tak jsem zrovna hrál v Německu. Ale kamarádi mně už tehdy říkali, že v Pardubicích mají mladého moc šikovného brankáře. O pár let později jsem ho pak trénoval, a to už byl u nás jednička. Později odešel za moře a chvilku je tam musel přesvědčovat, že důležitější než brankářský styl je to, kolik puků pochytá. A pak už byl nejlepší i tam.
LN: Jaký je rozdíl mezi Haškem dnes a Haškem, kterého jste před 11 roky trénoval?
Už tehdy to byl výborný kluk, který pro hokej dýchal. Ale určitě se změnil, a jednoznačně k lepšímu. Vyzrál jako hokejista i jako člověk. Tehdy byl hrozný paličák, což pořád je (směje se), ale teď už víc přijímá i názory lidí kolem něj.
LN: Dovedete si vůbec představit situaci, že byste ho na olympiádě, třeba po jednom nepovedeném utkání ve skupině, střídali? Jeho pozice se zdá být absolutně neotřesitelná...
Tak to jsou právě ta kdyby, která nemám rád. To budeme řešit až ve chvíli, kdy ta situace nastane. A já věřím, že nenastane. Počítáme s tím, že nám turnaj vychytá. To ale neznamená, že musíme vyhrát. Bude záležet i na ostatních.
LN: Kapitánem olympijského týmu bude Jaromír Jágr. Proč jste vsadili právě na něj?
V NHL toho odehrál nejvíc, dosáhl tam největších úspěchů, v hierarchii NHL je v nejvyšším patře - to jsou ty důvody. A doufáme, že další hráči, o kterých se jako o možných kapitánech také mluvilo, ať je to Reichel, Dopita nebo někdo další, nezatrpknou a naopak Jardovi pomůžou. Prostě že Jarda bude kapitán, ale bude mít pět nebo šest rovnocenných zástupců.
LN: Do vašeho trenérského týmu přibude Vladimír Růžička. Už jste mluvili o tom, jak si rozdělíte práci?
Zatím ne, ale myslím, že to bude řídit Pepík, stejně jako to vedl před čtyřma rokama Ivan Hlinka. My mu budeme pomáhat s tréninkem, pozorováním soupeřů a tak podobně.
LN: Vy i pan Augusta jste několikrát mluvili o tom, jak se na olympiádu chystá Kanada nebo Amerika. Že nepodcení žádný detail, že se na každého soupeře včetně Česka pečlivě připravují. Nepodceňujete ale naopak vy trošku tuhle přípravu před turnajem?
Myslím, že ne. Rúča (Martin Ručinský), nebo aspoň myslím, že to byl on, před nedávnem říkal, že mluvil s nějakým kanadským koučem a ten mu povídá: "My o vás víme úplně všechno. Máme vás přečtené do každého detailu." Jenomže Rúča mu na to hned povídá: "No jo, ale vždyť my ani sami nevíme, co budeme hrát zítra." (směje se) A o tom to přesně je. Oni nás mohou mít přečtený, jak chtěj, ale hokej je tak rychlá hra, že nemůžete vymyslet systém, který toho druhého úplně zablokuje. Samozřejmě je dobré mít představy o slabinách a přednostech soupeře. Ale naši hráči jsou natolik schopní, že pak dokáží udělat něco úplně jiného, nového a znovu soupeře překvapit. V tom je síla českého hokeje.
LN: Není ale trochu ošidné spoléhat jen na to? Nakonec ani vy, ani pánové Augusta a Růžička nemají přímý kontakt s NHL. Není to trochu handicap?
Já bych to tak nebral. My víme, jaký hokej se hraje v Kanadě. Ten jejich základní systém. S ním jsme přišli do styku mockrát. Ať to bylo na zájezdech s reprezentačním béčkem nebo třeba na mistrovstvích světa.
LN: Jenomže na olympiádě ho budou produkovat ti nejlepší hráči.
To je pravda, ale ten systém se nezmění. Třeba Kanaďani: přejedou červenou čáru, napálí to za branku a hurá za pukem. A jejich beci se s tím taky moc nemazlí. Dostanou puk a hážou ho přes 'prkna' ven, kde si s tím jejich útočníci musejí nějak poradit. To je základ kanadského hokeje. Rusové jsou naopak pořád ve velkém pohybu, pořád se křižují. Švédové hrají výbornou defenzivu a skvěle do těla, Finové jsou zase úžasní bruslaři. Tohle se ti hráči naučili, když byli ještě děti, a stále to mají v krvi. Na tom se nic nemění.
LN: Neuvažovali jste ale přece jen o spolupráci se Slavomírem Lenerem, který v NHL několik sezon trénoval a před čtyřmi roky byl také v Naganu?
Neuvažovali, i když je Sláva dobrý trenér a teoretik. Vláďa Růžička má ale k hráčům přece jen trošku blíž, v Naganu byl všemi respektovaný kapitán, uznávají ho i kluci, kteří jsou v mužstvu teď. Navíc v NHL hrál a taky ji zná.
LN: Býval jste velkou hvězdou národního týmu 70. let. Dokážete se díky tomu třeba i lépe vžít do role Jaromíra Jágra, který je nyní tou hvězdou reprezentace, na kterou všichni spoléhají?
Musíte si uvědomit, že jsem hrál v jiné době. Tehdejší režim se co nejvíc snažil o to, aby nikdo nepřečuhoval. Hvězdou jsem se stal jen proto, že jsem v nároďáku hrál tak dlouho. Dneska se naopak hvězdy "vyrábějí" jako na běžícím pásu, a kvůli nim pak lidé na hokej chodí. Ale často to jsou hvězdy uměle vyrobené, i když to není případ Jardy.
LN: A nemrzí vás, že jste tuhle dobu minul? Nechtěl byste se narodit o pár let později?
To jsou zase ta vaše kdyby (směje se). I když je fakt, že kdybych hrál v dnešní době, tak bych asi neměl žádné existenční problémy. Ne že bych je teď měl, ale na druhou stranu jsem se jako hráč za těch patnáct let rozhodně nezabezpečil tak, že už bych se do konce života mohl jen bavit.
LN: Jaromír Jágr si přijde na necelý milion dolarů za každý měsíc. Jaký jste měl plat vy?
Jako zaměstnanec Tesly, i když jsem tam samozřejmě nechodil, jsem bral na konci kariéry asi čtyři a půl tisíce korun. A k tomu jsme ještě dostávali asi čtyři stovky za vyhraný zápas. Takže když byla sezona a vyhrávali jsme, tak jsem si přišel asi na šest tisíc. Průměrný plat byl přitom asi dva a půl tisíce.
LN: Neuvažoval jste proto o angažmá v NHL, kde se už tehdy daly vydělat docela slušné peníze?
Při mistrovství světa v devětasedmdesátém jsem byl už skoro rozhodnutý, že společně s Ivanem Hlinkou odejdu do Vancouveru. Jenomže pak jsem přijel domů, trochu se mi to rozleželo v hlavě a už se mi nikam nechtělo. Velkou roli v tom sehrál i fakt, že jsem se dost bál lítat a bylo mi už dvaatřicet. Nakonec jsem šel na pár sezon do Německa.
LN: Pro vás NHL nebyla snem? Neuvažoval jste třeba o emigraci?
Fouknout jsem nechtěl, i když před olympiádou v Lake Placid někdo poslal na ČSTV anonym, že chci v Americe zůstat. Jenomže ten dopis přišel ve chvíli, kdy už jsem v Americe byl, takže s tím nemohli nic dělat. Ale manželka mi říkala, že se bála, co se mnou bude, protože za ní přijeli lidi z STB a ptali se jí, co jsem si vzal s sebou za věci a za doklady.
LN: V čem jsou jiní hráči za vašich let a nyní?
Dnes si ti kluci jasně uvědomují, že hokej pro ně není jenom zábava, ale možnost zabezpečit se do konce života. A i proto se o své tělo starají podstatně víc, než jsme se o ně starali my. Vědí, že je to ta nejlepší investice.
LN: Máte pravdu. Zabezpečit se na celý život a nemuset už chodit do práce je velký motiv řady hráčů. Jaký motiv jste měl vy?
Vlastně podobný. Živit se tím, co mě baví. I když jsem si nemohl říct, že už do práce nikdy nepůjdu. Ale přesto jsem měl život v lecčem jednodušší než normální lidi. Měl jsem známosti a v Pardubicích jsem si vybudoval takovou pozici, že pro mě nebyl problém cokoliv sehnat. Ať už šlo o pomeranče nebo nějaké maso. Do krámů jsem chodil zezadu, nemusel čekat ve frontě. A to bylo tehdy velké plus. Nehledě na to, že do práce s píchačkou jsem vlastně taky nikdy nechodil. Nežil jsem si špatně.
LN: Vidíte mezi současnými českými hokejisty někoho, kdo je vám podobný?
To je těžké, možná David Výborný. Má podobnou figuru jako já, tedy žádný habán, a je to taky takový hračička. Já jsem se hokejem bavil, protože jsem to uměl, Mohl jsem si dovolit improvizovat. Prostě jsem si v klídku hrál, žádný zbytečný stres.
LN: To pan Augusta, váš současný kolega, byl spíš typ dříče, že?
To jo, Pepík byl obrovský bojovník, ale taky výborný hráč. Dodnes si ale vzpomínám, jak jednou přijela Jihlava do Pardubic, on ke mně před zápasem přijel a povídá: "Dneska tě hlídám osobně, takže si piš, že se ani neuprdneš." A byla sedmá vteřina zápasu a prohrávali jedna nula. A góla jsem jim dal právě já (směje se). Ale to tam radši nepište.
</TEXT>
<HEADING>
LN: Hecujete se s panem Augustou dodneška?
</HEADING>
<TEXT>
Už moc ne. Jenom občas při tréninku stojíme proti sobě v polovině kluziště a soupeříme, kdo z nás první trefí červenou čáru na protějším mantinelu. Bilanci máme vyrovnanou.
LN: Vy ale docela rád a dobře hrajete zápasy za československé veterány.
To bývalo. V poslední době mně to dost znechutili. Protože už i tam to je samé hákování a podrážení, div že si tam nakonec nedají po hubě. To není nic pro mě. Ideální veteránský hokej si zahrajeme jednou týdně na hodinku v Pardubicích. Tam je to pohodička. Když někdo ujede, tak ať ujede. Pěkně se zapotíme a máme z hokeje radost. O to přece při sportu jde.
LN: Váš syn Tomáš hraje první ligu v Německu. Nemrzí vás, že ho nemáte v reprezentaci?
Samozřejmě jsem si říkal, že by to tak jednou mohlo být, ale nakonec se všechno seběhlo trochu jinak. Tomáš se mnou šel na začátku 90. let do Německa, kde jsem trénoval, a už tam zůstal. Tedy s výjimkou jednoho roku, kdy šel na můj popud do Opavy hrát extraligu. Jenomže oni ho hned poslali na farmu do Přerova. Čekali od něj, že bude hned stejně dobrý, jako jsem býval já. To pro něj bylo těžké. Nebyl tady spokojený, a tak se vrátil do Německa, kde hraje nejvyšší soutěž, a velmi dobře.
LN: Je reálné, že by se mohl někdy probojovat do národního týmu?
Do jakého?
LN: Do českého.
Tak to by nešlo, protože už má německé občanství.
</TEXT>
<HEADING>
LN: Tak do německého.
</HEADING>
<TEXT>
Věřím, že má velkou šanci. Hrát za Česko při současné konkurenci šanci neměl, protože z německé ligy hráče nepovoláváme. Věřím, že tak hluboko neklesneme.
LN: Takže je možné, že jednou budete třeba na mistrovství světa stát proti svému synovi.
To se může stát a možná už docela brzy, protože hraje opravdu dobře. Ale zase bych to bral bez nějakých emocí, prostě jako skutečnost. Já jsem si vybral svoji cestu, on taky a osud třeba bude chtít, aby se takhle proťaly.
</TEXT>
</DOC>
<DOC>
<DOCID>LN-20020121091</DOCID>
<DOCNO>LN-20020121091</DOCNO>
<DATE>01/21/02</DATE>
<TITLE>
říká slavná lyžařka Olga Křížová-Charvátová, majitelka historického bronzu z olympijských her v Sarajevu
</TITLE>
<HEADING>
JAK ŽIJÍ HVĚZDY české sportovní historie
</HEADING>
<TEXT>
Všichni vědí, kde ji hledat. A všichni ji znají. Ve Zlíně určitě. Za obchodním domem doprava, potom pořád do kopce a dostanete se pod svah. Tam ji najdete, kancelář má v prvním patře domku těsně u vleku. To všechno je pravda. A cedule oznamuje: Ski Charvátová. Když ale slavná majitelka bronzové medaile ve sjezdu z olympijského Sarajeva v roce 1984, jediné v historii českého sjezdového lyžování, zvedá telefon, hlásí se Křížová.
ZLÍN - Zní to jako rajská hudba. Česká lyžařka se pohybuje v popředí Světového poháru. A umí všechno slalom, obří slalom i sjezd. A na olympijských hrách vyhrává bronzovou medaili. Šok, něco neuvěřitelného. Na svahu Jahoriny nad Sarajevem se před ni prodraly jen švýcarské favoritky Figiniová s Walliserovou. Lyžařský svět jí ležel u nohou. Přitom dobře věděla, že se dopustila chyby. Našla ideální stopu, podobně jako obě specialistky před ní, ale v dolní části tratě zabředla do hlubšího sněhu. Radost mohla být ještě větší. "V posledním závodě Světového poháru před Sarajevem jsem skončila třetí a třetích časů jsem dosahovala iv trénincích na Jahorině. Jenže z téhle jízdy jsem měla úplně nejhorší pocit," zamračí se i dnes Olga Křížová-Charvátová. Ještě na druhém mezičasu vedla. Co tedy potom převažovalo - radost z medaile, anebo smutek, že se nestala olympijskou vítězkou?
</TEXT>
<HEADING>
Šest medailí zaskočilo funkcionáře
</HEADING>
<TEXT>
"Určitě radost z medaile. Protože do cíle jsem dojížděla s pocitem, že jsem závod pokazila, a medaile asi nebude. Byla jsem na sebe naštvaná. Ale když někdo na olympijských hrách skončí na medailové pozici, asi nemůže říct, že by něco vyloženě pokazil," míní. V obřím slalomu pak obsadila osmou a ve slalomu desátou příčku. "Normálně bych vyhrála zlatou v kombinaci těchhle tří disciplín, která se dřív jezdila," usmívá se. "Už je to dávno." Z rukou šéfa ČSTV Himla převzala za bronzovou olympijskou medaili obálku. Bylo v ní třicet tisíc korun. "Nevím, zda to bylo dost, nebo málo. Ale před olympiádou se psalo, že za bronz má být osmdesát tisíc," krčí rameny a zároveň odmítá, že by se domáhala plné částky. "To nemám v povaze. Ale říkalo se, že šest sarajevských medailí bylo víc, než na kolik měli funkcionáři připravené odměny," pokyvuje hlavou a připomíná úspěchy Květy Jeriové a štafety běžkyň, krasobruslaře Jozefa Sabovčíka, skokana Pavla Ploce a hokejového týmu. V celkovém pořadí Světového poháru vyšplhala všestranná Češka od osmé příčky v roce 1983 až ke čtvrtému místu v roce 1986.
Proč to vlastně děláš, když z toho nic nemáš?
A pak pověsila lyže na hřebík. "Po olympiádě všichni říkali, jak se nám zlepší podmínky, ale nedělo se nic. Každý rok jsme se s holkama třásly, kolik budeme mít přípravy na sněhu, zda budeme moci odjet na soustředění, jestli budou včas víza, materiál. Navíc nikdo nebral ohled na to, že jezdím vlastně čtyři disciplíny a že v přípravě potřebuju něco jiného, pokud chci být na špici. To byly věci, které mě trápily. A jelikož jsem v roce 1986 ukončila studium na FTVS, řekla jsem si - jdu dělat něco jiného." Vzala si Radka Kříže a začala učit tělocvik na Technologické fakultě ve Zlíně. Tedy - v Gottwaldově. Při své povaze netvrdí, že by po odchodu z bílých svahů cítila hořkost. Ale vzpomínky její duši neopustily. "Teprve se začínalo s reklamami, v posledním roce kariéry jsem je mohla mít určitě. Jenže přání svazu bylo jiné funkcionáři neměli o podobné výstřelky zájem," kroutí hlavou. "Na závodech Světového poháru se mi smáli, že jsem rarita. A ptali se, proč tedy to lyžování vlastně dělám, když z toho nic nemám."
</TEXT>
<HEADING>
Už vás nepotřebujeme
</HEADING>
<TEXT>
Po roční pauze se čtyřiadvacetiletá lyžařka objevila na Světové univerziádě na Slovensku, představila se jako předjezdec. Způsobila však poprask byla rychlejší než vítězka sjezdu! "Trenér Pavel Šťastný mě pak přesvědčil, že bych se měla vrátit a pokusit se o účast v olympijském Calgary '88. Ve škole mi řekli, že mě na rok uvolní, tak jsem už na jaře 1987 byla s ostatními na soustředění. Potom mě na svazu vyzvali, abych písemně zažádala o návrat do reprezentace. Proč? divila jsem se. Myslela jsem, že vy chcete, abych se vrátila!" Nakonec žádost přece jen sepsala, ale dva měsíce bylo ticho, odmlčel se itrenér Šťastný. Potom přišel dopis z lyžařského svazu. "Stálo v něm, že do mě v minulosti stát investoval velké prostředky, ale já jsem se mu nevyplatila. A že mě tudíž nepotřebují," vybavuje si, jak skončila její snaha o návrat.
</TEXT>
<HEADING>
Prý by stačilo jediné trenérovo slovo
</HEADING>
<TEXT>
"Hodně mě to mrzelo. Ale hlavně jsem na sebe měla vztek, že jsem se nechala ukecat k něčemu, co vlastně nemělo šanci. Navíc jsem byla domluvená s někdejší slavnou krasobruslařkou Ájou Vrzáňovou, která žila v Americe, že tam budu jezdit mezi profíky. Docela to vypadalo, že mě odsud pustí, samozřejmě přes Pragosport. Jenže dva týdny před tím, než mi přišel dopis ze svazu, jsem Áje dala vědět, že moc děkuju, ale chystám se na olympiádu v Calgary," líčí situaci, kdy své závodní lyžování odložila ad acta. Dnes už na všechno vzpomíná s úsměvem. "Byla jsem přesvědčená, že to bude dobrý návrat. Ale neměla jsem pocit, že by mi to znemožnil režim - spíš jednotlivci, kteří v něm působili. Himl mi později řekl, že dopisy, které mu k mému případu chodily ze svazu lyžování, byly úděsné. Přesto by prý stačilo jediné slovo trenéra Štastného. Něco ve smyslu, že zaručuje, že budu dobrá. Jenže on měl strach, bál se o místo u reprezentace." Nikdy, ani po bolestivých střetech s funkcionáři, ji prý nepřepadla touha po životě v emigraci, jaký zvolila například právě Ája Vrzáňová.
</TEXT>
<HEADING>
Iva už vyjela až nahoru!
</HEADING>
<TEXT>
"To ne. Dost jsem cestovala, takže jsem si názor a obrázek vytvořila. Na druhou stranu jsem měla takové rodinné zázemí, že jsem si nedovedla představit, že se rozejdeme a spatříme se kdo ví kdy. A bratr studoval, chtěl být pilotem - to bych mu přece nemohla udělat." Vrátila se mezi studenty, ale počátkem devadesátých let začali s manželem podnikat, což nakonec zvítězilo - mají zastoupení firem Rossignol a Asics. Ještě před třemi lety působila na svazu v roli sportovní ředitelky, v mezinárodní federaci FIS pracuje ve dvou komisích - ženské a pravidlové. Navíc se má co otáčet ve své soukromé lyžařské škole, v níž vychovala mimo jiné i současné olympioniky Lucii Hrstkovou a Ondřeje Banka. Kmitat musí i doma. Křížovi mají tři děti - a všechny lyžují. Dvanáctiletá Klára, která už závodí za mladší žákyně, šestiletý Dušan, jenž mazácky vykresluje oblouky na sjezdovce před domkem s kanceláří, a dvouletá Iva. Jestlipak také Iva, rodinný klenot, už stojí na prkýnkách? "Včera poprvé vyjela na vleku až nahoru. Úplně sama!" řekne pyšně matka - lyžařka.
OLGA KŘÍŽOVÁ-CHARVÁTOVÁ
* 11. 6. 1962 bronzová olympijská medailistka ve sjezdu
</TEXT>
</DOC>
<DOC>
<DOCID>LN-20020121092</DOCID>
<DOCNO>LN-20020121092</DOCNO>
<DATE>01/21/02</DATE>
<TITLE>
O kom se mluví
</TITLE>
<TEXT>
Jako první vítězka v historii Rallye Dakar bude v análech legendární pouštní soutěže navždy zapsána Jutta Kleinschmidtová. Právě před rokem se německé jezdkyni podařil husarský kousek, když za sebou v kategorii automobilů nechala plejádu mužských soupeřů.
PRAHA - Trmácení na rozbitých afrických cestách je tvrdá a chlapská záležitost. Přesto se při tomto strastiplném putování objevují ženy, i když musejí přistoupit na to, že téměř tři týdny v poušti to nebude s hygienou zrovna růžové. Že je čeká skromná strava, celý den budou za řídítky nebo volanty, čekají je komplikace při navigaci nebo vyprošťování a v dobrém případě bezesná noc. V německém Büchtelsgartenu holdovala Jutta Kleinschmidtová se třemi sestrami hlavně zimním sportům. Rychlost z lyží a saní se jí sice líbila, ale brzo se začala zajímat o motorismus. "Motorky mě fascinovaly už jako malou holku. Každého motorkáře jsem prosila, aby mě kousek svezl," vzpomíná rodačka z Kolína nad Rýnem. Technické nadání uplatnila při studiu fyziky. Mladou inženýrku ovšem lákaly exotické dálky a fascinovaly záběry z dakarské rallye. Umanula si, že ji musí také zvládnout. "V osmaosmdesátém jsem si vzala dovolenou a na motorce, s kterou jsem jezdila do práce, se vydala do Paříže. U pumpy jsem si koupila mapu Afriky v měřítku jedna ku milionu a nenápadně se připojila ke konvoji. Při vzpomínce na tohle dobrodružství mě mrazí... Ale přežila jsem," říká s úlevou v hlase 39letá smluvní jezdkyně Mitsubishi. Jako oficiální účastník se na startu afrického putování objevila v roce 1992. Od té doby se také datuje její přátelství statrováckými posádkami. "V té době byl známou postavou dakarských etap Herbert Scheck, mnohonásobný účastník a vítěz motocyklových šestidenních a světový šampion. Jeho dcera Patricie byla na Dakaru jednou z průkopnic ženských jízd na motorce. Táta s ní jezdil a v těžších partiích jí s robustním strojem BMW pomáhal. Později se k němu přidávaly další dívky a jednou z nich byla Jutta," popisuje začátky vstupu žen do nejtěžšího motoristického klání Josef Kalina, dlouholetý navigátor šestinásobného vítěze kamionů Karla Lopraise. "Protože v naší tatře se vždy našlo volné místo, vozili jsme Scheckovým holkám nějaké pingly. Musejí toho mít s sebou přece jen o něco víc než kluci, protože bez suchého spodního prádla se neobejdou." V té době se také zrodil důvěrný vztah mezi Juttou se Francouzem JeanemLouisem Schlesserem. Mužem, který byl koncem 80. let dvakrát mistrem světa prototypů a jako testovací jezdec stáje Williams nakoukl i do formule 1. V minulém desetiletí se jeho doménou staly vytrvalostní soutěže, v nichž se proslavil s buginami vlastní konstrukce. Ve třiadevadesátém se Jutta poprvé objevila v autě, když na Dubajské rallye dělala Schlesserovi spolujezdkyni. Zároveň dál závodila na motocyklu, ale hned v dalším roce debutovala jako řidička při Tuniské rallye na voze, který pocházel ze Schlesserovy dílny. V roce 1997 k autům definitivně přešla. "Auta mají výhodu, že se může pokračovat, i když člověk není fit. To na motorce není možné," vysvětluje Kleinschmidtová důvod přechodu z dvou na čtyři kola. Při slavném maratonu se tehdy dočkala i prvního etapového vítězství, což byl zároveň premiérový triumf ženy v historii Dakaru. Němka pak přidala další etapový vavřín, celkově skončila pátá, ale týmový ani lidský svazek se Schlesserem nevydržel věčně. V roce 1999 už jela ve voze Mitsubishi Pajero a se švédskou spolujezdkyní Tinou Thörnerovou dokázaly být celkově třetí. Ta je nyní spolujezdkyní svého krajana Kennetha Erikssona v týmu Škoda Motorsport. "Muži byli dřív nakvašení, že je porážím, ale poslední dobou pozoruji, že jsou pyšní, když jsou v cíli dřív," vypozorovala. Právě před rokem došlo na Rallye Dakar k další historické události. Kleinschmidtová se stala první ženou, která získala celkové vítězství. Pikantní na tom bylo, že její triumf se zrodil díky penalizaci Schlessera. Ten totiž porušil pravidla tím, že předjel v té době vedoucího Japonce Masuoku už na startu měřeného úseku. Organizátoři mu k času přičetli dvě hodiny, což ho odsunulo na třetí místo. Francouzi pak nepomohlo ani odvolání u Mezinárodní automobilové federace a jeho bývalá partnerka mohla slavit. Vysokou výkonnost potvrdila i letos, kdy dojela druhá za Masuokou. "Jutta je náramný bojovník a má velké zkušenosti z motorky. Tam získala obrovský cit, je velmi silná a technicky naprosto skvělá, i když možná nemá tak dravý styl jízdy jako její kolegové od Mitsubishi Masuoka a Shinozuka," chválí Kalina. "Je na ní vidět, že nejezdí bez rozmyslu, ale hlavou. Je vyjetá jako chlap, i když je to ženská. To, co dokázala, je obdivuhodné," říká řidič kamionu Tatra Tomáš Tomeček. Ten má ovšem s německou jezdkyní i jeden nepříjemný zážitek. "V pětadevadesátém jsem jel v posádce s Karlem Lopraisem. Juttu jsme potkali uvězněnou v kamenitém úvozu. Mávala na nás, abychom jí vytáhli. Vyskočil jsem, vzal její lano a chtěl ho připevnit k našemu nárazníku. Stál jsem zády asi dva metry od jejího auta a netušil, že v té chvíli zkusí svůj stroj znova nastartovat," vypráví Tomeček. "To, co jí předtím nešlo, se najednou podařilo. Kola zabrala a vůz poskočil. Nárazníkem mi podrazil nohy a přimáčkl mě k tatře. Naštěstí jsem měl přílbu, a to mi zachránilo život. V hlavě mi přesto ruplo a myslel jsem, že mám prasklou lebku. Naštěstí šlo jen o pohmožděniny a za pár dní jsem byl v pořádku. Radek Stachura tenkrát vyletěl vyděšený z auta a Karel na to vzpomíná jako na nejhorší zážitek z Dakaru. Jutta řvala, že blbá koza a donekončna se omlouvala."
</TEXT>
</DOC>
<DOC>
<DOCID>LN-20020121093</DOCID>
<DOCNO>LN-20020121093</DOCNO>
<DATE>01/21/02</DATE>
<TITLE>
Očima Kateřiny Neumannové
</TITLE>
<TEXT>
Tak jsem si konečně vydechla, protože jsem bez problémů dorazila do dějiště olympijských her a kromě dvou tašek, které se mému trenérovi Standovi Frühaufovi cestou někam zatoulaly, nás během asi osmnáctihodinového letu nic nepříjemného nepotkalo. Počasí se tu hned od prvních hodin pobytu dost mění, ráno po příletu svítilo sluníčko a pořádně mrzlo, krátce poté zase začalo sněžit. V neděli jsem se už vozila na olympijských tratích v Soldier Hollow, ale lyžovat se dá i kolem našeho pronajatého domu. Na golfovém hřišti je k dispozici deset kilometrů upravených tratí. Jsem ráda, že už mám všechen ten shon z posledních dnů před odletem za sebou. Největším problémem bylo balení, protože jsem brzy pochopila, že všechny věci do dvou tašek nacpat nedokážu. Spoustu místa zabraly především všelijaké piksly s doplňkovou výživou, na kterou jsem zvyklá, ale také boty; vezu jich několik, od lyžařských až po společenské. Oficiální oblečení naší výpravy se mi docela líbí, snad jen bunda mohla být teplejší. Návrháři asi nepočítali s tím, že by v Americe mohlo nějak moc mrznout. Dva dny před odletem jsem se stačila rozloučit také s rodiči. Přijeli za mnou z Písku do Prahy, kde mám od loňského podzimu vlastní byt, a zamířili jsme na večeři na Nebozízek. Bylo to příjemné, courali jsme se chvíli i po Petříně, skoro idylka. Jen s jídlem jsem to moc nepřeháněla a objednala jsem si pouze salát. Rozhodla jsem se totiž, že shodím asi tak dva kilogramy, abych měla skutečně optimální váhu. Náladu mám výbornou a docela se už těším na závody. Vůbec mě netrápí, že tady zůstanu celých 40 dní. Snad i proto, že zatím nemám děti, které by doma steskem brečely, prožívám podobné cesty skutečně naprosto v pohodě.
</TEXT>
</DOC>
<DOC>
<DOCID>LN-20020121094</DOCID>
<DOCNO>LN-20020121094</DOCNO>
<DATE>01/21/02</DATE>
<TITLE>
* "Sám také cítím, že nominace je v některých sportech širší. Ale kdyby všechny země vysílaly jen závodníky, kteří můžou skončit do šestého místa, olympiádu by tím znehodnotily." Předseda ČOV Milan Jirásek poté, co byla pro ZOH v Salt Lake City schválena rekordní česká účast 78 sportovců
</TITLE>
<TEXT>
* "Když vyhraje Neumannová zlato, dostane milion korun. Pokud vyhrají hokejisté, rozdělí si deset milionů. Ale co jsou peníze proti medailím?
Zeptejte se sportovce, jestli by spíš bral milion, nebo olympijskou zlatou. Jistěže to druhé." Předseda ČOV Milan Jirásek o vypsaných odměnách pro české sportovce za úspěchy na ZOH
* "Olympiáda je pro mě poslední akce s nároďákem. Myslím, že nás skončí víc. Pak přijde řada na mladší." Hokejista Toronta Robert Reichel o své budoucnosti v reprezentačním týmu
* "Ještě před rokem jsem tady hrál na kurtu číslo patnáct, hledal jsem ho asi čtvrt hodiny a na můj zápas se nikdo nedíval. Teď jsem wimbledonský vítěz a hraji na centrálním dvorci, ale kdo ví, co bude za rok." Tenista Goran Ivaniševič poté, co v 1. kole Australian Open vyřadil Martina Damma
* "Samozřejmě, že bych rád chytal. Přece vám nebudu tvrdit, že budu rád sedět na střídačce." Hokejový gólman Calgary Roman Turek o tom, že jej na ZOH nejspíš čeká role "dvojky" za Dominikem Haškem
* "Nemáme o něm žádné zprávy." Jan Gottvald o svém otci, podnikateli a bývalém šéfovi fotbalových Drnovic, po němž od konce října marně pátrá policie
</TEXT>
</DOC>
<DOC>
<DOCID>LN-20020121095</DOCID>
<DOCNO>LN-20020121095</DOCNO>
<DATE>01/21/02</DATE>
<TEXT>
Roztančená remíza. Typický obrázek z hlediště stadionu v Bamaku, kde byl v sobotu zahájen letošní ročník Afrického poháru národů ve fotbale: fanoušci domácí reprezentace Mali povzbuzují své hráče tancem. V rytmu jejich piruet dotančili fotbalisté Mali k vyrovnání v utkání proti Libérii pouhé čtyři minuty před koncem. Radost v šedesátitisícovém hledišti byla nepopsatelná...
</TEXT>
</DOC>
<DOC>
<DOCID>LN-20020121096</DOCID>
<DOCNO>LN-20020121096</DOCNO>
<DATE>01/21/02</DATE>
<TEXT>
Oba závody lyžařského Světového poháru, které Česko v olympijské sezoně pořádalo, se změnily takřka ve frašku. V obou případech totiž organizátoři doplatili na fakt, že olympijské hry už ťukají na dveře a elitní lyžaře více než body spíše zajímá klidná příprava na Salt Lake City. V Novém Městě na Moravě se před týdnem kromě Neumannové předvedly už jen dvě dámy z elitní desítky a trenér naší nejlepší lyžařky Frühauf "svěťák" trefně označil za obyčejný pouťák. Podobný pech potkal organizátory víkendového Světového poháru v severské kombinaci na Ještědu a v Bedřichově. V pátečním sprintu se na startu objevilo pouze 33 lyžařů, nicméně skutečná katastrofa nastala až v sobotu. Němci a Finové označili první soutěžní skok za neregulérní a na protest odcestovali ještě před během domů. Boj o stupně vítězů se tak změnil spíše v jakési okresní přebory, protože do nich zasáhlo pouhých devatenáct lyžařů. Počínání soupeřů zajímavě komentoval český reprezentant Milan Kučera: "Nikde jinde ve světě by si něco podobného nedovolili, patříme holt k Východu." Pakliže se věci skutečně mají tak, jak odhaduje Kučera, pak musí organizátorům mistrovství světa v letech na lyžích v Harrachově (7. - 9. března) naskakovat husí kůže na zádech...
</TEXT>
</DOC>
<DOC>
<DOCID>LN-20020121097</DOCID>
<DOCNO>LN-20020121097</DOCNO>
<DATE>01/21/02</DATE>
<TITLE>
ÚTERÝ
</TITLE>
<TEXT>
HOKEJ: 43. kolo hokejové extraligy - 17.00: Vsetín - Zlín, Havířov - Znojmo, 17.30: Plzeň Sparta Praha, Pardubice - Vítkovice, Litvínov - Č. Budějovice, Kladno - Třinec, 18.00: Slavia Praha Karlovy Vary.
LYŽOVÁNÍ: Závod SP ve Schladmingu - slalom mužů.
STŘEDA
BASKETBAL: Kvalifikace na ME 2003 - 18.15: Portugalsko - Česká republika.
ČTVRTEK
LYŽOVÁNÍ: Závod SP ve skocích na lyžích (K-120) v Hakubě. Závod SP v Anterselvě vytrvalostní závod mužů.
</TEXT>
<HEADING>
PÁTEK
</HEADING>
<TEXT>
HÁZENÁ: 16. kolo první ligy mužů - 16.00: Ostrava - Brno, 17.00: Louny-Litvínov - Kostelec na Hané, 17.30: Třeboň - Rožnov pod Radhoštěm, Zlín - Jičín. ME mužů ve Švédsku - 17.00: Česko - Švédsko.
LYŽOVÁNÍ: Závod SP v Ga-Pa, sjezd mužů. Závod SP v Cortině d'Ampezzo, super-G žen. Závod SP ve skocích na lyžích (K-120) v Sapporu. Závod SP biatlonistů v Anterselvě štafeta mužů.
HOKEJ: Exhibiční utkání extraligových výběrů Východ - Západ v Havířově.
HÁZENÁ: 16. kolo první ligy mužů - 10.00: Tatra Kopřivnice - Dvůr Králové, 10.30: Hranice - Sparta Praha. ME mužů ve Švédsku - 16.00: Ukrajina - Česko.
FOTBAL: Tipsport cup - 12.15: Marila Příbram - Viktoria Plzeň. 14.30: České Budějovice - Mladá Boleslav.
LYŽOVÁNÍ: Závod SP v Ga-Pa super-G mužů. Závod SP v Cortině d'Ampezzo - obří slalom žen Závod SP ve skocích na lyžích (K-120) vSapporu. Závody SP v akrobatickém lyžování (muži, ženy skoky) ve Whistleru. Závody SP v biatlonu (muži, ženy - stíhací závod) v Anterselvě.
CYKLISTIKA: Velká cena Nizozemska, závěrečný závod SP v cyklokrosu v Heerlenu.
</TEXT>
</DOC>
<DOC>
<DOCID>LN-20020121098</DOCID>
<DOCNO>LN-20020121098</DOCNO>
<DATE>01/21/02</DATE>
<TITLE>
Kurs osobních financí pro čtenáře LN připravila Eva Martínková
</TITLE>
<HEADING>
17. díl Kurs osobních financí
</HEADING>
<TEXT>
Ceny nemovitostí v Čechách a v zahraničí se sbližují. Pokud si koupíte sídlo v turisticky atraktivní oblasti, můžete je část roku pronajmout a náklady se vrátí. Jak na to, vám poradí sedmnáctý díl kursu o osobních financích.
Na plážích v bývalé Jugoslávii jsem vždycky snila o tom, jak by bylo krásné mít na některém z ostrovů docela malý, starý domeček, do kterého bych se mohla vracet, kdykoli by se zachtělo mně, a ne tomu, kdo vydává výjezdní doložky. Dnes bych si čistě teoreticky mohla v Chorvatsku koupit celý ostrov. Přišel by asi na 20 - 60 marek za metr čtvereční. Nejmenší dosud volné ostrůvky mají kolem padesáti tisíc čtverečních metrů, není na nich ovšem voda ani jakákoli infrastruktura. Počítala jsem, že za dvacet milionů korun by se dal docela pěkný ostrůvek pořídit. Pokud by na něm rostly pinie a olivovníky, byl by možná o něco dražší... Tohle je samozřejmě vize, která zůstává v kategorii snů, ale ten malý domeček na pobřeží je téměř na dosah ruky. Mnoho lidí si stále myslí, že hacienda na mořském pobřeží je něco zcela výlučného, symbolizovaného Viktorem Koženým, případně Václavem Havlem. Ale ono to tak docela není. Máte-li totiž peníze na slušný byt v Praze nebo na rekreační sídlo na českém venkově, pak záleží jen na vaší volbě. Ceny nemovitostí v České republice a v západním světě se totiž začínají sbližovat. Malý bungalov nebo byt na pobřeží může být váš za předpokladu, že vaše hotovost činí zhruba půl milionu korun a že můžete doložit schopnost splácet hypotéku. Většina zemí, k nimž se obrací zájem suchozemců, cizincům v nákupu nemovitostí nebrání. Naopak, tamní banky vám poskytnou hypotéku často za příznivějších podmínek než banky tuzemské. Se splátkami si nemusíte příliš lámat hlavu. Pokud zakoupenou nemovitost budete využívat jen po část roku, na zbývající čas ji můžete pronajmout. Hypotéka se vám tak bezbolestně zaplatí. Nákup nemovitostí je ve všech civilizovaných státech standardní proces, kterého není třeba se obávat. Stačí mít dobré informace. Obstaráte si je poměrně snadno. Díky internetu se ani nemusíte zvednout od stolu. Stačí ovládat základy angličtiny, v níž prakticky všechny realitní kanceláře v Evropě prezentují svoji nabídku. Surfování po nabídce nemovitostí je sice časově náročné, ale zároveň velmi zábavné. Vzhledem k tomu, že každá položka je provázena obrázkem a podrobným popisem objektu a okolí, učiníte si brzy představu o cenové hladině i typech nemovitostí. Dříve či později se doberete k přesnější formulaci, která může znít třeba takhle: "Mám zájem o byt na ostrově Tenerife, nejlépe v jeho jižní části, v ceně do čtyř milionů korun." Pak již můžete začít jednat. Prostřednictvím internetu seznámíte se svým požadavkem příslušnou realitní kancelář, jejíž nabídka vás zaujala. Ta zaregistruje vaše požadavky a vy se mezitím, také po internetu, spojíte s místním notářem. V zahraničí je notář klíčem k úspěšnému nákupu. Na rozdíl od notáře českého, který ručí pouze za právoplatnost podpisu smlouvy, odpovídá notář evropský za pravdivost všech podkladů a předložených dokumentů. On tedy zodpovídá za to, aby klient nenaletěl podvodníkovi. Notářské poplatky se pohybují zhruba kolem jednoho procenta ceny nemovitosti. Celkové poplatky spojené s koupí nemovitosti se v zemích Evropské unie pohybují kolem deseti až patnácti procent z kupní ceny.
</TEXT>
<HEADING>
Spojte nákup s dovolenou
</HEADING>
<TEXT>
Na pobyt ve vybrané lokalitě, který by měl vést k předběžné dohodě, si rezervujte minimálně týden. Je příjemné spojit ho s dovolenou v dané oblasti. Nejprve vás bude čekat prohlídka nemovitostí, které pro vás na základě vašich požadavků vybrala místní realitní kancelář. Rozhodnete-li se pro některou z nich, pověříte kontaktovaného notáře uzavřením předběžné rezervační smlouvy. Je to obdoba naší smlouvy o smlouvě budoucí. K tomuto aktu potřebujete pas a deset procent ceny nemovitosti jako kauci. Předběžná smlouva stanoví veškeré podmínky koupě. Nerozumíte-li smlouvě dokonale, odvezte si ji nepodepsanou domů nebo ji prostřednictvím internetu zašlete dobrému překladateli, nejlépe tomu, který má soudní certifikát a rozumí právnickému jazyku. Smlouvu podepište až poté, co pochopíte každé slovo a slovní spojení. Obvykle za jeden až dva měsíce od podepsání rezervační smlouvy je notář schopen zkompletovat všechny podklady nutné pro sepsání definitivní kupní smlouvy. Celý proces nákupu nemovitosti od vyhledání vhodných typů na internetu přes kontaktování notáře až po zápis do katastru nemovitostí trvá obvykle tři až čtyři měsíce. Notáře můžete pověřit i vyřízením hypotéky. Podmínky jednotlivých bank se mírně liší, v zásadě však platí, že vycházejí klientovi vstříc. Španělské banky například nabízejí cizincům úvěr ve výši 50 až 60 procent kupní ceny, najdou se ale i takové, které půjčí sedmdesát procent. Úvěr bývá poskytován na 12 let. Ve Francii jsou hypotéky drahé, zato však banky půjčují 90 procent z ceny nemovitosti. V každém případě se musíte prokázat daňovým přiznáním a dobrozdáním od české banky, u níž máte veden účet.
</TEXT>
<HEADING>
Opatrnosti není nikdy dost
</HEADING>
<TEXT>
Zdaleka ne všechny země jsou pečlivé jako Německo, kde všechno musí sedět na milimetr. Platí nepsané pravidlo, že čím více na jih, tím více obezřetnosti je třeba. Ujistěte se prostřednictvím notáře, zda všechny součásti prodávané nemovitosti (garáž, sad) jsou skutečně zapsány v katastru. Sousedské vztahy na jihu Itálie či v Řecku vedou často k tomu, že si lidé vzájemně prodají majetek, aniž by o tom zpravili úřady. Pozdější nabyvatel se pak nestačí divit. Pokud kupujete rozestavěnou nemovitost, vyžadujte bankovní garance, které zakládají nárok na to, aby vám byly peníze v případě krachu stavební firmy vráceny. Sjednejte si penále vázané na včasné dokončení výstavby. Řada stavebních firem a realitních agentur se snaží zvýšit cenu nemovitosti (a tím i svoji provizi) započítáváním vybavení do celkové ceny. Na vybavení má však být sepsána zvláštní smlouva, protože jinak se vám zbytečně zvyšuje daň z převodu nemovitosti. Vymiňte si, co vše musí vlastník v objektu zanechat. Zabráníte tak "oholení" stavby, z níž bývalý majitel odnese i radiátory a koupelnové baterie. U nové výstavby nebo rekonstrukce je hlavním ukazatelem kvality délka záruční lhůty. Pokud je kratší než tři roky, přizvěte na konzultaci odborníka - stavaře. Nemovitost, kterou si vytypujete, navštivte i ve večerních hodinách, abyste zjistili úroveň hluku z okolních klubů a hotelů.
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Staneme se Vašimi pomocníky i ve světě domácích financí.
Kurs najdete také na internetové adrese www.lidovky.cz/finance
</TEXT>
<HEADING>
Příklady z nabídky realitních kanceláří
</HEADING>
<GEOGRAPHY>ŠPANĚLSKO</GEOGRAPHY>
<TEXT>
Selská usedlost v provincii Malaga (velký obývák s krbem, tři ložnice, bazén, hospodářské budovy, 8 ha pozemku, olivový háj, mandlovníky, zelinářská zahrada) Cena cca 9,5 milionu korun
PORTUGALSKO - Byt ve třípodlažním moderním domě s terasami v blízkosti pláže (tři ložnice, tři koupelny, hala, jídelna, krb, vybavená kuchyň) Cena cca 10 milionů korun
ITÁLIE - Usedlost s vinicí v Toskánsku (renovovaná 200 let stará zemědělská usedlost, pozemek 3000 m 2, dvě podlaží, moderní kuchyň, obývák, dvě ložnice a dvě koupelny, hala) Cena cca 7 milionů korun
CHORVATSKO- Původní stavení na ostrově Hvar (dům vyžaduje komplexní úpravy, leží přímo nad mořem, v jižním cípu nejznámějšího chorvatského ostrova, stranou turistického ruchu) Cena cca 600 tisíc korun
</TEXT>
</DOC>
<DOC>
<DOCID>LN-20020121099</DOCID>
<DOCNO>LN-20020121099</DOCNO>
<DATE>01/21/02</DATE>
<TITLE>
17. díl Internetový kurs LN pro začátečníky
</TITLE>
<HEADING>
17. lekce: Profil portálu Seznam
</HEADING>
<TEXT>
Byl to nápad k nezaplaccení, když se v roce 1996 Ivo Lukačovič rozhodl založit firmu Seznam, která stvořila první a nejnavštěvovanější tuzemský vyhledávací server. Kromě klasického vyhledávání nabízí dnes Seznam řadu další služeb. Přinášíme vám přehled toho, co všechno můžete na adrese www.seznam.cz najít. Pod základní službou Seznam se skrývá katalogový a fulltextový vyhledávač českého internetu. Dále tu najdete užitečné mapy Prahy, Brna a dalších měst, České republiky a Slovenska. V aktuálním Seznamu zpravodajství získáte výtah toho nejdůležitějšího z tuzemských zpravodajských serverů. Pomocí funkce Můj Seznam, si ho můžete upravit k obrazu svému. Najdete tu informace o počasí, kulturní programy (kina, divadla, koncerty), ale i horoskop na týden a vtip na každý den a také programy 12 televizních stanic na celý týden. V rámci Seznamu se můžete i zúčastnit otázkových a skládačkových soutěží o ceny (Seznam Soutěž), popovídat si s ostatními o čemkoliv (Seznam Chat(a)), sledovat internetový magazín o všem možném (Novinky.cz) spřílohou zaměřenou na počítačové hry (Hrej!). Mezi další služby nabízené na Seznamu patří Seznam E-mail - tedy emailová schránka zdarma, Seznam Slovník, který překládá z a do angličtiny, němčiny, španělštiny, francouzštiny, italštiny a ruštiny. Ze Seznamu můžete také zdarma posílat krátké textové zprávy (sms) na mobilní telefony v síti všech tří tuzemských operátorů. Prostřednictvím Seznamu Peníze, tedy serveru zaměřeném na osobní finance, můžete například uzavřít stavební spoření a na Seznamu Práce hledat zaměstnání. Na Seznamu Reality se soustřeďuje nabídka realitních kanceláří a na automobilovém serveru Seznam Auto můžete například koupit ojetý automobil nebo uzavřít povinné ručení přes internet. Nakupovat můžete na Seznamu Vánoce (ano, i 14. ledna se tato služba jmenuje takto). Pokud si stáhnete program Seznam Lištička můžete rozšířit svůj MS Internet Explorer o vyhledávací okno Seznamu.
</TEXT>
<HEADING>
Místo pro vaše stránky
</HEADING>
<TEXT>
Na Seznamu také můžete, díky službě Sweb, umístit svoje vlastní stránky. Takové umístění je dvojího druhu. Sweb profi je určen podnikatelům a firmám a nabízí garantované umístění a pravidelné zálohování, 100 MB diskového prostoru a také například jednoduše spravovaný elektronický obchod a slevu na reklamu na Seznamu. Za tuto službu se platí 3000 korun ročně. Služba Sweb light je zdarma a nabízí negarantované umístění (není garantována kvalita přístupu ani zálohování) a 10 MB diskového prostoru. Neumožňuje provoz internetových aplikací a databází a je provozována s minimální technickou podporou. Nejen díky všem těmto službám, ale také díky zvyku (je přece jen nejstarším českým vyhledávacím serverem) je první místo Seznamu mezi tuzemskými portály zatím jednoznačné. Dokázat to nelze, ale pravděpodobně bude i nejčastější homepage (domovskou stránkou) na počítačích v Čechách.
Internetovou verzi kursu najdete na adrese www.lidovky.cz/ikurs
Zítra: Profil portálu Atlas
Internetový kurs pro Vás připravuje Martin Michek vedoucí výroby LN
</TEXT>
<HEADING>
Mapy ww.mapy.cz
</HEADING>
<TEXT>
Mapy České a Slovenské republiky a řady českých měst. V mapách můžete vyhledat celou řadu objektů, např. zastávky veřejné dopravy, divadla, kina, restaurace, parkoviště nebo pohotovost.
</TEXT>
<HEADING>
Můj Seznam www.mujseznam.cz
</HEADING>
<TEXT>
Na této stránce si můžete nastavit zpravodajství podle zdrojů, tak jak vám to vyhovuje. Vybrat si můžete ze servisu ČTK, čtyř deníků a celé řady internetových zpravodajských serverů.
</TEXT>
<HEADING>
Auto auto.seznam.cz
</HEADING>
<TEXT>
Prostřednictvím Seznam Auto lze koupit ojetý vůz díky nabídce bazarů, dát si ocenit své auto, přečíst si rady spojené s prodejem vozu, získat novinky ze světa aut, informovat se o pojištění či o nejvýhodnějších nabídkách vozů.
Novinky novinky.seznam.cz
Zpravodajský internetový magazín s rubrikami o financích, politice, kultuře, televizi, internetu, počítačích, technice, sportu nebo životním stylu.
</TEXT>
<HEADING>
Kultura kultura.seznam.cz
</HEADING>
<TEXT>
Přehled o tom, co kde dávají v kině, jaká je nabídka koncertů, divadelních představení nebo výstav ve vašem městě a okolí.
Internetový tip pro dnešní den
</TEXT>
<HEADING>
Jste hudební fanoušci?
</HEADING>
<TEXT>
Zajímají vás novinky ze světové i tuzemské populární hudby? Chcete si přečíst recenze alb a koncertů, rozhovory nebo profily interpretů? Hledáte programy klubů? To všechno přináší obsáhlý internetový server hudbě a všem lidem okolo ní www.musicserver.cz A navíc tu najdete rozsáhlou sbírku písní od známých i začínajících kapel ve formátu mp3, s celou řadou žebříčků, videoklipy nebo undergroundový magazín Podzem. Pokud se rozhodnete nějakou hudbu koupit na CD, nabídnou vám tu vyhledávání v nabídce internetového obchodu www.e-store.cz.
Zajímají vás novinky ze světové i tuzemské populární hudby? Chcete si přečíst recenze alb a koncertů, rozhovory nebo profily interpretů? Hledáte programy klubů? To všechno přináší obsáhlý internetový server hudbě a všem lidem okolo ní www.musicserver.cz A navíc tu najdete rozsáhlou sbírku písní od známých i začínajících kapel ve formátu mp3, s celou řadou žebříčků, videoklipy nebo undergroundový magazín Podzem. Pokud se rozhodnete nějakou hudbu koupit na CD, nabídnou vám tu vyhledávání v nabídce internetového obchodu www.e-store.cz.
</TEXT>
</DOC>
<DOC>
<DOCID>LN-20020121100</DOCID>
<DOCNO>LN-20020121100</DOCNO>
<DATE>01/21/02</DATE>
<TITLE>
V Cannes začal veletrh hudebního průmyslu MIDEM * Klavírista Ivan Moravec získal prestižní ocenění
</TITLE>
<TEXT>
Dostaveníčko hudebních magnátů z celého světa začalo letos na francouzské Riviéře ve velkém stylu. Ještě před zahájením vlastního programu konferencí a obchodních prezentací vystoupily na zahajovací show 36. ročníku veletrhu MIDEM v Cannes Britney Spears, Geri Halliwell, Kylie Minogue či zpěvačka Dido.
PRAHA/CANNES - Velké auditorium legendárního Festivalového paláce v Cannes bylo v sobotu večer dějištěm udílení cen NRJ Music Awards. Pro zpěvačku Dido, jejíž album No Angel kraluje nejen americkým hitparádám, znamenala velké zadostiučinění cena pro objev roku - nedávno byla totiž vyškrtnuta z obdobné nominace na Brit Awards: porotci usoudili, že je na hudební scéně příliš dlouho. Druhou trofejí pro Dido byla cena za nejlepší album. Jako jedničku mezi umělkyněmi vybrala porota hispánskou krásku z Bronxu Jennifer Lopez. Britney Spears korunovala jako nejlepšího umělce nepřítomného krále popu Michaela Jacksona, když předtím rozvášnila sál písní I'm a Slave 4 U. Ze skladeb, které se v uplynulém roce zapsaly do povědomí, se nejvíce líbila It's Raining Men bývalé Spice Girl Geri Halliwell. Poté, co hvězda před dvěma lety šokovala publikum zcela průhlednou róbou, přišla tentokrát zazpívat bosa, oblečená do něčeho, co nejvíce připomínalo spodní prádlo.
</TEXT>
<HEADING>
Cena Ivanu Moravcovi
</HEADING>
<TEXT>
Cannes Clasical Awards se za osm let své existence staly nejočekávanější událostí na scéně klasické hudby. Letos dosáhl významného uznání pianista Ivan Moravec, jemuž byla udělena cena za celoživotní přínos. V nominacích ostatních kategorií nechyběly ani produkty českého vydavatelství Supraphon: v kategorii orchestrálních děl 18. - 19. století figurovala nahrávka Smetanovy Mé vlasti s Českou filharmonií a sirem Charlesem Mackerrasem, operní žánr zastupovala Janáčkova Šárka s Evou Urbanovou v hlavní roli a další album se skladbami Lala, Ravela a Eneska soutěžilo mezi znovu vydanými tituly. V pěti dnech počínaje dneškem se město Cannes promění v obrovskou veletržní halu. Nepřetržitě zde budou probíhat konference, prezentace a obchodní setkání lidí, jejichž společným zájmem je hudba populární, ale také elektronická, taneční, klasická nebo jazzová. Denně se koná několik koncertů a vystoupení. Podle statistik MIDEM se na letošní veletrh zaregistrovalo přes deset tisíc účastníků z 94 zemí: z toho čtyři a půl tisíce firem a 780 médií. V pěti hektických dnech proběhne celkem čtyřicet osm koncertů a dvacet konferencí. Přijede rovná tisícovka umělců a 125 moderátorů. Sjednocujícím tématem všech diskusí bude letošní moto "V srdci hudebního průmyslu". O tom, že hudba je průmysl, totiž na MIDEM nikdo nepochybuje.
Cannes Clasical Awards se za osm let své existence staly nejočekávanější událostí na scéně klasické hudby. Letos dosáhl významného uznání pianista Ivan Moravec, jemuž byla udělena cena za celoživotní přínos. V nominacích ostatních kategorií nechyběly ani produkty českého vydavatelství Supraphon: v kategorii orchestrálních děl 18. - 19. století figurovala nahrávka Smetanovy Mé vlasti s Českou filharmonií a sirem Charlesem Mackerrasem, operní žánr zastupovala Janáčkova Šárka s Evou Urbanovou v hlavní roli a další album se skladbami Lala, Ravela a Eneska soutěžilo mezi znovu vydanými tituly. V pěti dnech počínaje dneškem se město Cannes promění v obrovskou veletržní halu. Nepřetržitě zde budou probíhat konference, prezentace a obchodní setkání lidí, jejichž společným zájmem je hudba populární, ale také elektronická, taneční, klasická nebo jazzová. Denně se koná několik koncertů a vystoupení. Podle statistik MIDEM se na letošní veletrh zaregistrovalo přes deset tisíc účastníků z 94 zemí: z toho čtyři a půl tisíce firem a 780 médií. V pěti hektických dnech proběhne celkem čtyřicet osm koncertů a dvacet konferencí. Přijede rovná tisícovka umělců a 125 moderátorů. Sjednocujícím tématem všech diskusí bude letošní moto "V srdci hudebního průmyslu". O tom, že hudba je průmysl, totiž na MIDEM nikdo nepochybuje.
</TEXT>
</DOC>
<DOC>
<DOCID>LN-20020121101</DOCID>
<DOCNO>LN-20020121101</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Více než padesát velkoplošných zvětšenin snímků přírody vystavuje od zítřka horolezec Ladislav Kamarád. Výstava představující soubor Kamarádových děl z posledních osmi let se koná v ambitu františkánského kláštera na pražském Jungmannově náměstí. Ladislav Kamarád (1963) je mj. držitelem hlavní ceny v soutěži Štít Viléma Heckela z roku 1990, v roce 1998 získal první místo v kategorii příroda a životní prostředí soutěže Czech Press Photo. Podle pořadatelů současné výstavy je zřejmě jediným fotografem na světě, jemuž se s kompletním středoformátovým vybavením podařilo bez kyslíku zdolat dva osmitisícové vrcholy, himálajskou horu Čo-jou a karákorumský Gašerbrum II. Fotografii Kamarád podle svých slov nechápe jako otisk objektivní reality: "Je to autorská interpretace místa, světla a okamžiku. Kdyby na každém z míst, kde jsem fotografoval, stál vedle mě jiný člověk s fotoaparátem, udělal by výstavu úplně jinou. Proto si myslím, že je jedno, kde fotografie vznikla. Podstatná je energie, která z ní vyzařuje." Kamarád dosud pracoval především s klasickou černobílou fotografií, v posledních letech však stále častěji vytváří také barevné snímky, které tvoří převážnou část současné výstavy. Většina vystavovaných zvětšenin má rozměry 1,5x1,5 metru a vznikla z digitalizovaných předloh na velkoformátové počítačové tiskárně. Výstava, jejíž výtěžek má být věnován na opravu domu řádu menších bratří františkánů, potrvá do 4. března.
</TEXT>
</DOC>
<DOC>
<DOCID>LN-20020121102</DOCID>
<DOCNO>LN-20020121102</DOCNO>
<DATE>01/21/02</DATE>
<TITLE>
Klicperovo divadlo v Hradci Králové uvedlo muzikálovou fantazii Špatně placená procházka
</TITLE>
<TEXT>
V rámci projektu Velká tavba, který je věnován nejpozoruhodnějším inscenacím druhé poloviny minulého století, uvedlo Klicperovo divadlo muzikálovou revui Špatně placená procházka, která už svým názvem signalizovala, že půjde o osobitý pohled hradeckého tvůrčího týmu na nejslavnější éru pražského divadla Semafor.
Autor libreta Vladimír Morávek chtěl především složit hold Jiřímu Suchému a jeho spolupracovníkům, ale zvolil si naštěstí i téma obecnější - osud umělce v Čechách nedávno minulých i současných. Pamětníci a fandové Semaforu mohou vzpomínat nejen na písničky a luštit úryvky z jednotlivých her, ale v hlavní postavě stárnoucího komika Mistra Prokopa Matrace možná skutečně poznají i leccos ze skutečné historie divadla a života jeho protagonisty. Prožijí s ním největší úspěchy i pády, ale znalost konkrétních reálií zde nakonec není tak podstatná. Diskriminováni nebudou totiž ani ti, co o nich nic nevědí, protože semaforské písničky jsou stále vtipné, básnické a originální a inscenace vůbec nepostrádá humor ani scény poetické a opravdu sugestivní. A to přesto, že libreto je morávkovsky rozmáchlé a trochu předimenzované, některé spojovací texty lehce drhnou a jednotlivé části na sebe navazují dost krkolomně. A také konců jako by bylo více, možná proto, že se autorovi nechtělo s oblíbeným tématem rozloučit. Třeba to je ovšem jenom zdání, protože po mimořádně působivé scéně, kdy láska, múza a smrt se spojí v jedno a odváží Mistra stylizovanou lodí "na druhý břeh", zbývá ještě nuceně uzavřít rámec celého příběhu.
</TEXT>
<HEADING>
Emocionálně působivé obrazy
</HEADING>
<TEXT>
Asi je pošetilé žádat od Morávka pevnější a přesnější strukturu textu, když inscenace bude nepochybně úspěšně fungovat i v této podobě, ale důraznější dramaturgie by tentokrát rozhodně byla k prospěchu věci. Možná by pak došlo i ke korekci někdy nadbytečně popisujících detailů z Mistrova života (které jistě mají svůj reálný základ), zvláště v místech, kde Morávek-autor jako by potlačil Morávka-režiséra a paradoxně nevěřil jevištní akci. Síla režiséra hradecké inscenace Radka Balaše je ovšem právě v emocionálně působivých obrazech (i když ne vždy vyrovnaných) a v solidní muzikálové technice, kterou dokáže využít k momentům velmi poetickým i velmi humorným. Proto se mu tak daří ve scénách, kde se prolíná osobní příběh Jiřího Suchého s jeho divadelními postavami. Doktor Faust je zde provázen komickou (skvělé ekvilibristické číslo na kolečkových bruslích) i empatickou Vágnerovou (Zora Valchařová-Poulová) a démonickým, posléze směšně obyčejným Mefistem (Lubor Novotný), který se promění v nic, když zapomene být zlým. Půvabný je i obraz divadelního zákulisí, kde se záležitosti málem existenciální mísí s banalitami, přičemž oboje dostává stejně důležitý rozměr. Méně přesvědčivě ovšem vycházejí intimnější momenty, kde se pak dost obtížně hledá spojnice se Suchého autentickými texty. Suchého úvaha o slově bavič a o smyslu a podstatě zábavy vůbec se jako hlavní motiv prolíná protagonistovým životem i celou inscenací. Bohužel právě představitel hlavní postavy Dušan Hřebíček zřejmě neunesl na premiéře tíhu přímé konfrontace se semaforskou legendou (Jiří Suchý soustředěně přihlížel v divadelní lóži). Ve snaze vyhnout se kopii originálu se mu jí naopak podařilo co nejvíc přiblížit. V tomto směru mu ale nepomáhá ani kostým, který snad má být obecně kabaretiérský, ale je právě pro Suchého typický. Souboj s textem i nejistým zpěvem Hřebíček také nevyhrál, a tak nezbývá než doufat, že to zavinila opravdu jen premiérová tréma. Pro někoho se Špatně placená procházka možná sveze hlavně na módní retro vlně, ale pokud se hradečtí tvůrci chtěli především poklonit velké osobnosti českého divadla, tak to udělali i přes výhrady nepateticky důstojně a způsobem sobě vlastním.
Jiří Suchý, Vladimír Morávek, Jiří Šlitr, Ferdinand Havlík, Pavel Horák: Špatně placená procházka
Režie a choreografie: Radek Balaš
Hudební nastudování a aranžmá: Pavel Horák
Scéna a kostýmy: Lucie Kuropatová
Klicperovo divadlo Hradec Králové
Premiéra: 12. ledna 2002
</TEXT>
</DOC>
<DOC>
<DOCID>LN-20020121103</DOCID>
<DOCNO>LN-20020121103</DOCNO>
<DATE>01/21/02</DATE>
<TITLE>
Charizmatický Jack Nicholson exceluje v hlavní roli amerického kriminálního dramatu Přísaha
</TITLE>
<TEXT>
Leckdo si možná ještě vzpomene na švýcarský film ze sklonku padesátých let, v němž komisař pátrá po vrahovi malých blonďatých děvčátek. Snímek se jmenoval Stalo se za bílého dne, režíroval ho původem Maďar Ladislao Vajda a pod scénářem byl jako spoluautor podepsán vynikající švýcarský dramatik Friedrich Dürrenmatt. Po více než čtyřiceti letech se k této látce vrátil režisér Sean Penn.
Přísahu nelze označit za klasický remake. Prvotním impulsem pro režiséra Penna nebyl zmiňovaný letitý snímek, ale Dürrenmattova kniha, kterou autor sepsal na základě filmového scénáře. Ten se stal pro tvůrce Přísahy druhým zdrojem. Také výsledek nemůžeme jednoznačně zavřít do jediného žánrového šuplíku. Film drží pohromadě kostra kriminálního příběhu, v mnohých momentech se ovšem chová jako thriller a zejména v závěru dosahuje hloubky existenciálního dramatu. Každá z žánrových poloh plní ve filmu svou funkci, což slibuje dostatečnou diváckou atraktivitu, která ovšem tentokrát nekráčí ruku v ruce s plytkostí.
</TEXT>
<HEADING>
Policista posedlý spravedlností
</HEADING>
<TEXT>
Hlavní magnet Přísahy se jmenuje Jack Nicholson. Postava policejního detektiva Jerryho Blacka mu sice neposkytla prostor pro charakteristický nicholsonovský sarkasmus, ale nabídla mu velkou dramatickou úlohu rozporuplného a především posedlého muže. Jerry Black má před sebou už jen večírek na rozloučenou, pak balí kufry a definitivně se loučí se svou mnohaletou kariérou policejního detektiva. Odlet do rybářského ráje v Mexiku mu ale zkomplikuje brutální vrah, který si právě na tento den naplánoval svůj děsivý čin. Nad zohaveným tělíčkem osmileté Ginny se Black ujistí, že jeho působení jinde než ve službách zákona by bylo zmarněným časem. Když zoufalé matce oběti přísahá, že vraha dopadne, ještě netuší, že si právě naplánoval program na celý zbytek života. Jack Nicholson hraje svého vysloužilého policistu sympaticky zarputile a překvapivě ukázněně. Nemluvný starý morous, který se rozloučil se svou jedinou jistotou, policejním odznakem, se vydává na své - možná vůbec první - soukromé dobrodružství. V místě vraždy si najme benzinovou pumpu a ostřížím zrakem sleduje, kdy si vrah přijde pro svou další oběť.
</TEXT>
<HEADING>
Plíživě tísnivá atmosféra
</HEADING>
<TEXT>
Blackovo pátrání se nežene vpřed dostihovou rychlostí, ale plyne velmi rozvážně. Není to nijak na škodu, protože v plíživém očekávání se najde dostatek místa pro působivou atmosféru. Teprve třetí režijní práce zkušeného herce Seana Penna se vyznačuje překvapivou důsledností a citem, díky němuž se z Dürrenmatta nestává bezduché hollywoodské krimi. Jakkoli je Přísaha velkou příležitostí především pro Jacka Nicholsona, najdeme v titulcích velmi hodnotnou sbírku herců ve vedlejších rolích. Každému z nich dopřál režisér alespoň jednu intenzivní scénu a herci si dali na svých pěti minutách evidentně záležet. Můžeme si užít například hereckou legendu Vanessu Redgraveovou jako babičku zavražděné dívky, Sama Sheparda jako policejního šéfa, Helen Mirrenovou v roli psycholožky, poněkud pohaslou hvězdu Mickeyho Rourkea coby zničeného otce jedné z obětí a jednoho z nejvíc ceněných herců současnosti, Benicia Del Tora, jako mentálně postiženého obviněného indiána. Výraznou roli svěřil režisér své pohledné manželce Robin Wright Pennové, která si zahrála týranou mladou matku.
</TEXT>
<HEADING>
Film se Dürrenmattovi nezpronevěřil
</HEADING>
<TEXT>
Už na loňském festivalu v Cannes, kde se Přísaha ucházela o Zlatou palmu, bylo evidentní, že Sean Penn natočil snímek, který osloví spíše vnímavější část široké divácké obce než náročnou festivalovou porotu. Vedle toho, že dokázal nevypočitatelného Nicholsona dovést k soustředěnému výkonu, se mu také podařilo nezpronevěřit se Dürrenmattově předloze. Nesledujeme tedy "pouhý" kriminální případ, ale především vnitřní konflikt muže, jenž nedokáže opustit svou práci a takřka fanaticky se upíná na splnění slibu, který dal. Vedle dramatu ústřední postavy se v Přísaze otevírají i obecné etické otázky týkající se především zla, které si - bůhvíproč - většinou vybírá nevinné oběti. Navzdory všem ambicím ale film dostojí základnímu diváckému požadavku: dozvědět se, kdo byl vrahem.
Přísaha (The Pledge)
USA 2001
Scénář: Jerzy Klomolowski, Mary Olsonová - podle románu Friedricha Dürrenmatta Slib a scénáře filmu Stalo se za bílého dne
Režie: Sean Penn
Kamera: Chris Menges
Hudba: Klaus Badelt
Hrají: Jack Nicholson, Robin Wright Pennová, Aaron Eckhart, Sam Shepard, Vanessa Redgraveová, Benicio Del Toro a další
Distribuce v ČR: Bioscop
</TEXT>
</DOC>
<DOC>
<DOCID>LN-20020121104</DOCID>
<DOCNO>LN-20020121104</DOCNO>
<DATE>01/21/02</DATE>
<TITLE>
Nejprodávanější alba v ČR v minulém týdnu
</TITLE>
<TEXT>
Rebelové O.S.T.
Různí
Supraphon (3)
Jéžišmarjá
Těžkej Pokondr
Sony Music/Bonton (1)
Spolu
Holki
EMI (2)
Magnetické pole
Kryštof
EMI (11)
Suma sumárum (Best of)
Kabát
EMI (4)
Tři slova
Leoš Mareš
Universal Music (13)
Proměny
Čechomor
Universal Music (10)
Normale
Buty
BMG (6)
Snadné je žít
MIG 21
B &amp;M Music/Univ. M. (20)
Pán prstenů
Různí
Warner Music (novinka)
Pramen: IFPI ČR
</TEXT>
</DOC>
<DOC>
<DOCID>LN-20020121105</DOCID>
<DOCNO>LN-20020121105</DOCNO>
<DATE>01/21/02</DATE>
<TEXT>
NEW YORK - Na výstavě nazvané Czech Photography II se v newyorské Leica Gallery od 18. ledna do 23. února představuje fotograf Viktor Kolář (1941). Ostravský rodák po roce 1968 emigroval do Kanady, po pěti letech se však vrátil. Pracoval jako dělník a jako stavěč dekorací v Divadle Petra Bezruče, teprve od roku 1984 pak jako fotograf na volné noze. Od roku 1994 vyučuje na pražské FAMU. Jeho tvorba je silně spjata s prostředím ostravské průmyslové oblasti a s jejími obyvateli. V New Yorku má samostatnou výstavu poprvé, již dříve však vystavoval mj. v Amsterodamu, Berlíně či Montrealu.
</TEXT>
</DOC>
<DOC>
<DOCID>LN-20020121106</DOCID>
<DOCNO>LN-20020121106</DOCNO>
<DATE>01/21/02</DATE>
<GEOGRAPHY>PRAHA</GEOGRAPHY>
<TEXT>
Tuto středu zpřístupní Národní galerie zdarma všechny své výstavy a expozice. Chce tak připomenout výročí úmrtí slavného norského malíře Edvarda Muncha (12. 12. 1863 - 23. 1. 1944). Munchovo dílo, v němž se naléhavě promítá úzkost ze života a hrůza před smrtí, bylo zásadním impulsem pro vznik německého expresionismu. Munchův obraz Tanec na břehu z roku 1900 mohou návštěvníci vidět ve stálé expozici ve Veletržním paláci. Obraz patří do cyklu 22 děl s názvem Vlys života, který byl v roce 1905 prezentován i v Praze.
</TEXT>
</DOC>
<DOC>
<DOCID>LN-20020121107</DOCID>
<DOCNO>LN-20020121107</DOCNO>
<DATE>01/21/02</DATE>
<TITLE>
Aneb nelichotivý příběh o tom, jak česká média naletěla profesionální dezinformaci z Moskvy
</TITLE>
<TEXT>
Za mediální "pšouk" označil český ministerský předseda Zeman informaci, že český dluh vůči Rusku koupila firma vlastněná teroristou Usámou bin Ládinem. Měl pravdu.
PRAHA - Mnozí čeští novináři počátkem minulého týdne skočili v honbě za senzacemi a bombastickými titulky na "špek" ruskému týdeníku Novaja gazeta (specializuje se na odhalování "senzací"), když uvěřili a publikovali nepravdivou informaci o deblokaci ruského dluhu. Celý nejnovější "mediální" skandál vypukl přesně před týdnem. Osm minut po třetí hodině vydává Česká tisková kancelář (která dodává informace většině tuzemských médií) krátkou, ale "údernou" zprávu. Její text zněl: "Česká firma Falkon Capital, které česká vláda prodala ruský dluh za 580 milionů dolarů, je prý přímo spojena s mezinárodně hledaným teroristou Usámou bin Ládinem. Napsal to dnes v týdeníku Novaja gazeta ruský novinář Oleg Lurje v článku nazvaném Rusko dluží bin Ládinovi."
</TEXT>
<HEADING>
Nalítli všichni
</HEADING>
<TEXT>
Tím to všechno začalo. Bombastickou zprávu okamžitě bez prověření převzala česká rádia, večer všechny televize, druhý den ráno i většina hlavních deníků. Padají titulky jako "Vláda prodala ruský dluh firmě napojené na bin Ládina", "Šokující informace z Ruska", "Nejasnosti kolem ruského dluhu"... Do "aférky" se zapojuje opozice, například místopředseda ODS Ivan Langer a šéf ODA Michael Žantovský. Vtipně tvrdí, že vláda by měla od smlouvy s Falkonem odstoupit, nebo odstoupit. Autor článku Oleg Lurje - který ve svém článku napsal, že informace čerpal od zdrojů "z daleké Ameriky" mezitím poskytuje rozhovory českým médiím a tvrdí, že trvá na svém, že má pravdu a důkazy. Stačí si ale zmiňovaný článek přečíst, třeba jen jednou, a i nezasvěcenému musí být jasné, že jde o ničím nepodložený blábol. Text je veřejně přístupný na internetových stránkách týdeníku Novaja gazeta. Tak za prvé: Lurje svůj text opírá o domněnku, že ruský dluh deblokovala firma Falkon ze saúdskoarabské skupiny "Saudi bin Laden Group" (SBLG). Tato skupina je sice ovládána příbuznými teroristy Usámy bin Ládina, ti s ním ale před časem rozvázali veškeré styky. I po zahájení celosvětového tažení proti teroristům může skupina SBLG legálně podnikat, dokonce i v USA. V doprovodném grafu u článku jsou uvedeny hned čtyři firmy z této skupiny se slovem Falcon v názvu Falkon Ltd., Falcon Capital Management Ltd., Falcon Properties Ltd. a Falcon Nominees Ltd. Ruský dluh ale ve skutečnosti deblokovala společnost Falkon Capital, a. s., registrovaná v Praze. Tu vlastní švýcarská firma Magchim AG. Součástí skupiny SBLG není. Lurje navíc napsal, že firma "Falkon" napojená na bin Ládina je "offshorová" společnost. To je další hloupost. Offshore firmy sídlí podle definice v "daňových rájích". Česká republika takovým rájem není. Lurje navíc zřejmě vůbec netuší, že firmy založené podle islámského práva nesmějí obchodovat s dluhy a že toto pravidlo je mezi muslimy striktně dodržováno. Proč tedy Lurje svůj ničím nepodložený článek, který v Česku vzbudil takový ohlas, vůbec napsal? On sám dosud na otázky LN neodpověděl.
</TEXT>
<HEADING>
Žirinovského mluvčí útočí
</HEADING>
<TEXT>
Podle zdrojů LN ale článek pravděpodobně vznikl na "vnitropolitickou objednávku" znepřátelených skupin v okolí ruského prezidenta Vladimira Putina. Se vší pravděpodobností jde o pokračování útoků skupiny kolem vedení FSB (tajné služby) na premiéra Michaila Kasjanova. Lurjeho článek je (až na informaci o bin Ládinovi) prakticky totožný s článkem "Obchody premiéra Kasjanova s daňovými ráji", který loni 29. prosince publikoval ruský internetový server Free Lance Bureau (www.flb.ru). Ten na premiéra Kasjanova útočí dlouhodobě. V článku Free Lance Bureau jsou podrobně vylíčeny Kasjanovovy "kšefty" včetně deblokace ruského dluhu. Podle zdrojů blízkých zpravodajským službám se oba články snaží ukázat Kasjanova jako zkorumpovaného politika, který by měl být odvolán. Seriózní ruská média nechávají Lurjeho článek - na rozdíl od médií českých - zcela bez povšimnutí. Podle zdrojů LN se ale nedá vyloučit, že ohlas, kterého se mu dostalo v České republice, měl informace "legalizovat" (v hantýrce špionů: potvrdit pravdivost) o údajné Kasjanovově zkorumpovanosti zpět do Ruska. A na závěr jedna poměrně pikantní zajímavost: autor bombastického článku o ruském dluhu a bin Ládinovi Oleg Lurje byl v minulosti členem poslanecké frakce kontroverzního ruského radikála Vladimíra Žirinovského a navíc i šéfem jeho tiskového oddělení.
Podle zdrojů LN ale článek pravděpodobně vznikl na "vnitropolitickou objednávku" znepřátelených skupin v okolí ruského prezidenta Vladimira Putina. Se vší pravděpodobností jde o pokračování útoků skupiny kolem vedení FSB (tajné služby) na premiéra Michaila Kasjanova. Lurjeho článek je (až na informaci o bin Ládinovi) prakticky totožný s článkem "Obchody premiéra Kasjanova s daňovými ráji", který loni 29. prosince publikoval ruský internetový server Free Lance Bureau (www.flb.ru). Ten na premiéra Kasjanova útočí dlouhodobě. V článku Free Lance Bureau jsou podrobně vylíčeny Kasjanovovy "kšefty" včetně deblokace ruského dluhu. Podle zdrojů blízkých zpravodajským službám se oba články snaží ukázat Kasjanova jako zkorumpovaného politika, který by měl být odvolán. Seriózní ruská média nechávají Lurjeho článek - na rozdíl od médií českých - zcela bez povšimnutí. Podle zdrojů LN se ale nedá vyloučit, že ohlas, kterého se mu dostalo v České republice, měl informace "legalizovat" (v hantýrce špionů: potvrdit pravdivost) o údajné Kasjanovově zkorumpovanosti zpět do Ruska. A na závěr jedna poměrně pikantní zajímavost: autor bombastického článku o ruském dluhu a bin Ládinovi Oleg Lurje byl v minulosti členem poslanecké frakce kontroverzního ruského radikála Vladimíra Žirinovského a navíc i šéfem jeho tiskového oddělení.
</TEXT>
</DOC>
<DOC>
<DOCID>LN-20020121108</DOCID>
<DOCNO>LN-20020121108</DOCNO>
<DATE>01/21/02</DATE>
<TITLE>
Další obvinění Železného. Vyšetřovatel Vladimír Machala obvinil ředitele televize Nova Vladimíra Železného a jeho tři právníky, Aleše Rozehnala, Ondřeje Kuchaře a Editu Panuškovou, z trestného činu poškozování věřitele. Důvodem byly náhlé převody Železného majetku poté, co CME proti němu oznámila zahájení arbitráže.
</TITLE>
<TEXT>
ČT hrozí stávka. Odborová organizace veřejnoprávní televize, vedena duem Antonín Dekoj a Karel Dub, na mítinku v garážích ČT oznámila, že pokud vedení televize nepřistoupí na její platové požadavky, vyhlásí 12. dubna stávku.
Klaus odpověděl umělcům. Předseda ODS Václav Klaus kriticky zareagoval na otevřený dopis 66 umělců a novinářů, který se ho ptal na jeho nadstandardní vztahy se šéfem TV Nova, a označil je za "kvaziumělce".
Nový ředitel výroby ČT. Petr Erben se stal novým ředitelem výroby ČT. Nahradil tak pověřeného ředitele výroby a techniky Víta Novotného, kterého k 15. lednu odvolal šéf ČT Jiří Balvín. Balvínovi se tak zřejmě podařilo se Novotného zbavit, protože místa, která mu vedení nabídlo, neodpovídají jeho praxi ani kvalifikaci.
Změna ve vedení Primy. Bývalá programová ředitelka televize Prima Jana Kasalová vede od Nového roku úsek vlastní výroby. Na její místo nastoupil Miloš Zahradník, který teď povede programovou skladbu.
Ivo Mraviac odchází z Frekvence 1. Programový ředitel rádia Frekvence 1 se dohodl s vedením stanice na rozvázání pracovního poměru. Stanici opustí pravděpodobně k28. únoru.
Story bez Lucie Výborné. Vydavatelství Mona odvolalo šéfredaktorku týdeníku Story Lucii Výbornou a marketingového manažera časopisu Michala Mucksteina. Po několika měsících se ukázalo, že ke konkurenčnímu Šťastnému Jimovi odešla s Halinou Pawlowskou i podstatná část čtenářek. Ode dneška vede Story Tereza Kopáčová.
Monu povede Kees van der Kolk. Prozatímní ředitelku vydavatelství Mona Els Loesbergovou v dubnu vystřídá nový generální ředitel Kees van der Kolk, manažer vlastníka Mony, nizozemského vydavatelství Sanoma.
</TEXT>
</DOC>
<DOC>
<DOCID>LN-20020121109</DOCID>
<DOCNO>LN-20020121109</DOCNO>
<DATE>01/21/02</DATE>
<TITLE>
Příjemně mě překvapilo, že média v kauze AAA obecně dokázala, že mohou přispět k nápravě nekalých praktik mocné firmy. Přiznání mluvčího AAA Jiřího Hrabovského, že firma do budoucna přehodnotí a přeformuluje jisté pasáže svých smluv, sice nabralo menší zpoždění, přesto je pro mě největší satisfakcí.
</TITLE>
<TEXT>
Článek advokáta Miroslava Svobody "Dokonce i pan profesor se musí bránit", který vyšel v MF Dnes. Jde o nejbrilantnější ukázku demagogie a toho, když právník přestane používat obyčejnou lidskou logiku. Jen mně přeběhl mráz po zádech, když jsem si představil, že by na podobné logice mohl záviset lidský osud.
</TEXT>
</DOC>
<DOC>
<DOCID>LN-20020121110</DOCID>
<DOCNO>LN-20020121110</DOCNO>
<DATE>01/21/02</DATE>
<TITLE>
říkají shodně Roman Ondráček a Miloš Pokorný, kteří nyní vedou nové pražské rádio Expres
</TITLE>
<TEXT>
Největší slávu si vydobyli deskami Těžkýho Pokondra, ale lidé si je pamatují už z Evropy 2, kde moderovali neuvěřitelnou ranní show. Teď od začátku ledna řídí pražské rádio Expres Roman Ondráček coby hudební dramaturg a Miloš Pokorný jako programový ředitel.
LN: Vysíláte na frekvenci, která dříve patřila úzkoprofilovému rádiu Limonádový Joe. Nemáte s tím problémy?
RO (Roman Ondráček): Copak my, spíš ti limonádoví fanoušci. Ze všech stran slyšíme, jak jsme hrozně bulvární a uboze komerční, zatímco Limonáda byla "vopravdickej kult". Všichni ti, kdo o tohle rádio, které poslouchalo jedenáct tisíc lidí, dřív ani nezakopli, teď píšou články o tom, jak úžasný projekt to byl.
MP (Miloš Pokorný): Jako kdybychom za to mohli my, že o tu licenci přišli. Kdybychom si mohli vybrat, stáli bychom spíš o tu druhou volnou frekvenci po rádiu Vox, která má daleko kvalitnější signál.
LN: Ta kritika se netýkala vás osobně, ale vysílací rady, která má při udělování licencí dbát na pluralitu médií. Místo toho odebrala licenci jednomu z mála odlišných rádií, aby ji dala jednomu z dalších hudebních.
MP: Tohle rozhořčení chápu, ale nerozumím tomu, proč se ta averze projevuje proti nám, ale ne vůči radě.
RO: A ty naschvály jdou tak daleko, že jsme první den nemohli vysílat, protože nám "kdosi" rušil signál.
LN: Jak jste se vlastně k projektu bulvárního rádia dostali?
MP: Loni v březnu za mnou přišli investoři Martin Cechl a Zdeněk Stehno, že budou žádat o licenci a jestli bych s nimi do toho šel. Nevěřil jsem, že bychom tu licenci mohli dostat právě my. Stalo se. Ale vlastně až v prosinci jsme se dohodli s Romanem, že do toho půjde se mnou.
LN: Čím se chcete od ostatních hudebních rádií lišit?
RO: Nechceme hrát všechny hity a nebudeme pouštět jednu písničku šestkrát denně půl roku. Chci hrát nové věci, které jinde neuslyšíte - přestože jsou hrozně dobré - protože hudební dramaturgové rádií je nemají odvahu pustit. Je tolik kvalitního popu! Expres bude dynamické, našlapané, proudící rádio - prostě formát "vitamínová bomba".
</TEXT>
<HEADING>
LN: Co je podle vás dobrý pop?
</HEADING>
<TEXT>
RO: Z české hudby třeba Monkey Business, Support Lesbiens, J.A.R., Richard Müller, Sexy Dancers nebo třeba nový Jirka Korn, který je hudebně vynikající, ale už neuslyšíte třeba Helenu. Typickým představitelem popu, který chceme hrát, je pro mě Robbie Williams. Naopak nebudu pouštět Cher, Enrique Inglesiase, Corrs, Backstreet Boys nebo třeba Atomic Kittens.
</TEXT>
<HEADING>
LN: A budete hrát Těžkýho Pokondra?
</HEADING>
<TEXT>
MP: Ne. Není důvod. Těžkej Pokondr je cirkus, který se do tohoto formátu vůbec nehodí. RO: Samozřejmě že jsem kvůli tomu dva dny nespal, ale prostě to nejde.
</TEXT>
<HEADING>
LN: Hodláte nasadit nějaké známé moderátory?
</HEADING>
<TEXT>
MP: Naopak. Měl jsem úplně jasno v tom, že nechci posbírat ty "známé" moderátory, co už prolezli pěti rádii, protože jsou všichni stejní a zaměnitelní. Ale oslovili jsme Bořka Slezáčka, protože je natolik kontroverzní, že se tam hodí. Nicméně stále ještě hledáme dobré moderátory.
RO: My totiž úplně nesnášíme ty rozjuchané a rozdováděné hlasy, které se na mě bez rozlišení valí ze všech rádií a pořád mi rozjíveným hlasem nutí, jak je všechno bezva a v pohodě. Tohle rozhodně produkovat nebudeme.
</TEXT>
<HEADING>
LN: A čím teda budete bulvární?
</HEADING>
<TEXT>
MO: Já chápu bulvár v tom pravém slova smyslu - tedy jako širokou ulici uprostřed města, kde se pořád něco děje. Chceme být dospělé rádio pro mladé lidi, které nebude informovat o tom, co se děje na magistrátě, ale o tom, kde se otevřou nové kluby, kde jsou dobré secondhandy, kdo vydává novou desku nebo kde se co v Praze děje. Máme obrovskou výhodu v tom, že jsme čistě pražské rádio, a nemusíme myslet na to, jestli je ta která informace zajímavá i pro lidi, kteří v Praze nebydlí.
LN: Jak jste připraveni na to, že to třeba nemusí vyjít?
RO: S investory jsme se dohodli, že nás rok nechají být. MP: Pokud nás nebudou čísla uspokojovat, odejdeme, protože jsme to nezvládli. Není možné myslet si, že děláte dobré rádio, a mít poslechovost jedenáct tisíc.
LN: První výsledky budou v létě. Kolik lidí bude dobré znamení?
MP: To se těžko odhaduje, ale tak mezi 35 a 40 tisíci posluchači.
</TEXT>
</DOC>
<DOC>
<DOCID>LN-20020121111</DOCID>
<DOCNO>LN-20020121111</DOCNO>
<DATE>01/21/02</DATE>
<GEOGRAPHY>VŠETATY</GEOGRAPHY>
<TEXT>
Památku Jana Palacha, který se před 33 lety upálil na protest proti sovětské okupaci, si v sobotu v jeho rodných Všetatech na Mělnicku připomnělo zhruba 120 lidí. Hlediště zdejšího kina zaplnili do posledního místa. Pietní akt se v Palachově rodišti koná každoročně od roku 1990. "Je to naléhavé, protože současná mládež už těžko vysvětluje, kdo to byl Jan Palach. Většinou jen vědí, že se upálil," řekl Lumír Horák, jednatel pořádající Společnosti Jana Palacha. Jejím úkolem je proto touto akcí každoročně připomínat a zdůrazňovat naléhavost a smysl Palachova činu, dodal. Dvacetiletý Jan Palach, student Filozofické fakulty UK, se 16. ledna 1969 na pražském Václavském náměstí polil hořlavinou a zapálil. Utrpěl těžké popáleniny, jimž o tři dny později podlehl. Jeho čin následovali další mladí lidé, mimo jiné Josef Hlavatý, Miroslav Malinka, Blanka Nacházelová a Jan Zajíc.
</TEXT>
</DOC>
<DOC>
<DOCID>LN-20020121112</DOCID>
<DOCNO>LN-20020121112</DOCNO>
<DATE>01/21/02</DATE>
<TITLE>
RAKUŠANÉ O ČEŠÍCH
</TITLE>
<HEADING>
Středa 16. ledna
</HEADING>
<TEXT>
* "Tento pán (Miloš Zeman), který je komunistou a teď se jako korouhvička pokouší o demokracii, ve skutečnosti svým duševním postojem vyjádřil jen to, co bohužel bylo léta a desetiletí právě v Česku oficiálním myšlením. Cítil bych se uražen, kdyby se mi omluvil." Jörg Haider tak reagoval na prohlášení Miloše Zemana z minulého pondělí, ve kterém český premiér radil Rakušanům, aby se korutanského hejtmana a jeho postfašistické strany co nejdříve zbavili.
</TEXT>
<HEADING>
Čtvrtek 17. ledna
</HEADING>
<TEXT>
* "Sázím na zklidnění vztahů... Na druhou stranu si Rakousko nemusí nechat líbit tak nepromyšlenou volbu slov. Neměli bychom premiéru Zemanovi dopřát to potěšení, aby nás dále provokoval." Vyjádření ministryně zahraničí Benity Ferrerové-Waldnerové.
* "Eskalace této slovní přestřelky je zarmucující a vůbec nezapadá do dobrých sousedských vztahů." Povzdech rakouského ministra hospodářství Martina Bartensteina nad dalším pokračováním slovních útoků mezi Haiderem a Zemanem.
</TEXT>
<HEADING>
Pátek 18. ledna
</HEADING>
<TEXT>
* "Jsou to profesionální provokatéři, kteří se neustále snaží narušit dobré sousedské vztahy s Rakouskem." Haiderovo ohodnocení Miloše Zemana a slovinského prezidenta Milana Kučana, který prý podněcuje územní nároky Slovinska na rakouské Korutany, kde žije 15 000 Slovinců.
* "Protitemelínské referendum běží velmi dobře, protože pan Zeman nám nechtěně pomohl svou arogancí, s jakou mluvil o Rakousku a jeho politice." Haiderovo hodnocení průběhu podpisového referenda, v němž mnozí Rakušané vyzývají k zablokování vstupu Česka do Evropské unie, nebude-li trvale zastaven Temelín.
</TEXT>
<HEADING>
Neděle 20. ledna
</HEADING>
<TEXT>
* "To je starý reflex postkomunistů." Vyjádření Haidera ve včerejším vydání německého listu Welt am Sonntag k poznámce, že čeští politici cítí v jeho projevech Hitlerův duch.
* "Když už musím vytrpět nadávky, tak ať se alespoň vyplatí." Jörg Haider ve Welt am Sonntag reagoval na průzkumy veřejného mínění, podle nichž verbální útoky českého premiéra Miloše Zemana přinesou v protitemelínské petici přibližně sto tisíc hlasů navíc.
ČEŠI O RAKUŠANECH
</TEXT>
<HEADING>
Úterý 15. ledna
</HEADING>
<TEXT>
* "Haider zaujal vysloveně nepřátelský postoj vůči českému národu. Z jeho projevu na nás zavanul duch projevu Adolfa Hitlera." Předseda KDU-ČSL Cyril Svoboda ve svém vyjádření k projevu Jörga Haidera
</TEXT>
<HEADING>
Středa 16. ledna
</HEADING>
<TEXT>
* "Pan Haider není expert na jadernou energetiku. Pan Haider není expert na ekologii. Pan Haider není expert na nic kromě populismu." Premiér Zeman v rozhovoru pro Hospodářské noviny
</TEXT>
<HEADING>
Pátek 18. ledna
</HEADING>
<TEXT>
* "Protičeská hysterie v Rakousku už dostoupila mezí, které není možno tolerovat, a vymkla se jakékoliv politické kontrole." Stínový ministr zahraničí za ODS Jan Zahradil pro deník Právo
* "Čeští komunisté nebudou vypisovat referendum o bezpečnosti rakouských tunelů, sjezdovek či lanovek, které znamenaly smrt českých občanů. Prostě na rozdíl od pana Haidera nejsme populisté." Předseda poslaneckého klubu KSČM Vojtěch Filip
</TEXT>
<HEADING>
Neděle 20. ledna
</HEADING>
<TEXT>
* "Haider je nebezpečný politik, který staví svou politiku na strachu občanů v Rakousku. Ať už je to z jaderné energie, přistěhovalců nebo rozšíření unie" Poslanec za ČSSD Bohuslav Sobotka v pořadu TV Prima Nedělní partie
* "Pouze někdo, kdo není informován - vyhýbám se pojmu idiot - může tuto petici podpořit." Jedna z odpovědí Miloše Zemana v rozhovoru pro rakouský časopis Profit
</TEXT>
</DOC>
<DOC>
<DOCID>LN-20020121113</DOCID>
<DOCNO>LN-20020121113</DOCNO>
<DATE>01/21/02</DATE>
<TEXT>
Čtrnáctiletá žákyně základní školy Jana Libotovská se stala největší spáčem sedmdesátitisícového Kladna. Potvrdil to třetí ročník maratonu Ospalec. Z 11 soutěžících, kteří se v pátek ve 21.00 uložili ke spánku v klubu Spirála, se prospala až na stupně vítězů a zopakovala tak své loňské vítězství.
</TEXT>
</DOC>
<DOC>
<DOCID>LN-20020121114</DOCID>
<DOCNO>LN-20020121114</DOCNO>
<DATE>01/21/02</DATE>
<TITLE>
Hra o Škodu Octavii Combi + 1000 dalších cen
</TITLE>
<TEXT>
Hrajte s Lidovými novinami!
* Chcete novou Škodu Octavii Combi se špičkovou výbavou a benzinem na celý rok?
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo počítač Siemens?
* Chcete být mezi více než 1000 čtenáři, kteří v nové soutěži LN vyhrají?
Potřebujete další informace o čtenářské Hře LN? Volejte na soutěžní linku: 02/96 36 35 00 Linka je v provozu ve všední dny od 8 do 12 hodin
VE HŘE LN DOSUD VYHRÁLI:
Letecký zájezd pro 2 osoby za 50 000 Zdeňka STRNADOVÁ z Prahy 8
</TEXT>
<HEADING>
Hotovost 30 000 Věra NEJEDLOVÁ z Malé Skály
</HEADING>
<TEXT>
Encyklopedie za 1 500 Dana Filipová, Opava; Zdeněk Šula, Starý Plzenec; Jan Špička, Praha 10; Milada Jíchová, Brno; Adéla Kačerová, České Budějovice; František Šenk, Břeclav; Jiří Karbus, Trutnov; Eva Harangiová, Brno; Stanislav Novotný, Karlovy Vary; Lenka Lichnovská, Ostrava-Zábřeh; Jiří Kříž, České Budějovice;
300 Kč Petr Toman, Nový Jičín; Vlastimil Kalenda, Otrokovice; Jindřich Mikula, Přelouč; Marie Kubelková, Dvůr Králové nad Labem; Lenka Turková, Praha 4; Drahomíra Slámová, Brno; Jiřina Lužová, Praha 9
100 Kč František Dexler, Protivín; Zdeňka Jelenová, Praha 9; Ilja Zachoval, Šléglov; Eva Slabá, Všenory; Dušan Ševčík, Český Těšín; Iva Zápotocká, Ústí nad Labem; Libuše Loskotová, Praha; Jana Nováková, Český Brod; Josef Novák, Zastávka u Brna; Jaroslav Chmelík, Hradec Králové; Otto Spurný, Křemže; Petra Burianová, Praha 8
VYHRAJTE TAKÉ!
SMS hra o nejlepší mobily a 2x100 000 Kč
Odpovědi posílejte ve formátu: HLA LN CISLOOTAZKY ODPOVED tedy například HLA LN01 B
DNEŠNÍ OTÁZKY:
Otázka č. 25 (za 10 bodů) Co to je Big Mac?
a) velký dvojitý karbanátek v housce se zeleninou b) velký domácí počítač od firmy Apple c) slavný americký boxer d) slavný mafián z amerických akčních filmů
Otázka č. 26 (za 20 bodů) Která skupina letos vyhrála Českého slavíka
a) Lucie b) Buty c) MiG 21 d) Olympic
Otázka č. 27 (za 30 bodů) Zpěvák Fredie Mercury zemřel na:
a) rakovinu b) spáchal sebevraždu c) následky autonehody d) AIDS
Soutěžní kupon: Vlepte do políčka číslo 9! Á Ž Í
Pátek 18. ledna (sada s mobilním telefonem Siemens C45) Jitka Pohořalá Plzeň Blahopřejeme!
</TEXT>
</DOC>
</CZE>