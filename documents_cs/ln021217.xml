<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021217001</DOCID>
<DOCNO>LN-20021217001</DOCNO>
<DATE>12/17/02</DATE>
<TITLE>
Vláda zvýšila mzdy státních zaměstnanců
</TITLE>
<GEOGRAPHY>PRAHA</GEOGRAPHY>
<TEXT>
Plán na zvýšení mezd ve státní sféře prosadil včera ve vládě ministr práce a sociálních věcí Zdeněk Škromach. Učitelé, lékaři, zdravotní sestry, zaměstnanci státní správy, ale třeba i duchovní tak příští rok dostanou přidáno v průměru o sedm procent. V příštím roce by tak měli dostávat měsíčně o 850 až 1000 korun více. Nejvíce se přitom zvýší platy zdravotníkům, a to o 17 procent, a pedagogům, kteří si polepší o 10 procent. Rozhodnutí se týká asi 850 tisíc lidí. Podle Škromacha bude posílena základní tarifní složka mzdy, a to v průměru o 8,2 procenta. Celkový růst je nižší, protože mzdy zahrnují i jiné než tarifní složky. Například odměny, přesčasové a další příplatky. Zvýšení mezd je zahrnuto do rozpočtu a vyčleněno je na ně sedm miliard korun. Původně měl být od 1. ledna zaveden nový mzdový systém, který měl rozšířit počet platových tříd z dvanácti na šestnáct. Pod vlivem srpnových povodní odboráři přistoupili na nejméně jednoroční odklad reformy. Proti byly pouze školské odbory. Polepšit si zaměstnanci státní správy mají kvůli očekávané inflaci, která se má podle ministerstva financí příští rok pohybovat mezi jedním až dvěma procenty.
KOLIK DOSTANOU PRŮMĚRNĚ PŘIDÁNO
Vědecký pracovník 1108 Kč
Pracovník ve veřejné správě 1250 Kč
Učitel na základní škole 1588 Kč
Učitel na gymnáziu 1788 Kč
Pracovník ve zdravotnictví 2681 Kč
Duchovní 868 Kč
</TEXT>
</DOC>
<DOC>
<DOCID>LN-20021217002</DOCID>
<DOCNO>LN-20021217002</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Zvýšení daní a úspory v sociální oblasti jsou kroky, které mají zastavit neustále rostoucí zadlužování státu a budoucích generací. Počítá se s nimi v reformě veřejných financí, která je podle ministra financí Bohuslava Sobotky nutná. Podle něj je dlouhodobě stav veřejných financí neudržitelný. Proto se musí provést radikální změny, které se dotknou všech domácností. Budou se totiž zvyšovat spotřební daně u alkoholu a cigaret a sazby daně z přidané hodnoty u řady zboží a služeb. Ministerstvo financí ale hodlá současně zavést minimální daň u živnostníků, omezit daňové úniky nebo změnit výpočet daně z nemovitostí, která se bude odvozovat například od hodnoty domu. Cílem je získat více peněz do státní kasy. Zároveň se však připravují úspory, které se dotknou sociálních dávek, podpor v nezaměstnanosti a důchodů. U sociálních dávek hodlá ministerstvo financí (MF) zamezit jejich zneužívání. Více se má přihlížet i k majetku lidí, kteří dávky pobírají. Menší peníze mají od státu dostávat v budoucnosti i nezaměstnaní, kteří se vyhýbají práci. Pomaleji než dosud by se navíc měly zvedat důchody a méně hodlá stát přispívat i ke stavebnímu spoření. Odborníci jsou však skeptičtí, zda MF dokáže své požadavky prosadit. Podle ekonoma Davida Marka z Patria Online je otázkou, zda o nutnosti šetřit přesvědčí ministerstvo financí i ostatní resorty, které požadují výrazný růst výdajů.
</TEXT>
</DOC>
<DOC>
<DOCID>LN-20021217003</DOCID>
<DOCNO>LN-20021217003</DOCNO>
<DATE>12/17/02</DATE>
<GEOGRAPHY>WASHINGTON</GEOGRAPHY>
<TEXT>
Bývalý viceprezident Spojených států Al Gore v neděli překvapivě oznámil, že nebude v roce 2004 kandidovat na prezidenta. Nebude se tedy opakovat napínavý souboj z roku 2000. Tehdy Gore sice získal většinu hlasů, ale nakonec po přepočítávání a soudních tahanicích prohrál na Floridě. V Bílém domě tedy zasedl George W. Bush. Gore řekl, že má sice dostatek energie na to, aby zvládl další kampaň, ale že by to nebylo pro něj to nejlepší. Důvodem může být i to, že byl sice nejpopulárnějším kandidátem mezi demokraty, ale stranu spíše rozděloval, než by ji spojoval. Podle průzkumů má nyní velké šance bojovat za demokraty ve volbách za dva roky senátor Joseph Lieberman, který v roce 2000 kandidoval jako Goreův viceprezident.
</TEXT>
</DOC>
<DOC>
<DOCID>LN-20021217004</DOCID>
<DOCNO>LN-20021217004</DOCNO>
<DATE>12/17/02</DATE>
<TITLE>
PRAHA - Vláda se rozhodla bojovat se zneužíváním rohypnolu. Lék, který pomáhá při nespavosti, by měl být obtížněji dostupný. Kabinet včera schválil návrh novely zákona, který zpřísňuje kontrolu jeho prodeje. Rohypnol, který obsahuje psychotropní látku flunitrazepam, má být kvůli zneužívání narkomany na zvláštní předpis. Pokud novela v parlamentu uspěje, budou muset lékaři tento lék předepisovat na recept s modrým pruhem. Ten podléhá přísnější kontrole. Čeští narkomani podle ministryně zdravotnictví Marie Součkové rohypnol stále více zneužívají a lék se také častěji ke stejným účelům vozí do zahraničí. "Česko je z tohoto důvodu trvale negativně hodnoceno příslušnými mezinárodními institucemi," odůvodnila novelu ministryně. Posledním případem pašování rohypnolu se zabýval pražský vrchní soud minulý týden.
</TITLE>
<TEXT>
Ztížit prodej rohypnolu chtěli poslanci už před více než dvěma lety. Nestalo se tak. Součková tvrdí, že na trhu nebyla jiná hypnotika. Nyní lze rohypnol nahradit hypnogenem a stilnoxem. "Rohypnol je návykový, při dlouhodobém užívání může mít negativní vliv na mozek," hodnotil jeho nebezpečí Ivan Douda z centra Drop-In. Nesouhlasil však s myšlenkou, že plánované omezení sníží zneužívání léku. "Pokud bude toto rozhodnutí přijato, povede to jen k větší korupci lékárníků," prohlásil minulý týden Douda. Na recept s modrým pruhem by měli lékaři předepisovat i subutex, obsahující buprenorfin, a para-methoxymetamfetamin. I s těmi se nelegálně obchoduje a EU je má na seznamu psychotropních látek.
</TEXT>
</DOC>
<DOC>
<DOCID>LN-20021217005</DOCID>
<DOCNO>LN-20021217005</DOCNO>
<DATE>12/17/02</DATE>
<TEXT>
Zmatení jazyků postmoderní politiky, v níž pravá už není pravá a levá levá, se naplno projevuje i v České republice. Špidlova vláda, označovaná za jasně levicovou a socialistickou, se náhle uchyluje k opatřením tradičně připisovaným pravici - bude škrtat, usměrňovat sociální dávky, slovem šetřit. Je pravda, že to chce vláda z druhé strany vyvažovat zvyšováním daní, ale i tak se mnozí učebnicoví pravicoví liberálové nestačí divit. Co se to stalo? Copak socialisté mění pohled na svět? Žádná změna se nekoná. ČSSD je prostě nucena okolnostmi k zásahu, kterým by dostala státní finance z nejhoršího. Čtyři roky se tuto trapnou nutnost snažila oddálit a dál to už nejde. Pravicová politika se tu ale nedělá jen tak. Kromě nutného socialistického mixu s vyššími daněmi je tu přece celkový cíl akce. Ministr financí Bohuslav Sobotka to říká jasně: změny se dělají také proto, aby následnou krizi neodnesli ti nejslabší, tedy povětšinou tradiční voliči ČSSD. Doby, kdy sociální stát znamenal totéž co bezbřehé rozdávání, jsou dávno pryč. Po volbách to najednou ví i ČSSD a před příštími volbami zachraňuje, co se dá. Levá pravá, pravá levá.
</TEXT>
</DOC>
<DOC>
<DOCID>LN-20021217006</DOCID>
<DOCNO>LN-20021217006</DOCNO>
<DATE>12/17/02</DATE>
<TITLE>
Ministr Sobotka minulou neděli předložil plán fiskálních reforem. Rychle se proslechlo, že nejde o žádnou alchymii, nýbrž o hmatatelný, bolestivý řez do toho, co je doma a co se počítá: sociální dávky, nemocenská a státní příspěvek na stavební spoření. I kolem penzí se něco děje. Je to nevyhnutelné. Růst zadlužení pomalu, ale jistě směřuje k finanční katastrofě. Je třeba doufat, že se svým reformním plánem Sobotka uspěje, vždyť byl nejvyšší čas. Na tom se koneckonců shodují všichni, kdo tomu rozumějí. Vedle nejisté budoucnosti mají ovšem Sobotkovy reformy ještě jednu drobnou vadu na kráse: jsou v naprostém rozporu s volebními sliby sociální demokracie. Odhlédněme od slovíčkaření i od toho, že menší vládní partneři, strany Koalice, o potřebě reforem hovořily. Podstatné je, že kdyby Bohuslav Sobotka se svým plánem vyrukoval v květnu, máme dnes jinou vládu.
</TITLE>
<TEXT>
Je vůbec možné v demokracii otevřeně prosadit nutné a dobré kroky, pokud to znamená, že mnoha lidem bude zároveň nevyhnutelné něco vzít? Dobře tento problém ilustruje americká anekdota z neúspěšné prezidentské kampaně Adlaiho Stevensona v padesátých letech. Když ho jedna příznivkyně ujišťovala, že dostane hlas každého myslícího občana, Stevenson odpověděl: To je sice hezké, ale já potřebuju většinu. Američané tuto anekdotu rádi citují, aniž by se shodovali na jejím smyslu: Vyjadřuje trpký úděl intelektuálně poctivého politika, anebo elitářskou nafoukanost snoba?
</TEXT>
<HEADING>
Samozvaní demokrati
</HEADING>
<TEXT>
Jistá míra populismu a matoucího balení nepopulárních kroků se samozřejmě praktikuje vždy a všude. Jenže je čím dál tím těžší poznat, kdy se ještě nacházíme v zóně klasického společenského kontraktu - když mě zvolíte, budu dělat to a to - a kdy už jde o něco úplně jiného: o zřetelné přesvědčení technokratických elit, že takový kontrakt je přežitek, který je třeba v tichosti obejít. Některé potřebné věci je třeba masám pro jejich vlastní dobro utajit, na nic se jich neptat, věci si prodiskutovat v úzkém kruhu, aby se "nezpolitizovaly", pak je prostě udělat a nějak to "ustát". Je příznačné, že nejeden vzdělaný a politiku sledující Čech by asi za naši nejlepší vládu označil nikým nezvolený Tošovského kabinet. Tradiční politika se svými stranami a volbami se v tomto pojetí stává překážkou dobrého vládnutí. Co pak ale brání pojmout volby jako čirou manipulaci? Je úplně jedno, jak a od koho hlasy získáte. Důležité je umět zahrát na psychiku lidí tak, aby vám hodili hlas do urny. Jinak se nikdy nic dobrého nepodaří. Paradoxem je, že média tuto manipulaci v reálném čase demaskují a analyzují, ale vlastně to nikoho nezajímá. Nedávné vítězství kancléře Schrödera v Německu je toho ukázkovým příkladem. Antiamerikanismus, který Schröder před volbami rozehrál, neměl s dilematy, která na příští vládu čekala, vůbec co dělat. Teď kancléř "objevil" skutečný stav hospodářství a Němci se diví, koho to zvolili, ale co je jim to platné? Evropská politika k tomuto stylu tíhne už dlouho, nejspíš kvůli zkušenosti fašismu a dvou světových válek. Napravit tento pád do barbarství si žádalo pevnou ruku neohlížející se na chaotické nálady veřejnosti. Někde sice mají ve zvyku praktikovat referenda, ale pro politiky z ostatních zemí jsou to odstrašující příklady: Norové a Švýcaři si vstup do EU překazili sami, Dány a Iry museli kvůli schválení evropských smluv hnát k urnám dvakrát, než dostali rozum. Pokud se podniká něco bolestného, neřekne se, že je to správné, ale na něco se to svede: na Brusel, na Pakt stability. Amerika je při vší teatrálnosti svých volebních kampaní poněkud jiná a naivnější. Stále tam hodně lidí věří, že politika a volby jsou od toho, aby se v nich otevřeně rozhodovalo o významných věcech veřejného zájmu, a politici tam občas i plní sliby. Má to ale také svůj rub: nemalá část elit je tam od politiky a většinových názorů tak odcizena, jako by ani nežili ve stejné zemi. Hodně se dnes vzývá přímá demokracie, participativní demokracie, konzultativní a kdovíjaká ještě demokracie. Oproti tomu v osvícenských počátcích moderní demokracie se nejeden dodnes respektovaný autor neomezeného rozhodování davu obával a otevřeně obhajoval například omezení volebního práva - pro ženy, pro chudé, pro barevné. Byly to myšlenky často pro nás nepochopitelné, nepřijatelné, odporné. Ale ti lidé měli odvahu hlásit se ke svému přesvědčení. To už dnes neuslyšíte. V každém systému se lichotí vládcům, a dnes jsme vládci my všichni. Nikdo, kdo se uchází o naši přízeň, nám neřekne do očí, že jsme moc hloupí na to, aby se s námi radil. Možná to pak ale už není demokracie.
Jistá míra populismu a matoucího balení nepopulárních kroků se samozřejmě praktikuje vždy a všude. Jenže je čím dál tím těžší poznat, kdy se ještě nacházíme v zóně klasického společenského kontraktu - když mě zvolíte, budu dělat to a to - a kdy už jde o něco úplně jiného: o zřetelné přesvědčení technokratických elit, že takový kontrakt je přežitek, který je třeba v tichosti obejít. Některé potřebné věci je třeba masám pro jejich vlastní dobro utajit, na nic se jich neptat, věci si prodiskutovat v úzkém kruhu, aby se "nezpolitizovaly", pak je prostě udělat a nějak to "ustát". Je příznačné, že nejeden vzdělaný a politiku sledující Čech by asi za naši nejlepší vládu označil nikým nezvolený Tošovského kabinet. Tradiční politika se svými stranami a volbami se v tomto pojetí stává překážkou dobrého vládnutí. Co pak ale brání pojmout volby jako čirou manipulaci? Je úplně jedno, jak a od koho hlasy získáte. Důležité je umět zahrát na psychiku lidí tak, aby vám hodili hlas do urny. Jinak se nikdy nic dobrého nepodaří. Paradoxem je, že média tuto manipulaci v reálném čase demaskují a analyzují, ale vlastně to nikoho nezajímá. Nedávné vítězství kancléře Schrödera v Německu je toho ukázkovým příkladem. Antiamerikanismus, který Schröder před volbami rozehrál, neměl s dilematy, která na příští vládu čekala, vůbec co dělat. Teď kancléř "objevil" skutečný stav hospodářství a Němci se diví, koho to zvolili, ale co je jim to platné? Evropská politika k tomuto stylu tíhne už dlouho, nejspíš kvůli zkušenosti fašismu a dvou světových válek. Napravit tento pád do barbarství si žádalo pevnou ruku neohlížející se na chaotické nálady veřejnosti. Někde sice mají ve zvyku praktikovat referenda, ale pro politiky z ostatních zemí jsou to odstrašující příklady: Norové a Švýcaři si vstup do EU překazili sami, Dány a Iry museli kvůli schválení evropských smluv hnát k urnám dvakrát, než dostali rozum. Pokud se podniká něco bolestného, neřekne se, že je to správné, ale na něco se to svede: na Brusel, na Pakt stability. Amerika je při vší teatrálnosti svých volebních kampaní poněkud jiná a naivnější. Stále tam hodně lidí věří, že politika a volby jsou od toho, aby se v nich otevřeně rozhodovalo o významných věcech veřejného zájmu, a politici tam občas i plní sliby. Má to ale také svůj rub: nemalá část elit je tam od politiky a většinových názorů tak odcizena, jako by ani nežili ve stejné zemi. Hodně se dnes vzývá přímá demokracie, participativní demokracie, konzultativní a kdovíjaká ještě demokracie. Oproti tomu v osvícenských počátcích moderní demokracie se nejeden dodnes respektovaný autor neomezeného rozhodování davu obával a otevřeně obhajoval například omezení volebního práva - pro ženy, pro chudé, pro barevné. Byly to myšlenky často pro nás nepochopitelné, nepřijatelné, odporné. Ale ti lidé měli odvahu hlásit se ke svému přesvědčení. To už dnes neuslyšíte. V každém systému se lichotí vládcům, a dnes jsme vládci my všichni. Nikdo, kdo se uchází o naši přízeň, nám neřekne do očí, že jsme moc hloupí na to, aby se s námi radil. Možná to pak ale už není demokracie.
</TEXT>
</DOC>
<DOC>
<DOCID>LN-20021217007</DOCID>
<DOCNO>LN-20021217007</DOCNO>
<DATE>12/17/02</DATE>
<TITLE>
PRAHA - Chaos a zmatek včera ráno ovládl některé ze stanic metra, které dopravní podnik po povodních opět uvedl do provozu. Po rekonstrukci byly na trase B otevřeny stanice Anděl, Karlovo náměstí, Palmovka, Vysočanská a Kolbenova. V provozu je i poslední dosud uzavřená stanice na trase C - Vltavská. I když mělo otevření stanic odlehčit povrchové dopravě, nakonec museli lidé přeplněnými tramvajemi a autobusy přece jen cestovat. Otevření stanic totiž provázely komplikace s eskalátory. Nejvážnější problémy postihly stanici Karlovo náměstí. Tam nefungovaly schody asi hodinu. "Stalo se to tam asi dvakrát, stanice se musela vždy na pětadvacet minut uzavřít. Měli jsme problémy s kladkami eskalátorů," řekl ředitel Dopravního podniku Metro Ladislav Houdek. Stanice byla napřed uzavřená pro vstup, pak chvíli pro výstup. "Byly tam zmatky, nešly jedny schody, pak zase druhé," popsala situaci mluvčí Dopravní podniku Michaela Kuchařová.
</TITLE>
<TEXT>
Na Karlově náměstí mohou zatím lidé vystupovat jen jedním východem, druhý není ještě opravený. "Dáváme přednost spíše zprovoznění dalších stanic i s tím, že tam bude fungovat jen jeden východ," uvedl Houdek. U stanice metra Anděl, kde funguje také jen jeden východ, se tvořily velké fronty lidí u tramvajových zastávek. Mnoho z nich se však do přeplněných vozů nevešlo, a museli jít pěšky. Situace připomínala říjnové otevření stanice Florenc, kdy davy lidí ucpaly i přilehlé okolí. To však Kuchařová odmítla.
</TEXT>
<HEADING>
Náhradní dopravu zajišťují i České dráhy
</HEADING>
<TEXT>
"Problémy s plynulostí dopravy byly, Florenc se však neopakovala," řekla LN mluvčí. Lidé si stěžovali i na neuklizený vestibul. S těmito výtkami Kuchařová nesouhlasila, stanice se podle ní před otevřením uklízela, za špínu prý může sníh. Mezi nově otevřenými stanicemi Smíchovské nádraží - Anděl Karlovo náměstí je prozatím doprava zajišťována kyvadlově. Přestupní stanicí je Smíchovské nádraží. Doprava mezi stanicemi Černý Most - Kolbenova a Kolbenova - Palmovka je rozdělena do dvou úseků rovněž s kyvadlovou dopravou. Na trase B nejsou v provozu stanice v centru města a v Karlíně. Na trase A metro jezdí jen v úseku Skalka - Muzeum. Jediná trasa, která je v provozu celá, je trasa C. Všechny její stanice se otevřely už v listopadu, včera se k nim přidala Vltavská, kde se rekonstruovaly eskalátory. Stále v provozu zatím zůstává náhradní doprava Českých drah mezi hlavním a smíchovským nádražím. Ne však o víkendech.
Změny v metru
VČERA OPĚT OTEVŘENÉ STANICE METRA
trasa B: Anděl, Karlovo náměstí, Palmovka, Vysočanská, Kolbenova trasa C: Vltavská
DOSUD UZAVŘENÉ STANICE METRA
trasa A: Můstek, Staroměstská, Malostranská, Hradčanská, Dejvická trasa B: Můstek, Národní třída, Náměstí Republiky, Florenc, Křižíkova, Invalidovna, Českomoravská
</TEXT>
</DOC>
<DOC>
<DOCID>LN-20021217008</DOCID>
<DOCNO>LN-20021217008</DOCNO>
<DATE>12/17/02</DATE>
<TITLE>
Deník zveřejnil fotografie Klausových osobních SMS kritizujících Topolánka
</TITLE>
<TEXT>
ODS a Klaus se zlobí na Blesk. Brzy mají být hotovy právnické posudky, podle nichž občanští demokraté zvolí svůj postup proti deníku.
PRAHA - Občanská demokratická strana a její expředseda Václav Klaus jsou pobouřeni. Bulvární deník Blesk totiž ve svém pondělním vydání zveřejnil fotografie soukromých SMS dlouholetého šéfa strany. ODS nyní hledá cestu, jak si to s Bleskem "vyřídit" právní cestou. Z textových zpráv má vyplývat, jak moc byl Klaus rozčilený, když delegáti kongresu ODS zvolili do čela strany Mirka Topolánka. Jeho favority totiž byli Petr Nečas a Vlastimil Tlustý. Veřejně Klaus sice přiznal, že jeho "favorité byli jinde", ale Topolánka nekritizoval.
</TEXT>
<HEADING>
"Absolutně prázdný a falešný Topolánek..."
</HEADING>
<TEXT>
Jinak ovšem jeho zvolení svým nástupcem komentoval soukromě. "Absolutně prázdný a falešný Topolánek, horší než..." napsal komusi Klaus. Fotografovi Blesku se podařilo vyfotografovat displej Klausova mobilu a deník pak snímek spolu s několika dalšími - které měly ryze osobní charakter otiskl na titulní straně. "Jsme pobouřeni, jde o jasný zásah do soukromí, který tady nemá precedens. Jedná se svým způsobem o porušení listovního tajemství," komentovala incident mluvčí ODS Michaela Maláčová. "Již jsme požádali o právnické posudky, první by měl být hotov v úterý ráno. Vedení ODS pak na jeho základě rozhodne, jaký zvolí další postup," dodala. Sám Klaus zveřejnění svých textových zpráv odmítl komentovat. Druhý hlavní aktér - předseda ODS Mirek Topolánek - mluvil prakticky stejně jako Maláčová. S Klausem se přitom včera sešel k soukromému hovoru o budoucnosti strany. "Dotkli jsme se toho opravdu pouze v té podobě, kdy já jsem se ptal Václava Klause, jestli si myslí, zda bychom měli zvážit podání žaloby," řekl LN Topolánek. Ten tvrdí, že jeho jednání s Klausem bylo "velmi příjemné a velmi vstřícné" a obsah SMS jej nijak neovlivnil. "Mě ten vlastní obsah nijak neurazil. My jsme se mu s Václavem Klausem zasmáli. Ale toto nemůžeme nechat bez odezvy. Je pravda, že zvažujeme právní kroky," podotkl Topolánek. Podle právníka Tomáše Sokola se Blesk zveřejněním Klausových SMS dopustil přinejmenším "zásahu do soukromí z civilního hlediska". "V tom případě by bylo možné žalovat o omluvu, případně o náhradu nemajetkové újmy," míní Sokol. "Při přísném výkladu zákona by to ale v mezním případě bylo možné posuzovat jako trestný čin porušení tajemství dopravované zprávy," dodal advokát s tím, že právní kroky by mohl posoudit jen Klaus jako soukromá osoba, nikoli ODS jako politická strana. Zástupce šéfredaktora Blesku František Nachtigall tvrdí, že fotografie displeje Klausova mobilu byly pořízeny náhodou a deník se rozhodl pro jejich zveřejnění až ve chvíli, kdy spatřil jejich obsah. "Do této chvíle nás nikdo z ODS neoslovil, takže celou záležitost nebudu více komentovat," prohlásil Nachtigall.
Jinak ovšem jeho zvolení svým nástupcem komentoval soukromě. "Absolutně prázdný a falešný Topolánek, horší než..." napsal komusi Klaus. Fotografovi Blesku se podařilo vyfotografovat displej Klausova mobilu a deník pak snímek spolu s několika dalšími - které měly ryze osobní charakter otiskl na titulní straně. "Jsme pobouřeni, jde o jasný zásah do soukromí, který tady nemá precedens. Jedná se svým způsobem o porušení listovního tajemství," komentovala incident mluvčí ODS Michaela Maláčová. "Již jsme požádali o právnické posudky, první by měl být hotov v úterý ráno. Vedení ODS pak na jeho základě rozhodne, jaký zvolí další postup," dodala. Sám Klaus zveřejnění svých textových zpráv odmítl komentovat. Druhý hlavní aktér - předseda ODS Mirek Topolánek - mluvil prakticky stejně jako Maláčová. S Klausem se přitom včera sešel k soukromému hovoru o budoucnosti strany. "Dotkli jsme se toho opravdu pouze v té podobě, kdy já jsem se ptal Václava Klause, jestli si myslí, zda bychom měli zvážit podání žaloby," řekl LN Topolánek. Ten tvrdí, že jeho jednání s Klausem bylo "velmi příjemné a velmi vstřícné" a obsah SMS jej nijak neovlivnil. "Mě ten vlastní obsah nijak neurazil. My jsme se mu s Václavem Klausem zasmáli. Ale toto nemůžeme nechat bez odezvy. Je pravda, že zvažujeme právní kroky," podotkl Topolánek. Podle právníka Tomáše Sokola se Blesk zveřejněním Klausových SMS dopustil přinejmenším "zásahu do soukromí z civilního hlediska". "V tom případě by bylo možné žalovat o omluvu, případně o náhradu nemajetkové újmy," míní Sokol. "Při přísném výkladu zákona by to ale v mezním případě bylo možné posuzovat jako trestný čin porušení tajemství dopravované zprávy," dodal advokát s tím, že právní kroky by mohl posoudit jen Klaus jako soukromá osoba, nikoli ODS jako politická strana. Zástupce šéfredaktora Blesku František Nachtigall tvrdí, že fotografie displeje Klausova mobilu byly pořízeny náhodou a deník se rozhodl pro jejich zveřejnění až ve chvíli, kdy spatřil jejich obsah. "Do této chvíle nás nikdo z ODS neoslovil, takže celou záležitost nebudu více komentovat," prohlásil Nachtigall.
</TEXT>
</DOC>
<DOC>
<DOCID>LN-20021217009</DOCID>
<DOCNO>LN-20021217009</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Předseda Poslanecké sněmovny Lubomír Zaorálek svolal na 15. ledna 2003 společnou schůzi sněmovny a Senátu, kde mají členové obou komor zvolit nového prezidenta republiky. Jednání začne v 10 hodin ve Španělském sále Hradu. Sdělil to včera tiskový odbor sněmovní kanceláře. Zatím jediným oficiálně navrženým kandidátem na prezidenta je Václav Klaus (ODS). Své kandidáty už mají i další strany, avšak oficiálně je zatím nepředložily parlamentní volební komisi. Kandidátem ČSSD bude Jaroslav Bureš, KDU-ČSL Petr Pithart, KSČM Miroslav Kříženecký. Funkční období prezidenta Havla skončí počátkem února.
</TEXT>
</DOC>
<DOC>
<DOCID>LN-20021217010</DOCID>
<DOCNO>LN-20021217010</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Popularita nejznámějšího českého vězně Jiřího Kajínka neklesá. Milost pro odsouzeného dvojnásobného vraha, který si ve Valdicích odpykává doživotní trest, požadují stovky žen. Na včerejší tiskové konferenci to řekl vicepremiér a ministr spravedlnosti Pavel Rychetský. "Stovky žen se připojily k žádosti o milost, kterou si Kajínek podal," uvedl ministr. "Mé pochybnosti, že se dopustil trestných činů, za něž byl odsouzen na doživotí, stále trvají," poznamenal včera Rychetský. Jak však podotkl, vězeň nemá dosud odpykán ani 11letý trest uložený za loupeže, z jehož výkonu před několika lety uprchl. Právě kvůli předchozímu odsouzení ministr prezidentovi republiky Václavu Havlovi udělení milosti nedoporučil.
</TEXT>
</DOC>
<DOC>
<DOCID>LN-20021217011</DOCID>
<DOCNO>LN-20021217011</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Čeští vojáci protichemické jednotky zůstanou v Kuvajtu jen do konce března 2003. Rozkaz, aby všech 251 vojáků zůstalo na americké základně v Camp Doha, vydal včera ministr obrany Jaroslav Tvrdík. Jeho rozhodnutí vzápětí schválila vláda. Kabinet se tak vrátil ke svému původnímu plánu z letošního září, že příslušníci protichemické jednotky zůstanou v Kuvajtu do konce března. Pak by se většina z nich přesunula zpět domů a na základně by jich zůstalo asi 50. Pro hlavní část jednotky by ale platil pohotovostní režim, měla by být schopna přesunout se zpět do Kuvajtu během 48 hodin. To všechno může vláda změnit a pobyt jednotky přizpůsobit situaci, která bude v Perském zálivu na jaře panovat. S jednotkou ve svých plánech počítá americké velení chystaného útoku na Irák. Podle armádních expertů by se měl uskutečnit někdy v průběhu ledna, kdy v oblasti Perského zálivu jsou pro spojence nejvýhodnější klimatické podmínky.
</TEXT>
</DOC>
<DOC>
<DOCID>LN-20021217012</DOCID>
<DOCNO>LN-20021217012</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Služební vůz ministra práce a sociálních věcí Zdeňka Škromacha, který ho včera vezl na zasedání vlády, havaroval na dálnici mezi Břeclaví a Brnem u Hustopečí. Při nehodě nebyl nikdo zraněn. Ministr touto informací zahájil své vystoupení na tiskové konferenci po zasedání vlády. Škromach uvedl, že ho zachránila přednostka Okresního úřadu Břeclav Danuše Křiváková, která právě projížděla kolem a rovněž směřovala do Prahy. Ministr poznamenal, že vláda včera shodou okolností jednala o jejím odvolání, protože byla zvolena do zastupitelstva. Ministerské služební audi narazilo na dálnici do fiatu, který dostal na zasněžené vozovce smyk. Služební vůz měl poškozený chladič, takže byl nepojízdný. "Silničáři se zřejmě probudili později, protože na silnici byla asi deset až patnáct centimetrů silná vrstva sněhu," líčil situaci ministr.
</TEXT>
</DOC>
<DOC>
<DOCID>LN-20021217013</DOCID>
<DOCNO>LN-20021217013</DOCNO>
<DATE>12/17/02</DATE>
<TITLE>
PRAHA - Ředitele televize Nova a senátora Vladimíra Železného zachránila před dalším stíháním imunita. Policisté mu ještě před koncem roku chtěli sdělit obvinění pro další tři trestné činy. Jde o poškozování věřitele, pokus tohoto trestného činu a zkrácení daně poplatku a podobné povinné platby. Vyplývá to z materiálu Úřadu finanční kriminality a ochrany státu, který mají LN k dispozici. Pokusu o poškozování věřitele se měl Železný dopustit v souvislosti s arbitrážním řízením o dlužnou miliardu se společností Central European Media Enterprises (CME) a následným soudním zákazem disponovat se svým 60% podílem v CET 21. Z toho se totiž mohla část dluhu zaplatit. Železného právník Aleš Rozehnal a blízká spolupracovnice z Novy Libuše Šmuclerová však založili firmu EDIKON, na niž se pokusili podle policie nezákonně převést většinu Železného podílu v CET 21. Šéf Novy by tak formálně majetek na uhrazení dluhu neměl, fakticky by ho ale přes Rozehnala a Šmuclerovou stále kontroloval. Též dokonaný trestný čin poškozování věřitele má souviset s CME. Železný podle policie smlouvou uzavřenou se svou tehdejší manželkou Martou snížil majetek, na němž by se mohla CME "zahojit" o více než 76,5 milionu korun. Daňového úniku se měl Železný dopustit jako jednatel a společník CET 21 v letech 1995 a 1996. Od čtyř spoluzakladatelů televize - Fedora Gála, Vlastimila Venclíka, Josefa Alana a Petra Hunčíka - odkoupil část jejich podílů. Partnerům zaplatil zhruba 15 milionů korun. Transakci však nezohlednili ve svých daňových přiznáních s tím, že předstírali, že se vyrovnali akciemi údajně účelově založené firmy.
</TITLE>
<HEADING>
Verdikt o imunitě padne příští rok
</HEADING>
<TEXT>
Železný kandidoval v senátních volbách za hnutí Nezávislí. Jako jediný uspěl v prvním kole, a to s 50,82 procenta hlasů. O tom, zda bude trestní kauza Železného pokračovat, rozhodne mandátový a imunitní výbor Senátu patrně v některém z prvních měsíců příštího roku. "Výbor musí prostudovat materiály, pak se k tomu vyjádří pan Železný a až poté se záležitost projedná," uvedla mluvčí Senátu Květoslava Kozáková. O zbavení imunity bude výbor rozhodovat pošesté - ve třech případech žádost policie odmítl, ve dvou jí vyhověl. Ani v případě, že horní komora Železného ke stíhání vydá, nebude pozice policie jednoduchá. Na základě pokynu policejního prezidenta musí trestní kauzy ústavních činitelů řešit zvláštní odbor Úřadu finanční kriminality a ochrany státu. Vyšetřovatel Vladimír Machala, který na případu od počátku pracuje, by se mu věnoval i nadále, avšak pod vedením kolegy ze zvláštního odboru Ondřeje Starého. Jak pro LN připustil ředitel úřadu Martin Pavlík, vyšetřování případu se zbrzdí. "Nový policejní rada se bude muset podrobně seznámit s obsáhlým spisovým materiálem," podotkl. Jen pro příklad, Machala se materiály zajištěnými policií před rokem probírá dodnes. Totéž bude muset absolvovat Starý. Železný byl stíhán od loňského dubna, kdy byl společně s galeristou Čechoameričanem Georgem Novotným obviněn za daňový únik ve výši 6,8 milionu korun kvůli dovozu obrazů. Kromě toho čelil dvěma obviněním kvůli poškozování věřitele, tedy společnosti CME. Jedno se týká miliardové transakce s lichtenštejnskou nadací Astrona Foundation, druhé souvisí s podezřelými převody Železného majetku na firmy, v nichž figuroval Rozehnal. Společně s Železným a Rozehnalem jsou stíháni ještě jeho kolegové advokáti - Edita Panušková a Ondřej Kuchař.
</TEXT>
<HEADING>
Železný zajímá policii, protože...
</HEADING>
<TEXT>
... OD DUBNA 1996 DO ÚNORA 1997 měl převodem majetkových podílů ve společnosti CET 21 pomáhat Peteru Hunčíkovi, Vlastimilu Venclíkovi, Fedoru Gálovi a Josefu Alanovi vyhnout se daňové povinnosti ve výši 53,5 milionu korun (obvinění je připraveno)
... V BŘEZNU 1998 pověřil Čechoameričana George Novotného, aby mu do ČR provezl šest obrazů v celkové hodnotě 31 milionů korun, čímž se měl vyhnout zaplacení cla ve výši téměř sedm milionů (obviněn za to byl 13. dubna 2001)
... V SRPNU 1999 se pokusil převést svůj 60% podíl ve společnosti CET 21 na své blízké spolupracovníky, čímž se měl snažit vyhnout platbě dluhu společnosti CME (obvinění je připraveno)
... OD DUBNA 1999 DO ÚNORA 2001 měl formálně snížit svůj majetek o 155,5 milionu korun převodem na společnosti svých blízkých spolupracovníků, aby se tak vyhnul platbě dluhu společnosti CME (obviněn za to byl 14. ledna 2002)
... V BŘEZNU 2000 rozdělil společnou pohledávku manželů Železných ve výši 153,5 milionu korun na dvě části mezi sebe a svoji ženu, čímž měl snížit majetek použitelný k uspokojení CME o 76 milionů (obvinění je připraveno)
... V ÚNORU 2001 měl uznat neexistující pohledávku 28,5 milionu dolarů vůči nadaci Astrona Foundation, aby se tak vyhnul platbě dluhu společnosti CME (obviněn za to byl 12. dubna 2001)
</TEXT>
</DOC>
<DOC>
<DOCID>LN-20021217014</DOCID>
<DOCNO>LN-20021217014</DOCNO>
<DATE>12/17/02</DATE>
<TITLE>
Klíčové postavy zkrachovalé IPB - bývalý ředitel Jan Klacek a jeho náměstci - čelí trestnímu stíhání.
</TITLE>
<GEOGRAPHY>PRAHA</GEOGRAPHY>
<TEXT>
Úřad finanční kriminality a ochrany státu začal včera stíhat sedm bývalých členů představenstva padlé Investiční a Poštovní banky (IPB) za transakce s dluhopisy. Ke kauzám České pivo a Restituční investiční fond tak přibyla třetí. Podle informací LN byl obviněn někdejší bývalý generální ředitel a předseda představenstva banky Jan Klacek, jeho někdejší náměstci Libor Procházka a Aladár Blaas a členové představenstva - Josef Horák, Jiří Fabián, Jiří Fárek a Alfréd Šebek. Všichni od včerejška čelí obvinění ze tří trestných činů: zkreslování údajů o stavu hospodaření a jmění, porušování závazných pravidel hospodářského styku a porušování povinnosti při správě cizího majetku. Za ně jim hrozí až osmileté vězení. "Emisí podřízených dluhopisů management banky v dubnu 1998 ohrozil její stabilitu a likviditu. Nechali ji vstoupit do nepřiměřeného rizika," uvedl policejní rada Václav Láska, který se kauzou zabývá.
</TEXT>
<HEADING>
Procházka: Obvinění je nesmyslné
</HEADING>
<TEXT>
Procházka považuje obvinění za nesmyslné. "Jde o další účelový krok, který tentokrát souvisí s podáním žaloby státu na Nomuru," míní. "Za vedení banky mohu říct, že jsme byli pod tak úzkým zorným úhlem, než abychom si mohli dovolit nějaký faul," dodal Procházka, který asi proti obvinění podá stížnost. Tu bude řešit příslušný státní zástupce. Jak Láska upřesnil, všichni podezřelí již převzali obvinění. "Usnesení jsme jim doručili osobně. Nyní mají lhůtu na to, aby si zvolili obhájce," sdělil. Policie někdejším šéfům IPB klade za vinu, že podřízené dluhopisy za zhruba šest miliard korun pořídili z prostředků IPB. Problém vyšetřovatel spatřuje v tom, že dluhopisy musí financovat třetí subjekt. Tak si podle policie banka v podstatě sama sobě půjčovala a peníze vydávala za cizí kapitál. "Umožnili fungování IPB jako banky v rozporu s regulatorními opatřeními ČNB a zákonem o bankách," uvedl Láska. "Ohrozili zájmy vkladatelů i akcionářů banky a způsobili škodu velkého rozsahu," podotkl policejní rada. Škoda činí asi 16 milionů korun. Cenné papíry byly vydány poté, co do banky vstoupila Nomura. Jednou z podmínek jejího vstupu bylo právě posílení kapitálu. Vydání dluhopisů schválila o měsíc dříve valná hromada banky. Procházka je několik měsíců stínán v souvislosti s transakcemi s Restitučním investičním fondem. Oba někdejší náměstci - Procházka i Blaas - jsou obviněni za kauzu České pivo. Na tuto firmu v roce 1998 převedl hlavní akcionář IPB, společnost Nomura, akcie Plzeňského Prazdroje. Banka měla při obchodu s těmito akciemi prodělat přes sedm miliard korun. Žalobkyně před časem zastavila stíhání Procházky a Blaase kvůli zneužívání informací v obchodním styku. Spolu s dalšími šesti podnikateli ale čelí v kauze České pivo obvinění z úvěrového podvodu. Za něj jim hrozí až 12leté vězení. Na IPB uvalila Česká národní banka nucenou správu 16. června 2000 a o tři dny později ji koupila Československá obchodní banka.
Procházka považuje obvinění za nesmyslné. "Jde o další účelový krok, který tentokrát souvisí s podáním žaloby státu na Nomuru," míní. "Za vedení banky mohu říct, že jsme byli pod tak úzkým zorným úhlem, než abychom si mohli dovolit nějaký faul," dodal Procházka, který asi proti obvinění podá stížnost. Tu bude řešit příslušný státní zástupce. Jak Láska upřesnil, všichni podezřelí již převzali obvinění. "Usnesení jsme jim doručili osobně. Nyní mají lhůtu na to, aby si zvolili obhájce," sdělil. Policie někdejším šéfům IPB klade za vinu, že podřízené dluhopisy za zhruba šest miliard korun pořídili z prostředků IPB. Problém vyšetřovatel spatřuje v tom, že dluhopisy musí financovat třetí subjekt. Tak si podle policie banka v podstatě sama sobě půjčovala a peníze vydávala za cizí kapitál. "Umožnili fungování IPB jako banky v rozporu s regulatorními opatřeními ČNB a zákonem o bankách," uvedl Láska. "Ohrozili zájmy vkladatelů i akcionářů banky a způsobili škodu velkého rozsahu," podotkl policejní rada. Škoda činí asi 16 milionů korun. Cenné papíry byly vydány poté, co do banky vstoupila Nomura. Jednou z podmínek jejího vstupu bylo právě posílení kapitálu. Vydání dluhopisů schválila o měsíc dříve valná hromada banky. Procházka je několik měsíců stínán v souvislosti s transakcemi s Restitučním investičním fondem. Oba někdejší náměstci - Procházka i Blaas - jsou obviněni za kauzu České pivo. Na tuto firmu v roce 1998 převedl hlavní akcionář IPB, společnost Nomura, akcie Plzeňského Prazdroje. Banka měla při obchodu s těmito akciemi prodělat přes sedm miliard korun. Žalobkyně před časem zastavila stíhání Procházky a Blaase kvůli zneužívání informací v obchodním styku. Spolu s dalšími šesti podnikateli ale čelí v kauze České pivo obvinění z úvěrového podvodu. Za něj jim hrozí až 12leté vězení. Na IPB uvalila Česká národní banka nucenou správu 16. června 2000 a o tři dny později ji koupila Československá obchodní banka.
</TEXT>
</DOC>
<DOC>
<DOCID>LN-20021217015</DOCID>
<DOCNO>LN-20021217015</DOCNO>
<DATE>12/17/02</DATE>
<TITLE>
Státní zaměstnanci budou brát od 1. ledna více peněz
</TITLE>
<TEXT>
Na zvýšení platů se mají podílet kraje i nemocnice. Už teď ale jedním hlasem říkají, že na to finance v rozpočtu nemají.
PRAHA - Sedm miliard korun půjde příští rok ze státní kasy na zvýšení platů zaměstnanců státní sféry. Těm se na základě návrhu ministra práce a sociálních věcí Zdeňka Škromacha zvýší mzdy o sedm procent. Jeho projekt, který včera schválila vláda, navíc počítá s navýšením tarifní složky mzdy. V průměru půjde o 8,2 procenta, ale budou i výjimky. Například pedagogům se tarify zvýší o deset procent a zdravotníkům o 17 procent. Celkový růst mezd je nižší proto, že zahrnuje ještě mimotarifní složky mzdy. Těmi jsou například osobní příplatky za přesčasy, práci v noci, o volných dnech a svátcích a za riziko. Tvoří dvacet až třicet procent celkových mezd. Peníze, které budou potřeba na zvýšení platů ve státním sektoru, jsou již zahrnuty v návrhu státního rozpočtu na příští rok. "Rozpočtově se toto zvýšení již neprojeví," uvedl první náměstek ministra financí Eduard Janota. Ministerstvo školství svou rozpočtovou kapitolu muselo posílit o 500 milionů korun. Tato částka představuje jen polovinu potřebné sumy na růst učitelských platů. Dalších asi 380 milionů korun bude muset ministryně školství Petra Buzková najít někde jinde, ušetřit je na jiných výdajích. Růst mezd 180 tisíc pracovníků vyšších územních celků půjde z veřejných rozpočtů měst, obcí a krajů. Zvýšení platových tarifů přibližně 140 tisíc zdravotnických zaměstnanců se bude hradit z prostředků zdravotního pojištění. Asociace nemocnic i představitelé krajů však tvrdí, že na zvýšení platů nebudou mít dost peněz. Kromě těchto oborů však Škromach navrhl růst platů duchovních církví a náboženských společností, jimž by se měly tarifní platy zvýšit o 8,2 procenta. Jejich tarify představují převážnou většinu mzdy. Kromě ní dostávají odměny a příplatky za hodnosti. Ministr přiznal, že příjmy duchovních trvale zaostávají za příjmy zaměstnanců služeb a státní správy.
Jak mají od 1. ledna 2003 vzrůst platy státním zaměstnancům a odměny duchovním
O sedm procent vzrostou od ledna v průměru mzdy pracovníků rozpočtových a příspěvkových organizací. Vláda totiž včera přijala návrh ministra práce a sociálních věcí Zdeňka Škromacha. Navýšení mzdových prostředků v hodnotě sedm miliard korun je už zahrnuto do návrhu státního rozpočtu. Kabinet také schválil zvýšení příplatků vojákům sloužícím v zahraničích misích z 3000 na 4000 dolarů (cca 90 000 až 120 000 korun).
budoucí chystaná průměrná částka změna měsíční mzda
</TEXT>
</DOC>
<DOC>
<DOCID>LN-20021217016</DOCID>
<DOCNO>LN-20021217016</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Proti záměru vlády zaplatit zvýšení mezd zaměstnanců nemocnic z prostředků veřejného zdravotního pojištění protestují zástupci organizací ambulantních lékařů. Stát podle nich preferuje nemocnice oproti soukromým ordinacím. "Zvýšení platů odčerpá další část peněz ze systému ve prospěch nemocnic na úkor ostatních segmentů poskytovatelů zdravotní péče," uvedl místopředseda Sdružení praktických lékařů Jan Jelínek. Podle prezidenta České stomatologické komory Jiřího Pekárka jde o snahu postupně zrušit systém zdravotního pojištění a 140 miliardami, které ročně zdravotní pojišťovny vyberou, "vylepšit" státní rozpočet. Soukromým lékařům se nelíbí, že se stát pokouší touto cestou pomoci nemocnicím z dluhů způsobených špatným hospodařením. Také ambulantní sektor se podle nich vinou neúměrně nízkých příjmů od pojišťoven ocitl ve vnitřním dluhu. Na investicích do obnovy ordinací a přístrojů a na nízkých výdělcích soukromých lékařů a jejich zaměstnanců jej Jelínek vyčíslil na 5,4 miliardy korun ročně.
</TEXT>
</DOC>
<DOC>
<DOCID>LN-20021217017</DOCID>
<DOCNO>LN-20021217017</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Jednání o růstu mezd železničářů ani včera neskončila dohodou. "Další rozhovory budou pokračovat ve čtvrtek," řekla včera mluvčí drah Zdeňka Celá. Podle ní České dráhy prosazují návrh zvýšení mezd v souladu s podnikatelským plánem na příští rok, od kterého budou působit jako akciová společnost. Průměrné zvýšení mezd navrhují o 4,5 procenta, a přitom počítají s propuštěním asi dvou tisíc pracovníků. Odbory naproti tomu požadují růst platů o 12,5 procenta. Obě strany očekávají kompromisní řešení, vedení drah však neskrývá, že ústupky by muselo kompenzovat ještě vyšší než plánované propouštění. Jednat by se také mělo o naplnění sociálního fondu, do něhož má zaměstnavatel ukládat část peněz ze zisku. Protože však dráhy hospodaří se ztrátou, železničáři se obávají, že se v budoucnu jen stěží domohou dotací na stravování či rekreace.
</TEXT>
</DOC>
<DOC>
<DOCID>LN-20021217018</DOCID>
<DOCNO>LN-20021217018</DOCNO>
<DATE>12/17/02</DATE>
<TITLE>
Odboráři chtějí, aby mzdy mimo státní sféru vzrostly v průměru o sedm procent. Zaměstnavatelé jsou však ve většině případů proti: nabízejí nejvíce čtyři procenta.
</TITLE>
<GEOGRAPHY>PRAHA</GEOGRAPHY>
<TEXT>
V mnoha tuzemských společnostech v současné době probíhají tvrdá jednání. Zvýšení mzdy v příštím roce si totiž chtějí vybojovat i pracovníci mimo státní správu. Podle zástupců Českomoravských odborových svazů by v roce 2003 měly nominální mzdy vzrůst asi o sedm procent. To ovšem většina podniků odmítá. Odboráři tak nyní vedou s vedením mnoha společností spory nejen o mzdových požadavcích na příští rok. Ve většině případů však pravděpodobně dosáhnou menšího růstu platů, než k jakému příští rok dojde ve státní sféře. Neshody o růstu mzdy stále řeší kromě Českých drah například největší tuzemský exportér Škoda Auto. Odboráři a zástupci společnosti se nedomluvili ani v šestém kole vyjednávání. Dohodli se pouze na roční pracovní době. "O zvýšení mezd se dále jedná," řekl mluvčí firmy Jaroslav Černý. Odboráři nyní navrhují zvýšit mzdové tarify o 10,5 procenta, zatímco ještě před týdnem trvali na 17 procentech. Firma naopak nabízí zvýšit průměrné mzdy o tři procenta a k tomu navíc chce vyplatit zaměstnancům jednorázovou platbu ve výši 1830 korun.
</TEXT>
<HEADING>
Odboráři v OKD nechtějí riskovat
</HEADING>
<TEXT>
Od svých původních požadavků ustupují také odboráři společnosti OKD. Dosud bojovali o tříprocentní růst mzdy nad inflaci, týden dovolené navíc a uzavírání pracovních smluv na dobu neurčitou. Vedení OKD tyto návrhy odmítlo. "Jsme připraveni navrhnout určité kompromisy, abychom se dostali dále. Ale v případě, že je zaměstnavatel odmítne, tak je stáhneme," prohlásil šéf podnikových odborů Miroslav Syrový. "Ve společnosti Východočeská energetika by měly příští rok vzrůst průměrné mzdy o 6,5 procenta," uvedla mluvčí firmy Zlata Pávová. Letos měli zaměstnanci VČE průměrný růst mezd osm procent. Novinkou pro příští rok je zrušení třináctého platu. Podstatná část těchto prostředků totiž půjde na posílení tarifních mezd.
Od svých původních požadavků ustupují také odboráři společnosti OKD. Dosud bojovali o tříprocentní růst mzdy nad inflaci, týden dovolené navíc a uzavírání pracovních smluv na dobu neurčitou. Vedení OKD tyto návrhy odmítlo. "Jsme připraveni navrhnout určité kompromisy, abychom se dostali dále. Ale v případě, že je zaměstnavatel odmítne, tak je stáhneme," prohlásil šéf podnikových odborů Miroslav Syrový. "Ve společnosti Východočeská energetika by měly příští rok vzrůst průměrné mzdy o 6,5 procenta," uvedla mluvčí firmy Zlata Pávová. Letos měli zaměstnanci VČE průměrný růst mezd osm procent. Novinkou pro příští rok je zrušení třináctého platu. Podstatná část těchto prostředků totiž půjde na posílení tarifních mezd.
</TEXT>
</DOC>
<DOC>
<DOCID>LN-20021217019</DOCID>
<DOCNO>LN-20021217019</DOCNO>
<DATE>12/17/02</DATE>
<TITLE>
Na ostří nože se zřejmě vyhrotí boj o novou koncepci sociálního systému. Ministerstvo financí vedené Bohuslavem Sobotkou plánuje razantní škrty ve výdajích, resort práce a sociálních věcí Zdeňka Škromacha ovšem bude bojovat o každou korunu.
</TITLE>
<GEOGRAPHY>PRAHA</GEOGRAPHY>
<TEXT>
Reforma veřejných financí, kterou představil vládě ministr financí Bohuslav Sobotka, se z velké části dotkne především sociálního systému. Sobotkův resort například ustoupil od předvolebních slibů plošných dětských přídavků. Zpřísnit by se měl i systém přidělování sociálních dávek obecně. Žádosti by napříště měly být doloženy i majetkovým přiznáním. Ekonomové reformu sociálních výdajů vítají. "Opatření týkající se výdajů považujeme za klíčové. Výdaje jsou nyní vyšší, než si může stát v současnosti dovolit," komentoval krok Sobotkova resortu analytik Volksbank Vladimír Pikora. Ministr práce a sociálních věcí Zdeněk Škromach ovšem zůstal v hodnocení opatrný. "Na první pohled vypadá lákavě, že resort, který spravuje více než jednu třetinu státního rozpočtu, by mohl být zdrojem úspor. Systém může být v některých směrech samozřejmě zracionalizován," řekl LN Škromach. "Na druhé straně si nemyslím, že korekce by mohly být nějak výrazné. Reforma financí nemůže probíhat na úkor těch nejslabších," bránil zájmy svého resortu Škromach. Změny se dotknou i systému výplat nemocenské. První dva až tři dny nemoci nebude zaměstnanec pobírat žádné dávky, následující dva až tři týdny mu pak bude nemocenskou vyplácet zaměstnavatel. Změny by se navíc dotkly i všech valorizací. Například důchody by se už nezvyšovaly současně s průměrným platem. "Valorizace opřená pouze o inflaci je pro nás těžko akceptovatelná. Po realizaci záměru ministerstva financí by začal průměrný důchod výrazně zaostávat za průměrným výdělkem," vysvětlil Škromach.
</TEXT>
<HEADING>
Nové dávky se dotknou i bydlení
</HEADING>
<TEXT>
Škrty ve výdajích by se dotkly i stavebního spoření. Současná státní podpora 25 procent by se jen mírně snížila pro ty, kteří prostředky investují do bydlení. Pro ostatní střadatele by měla klesnout dokonce až na 10 procent. "U snížení podpory musíme být opatrní, aby se systém nezhroutil jako například na Slovensku," uvedl k reformě ministr pro místní rozvoj Pavel Němec. "Těm, kteří naspořené peníze investují do bydlení, bych podporu nerad snižoval. U spřátelených klientů bych ji pak viděl na 15 procentech," dodal Němec. Němcův resort navíc připravuje nový zákon o nájemném. Ten by podle ministrových slov měla doprovázet i změna dávek na bydlení. Ty by napříště neměly odrážet pouze příjmovou situaci rodiny, ale skutečné výdaje na bydlení, které se liší podle lokality - například v Praze jsou nepoměrně vyšší než třeba na severu Čech.
Škrty ve výdajích by se dotkly i stavebního spoření. Současná státní podpora 25 procent by se jen mírně snížila pro ty, kteří prostředky investují do bydlení. Pro ostatní střadatele by měla klesnout dokonce až na 10 procent. "U snížení podpory musíme být opatrní, aby se systém nezhroutil jako například na Slovensku," uvedl k reformě ministr pro místní rozvoj Pavel Němec. "Těm, kteří naspořené peníze investují do bydlení, bych podporu nerad snižoval. U spřátelených klientů bych ji pak viděl na 15 procentech," dodal Němec. Němcův resort navíc připravuje nový zákon o nájemném. Ten by podle ministrových slov měla doprovázet i změna dávek na bydlení. Ty by napříště neměly odrážet pouze příjmovou situaci rodiny, ale skutečné výdaje na bydlení, které se liší podle lokality - například v Praze jsou nepoměrně vyšší než třeba na severu Čech.
</TEXT>
</DOC>
<DOC>
<DOCID>LN-20021217020</DOCID>
<DOCNO>LN-20021217020</DOCNO>
<DATE>12/17/02</DATE>
<TITLE>
říká k výsledkům kodaňského summitu EU ministr zemědělství Jaroslav Palas
</TITLE>
<TEXT>
Jednou z necitlivějších otázek kodaňského summitu byla otázka zemědělských dotací. Proto se jednání zúčastnil i ministr zemědělství Jaroslav Palas. Výsledky jednání jsou podle něj nad očekávání dobré. Nyní mu zbývá poslední úkol přesvědčit o tom věčně nespokojené zemědělce.
LN: Výsledky jednání v Kodani s napětím očekávali především zemědělci. Vy jste s výsledky spokojen?
Jsem poměrně spokojen, protože jsme získali víc, než bylo původně deklarováno, ať už v přímých platbách, nebo v celkových financích. Z celkové částky, kterou jsme získali navíc, půjde určitá část i do zemědělství.
LN: Říkáte určitá část, můžete ji konkrétně vyčíslit?
To se rozhodne až později podle skutečných potřeb resortu, ale myslím, že je to dobrý výsledek.
LN: Považujete tedy úsilí našich vyjednavačů za maximální, nebo mohli udělat víc?
</TEXT>
<HEADING>
To, čeho dosáhli, považuji za velký úspěch.
</HEADING>
<TEXT>
LN: Od ledna se chystáte objíždět republiku a navštěvovat zemědělce. Obáváte se snad, že by mohli agitovat proti vstupu do EU?
Agitace se neobávám, ale je potřeba v každém okrese, v každé obci na konkrétních číslech vysvětlit, že jsme jim skutečně vyjednali podmínky, které jim zajistí konkurenceschopnost. Například z našeho národního rozpočtu dáváme v tuto chvíli na rozvoj venkova 2,7 miliardy korun. Díky tomu, co jsme vyjednali, to nyní bude šest miliard ročně.
LN: Přesto ale někteří ředitelé okresních agrárních komor slibují, že budou na vesnicích agitovat, aby lidé nehlasovali pro vstup do EU. A na vesnicích má jejich slovo váhu.
Podívejte se, na číslech jsem schopen jim deklarovat, že se mýlí. Samozřejmě beru na vědomí názory pana prezidenta Hlaváčka, který je a vždy bude nespokojen s čímkoli. Beru to za jakýsi druh kverulanství. On ještě ani nemá spočítané, co jsme vyjednali. A jsem si jistý, že až si to spočítá, pak usoudí, že podmínky jsou srovnatelné.
LN: V době, kdy jste byl v Kodani, zablokovali zemědělci tři hraniční přechody ve víře, že to podpoří vaše jednání v Kodani. Brali jste to vůbec na vědomí?
Hlavní roli jsme sehráli my v Kodani, nikoli blokování hranic. Tento protest však pokládám za legitimní, pokud nedochází k ničení majetku a ke škodám a nepůsobí to nikomu újmu.
LN: To znamená, že podle vás tím zemědělci neporušili asociační dohody s EU? Na to poukazovali naši politici, když hranice blokovali odpůrci Temelína.
To je otázka času. Je rozdíl, pokud hranice zatarasíte na dvě hodiny, nebo ji zablokujete v řádu 14 dnů.
</TEXT>
</DOC>
<DOC>
<DOCID>LN-20021217021</DOCID>
<DOCNO>LN-20021217021</DOCNO>
<DATE>12/17/02</DATE>
<TEXT>
Naše protesty měly smysl, shodují se bez výjimky zemědělci. Přesto s výsledky kodaňského summitu spokojeni nejsou. V protestních akcích chtějí pokračovat opět na jaře. "S výsledky jednání spokojen nejsem, Evropská unie se zachovala jako lakomec. Dala nám najevo, že nás budou jen trpět a nepovažují nás za rovnocenné partnery," řekl Václav Hlaváček, prezident Agrární komory ČR, který se jednání v Kodani zúčastnil. Přesto však podle něj udělali čeští vyjednavači maximum a vina je na straně EU. "Nejde o to, že nyní budeme mít vyšší dotace než dříve, ale jde o to, že nebudeme rovnocennými partnery. Byl bych spokojen, pokud bychom měli stejné podmínky jako staří členové EU," uvedl Hlaváček. Podobný názor mají i představitelé okresních agrárních komor. "Díky protestům se unie zamyslela a přidala nám více peněz," domnívá se ředitel písecké AK Václav Varous. Podle něj se nyní zemědělci soustředí na jednání doma. "Vláda musí plnit, co slíbila. Pokud tomu tak nebude, vyrazíme znovu do ulic," říká Varous.
</TEXT>
</DOC>
<DOC>
<DOCID>LN-20021217022</DOCID>
<DOCNO>LN-20021217022</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Pedagogové mají od včerejška nové odbory, nazvané Učitelský odborový klub. Založil je autor výzvy Učitelé, zvedněte hlavu! Radek Sárközi po dohodě s Asociací svobodných odborů, jejíž součástí klub bude. Ten bude konkurovat Českomoravskému odborovému svazu pracovníků ve školství a chce razantněji prosazovat zájmy učitelů. Sárközi uvedl, že mezi cíle klubu patří zvýšení platů pedagogů, pozitivní změny ve školství a zlepšení situace učitelů na pracovištích. "K založení odborového klubu nás vede především neochota českomoravského odborového svazu razantně se postavit za učitele," uvedl Sárközi. Vadí mu, že školské odbory dosud nevymohly splnění vládního slibu z roku 1998, že učitelé budou mít platy ve výši 130 procent průměrné mzdy v zemi. Pokud by s odborovým klubem nechtěl o jejich požadavcích nikdo jednat, uskutečnila by se zřejmě 28. února 2003 hodinová stávka. "Byla by to výstražná stávka. Děti by zůstaly ve škole a učitelé by jim místo výuky povídali o poměrech ve školství a důvodech stávky," dodal Sárközi.
</TEXT>
</DOC>
<DOC>
<DOCID>LN-20021217023</DOCID>
<DOCNO>LN-20021217023</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Žalobce odboru specializovaného na nejzávažnější hospodářskou kriminalitu Vrchního státního zastupitelství v Praze Zdeněk Podlipný učinil další krok v kauze Český dům. Neztotožnil se s názorem policie, která neshledala důvody ke stíhání a chtěla případ odložit. "Je třeba doplnit dokazování a až poté o věci rozhodnout," uvedl státní zástupce. Podle jeho slov policii, respektive soudní znalce, čeká složitý úkol. Jde o vyčíslení "hodnoty služeb, které Český dům provozuje". Policie zkoumala podezření, že stát by mohl nevýhodnou smlouvou na pronájem Českého domu v Moskvě na pět let přijít až o 100 milionů korun. Některé posudky dávaly za pravdu smlouvě, že roční příjem z objektu mohl být asi 28 milionů korun. Podle dalšího to mohlo být až 50 milionů korun. Rozdíl čísel naznačoval eventuální škodu asi 22 milionů ročně. Tento posudek byl zřejmě chybný.
</TEXT>
</DOC>
<DOC>
<DOCID>LN-20021217024</DOCID>
<DOCNO>LN-20021217024</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Muže, který má na svědomí nedělní evakuaci pražského ruzyňského letiště, zadržela včera policie. Informovala o tom TV Nova. Dvacetiletý mladík z Odoleny Vody večer na letiště zatelefonoval, že je tam uložena bomba. Policie letiště vyklidila, ale žádnou výbušninu nenašla. Kromě letiště nahlásil muž uloženou bombu i v jednom pražském supermarketu, ani tady žádná bomba nebyla. Mladík byl podle Novy za podobné telefonáty už jednou obviněn.
</TEXT>
</DOC>
<DOC>
<DOCID>LN-20021217025</DOCID>
<DOCNO>LN-20021217025</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Týden před plánovaným termínem se exministrovi Karlu Březinovi a jeho manželce, šéfredaktorce časopisu Harpers Bazaar Barbaře Nesvadbové narodila dcera. Bibiana, jak holčičku manželé pojmenovali, přišla na svět asi půl hodiny po půlnoci z neděle na pondělí. Měří 49 centimetrů a váží 3,64 kilogramu. Po tatínkovi podědila tmavé vlasy. Nesvadbová přivedla na svět své první dítě v pražské nemocnici Bulovka. Její manžel už jednu dceru má - porodila mu ji bývalá sekretářka Miloše Zemana Markéta Jedličková.
</TEXT>
</DOC>
<DOC>
<DOCID>LN-20021217026</DOCID>
<DOCNO>LN-20021217026</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Češi byli v listopadu ve srovnání s Poláky a Maďary nejméně odhodláni přijít k referendu o vstupu do EU. Vyplývá to z průzkumu Centra pro výzkum veřejného mínění. Jen 46 % Čechů bylo rozhodnuto, že se referenda zúčastní. V Polsku je to 61 % obyvatel, v Maďarsku 68 %. V ČR je ale na rozdíl od těchto kandidátských zemí nejvíce mírně váhajících lidí, kteří by se referenda zřejmě zúčastnili. V Polsku a Maďarsku se jejich počet pohybuje kolem 10 %, v ČR jich je 31 %.
</TEXT>
</DOC>
<DOC>
<DOCID>LN-20021217027</DOCID>
<DOCNO>LN-20021217027</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Čechům se možná po vstupu do Evropské unie otevře její pracovní trh více, než napovídá přijetí pětiletého přechodného období. "Pozitivní postoj zaujalo Řecko, nadále ale jednáme i s dalšími státy," řekl včera státní tajemník Pavel Telička. Naději na úspěch v otevření pracovního trhu vidí Telička zejména u států Středomoří. Evropská unie přitom vůči Česku i ostatním kandidátům přijala pětileté přechodné období, během něhož budou moci členské státy regulovat příliv pracovních sil z nově přijatých zemí. Výjimkou jsou zatím jen Nizozemsko, Švédsko, Dánsko, Irsko, Řecko a Velká Británie, které oznámily, že žádná omezení zavádět nebudou. Nutnost přechodného období mají zbylé státy unie zvážit po dvou letech členství "nováčků". Ti si vymohli podobné reciproční omezení nejen vůči dosavadním členům EU, ale i ostatním kandidátským zemím. V hodnocení výsledků téměř pětiletého jednání s EU zmínil Telička úspěchy i neúspěchy svého týmu: Kladem je podle něj zejména zajištění konkurenceschopnosti českých zemědělců i mnohá přechodná období, která si Češi mnohdy jako jediní vyjednali. Neúspěch vidí Telička v českém ústupku v otázce zemědělských kvót - nespokojení mohou být pěstitelé cukru i chovatelé hovězího dobytka. ČR také neuspěla v kapitole doprava, i když bojovala o práva svých autodopravců déle než ostatní kandidáti. Právě často kritizované pozdní uzavírání přístupových kapitol umožnilo podle Teličky vyjednat nakonec lepší podmínky, než byly původně nabízeny. Podle Teličky se po vstupu do EU dá očekávat růst hrubého domácího produktu, podnět pro růst ekonomiky i lepší možnost konkurovat v zahraničí. "Bude to příležitost, ale někomu vstup přinese i negativa, když nebude umět obstát," připustil vyjednavač.
</TEXT>
</DOC>
<DOC>
<DOCID>LN-20021217028</DOCID>
<DOCNO>LN-20021217028</DOCNO>
<DATE>12/17/02</DATE>
<TITLE>
KODAŇ - Až do krajnosti tlačili dánští vyjednavači vstupní rozhovory s kandidátskými zeměmi. Nejvíce se jednání vyhrotilo v pátek večer. U premiéra Dánska Anderse Fogha Rasmussena se už dvakrát otočili vyjednavači uchazečských zemí. Dohodu s EU neměli jen Češi a Poláci. Podmínky pak přijalo i Polsko. "You are the last one. Take it or leave it. (Jste poslední. Vezměte to, anebo jděte)," udeřil podle diplomatického zdroje Rasmussen na premiéra Vladimíra Špidlu. Rozčilený Rasmussen chtěl jednací stůl opustit. Špidlovi nezbylo nic jiného než přijmout podmínky. Opak by znamenal odložení vstupu do EU. Někteří lidé z české delegace hodnotili Špidlu jako "drsného" vyjednavače. Ze zákulisí pronikla historka o jeho jednání s rakouskou ministryní zahraničí Benitou Ferrerovou - Waldnerovou. Ta už prý ztrácela nervy kvůli Temelínu. Vzrušeně žádala, aby byla dohoda z Melku zakotvena ve smlouvě mezi ČR a EU. Odpovědí na její výstup prý bylo jen Špidlovo usrknutí ze sklenice koly. Nakonec se požadavek ve smlouvě odrazil jedinou větou. Špidla byl po šachové partii s Rasmussenem a dalšími vyjednavači očividně rozrušen. "Byl jsem zaujat tím střetnutím, snažil jsem se být co nejefektivnější. A nakonec jsme udělali i dobrý výsledek. Nebyla to ale žádná rafinovaná věc," řekl. Český premiér s limonádou v ruce se zřejmě v zákulisí stal legendou. Hovořil o něm i mluvčí polské vlády Michal Tober. Mimo jiné podotkl, že polský premiér Leszek Miller také pije kolu, ale pouze "light". Češi na kodaňském summitu ve srovnání s Poláky vypadali jako chudší příbuzní. Špidlu neobklopovaly davy novinářů, nebyly pro něj připraveny ani živé satelitní přenosy, jejichž prostřednictvím Miller informoval Poláky o výsledcích summitu. Ovšem Špidla nedopadl jako jeho slovinský protějšek. Na toho jedna z dánských novinářek zaútočila otázkou: "A odkud jste vy?" Špidlovo "zaujetí ze střetnutí" s celou Evropou neopadlo ani po skončení oficialit. Premiér i ministr zahraničí Cyril Svoboda vypadali jako opaření. "Na detaily se mě neptejte. Na ty si vzpomenu až za týden, čtrnáct dní," žádal Špidla.
</TITLE>
<HEADING>
Z eurooptimisty se stal eurosnílek
</HEADING>
<TEXT>
O jednání informoval bez vítězných gest. Tichým hlasem z papíru přečetl, čeho česká delegace dosáhla. Premiér ožil, až když dostal otázku na své pocity. Upřel oči vzhůru a spustil dlouhý monolog: "Unavený samozřejmě jsem. Ale mám radost, protože jsem přesvědčen, že evropský projekt má smysl, protože Evropa před EU byla velmi ohyzdným místem pro život." V klíčových okamžicích prý lidem před očima proběhne celý život. Špidlovi-historikovi se zjevily celé dějiny 20. století. Mluvil o krvi. Vyjmenoval všechny války, krize, konflikty a revoluce, které starý kontinent potkaly. "Bylo to kruté, nelidské místo. Po zahájení evropského projektu jde o kontinent, který samozřejmě není ,sedmým nebem ' - je to nedokonalé lidské dílo. Na světě ale neexistuje druhé místo, kde by půl miliardy lidí žilo jako celek s tak vysokou kvalitou života," horoval Špidla pro Evropu. Před novináři už nestál eurooptimista, ale eurosnílek. "Setkal jsem se s věcí, o které jsem odjakživa přemýšlel a snil, a ona je skutečností," rozplýval se.
O jednání informoval bez vítězných gest. Tichým hlasem z papíru přečetl, čeho česká delegace dosáhla. Premiér ožil, až když dostal otázku na své pocity. Upřel oči vzhůru a spustil dlouhý monolog: "Unavený samozřejmě jsem. Ale mám radost, protože jsem přesvědčen, že evropský projekt má smysl, protože Evropa před EU byla velmi ohyzdným místem pro život." V klíčových okamžicích prý lidem před očima proběhne celý život. Špidlovi-historikovi se zjevily celé dějiny 20. století. Mluvil o krvi. Vyjmenoval všechny války, krize, konflikty a revoluce, které starý kontinent potkaly. "Bylo to kruté, nelidské místo. Po zahájení evropského projektu jde o kontinent, který samozřejmě není ,sedmým nebem ' - je to nedokonalé lidské dílo. Na světě ale neexistuje druhé místo, kde by půl miliardy lidí žilo jako celek s tak vysokou kvalitou života," horoval Špidla pro Evropu. Před novináři už nestál eurooptimista, ale eurosnílek. "Setkal jsem se s věcí, o které jsem odjakživa přemýšlel a snil, a ona je skutečností," rozplýval se.
</TEXT>
</DOC>
<DOC>
<DOCID>LN-20021217029</DOCID>
<DOCNO>LN-20021217029</DOCNO>
<DATE>12/17/02</DATE>
<TITLE>
Meteorologové varují před nebezpečným počasím zejména řidiče v jihozápadní části republiky
</TITLE>
<TEXT>
Pozor na ledovku. Sníh a náledí komplikují v těchto dnech provoz na silnicích. Srážky mohou i nadále nebezpečně namrzat.
PRAHA - Před namrzajícím deštěm varují meteorologové. Zejména na jihozápadě České republiky se měla během včerejška a v noci na dnešek vytvářet na silnicích při dešti a mrholení ledovka. Pracovníci Českého hydrometeorologického ústavu včera sdělili, že přes Moravu postupovala zvolna k východu okluzní fronta, za kterou měl přechodně na české území proudit teplejší a vlhčí vzduch od jihozápadu. Výstraha platí pro všechny kraje s výjimkou Zlínského, Olomouckého a Moravskoslezského. Dnes by se však ledovka měla vyskytovat jen ojediněle. Se sněhem včera bojovali silničáři například na jihu Moravy. Největší problémy byly na dálnicích a tahu Brno - Svitavy, který vede Drahanskou vrchovinou. Na Blanensku komplikovali provoz řidiči nákladních aut, kteří se s letními pneumatikami nemohli dostat do kopců. Na Havlíčkobrodsku včera dopoledne zablokoval hlavní silniční tah mezi Prahou a Jihlavou porouchaný kamion. "Řidiči by si měli uvědomit, že jedou na Vysočinu, což je stejné jako jet na hory. Měli by mít zimní pneumatiky i sněhové řetězy. Neměli by předjíždět kolony," řekl iDnes Václav Pejcha z dopravního inspektorátu v Havlíčkově Brodě. Hustě sněžilo na dálnici D 1 v úseku Velký Beranov a Domašov a na silnici první třídy v okolí Karlových Varů, Úněšova a Plzně. V Ústeckém kraji by si měli řidiči dát pozor na mlhu na horách. V Krkonoších a Orlických horách je na vozovkách až pěticentimetrová ujetá vrstva sněhu.
</TEXT>
<HEADING>
Předpověď na Vánoce je zatím nejistá
</HEADING>
<TEXT>
Sníh se objevil včera nad ránem i v Praze. Sněžení v hlavním městě zvýšilo počet dopravních nehod. "Od půlnoci jich policisté zaznamenali několik desítek," oznámil včera mluvčí pražské policie Ladislav Bernášek. Většinou šlo o pomačkané plechy, nejvážnější byla srážka šesti osobních automobilů v Motole. Se sněhovou nadílkou mohou počítat zatím jen na horách. Sníh by měl ale padat málo a hlavně ho bude střídat déšť. Srážky mohou na zemi i nadále nebezpečně namrzat. Meteorologové si ještě netroufají odhadnout, na jaké počasí se lidé mohou těšit o vánočních svátcích. "Předpověď se mění každým dnem, včera jsme mysleli, že budou Vánoce bílé, dnes to vypadá, že bude spíš teplo," řekla včera pracovnice Českého hydrometeorologického ústavu.
Sníh se objevil včera nad ránem i v Praze. Sněžení v hlavním městě zvýšilo počet dopravních nehod. "Od půlnoci jich policisté zaznamenali několik desítek," oznámil včera mluvčí pražské policie Ladislav Bernášek. Většinou šlo o pomačkané plechy, nejvážnější byla srážka šesti osobních automobilů v Motole. Se sněhovou nadílkou mohou počítat zatím jen na horách. Sníh by měl ale padat málo a hlavně ho bude střídat déšť. Srážky mohou na zemi i nadále nebezpečně namrzat. Meteorologové si ještě netroufají odhadnout, na jaké počasí se lidé mohou těšit o vánočních svátcích. "Předpověď se mění každým dnem, včera jsme mysleli, že budou Vánoce bílé, dnes to vypadá, že bude spíš teplo," řekla včera pracovnice Českého hydrometeorologického ústavu.
</TEXT>
</DOC>
<DOC>
<DOCID>LN-20021217030</DOCID>
<DOCNO>LN-20021217030</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Až 12 let vězení hrozí dvanácti mužům obviněným z krádeží aut, především značek Renault a Peugeot. Policisté je zatkli v jejich bydlištích v okolí Kladna 5. prosince. Vedoucí oddělení obecné kriminality pražské policejní správy Ivan Holub včera uvedl, že na akci Mégane se podílelo přes 200 policistů. Jeden zatčený je Bulhar, ostatní jsou Češi. Kriminalisté zatím dokumentovali 34 krádeží vozů se škodou za 12 milionů korun. Provedli 19 domovních prohlídek a šest dalších v jiných objektech, například v servisech. Zajistili 12 aut a desítky součástí vozů. Auta členové gangu prodávali buď celá, nebo je rozebírali na součástky. Zloději dostávali i zakázky na konkrétní typ vozu. Mezi zadrženými jsou i spolumajitelé či pracovníci servisů a vrakovišť. Skupina kradla auta v Praze, ve středních, západních a jižních Čechách.
</TEXT>
</DOC>
<DOC>
<DOCID>LN-20021217031</DOCID>
<DOCNO>LN-20021217031</DOCNO>
<DATE>12/17/02</DATE>
<TEXT>
JINDŘICHŮV HRADEC - Nedělní požár, při kterém v Českém Rudolci na Jindřichohradecku zemřela dvouletá holčička a vážně se přiotrávil její o dva roky starší bratr, způsobil patrně nedopalek cigarety. Požár vypukl v době, kdy matka dětí odjela s druhem za zábavou do Slavonic. Policejní mluvčí Jaroslav Beran včera uvedl, že přesnou příčinu určí expertizy. Požár zaznamenali sousedé, když se chlapec snažil upozornit na oheň bušením na dveře. Odemkli si klíčem, který zůstal zvenku v zámku. Vnikli do bytu a vynesli chlapce, který se vážně přiotrávil. Do nemocnice ho lékaři převezli v kritickém stavu, dívka však nepřežila. Přiotrávili se i tři sousedé, ti jsou na pozorování v nemocnici. Policie obvinila čtyřiadvacetiletou ženu a jejího o čtyři roky staršího druha z opuštění dítěte. Hrozí jim až šest let vězení.
</TEXT>
</DOC>
<DOC>
<DOCID>LN-20021217032</DOCID>
<DOCNO>LN-20021217032</DOCNO>
<DATE>12/17/02</DATE>
<TITLE>
Finále již za 2 dny!
</TITLE>
<TEXT>
Dnes vyhrávají: domácí kino za 20 000 korun: Petr WRUBEL z Podbořan Vladislav KOS ze Semil
okamžitou denní výhru 5000 korun: Josef PRCHAL z Prahy 4
500 korun v hotovosti: Pavel VAŠEK z Kuřimi
Blahopřejeme!
131 180 186 Našli jste v pyramidách na své hrací kartě po setření všech osm symbolů
Pak postupujete do finále! Nevolejte na soutěžní linku. Vyčkejte do čtvrtka, kdy vyjdou poslední výherní čísla a poslední kupon. Ve čtvrtečních novinách také najdete upřesnění finálové otázky a podrobný návod, jak hrát o Škodu Superb za milion.
</TEXT>
<HEADING>
Zajistěte si čtvrteční Lidové noviny!
</HEADING>
<TEXT>
Nenašli jste v magazínu kartu? Máte nějaké otázky ke hře? Volejte na soutěžní linku 296 363 500 nebo e-mailujte na adresu hrasuperb@lidovky.cz. Linka bude v provozu po - pá od 8 do 12 h. Kartu také můžete do vyčerpání zásob získat v recepci LN v Praze 1, Senovážné ulici 4.
www.danielatravel.cz tel. 224 253 007
</TEXT>
</DOC>
<DOC>
<DOCID>LN-20021217033</DOCID>
<DOCNO>LN-20021217033</DOCNO>
<DATE>12/17/02</DATE>
<TITLE>
Nemyslím, že další kampaň je pro mě ta správná věc, prohlásil bývalý viceprezident Spojených států
</TITLE>
<TEXT>
Souboj Bush - Gore II by nebyl pro stranu dobrý a usnadnil by současnému prezidentovi obhájit křeslo v Bílém domě, tvrdí řada amerických demokratů. I proto se Gore vzdal kandidatury.
WASHINGTON - K velice překvapivému kroku se v neděli odhodlal bývalý viceprezident Spojených států Al Gore. V pořadu televize CBS "60 minut" oznámil, že už znovu nehodlá kandidovat na prezidentské křeslo. "Osobně mám dostatek energie, elánu i ambicí k tomu, abych absolvoval další kampaň, ale nemyslím si, že je to pro mě ta správná věc," řekl Al Gore. "Kampaň by byla odvetným zápasem mezi mnou a prezidentem Bushem a to by nevyhnutelně zaměřilo pozornost na minulost a odvedlo pozornost od budoucnosti, o které mají kampaně být." Podle něj byla kampaň v roce 2000 "extrémně obtížná". Gore sice získal většinu hlasů Američanů, ale nakonec prohrál v klíčovém státě Florida. Několikatýdenní tahanice o hlasy tehdy ukončilo až rozhodnutí Nejvyššího soudu USA. Řada voličů proto cítí, že volby byly demokratům "ukradeny". "V Demokratické straně je mnoho lidí, kteří se tím cítí vyčerpaní, kteří si říkají: něčím takovým už nechci projít. A já jsem na takové pocity velice citlivý," tvrdí Gore. Al Gore se začal v politice výrazněji angažovat opět letos, kdy kritizoval prezidenta Bushe a jeho vládu zejména za ekonomiku a otázku Iráku. V posledních týdnech byl stále aktivnější a začátkem příštího roku měl přednést dva zásadní projevy o zdravotnictví a ekonomice. Proto se všeobecně předpokládalo, že bude v roce 2004 znovu kandidovat na prezidenta. I přesto, že byl mezi demokraty přijímán značně rozporuplně a byl obviňován z toho, že štěpí stranu, byl stále stranickou jedničkou. Podle listopadového průzkumu by 49 procent demokratů hlasovalo v primárkách pro něj, zatímco ostatní kandidáti jako senátor Joseph Lieberman či senátor Dashle by získali deset a méně procent. Přesto mnoho demokratů nechtělo vidět souboj Bush - Gore II. "Byl by pro Bushe ze všech našich kandidátů nejsnadnějším soustem," řekl agentuře AP stratég demokratů Gale Kaufman. "Nepotřebujeme Bushovi zjednodušovat život. Potřebujeme lidi, kteří budou prezidenta kritizovat, vyvádět ho z rovnováhy." Většina demokratů však Gorea oceňuje. Bývalý prezident Bill Clinton ve svém prohlášení označil Gorea za "nejlepšího viceprezidenta, kterého kdy Amerika měla". Podobně se vyjadřovali i ostatní představitelé demokratů včetně prezidentských kandidátů. Republikáni se ke Goreovu rozhodnutí nevyjádřili s tím, že jde o vnitřní záležitost Demokratické strany. Al Gore chtěl původně rozhodnutí, zda kandidovat, či nikoli, oznámit až po svátcích. Rozhodl se však už nyní poté, co s "rodinou strávil pěkných pár dní v New Yorku". Podle poradců si Gore totiž začal užívat života mimo politiku. Píše knihy, učí na dvou vysokých školách v Tennessee a začal pracovat jako viceprezident v investiční firmě Metropolitan West Financial. S rodinou se přestěhoval do lepšího domu. "Goreův postoj byl asi takový: Proč bych to měl absolvovat? Vedu příjemný život. Pomůžu straně, ale nechci se znovu účastnit toho hašteření," pokusil se pro list The Washington Post odhadnout Goreovy pocity jeden z jeho spolupracovníků. Bývalý viceprezident se nechystá odejít do ústraní, chce pomáhat demokratům, a dokonce ani nevylučuje, že se vrátí jako prezidentský kandidát v roce 2008.
</TEXT>
</DOC>
<DOC>
<DOCID>LN-20021217034</DOCID>
<DOCNO>LN-20021217034</DOCNO>
<DATE>12/17/02</DATE>
<TEXT>
Al Gore vzdal souboj o prezidentské křeslo v roce 2004. Kdo po něm převezme pochodeň? A podaří se mu sjednotit Demokratickou stranu, úspěšně oponovat stále velice populárnímu republikánskému prezidentovi a porazit jej ve volbách? Podle průzkumů má největší podporu mezi demokraty senátor Joseph Lieberman ze státu Connecticut. Ten kandidoval spolu s Gorem v roce 2000 jako jeho viceprezident. Byť zatím oficiálně neoznámil zahájení prezidentské kampaně, už několik měsíců hledá podporu ve straně a shání sponzorské příspěvky. Dalšími v pořadí jsou vůdce demokratické většiny v Senátu Thomas Daschle a Richard Gephardt. U Daschlea se spekuluje o tom, že se možná rozhodne už na prezidenta nekandidovat. V takovém případě by se otevíraly dveře pro Gephardta, který je vůdcem demokratů ve Sněmovně reprezentantů a byl by nejvážnějším Liebermanovým soupeřem. Doposud oznámili kandidaturu na prezidenta pouze dva politici: Senátor John Kerry z Massachusetts a guvernér státu Vermont Howard Dean. Ten by mohl mít podle pozorovatelů dobré šance, protože řada demokratů hledá zcela novou tvář, která není spojena s politikou ve Washingtonu. A v neposlední řadě zvažuje kandidaturu i obhájce občanských práv Al Sharpton. I Demokratická strana má ale své "černé koně", které nelze podceňovat. Mezi nimi je například bývalý velitel sil NATO v Evropě Wesley Clark, senátoři Christopher Dodd a Joseph Biden či manželka bývalého prezidenta a senátorka za stát New York Hillary Clintonová.
</TEXT>
</DOC>
<DOC>
<DOCID>LN-20021217035</DOCID>
<DOCNO>LN-20021217035</DOCNO>
<DATE>12/17/02</DATE>
<TITLE>
Svědčit v Haagu v případu bývalé vůdkyně bosenských Srbů bude i exministryně zahraničí USA Madeleine Albrightová.
</TITLE>
<GEOGRAPHY>HAAG</GEOGRAPHY>
<TEXT>
Před Mezinárodním trestním tribunálem pro bývalou Jugoslávii včera začala poslední etapa procesu s bývalou prezidentkou samozvané Republiky srbské v Bosně Biljanou Plavšičovou. Slyšení má trvat tři dny a mezi přizvanými svědky jsou například někdejší zmocněnec OSN na Balkáně Carl Bildt, držitel Nobelovy ceny za mír Elie Wiesel či bývalá šéfka americké diplomacie Madeleine Albrightová. Plavšičová včera zopakovala své přiznání v jednom z bodů obžaloby - perzekuci, která je považována za zločin proti lidskosti a hrozí za ni doživotní trest. Bývalá vůdkyně bosenských Srbů ve svém prohlášení uvedla, že kryla zločiny, přehlížela rozsáhlé obviňování z porušování lidských práv a "ospravedlňovala etnické čistky nesrbského obyvatelstva". Ostatní body obžaloby byly hned po jejím říjnovém přiznání staženy. Biljana Plavšičová, přezdívaná "železná dáma", je nejvyšším z představitelů bosenských Srbů, který přiznal podíl na zvěrstvech páchaných během války v Bosně. Plavšičová byla nejdřív zástupkyní Radovana Karadžiče, později po něm převzala funkci prezidenta. Karadžić před spravedlností doposud uniká.
HAAG - Před Mezinárodním trestním tribunálem pro bývalou Jugoslávii včera začala poslední etapa procesu s bývalou prezidentkou samozvané Republiky srbské v Bosně Biljanou Plavšičovou. Slyšení má trvat tři dny a mezi přizvanými svědky jsou například někdejší zmocněnec OSN na Balkáně Carl Bildt, držitel Nobelovy ceny za mír Elie Wiesel či bývalá šéfka americké diplomacie Madeleine Albrightová. Plavšičová včera zopakovala své přiznání v jednom z bodů obžaloby - perzekuci, která je považována za zločin proti lidskosti a hrozí za ni doživotní trest. Bývalá vůdkyně bosenských Srbů ve svém prohlášení uvedla, že kryla zločiny, přehlížela rozsáhlé obviňování z porušování lidských práv a "ospravedlňovala etnické čistky nesrbského obyvatelstva". Ostatní body obžaloby byly hned po jejím říjnovém přiznání staženy. Biljana Plavšičová, přezdívaná "železná dáma", je nejvyšším z představitelů bosenských Srbů, který přiznal podíl na zvěrstvech páchaných během války v Bosně. Plavšičová byla nejdřív zástupkyní Radovana Karadžiče, později po něm převzala funkci prezidenta. Karadžić před spravedlností doposud uniká.
</TEXT>
</DOC>
<DOC>
<DOCID>LN-20021217036</DOCID>
<DOCNO>LN-20021217036</DOCNO>
<DATE>12/17/02</DATE>
<GEOGRAPHY>LONDÝN</GEOGRAPHY>
<TEXT>
Britský premiér Tony Blair se včera sešel se syrským prezidentem Bašárem Asadem, aby spolu dikutovali o Iráku. Diplomaté charakterizovali rozhovory jako konstruktivní, což je v jejich řeči označení pro jednání plné sporů, v němž však obě strany hodlají pokračovat. Blair potěšil Asada názorem, že je správné Sýrii zapojit do mezinárodní diplomacie. Británie naopak oceňuje, že Sýrie, která je jediným arabským státem v Radě bezpečnosti, nedávno hlasovala pro rezoluci 1441. Ta umožňuje Iráku zlikvidovat zbraně hromadného ničení před tím, než proti němu USA a Británie vytáhnou do války.
</TEXT>
</DOC>
<DOC>
<DOCID>LN-20021217037</DOCID>
<DOCNO>LN-20021217037</DOCNO>
<DATE>12/17/02</DATE>
<GEOGRAPHY>MONROVIA</GEOGRAPHY>
<TEXT>
Nejméně 50 lidí utonulo a několik desítek jich je pohřešováno poté, co se v sobotu v západoafrické Libérii potopila říční přepravní loď. Na její palubě se nacházelo 200 truchlících cestujících, kteří se vraceli z pohřbu místního oblíbeného fotbalisty. Počet obětí se nejspíše ještě zvýší. Podle údajů ze včerejšího večera se totiž podařilo zachránit pouze 15 lidí, těla ostatních se nalézt nepodařilo. Příčinou neštěstí bylo přetížení lodi, jejíž maximální kapacita je sto cestujících.
</TEXT>
</DOC>
<DOC>
<DOCID>LN-20021217038</DOCID>
<DOCNO>LN-20021217038</DOCNO>
<DATE>12/17/02</DATE>
<GEOGRAPHY>VATIKÁN</GEOGRAPHY>
<TEXT>
Vatikánské úřady včera vyslovily souhlas s novými regulemi, kterými se bude řídit americká odnož katolické církve v boji proti pedofilii. Tyto "normy", které především zdůrazňují nulovou toleranci vůči pedofilním duchovním, sice američtí biskupové přijali již v červnu, Vatikán však původní verzi norem odmítl jako nepřiměřenou a zmatenou.
</TEXT>
</DOC>
<DOC>
<DOCID>LN-20021217039</DOCID>
<DOCNO>LN-20021217039</DOCNO>
<DATE>12/17/02</DATE>
<TITLE>
USA: Zpráva Iráku je jeho poslední šancí. Zpráva Iráku, kterou ke svým zbrojním programům předal 7. prosince OSN, byla poslední šancí Bagdádu podřídit se požadavkům mezinárodního společenství. Prohlásil to včera Bílý dům s tím, že prezident George W. Bush se možná ke zprávě vyjádří do konce týdne. Poté, co Irák zprávu předložil, vyjádřili američtí a britští představitelé pochyby ohledně pravdivosti tohoto prohlášení k chemickým, biologickým a jaderným zbraním.
</TITLE>
<TEXT>
Kanada ratifikovala kjótský protokol. Kanadský premiér Jean Chrétien včera svým podpisem ratifikoval takzvaný kjótský protokol o snížení emisí skleníkových plynů ve světě. Tento krok významně zvýšil naději, že protokol vstoupí v budoucnosti v platnost, přestože jej odmítají uplatňovat USA. Aby začal platit, musí jej ratifikovat země vypouštějící dohromady do atmosféry 55 procent skleníkových plynů. Bez USA, které produkují třetinu, musí protokol podpořit většina ostatních rozvinutých zemí.
Chávezovi vojáci obsadili povstalecký tanker. Situace ve Venezuele, v jejíž metropoli Caracasu protestoval o víkendu asi milion lidí proti prezidentovi Hugu Chávezovi, se vyhrocuje. Na Chávezův rozkaz obsadili v neděli vojáci tanker Pilin León. Ten se připojil jako první ke generální stávce, která trvá ve Venezuele již déle než dva týdny a je symbolem odporu proti Chávezovi. Chávez o víkendu pohrozil, že je ochoten přistoupit k "jakémukoliv opatření povolenému ústavou", aby stávku ukončil.
</TEXT>
</DOC>
<DOC>
<DOCID>LN-20021217040</DOCID>
<DOCNO>LN-20021217040</DOCNO>
<DATE>12/17/02</DATE>
<GEOGRAPHY>LONDÝN</GEOGRAPHY>
<TEXT>
Žalostný pohled skýtá pobřeží Falklandských ostrovů, kde jsou vyplavovány tisíce mrtvých a umírajících tučňáků. Početnou populaci těchto mořských ptáků, jíž jsou ostrovy proslulé, zasáhla totiž záhadná pohroma. Pro katastrofu neměli do včerejšího večera ekologové jasné vysvětlení. Jednou z možných příčin je podle nich otrávení "rudým přílivem", který způsobuje přemnožení určitého typu mikroskopických mořských rostlin. Rudý příliv způsobuje podle expertů červený fytoplankton. Těmito drobounkými rostlinami se živí větší mořští živočichové, kteří koncentrují jejich toxiny ve svých tkáních. Když tyto živočichy potom jedí tučňáci ve větším počtu, mohou zemřít. Badatelé tak nyní odebírají vzorky z moře, aby zjistili případnou přítomnost toxické řasy. Falklandská populace tučňáků druhu Pygoscelis papua měla minulý rok na 115 000 jedinců. Je tak největší populací tohoto druhu na světě, představujíc asi 40 procent jeho celosvětové populace.
</TEXT>
</DOC>
<DOC>
<DOCID>LN-20021217041</DOCID>
<DOCNO>LN-20021217041</DOCNO>
<DATE>12/17/02</DATE>
<GEOGRAPHY>ROTTERDAM</GEOGRAPHY>
<TEXT>
Spojené státy postavily začátkem 90. let Severní Koreu před volbu: buď zastavíte provoz v jaderné elektrárně, kde může být produkováno plutonium do atomových bomb, anebo vám toto zařízení sami zničíme. Vyplývá to z řeči, kterou v neděli pronesl bývalý americký prezident Bill Clinton před nizozemskými obchodníky v Rotterdamu. "Dokonce jsme připravili plány na útok proti Severní Koreji a zničení jejích reaktorů. Řekli jsme jim, že pokud svůj atomový program neukončí, tak zaútočíme," prohlásil Clinton. Podle něj měla Severní Korea v úmyslu vyrábět šest až osm jaderných bomb ročně. Nebezpečí nespočívalo pouze v tom, že by získala atomové nálože do svého arzenálu, ale že by je mohla vyvážet ven. "Nechcete přece, aby Severní Korea vyráběla bomby a prodávala je tomu, kdo nabídne nejvíc," dodal Clinton. Bývalý americký prezident neupřesnil, kdy se útok na severokorejská jaderná zařízení plánoval, uvedl pouze, že to bylo během jeho prvního funkčního období. Nejspíš tedy šlo o období 1992 - 1994. Právě v roce 1994 totiž Washington a Pchjongjang uzavřely dohodu, na jejímž základě byl provoz v severokorejské jaderné elektrárně Jongpjon zastaven. USA na oplátku přislíbily, že KLDR pomohou s výstavbou moderních atomových zařízení, u nichž nehrozí zneužití k vojenským účelům, a do jejich zprovoznění budou severokorejskému režimu dodávat 500 000 tun topného oleje ročně. Clinton podrobnosti událostí z první poloviny 90. let odhalil v době, kdy mezi USA a KLDR vypukla další "jaderná" krize. Severní Korea totiž nedávno přiznala, že pokračuje ve vývoji nukleárních zbraní, a oznámila, že obnoví provoz v uzavřené jaderné elektrárně. USA mezitím zastavily dodávky topného oleje. Obě strany zatím trvají na mírovém řešení situace.
</TEXT>
</DOC>
<DOC>
<DOCID>LN-20021217042</DOCID>
<DOCNO>LN-20021217042</DOCNO>
<DATE>12/17/02</DATE>
<TITLE>
Ministerstva musí na zvýšení platů ušetřit
</TITLE>
<TEXT>
Mzdy ve státní sféře by se podle ministra práce a sociálních věcí Zdeňka Škromacha měly od ledna zvýšit o sedm procent. Pro státní rozpočet pak platí jednoduché pravidlo: co procento, to miliarda. Suma sumárum by se měli Čechům úředníci o sedm miliard prodražit. Pracovitostí, úslužností, zdvořilostí a ochotou být vždy při ruce jsou přece české "klotové rukávy" pověstné! Není tedy jistě nikdo, kdo by jim pořádný mzdový nárůst nepřál. Zvlášť v kontextu velmi nízké inflace, se kterou se počítá i v průběhu příštího roku. A růst reálných mezd bude nabírat na obrátkách. To se to bude 850 tisícům státních zaměstnanců napřesrok zase pěkně utrácet. Mince má ovšem i svůj rub. Objektivně vzato nejsou Škromachovy argumenty tak úplně od věci. Zoufalá kvalita tuzemských úředníků jde podle něj ruku v ruce s jejich zoufale nízkými platy. Kvalitní lidé odcházejí za vyšší mzdou jinam. A pokud je chce stát udržet, musí je zaplatit. Na jedné misce vah tak leží katastrofální stav státních financí a na druhé, neméně katastrofální podoba státního úředního aparátu. Ministerstvo financí řeklo razantní ne jakémukoli navýšení státního rozpočtu. Miliardy navíc na platy "svých lidí" si tak musí najít každý resort sám. Bude zajímavé pozorovat, jestli se potřebné peníze dají ušetřit stejně suverénně, jako se rojí pokusy pustit státní kase žilou.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021217043</DOCID>
<DOCNO>LN-20021217043</DOCNO>
<DATE>12/17/02</DATE>
<TITLE>
Postaví se Bushovi opravdu silný soupeř?
</TITLE>
<TEXT>
Všichni kandidáti Demokratické strany, kteří prohráli v listopadových amerických volbách, měli něco společného s osobou bývalého prezidenta Billa Clintona. Včerejší oznámení Ala Gorea, že se nehodlá v roce 2004 ucházet o prezidentský úřad, je tak možné chápat jako definitivní tečku za Clintonovou érou. Největší úleva je to zřejmě pro samotného Gorea. Tento inteligentní a odvážný politik totiž působil dojmem člověka, který není permanentně ve své kůži. Sledovat jeho opakované veřejné proměny v nového, "teď už konečně autentického" Gorea bylo utrpením. Od amerického prezidenta se nečeká ani tak zvládání detailů, jako spíše klidné a přesvědčivé vedení. A právě proto je dobře, že je dnes v Bílém domě Bush. Goreovo včasné prohlášení je ale velmi důležité pro jeho domovskou stranu. Rozvázal ruce těm demokratickým politikům, kteří mohou mít proti Bushovi větší šanci, ale dosud je svazovala stranická loajalita. Demokratická strana se momentálně probírá z těžké kocoviny po velké clintonovské party. Už za dva roky ale může být všechno jinak. V roce 1990 se zdání neporazitelnosti Bushe seniora rozrostlo do takových rozměrů, že demokratické "těžké váhy" vůbec nekandidovaly, a nominaci tak získal mladý guvernér z Arkansasu - Bill Clinton. Tuhle historii zná ale Bush junior velmi dobře. Americkou politiku teď v každém případě čekají velmi zajímavé časy.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021217044</DOCID>
<DOCNO>LN-20021217044</DOCNO>
<DATE>12/17/02</DATE>
<TITLE>
Výplatní pásky by mohly být "pravdivější"
</TITLE>
<TEXT>
Předseda poslaneckého klubu ODS Vlastimil Tlustý má v úmyslu postarat se o lepší informovanost zaměstnanců. Chce, aby na svých výplatních páskách viděli, kolik "skutečně" platí státu. Dnes se dovědí jen o částkách, které jim stát bere z jejich mzdy. Pokud by Tlustého návrh zákonodárnými sbory prošel, mohl by se každý zaměstnanec na vlastní oči přesvědčit, kolik si za něj stát měsíčně vybere ještě od jeho zaměstnavatele. Návrh lze jen stěží považovat za revoluční, jde spíš o administrativní opatření. Na současném stavu by nic neměnil, jen ODS by pravděpodobně získala víc lidí pro myšlenku snížení daní. Koho by při četbě výplatní pásky neobcházely mdloby? Sněmovnou by návrh projít mohl, pan poslanec se totiž "shodou okolností" trefil do volebního programu Unie svobody. Ta ještě před volbami chtěla totéž, co dnes předkládá Vlastimil Tlustý. ČSSD by svému koaličnímu partnerovi nemusela klást překážky v tak "marginální" věci, jakou je lepší informování občanů v zaměstnaneckém poměru. Pokud ovšem sociálním demokratům nebude vadit, že většina těch, kteří přerozdělování sponzorují, začne zcela logicky uvažovat, zda je opravdu nezbytně nutné, aby stát tolik vybíral. O tom, že i ČSSD dovede škrtat v oblasti výdajů, se přesvědčujeme v posledních dnech. Pokud se většina zaměstnanců rozhodne vzít si z poslanců příklad, může se stát, že letošní vítězství ČSSD ve volbách bude zároveň i poslední.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20021217045</DOCID>
<DOCNO>LN-20021217045</DOCNO>
<DATE>12/17/02</DATE>
<TITLE>
Nový šéf ODS Topolánek zatím zachovává Klausovo negativistické ladění
</TITLE>
<TEXT>
Historie se opakuje, tentokrát nečekaně brzy. Je to pár týdnů, co se zvedlo nadšení nad kandidaturou Evžena Tošenovského na místo předsedy ODS. V Klausově straně, ale hlavně mimo ni, byla vyzdvihována Tošenovského schopnost "jiného stylu komunikace", kterou Klaus a lidé z jeho okolí nedisponují. Nadšení rychle opadlo, neboť Tošenovský zbaběle vycouval. Z jeho vystupování přitom bylo od začátku zřejmé, že se od Klause v podstatě v ničem důležitém neliší. Nebyla to jen nápadná shoda slovníku, nýbrž i ideový obsah, který se s tím předsedovým překrýval víc, než je u pokračovatele tradice zdrávo.
</TEXT>
<HEADING>
Human design, human action
</HEADING>
<TEXT>
Podobný obraz se začíná objevovat i nyní, po zvolení Mirka Topolánka. Z ODS i z tábora možných budoucích partnerů se ozývá optimistický hlas. Topolánek je otevřenější, nechová si staré bolístky, myslí na budoucnost... Čím ale Topolánek vyvolává takové naděje? Tím, že si s Klausem nerozuměl, že se s ním i přel? To je dost málo. Zatím to ovšem vypadá, že nic jiného Topolánek nenabízí. Stačí si jen zopakovat, co vlastně na kongresu ODS řekl. Mirek Topolánek volá po obraně "svobody a kapitalismu" a k tomu neoriginálně dodává "blood, sweat and tears", tedy "krev, pot a slzy", a v anglických aluzích pokračuje. ODS podle něj nikdy nebyla "human design", nýbrž "human action". Přirozené hnutí naplňující společenskou poptávku. A v tomto směru také musí pokračovat, jenom to chce zlepšit komunikaci. Jinými slovy: chyba, kvůli níž se ODS stěhovala do opozičních lavic, se neskrývá uvnitř ODS, ani na straně náladové společnosti. Na vině jsou spíše komunikační kanály. Human action potřebuje nový mediální human design. Topolánek přiznal strnulost, používání překonaných receptů, ani na chvíli ale nezapochyboval o tom, že zavedená ideologie "klausismu" je správná. Klausismus bez Klause bude trochu jiný navenek, ve své zarputile ideologické podstatě se však nezmění. Podle Topolánka je právě tohle jediná cesta, jak se vyhnout osudu britských konzervativců, kteří po odchodu Margaret Thatcherové přišli i o politický základ, na němž se dalo stavět. Thatcherová jako příklad výborně sedí, i když v poněkud jiném smyslu. Britští konzervativci se nedostali do politického autu proto, že by se odklonili od myšlení Železné lady. Příčinou byla neschopnost účelně reagovat na ekonomicko-politické změny v době globálního kapitalismu. Thatcherová, jak potvrzuje i její poslední kniha Státnictví (Statecraft), nabízela návrat do minulosti a snaha nového vedení o nalezení ještě přijatelně konzervativního modu vivendi byla zoufale jalová.
</TEXT>
<HEADING>
Říkat ne nás baví
</HEADING>
<TEXT>
Občanská demokratická strana se tomuto modelu velmi podobá. Topolánkova vize prosazování staré ideologie novými prostředky není ani o fous přesvědčivější. Stačí připomenout Topolánkovu rozporuplnost, dobře čitelnou v jeho kongresových projevech. Nový šéf ODS volá po důkladném a poctivém promýšlení 90. let, doby nejhorečnější transformace, kdy ODS udávala rytmus a směr. Jedním dechem ale přidává připravený závěr požadované analýzy, když delegáty spravuje o "naší (ODS) unikátní, pozitivní a dominantní, nicméně našimi soupeři ostře a nevybíravě napadané roli v tomto období". Stejně toporně se Topolánek připojil i k nevěcné kritice Evropské unie, viz nic neříkající emotivní formulace v závěrečném usnesení kongresu - "ODS konstatuje, že podmínky vstupu ČR a EU vyjednané současnou a minulou vládou jsou pro naši zemi nedůstojné a ponižující." Topolánkovo trvání na Klausově "vtipné" charakteristice vlády ČSSD jako Špidlolandu je už jen anekdota na dokreslení. Ve vystupování Mirka Topolánka zkrátka zůstává příliš mnoho starého negativistického tónu, který ODS dlouhodobě poškozuje ze všeho nejvíc. Na kongresu to velmi přesně pojmenoval Jaroslav Zvěřina. ODS se v jeho projevu předvedla jako uzavřená, sebestředná, negativistická strana, uhranutá vlastní neomylností. Strana, kde se málo diskutuje, kde se nehledá, nemyslí, nýbrž sahá po starých prefabrikátech a ke všemu se zbytečně hrotí názory, ať už na EU ("Uchazeč o členství v elitním klubu asi nekoná nejlépe, když ten klub setrvale kritizuje"), nebo na ČSSD ("zbytečně jsme nevýraznému socialistovi Špidlovi přidávali na významu"). Zvěřina tak jako jediný jasně naznačil možnost skutečně změny. Otázka, proč s tím přišel až teď, není důležitá. Mirek Topolánek bude potřebovat inspiraci, a Jaroslav Zvěřina mu ji nabízí. Klaus, nebo Zvěřina? Otázka, jejíž řešení povede ODS "vstříc novému osudu". Topolánkův přehnaný důraz na starý dobrý klausismus naznačuje, že "nový začátek", o němž mluví čerstvý šéf ODS, nezačíná teď a tady, ale opět v mytické době, v první polovině 90. let minulého století. Cesta britských konzervativců je stále otevřená.
Občanská demokratická strana se tomuto modelu velmi podobá. Topolánkova vize prosazování staré ideologie novými prostředky není ani o fous přesvědčivější. Stačí připomenout Topolánkovu rozporuplnost, dobře čitelnou v jeho kongresových projevech. Nový šéf ODS volá po důkladném a poctivém promýšlení 90. let, doby nejhorečnější transformace, kdy ODS udávala rytmus a směr. Jedním dechem ale přidává připravený závěr požadované analýzy, když delegáty spravuje o "naší (ODS) unikátní, pozitivní a dominantní, nicméně našimi soupeři ostře a nevybíravě napadané roli v tomto období". Stejně toporně se Topolánek připojil i k nevěcné kritice Evropské unie, viz nic neříkající emotivní formulace v závěrečném usnesení kongresu - "ODS konstatuje, že podmínky vstupu ČR a EU vyjednané současnou a minulou vládou jsou pro naši zemi nedůstojné a ponižující." Topolánkovo trvání na Klausově "vtipné" charakteristice vlády ČSSD jako Špidlolandu je už jen anekdota na dokreslení. Ve vystupování Mirka Topolánka zkrátka zůstává příliš mnoho starého negativistického tónu, který ODS dlouhodobě poškozuje ze všeho nejvíc. Na kongresu to velmi přesně pojmenoval Jaroslav Zvěřina. ODS se v jeho projevu předvedla jako uzavřená, sebestředná, negativistická strana, uhranutá vlastní neomylností. Strana, kde se málo diskutuje, kde se nehledá, nemyslí, nýbrž sahá po starých prefabrikátech a ke všemu se zbytečně hrotí názory, ať už na EU ("Uchazeč o členství v elitním klubu asi nekoná nejlépe, když ten klub setrvale kritizuje"), nebo na ČSSD ("zbytečně jsme nevýraznému socialistovi Špidlovi přidávali na významu"). Zvěřina tak jako jediný jasně naznačil možnost skutečně změny. Otázka, proč s tím přišel až teď, není důležitá. Mirek Topolánek bude potřebovat inspiraci, a Jaroslav Zvěřina mu ji nabízí. Klaus, nebo Zvěřina? Otázka, jejíž řešení povede ODS "vstříc novému osudu". Topolánkův přehnaný důraz na starý dobrý klausismus naznačuje, že "nový začátek", o němž mluví čerstvý šéf ODS, nezačíná teď a tady, ale opět v mytické době, v první polovině 90. let minulého století. Cesta britských konzervativců je stále otevřená.
</TEXT>
</DOC>
<DOC>
<DOCID>LN-20021217046</DOCID>
<DOCNO>LN-20021217046</DOCNO>
<DATE>12/17/02</DATE>
<TITLE>
Ad LN 5. 12.: Rád bych si uchoval soukromí
</TITLE>
<TEXT>
Herec ND Jiří Štěpnička povýšeně zkritizoval monografii Jindřicha Černého o Jiřině Štěpničkové. Vyplývá prý z ní, že "mámu vůbec neznal" (v čem, jak, soukromě? - to nám herec už nepoví). Z mé osoby pak udělal příklad člověka ("kdekdo"), který píše o kauze jeho matky, ačkoli o ní nic neví. Nevím, odkud ví, že nevím: je ale dost pravděpodobné, že Jiří Štěpnička ví něco, co nevím já. Ví - a nepoví. Klidně ale od boku, pistolnicky, bez jediného argumentu odstřelí: 1) jednu z nejlepších monografií, jaká kdy byla v Čechách napsána, 2) člověka ("kdekoho"), který se na tuto práci vždy výslovně odvolával a který prostudoval k dané kauze snad všechny dostupné materiály a který nemůže za to, že se všechny rozhodující dokumenty, včetně textu osudné rezoluce, o níž existuje tolik nepřímých důkazů, péčí komunistů ztratily. Proto tímto prosím Jiřího Štěpničku, ví-li co nového ke kauze, aby to laskavě sdělil, a nechce-li (což je jeho svaté právo), aby alespoň bez jediného argumentu neosočoval ty, kteří se snaží vnést trochu světla do temné minulosti. Dělají-li v něčem chyby, nechť je pojmenuje a napraví, a budu první, kdo to přivítá, neboť pravda, jak říká Montaigne, by neměla být soukromým majetkem jednoho či druhého, ale všech.
</TEXT>
</DOC>
<DOC>
<DOCID>LN-20021217047</DOCID>
<DOCNO>LN-20021217047</DOCNO>
<DATE>12/17/02</DATE>
<TITLE>
Ad LN 11. 12.: Češi se dočkali slev již před Vánoci
</TITLE>
<TEXT>
Zvýšené tržby o desítky procent, žně prodejců, vyšší objemy nákupů na splátky. Články z minulých dnů v LN. Jaký dojem si z nich udělá běžný čtenář? Že obchodníkům rapidně vzrostly předvánoční tržby, že se všem vede dobře a nákupní horečka zaplavila Českou republiku. Realita je ale jiná. Normálním obchodům tržby nerostou, naopak. Vím, o čem píšu, mám svou zkušenost se třemi obchody, specializujícími se na prodej a servis jízdních kol. Pokles je propastný, protože zákazníci zcela změnili své zvyklosti. Tato změna spočívá v tom, že zákazníci nakupují čím dál častěji v obrovských obchodních řetězcích. Navíc se nakupuje vše, co je vidět. Telefony, počítače na hraní a podobné hlouposti, které tahají peníze z kapes, a na věci potřebné (eventuálně zdraví prospěšné a ke zdravému životnímu stylu náležející) potom nezbývají peníze. Tedy nastal odliv zákazníků z běžných malých kamenných obchodů do nevábných obrovských hangárů. Tam něco určitě najdeme, tam nás něco napadne, abychom měli dárek pod stromeček. Svátky konzumu a přetechnizovaného životního stylu mohou začít. Nastražme uši - pod stromečky to bude zvonit, hrát, pípat. Já bych si přál... ticho.
</TEXT>
</DOC>
<DOC>
<DOCID>LN-20021217048</DOCID>
<DOCNO>LN-20021217048</DOCNO>
<DATE>12/17/02</DATE>
<TITLE>
Ad LN 14. 12.: Marvanová chce prosadit přímou volbu prezidenta
</TITLE>
<TEXT>
Téměř každý (jde jen o finance) má možnost koupit si více knih než jednu. Když mezi dvěma, třemi či pěti knihami, co si tento každý koupí, je jedna zastoupena nejčastěji - máme tady bestseller. Proč nezvolit podobný systém i v blížících se prezidentských volbách, zvláště v souvislosti s nynější aktivitou Hany Marvanové v tomto směru (stačila by jen pružná reakce parlamentu). Pokud se přece jen podaří prosadit přímou volbu, budeme mít jedinečnou možnost zvolit si kandidáta, kterého bude chtít naprosto objektivně většina národa. Úplně stačí umožnit označit na jediném volebním lístku (úspora papíru) se seznamem kandidátů jednoho až tři adepty na tuto funkci, a vítězem bude ten, koho dá nejvíce voličů na medailové pozice. Tedy kandidát všeobecně nejpřijatelnější, navíc zvolený bez ohledu na politické obchody. Výhodou navrhovaného systému je i to, že pokud ještě platí, že jsme národem čtenářů a sportovců, tak ho pochopí téměř každý volič. A proč ještě ke všemu nezískat jedno absolutní světové prvenství v tak zásadní věci, jako jsou opravdu objektivní volby.
</TEXT>
</DOC>
<DOC>
<DOCID>LN-20021217049</DOCID>
<DOCNO>LN-20021217049</DOCNO>
<DATE>12/17/02</DATE>
<TITLE>
Ad LN 11. 12.: Deportovaní Slováci žádají odškodnění
</TITLE>
<TEXT>
V článku se píše o tzv. deportovaných Slovácích požadujících v blíže neurčeném počtu odškodnění za deportaci 43 546 osob z jižního Slovenska po druhé světové válce (zdroj ČTK). Tato informace mě velmi překvapila, protože ačkoliv žiji v prostředí české kotliny prakticky nepřetržitě od roku 1939, dovídám se o tomto fenoménu poprvé. Na rozdíl od českých Němců však, doufám, nebyli oni deportovaní Slováci postiženi žádným svévolným zabíjením při tzv. deportaci. Neměl bych nic proti tomu, kdybychom se o této kapitole krátkých československých dějin dověděli něco bližšího.
</TEXT>
</DOC>
<DOC>
<DOCID>LN-20021217050</DOCID>
<DOCNO>LN-20021217050</DOCNO>
<DATE>12/17/02</DATE>
<TITLE>
Ad LN 14. 12.: To nejlepší z Václava Klause
</TITLE>
<TEXT>
Václav Klaus se dopustil minimálně tří fatálních hříchů, které se v pseudodemokratické společnosti bohužel nepovažují za smrtelné: 1) Deklasoval a deformoval pravicové myšlenky, dříve než se zde vůbec mohly rozvinout. 2) Bankovním socialismem zatížil každého občana několika desítkami tisíc dluhů a umožnil rozvoj mafiánského kapitalismu. 3) Klausovo arogantní chování, narcismus a paranoidní hledání nepřítele v každém, kdo není jeho obdivovatel, se bohužel staly vzorem i pro řadu nekomunistů, kteří se dostali do vedoucích funkcí. Poškození této společnosti "klausismem" je tedy mnohem závažnější, než se mnozí domnívají. Léčba Vladimírem Špidlou ale bohužel není to pravé ořechové.
</TEXT>
</DOC>
<DOC>
<DOCID>LN-20021217051</DOCID>
<DOCNO>LN-20021217051</DOCNO>
<DATE>12/17/02</DATE>
<TITLE>
Ad LN 13. 12.: Opravdový znalec soudcem
</TITLE>
<TEXT>
Můj názor na to, že exministr Kužvart byl v mnoha případech velice loajální s ne toho hodnými podřízenými, je správný. Chybně jsem ale ve svém příkladu interpretoval odpovědnost vedoucího pracovníka Správy CHKO, to mně i čtenářům vysvětlil Vojtěch Kotecký (za což mu děkuji). Za to, že jsem jmenoval Františka Pelce v kontextu se Šumavou, což jeho přímou pracovní náplní nebylo, se jmenovanému omlouvám. Je tu však jedno ale. Nebyl jsem to totiž já, kdo psal nikoli s cílem vysvětlit, ale právě poškodit. František Pelc zmeškal příležitost, kdy mohl prokázat citlivý a slušný přístup ke kritice, které se mohl snadno bránit. Zvolil bulvární reakci, která je mu asi bližší, a "předvedl se". Nevybral jsem si dobrý příklad. Upozornit jsem měl spíš na to, jak vlastně úřad, jehož ředitelem pan Pelc byl, vznikl. Způsob Pelcovy reakce by měl být, nezávisle na původním textu o slušnosti jako chybě, varováním pro současného ministra.
</TEXT>
</DOC>
<DOC>
<DOCID>LN-20021217052</DOCID>
<DOCNO>LN-20021217052</DOCNO>
<DATE>12/17/02</DATE>
<TITLE>
Budou soudy znovu diskriminovat odpírače vojny z dob soudruha Čepičky?
</TITLE>
<TEXT>
S rehabilitacemi bývalých politických vězňů komunistického režimu si česká polistopadová justice (až na výjimky, jakou byl známý případ bratří Mašínů anebo některé pokusy o zachování takzvaných zbytkových trestů) vcelku pospíšila. Splnila tak úkol, který jí byl zadán společností, a trochu si tím napravila reputaci, pošramocenou půlstoletím ochotného posluhování každému režimu. Určitou roli tu sehrály i osobní důvody, neboť mnozí soudci si tak v očích veřejnosti vylepšili zatížený rejstřík. Na jednom z úseků rehabilitací se ale vyřizování případů vleče a zadrhává - leckdy až dodnes. Týká se to bývalých odpíračů vojenské služby v komunistické armádě, které režim posílal na léta za mříže a ostnaté dráty, mnohé z nich i víckrát za sebou. Naprostá většina těchto odpíračů náležela k Svědkům Jehovovým, což byla v očích totalitní justice přitěžující okolnost. Režim tuto náboženskou obec považoval za "sektu řízenou ze zahraničí", ze Západu. Odmítal proto na její příslušníky vztahovat "svobodu vyznání", která i v stalinistickém Československu existovala aspoň na papíře; pojem "svobody svědomí" vymizel úplně.
</TEXT>
<HEADING>
Neúspěšná "převýchova"
</HEADING>
<TEXT>
Případy odpíračů jsou si navzájem značně podobné: mladí povolanci odmítali po nástupu do kasáren převzít uniformu a zbraň a přísahat věrnost komunistickému režimu. Za to se s nimi zacházelo jako s protistátními zločinci, byli odsuzováni k několikaletým trestům a často posíláni do uranových dolů. V zimě 1950/51 soustředila správa českých koncentráků několik desítek těchto mladých lidí na jáchymovském táboře Eliáš I, kde mělo dojít k jejich kolektivní "převýchově". Asi patřím k posledním pamětníkům těchto neblahých dějů, považuji proto za svou povinnost potvrdit, že se na lágru s těmito mladými vězni, z nichž většina pocházela z Moravy, zacházelo brutálně a nelidsky. Jejich morálku ale nedokázala zlomit ani sadistická šikana, hlad, mráz, nekonečné nástupy, ani týrání v bunkrech. Vzpírali se fárat do šachty a těžit uran pro atomové bomby, stejně důsledně ale odmítali i jakékoli práce na povrchu dolů. Když po několika týdnech zcela selhaly všechny donucovací prostředky, osvěťák rezignoval a rozdal jim lopaty a krumpáče, aby pro ostrahu tábora vybudovali volejbalové hřiště. Chlapci i to odmítli a nářadí se ani nedotkli. "Říkáte, že vám vaše náboženství zakazuje pracovat pro válku. Copak je volejbalové hřiště pro válku?!" řval na ně velitel tábora. Odpověď zněla: "Volejbalové hřiště je pro vás. A vy jste pro válku." Naprosto selhaly také pokusy velení tábora poštvat proti odpíračům ostatní vězně, z nichž ne všichni byli političtí. Statečnost "sektářů" budila obecný respekt, zvedala morálku i ostatním vězňům, kteří se s nimi začali stále zřetelněji solidarizovat. Asi proto pak byli všichni odpírači odvezeni zpět do pevných věznic: jáchymovský pokus o jejich "převýchovu" ztroskotal.
</TEXT>
<HEADING>
O metály nejde
</HEADING>
<TEXT>
Lidem, o nichž hovořím, bylo tehdy v průměru kolem dvaceti, dvaadvaceti let. Dnes je jim tudíž pár roků před sedmdesátkou, a mnozí z nich už nežijí. Tím smutnější je, že jim někteří soudci dodnes odpírají rehabilitaci a odškodnění za utrpěné křivdy. Ústavní soud rozhodl v roce 1998, že odpor Svědků Jehovových v padesátých letech "nebyl úmyslný trestní čin", rozsudky nad nimi byly v rozporu s principy demokracie, a mají se tedy zrušit. Tímto verdiktem se pak v 56 případech řídil i Nejvyšší soud. Pouze jeden jeho senát vedený dr. Púrym rehabilitace zarputile odmítal. Aby jurisdikce byla sjednocena, svolal Nejvyšší soud tzv. velký senát. Jeho devět členů se 17. října přidalo na stranu Púryho a zamítlo stížnost ministra spravedlnosti ve věci odpírače Vladimíra Waise. V tisku se objevily zprávy, že napříště Nejvyšší soud už nebude vycházet vstříc odpíračům vojny z náboženských důvodů žádajícím rehabilitaci. Dvě vrcholné soudní instance České republiky - soudy Ústavní a Nejvyšší - se tak octly v ostré rozepři, kterou týdeník Respekt přiléhavě nazval "válkou soudců". Podle koho se teď mají orientovat soudci okresních soudů? Odpověď je jasná - dala ji nynější místopředsedkyně Ústavního soudu JUDr. Eliška Wagnerová v roce 1999, když ještě sama byla předsedkyní Nejvyššího soudu: "Dobrovolné respektování nálezů Ústavního soudu ČR je samotnou esencí ústavního státu." (LN 12. 2. 1999) Odpírači vojny za nejtemnějších padesátých let osvědčili to, čemu se ve vojenské mluvě říká hrdinství před nepřítelem. Řády za to neočekávají, avšak jejich rychlá a úplná rehabilitace by měla být samozřejmým požadavkem zdravého právnío i mravního vědomí.
Lidem, o nichž hovořím, bylo tehdy v průměru kolem dvaceti, dvaadvaceti let. Dnes je jim tudíž pár roků před sedmdesátkou, a mnozí z nich už nežijí. Tím smutnější je, že jim někteří soudci dodnes odpírají rehabilitaci a odškodnění za utrpěné křivdy. Ústavní soud rozhodl v roce 1998, že odpor Svědků Jehovových v padesátých letech "nebyl úmyslný trestní čin", rozsudky nad nimi byly v rozporu s principy demokracie, a mají se tedy zrušit. Tímto verdiktem se pak v 56 případech řídil i Nejvyšší soud. Pouze jeden jeho senát vedený dr. Púrym rehabilitace zarputile odmítal. Aby jurisdikce byla sjednocena, svolal Nejvyšší soud tzv. velký senát. Jeho devět členů se 17. října přidalo na stranu Púryho a zamítlo stížnost ministra spravedlnosti ve věci odpírače Vladimíra Waise. V tisku se objevily zprávy, že napříště Nejvyšší soud už nebude vycházet vstříc odpíračům vojny z náboženských důvodů žádajícím rehabilitaci. Dvě vrcholné soudní instance České republiky - soudy Ústavní a Nejvyšší - se tak octly v ostré rozepři, kterou týdeník Respekt přiléhavě nazval "válkou soudců". Podle koho se teď mají orientovat soudci okresních soudů? Odpověď je jasná - dala ji nynější místopředsedkyně Ústavního soudu JUDr. Eliška Wagnerová v roce 1999, když ještě sama byla předsedkyní Nejvyššího soudu: "Dobrovolné respektování nálezů Ústavního soudu ČR je samotnou esencí ústavního státu." (LN 12. 2. 1999) Odpírači vojny za nejtemnějších padesátých let osvědčili to, čemu se ve vojenské mluvě říká hrdinství před nepřítelem. Řády za to neočekávají, avšak jejich rychlá a úplná rehabilitace by měla být samozřejmým požadavkem zdravého právnío i mravního vědomí.
</TEXT>
</DOC>
<DOC>
<DOCID>LN-20021217053</DOCID>
<DOCNO>LN-20021217053</DOCNO>
<DATE>12/17/02</DATE>
<TITLE>
Stane se občas, že po přečtení výsledku soudního procesu v denním tisku nevěřícně kroutím hlavou, ihned se však chlácholím, že bez pečlivého prostudování spisu nemohu dělat unáhlené závěry. Rychlý úsudek však může mít i něco do sebe, to je zřejmé, zvláště pokud si uvědomíme, kolik let se může v soudním procesu jednoduchá kauza táhnout. Když jsem před několika lety přišel z jiného oboru do justice, pochopil jsem, že používání školních pouček a pravidel naučených bez praktické aplikace je zcela běžným postupem. Počáteční nevěřícný úžas se postupem času změnil v naprostou bezmocnost. Jeden příklad za všechny: Jak například jednoduše a srozumitelně vysvětlit matce nezletilého dítěte, která se po rozvodu přestěhuje do jiného okresu a podá na nejbližším soudu návrh na úpravu výživného, že komunikace mezi tímto a původním spádovým soudem trvá řadu zbytečných měsíců a někdy i let? V této situaci nelze ovšem soudcům nic vytknout, neboť ti vydávají každý svá nuceně formální usnesení. Ta pak po řadě komplikovaných, četných a formálních doručování nakonec vyústí v samotný kýžený proces o úpravu výživného. Účelem tohoto zdlouhavého procesu je, aby se věc dostala ze soudu, kam byla podána, k soudu původnímu a tento onu původní věc zase vrátil prvnímu. Jen naprostý zasvěcenec rozumí tomu, oč běží v kaskádě zbytečných usnesení. Jen zasvěcený ví, jak celá věc nevyhnutelně dopadne. Advokátovi, který má své klientce vysvětlit zdlouhavý a zbytečný proces vylitý z břehů logiky, rozhodně není co závidět.
</TITLE>
<HEADING>
Provozní slepota
</HEADING>
<TEXT>
Z vlastní iniciativy jsem se zkusil zeptat několika posluchačů právnické fakulty, zda by našli jednoduché administrativní opatření, které by vyloučilo nezbytné procesní obstrukce. Téměř bez výjimky každý vytvořil svou vlastní tvořivou (jenže hypotetickou) legislativní iniciativu. Při střídání ministrů spravedlnosti a zákonodárců jsem mimo jiné čekal, že snad konečně přijde nějaká jednoduchá iniciativa, která by podobné průtahy odstranila. Ujišťuji nezasvěcené, že v tomto ohledu je soudce naprosto bezmocný. Současný politický požadavek totiž zní: legislativně administrativními opatřeními pomalé a líné soudce stimulovat, na popsanou zdlouhavost je tak i rychlý a pilný soudce krátký. Neschopnost odborníka vidět chybu je ve složitých technických provozech nazývána provozní slepotou a mladí technici si podávají v těchto případech návrh na "zlepšovák". Nejsem mladý technik, ale mám chuť navrhnout ministerstvu spravedlnosti pár "zlepšováků". Advokáty, soudce i zasvěcenou veřejnost by jich jistě také několik napadlo.
Z vlastní iniciativy jsem se zkusil zeptat několika posluchačů právnické fakulty, zda by našli jednoduché administrativní opatření, které by vyloučilo nezbytné procesní obstrukce. Téměř bez výjimky každý vytvořil svou vlastní tvořivou (jenže hypotetickou) legislativní iniciativu. Při střídání ministrů spravedlnosti a zákonodárců jsem mimo jiné čekal, že snad konečně přijde nějaká jednoduchá iniciativa, která by podobné průtahy odstranila. Ujišťuji nezasvěcené, že v tomto ohledu je soudce naprosto bezmocný. Současný politický požadavek totiž zní: legislativně administrativními opatřeními pomalé a líné soudce stimulovat, na popsanou zdlouhavost je tak i rychlý a pilný soudce krátký. Neschopnost odborníka vidět chybu je ve složitých technických provozech nazývána provozní slepotou a mladí technici si podávají v těchto případech návrh na "zlepšovák". Nejsem mladý technik, ale mám chuť navrhnout ministerstvu spravedlnosti pár "zlepšováků". Advokáty, soudce i zasvěcenou veřejnost by jich jistě také několik napadlo.
</TEXT>
</DOC>
<DOC>
<DOCID>LN-20021217054</DOCID>
<DOCNO>LN-20021217054</DOCNO>
<DATE>12/17/02</DATE>
<TITLE>
Tomu seriálu je už přes čtvrt století. Prima jej opakuje a z hlediska sledovanosti se jí tento tah zdařil. Mezi diváky se ovšem najdou i pozorovatelé. Ti sledují Ženu za pultem se zvláštním druhem zvědavosti. Chtějí vědět, jak a čím přitahovaly Dietlovy seriály diváky, co jim dávaly a jak je ovlivňovaly. Otázka přitažlivosti se však dávno zodpověděla sama, a to srovnáním se současnými dováženými seriály, které jsou vzdáleny našemu prostředí i problémům. Jinak je to ovšem se způsobem ovlivňování. Ten není dodnes zcela ujasněn. A lze se důvodně domnívat, že chování nás obyvatel, "lidu", ovlivnily právě tyto seriály. Žena za pultem je seriál zdánlivě zcela apolitický. Osobní problémy protagonistů se ovšem odehrávají v prostředí, které nese zřejmou pečeť spontánního optimismu brigád socialistické práce, a předsudky z třídní společnosti mají hrdinové seriálu jen proto, aby divákům nepřipadali příliš andělští. To vše jsou z velké části podprahové prvky, pro pozorovatele tedy nic nového. Teprve poslední epizoda ("říjen") přinesla nové poznatky. V houšti výlučně osobních problémů a citových vztahů (milenecký trojúhelník, poměr rodičů k čerstvě dospělým dětem), si tentokrát už hlavní postavy příběhu samy nevystačí.
</TITLE>
<HEADING>
Přehnaná služebnost
</HEADING>
<TEXT>
Pochopitelně, tak je to i v životě, člověk potřebuje někoho, kdo mu poradí nebo komu se lze alespoň svěřit. A tu se v epizodě seriálu stane něco nezvyklého. Žena za pultem (Jiřina Švorcová) chlácholí vedoucího samoobsluhy (Vladimír Menšík), že jeho generace nebude zapomenuta, protože toto vše, tyto krásné samoobsluhy (ta jejich vypadá ve filmu jako předstupeň Globusu nebo Alberta) vybojovala proti těm nesčetným živnostníčkům, jinak bychom je neměli. To však vedoucímu samoobsluhy nestačí a jde se poradit - za kým? Pochopitelně že za tajemníkem KSČ. Tyto agitačně politické prvky jsou v apolitickém seriálu příliš výrazné, než aby se o nich dalo říci, že působí podprahově, to znamená způsobem, jehož si není divák vědom. Obou si nelze nevšimnout. Některým divákům to tehdy nevadilo (a ani dnes nevadí), mnozí ale přece jen kroutili hlavou: museli to do té epizody autoři vsunout? Odpovědi jsou v zásadě dvě. Autoři museli, protože to tak má být, jít se poradit za moudrým stranickým pracovníkem, a pokud jde o živnostníčky, byli to lidé, kteří vadili společenskému pokroku. Druhá odpověď zní, že kdyby takové scény autoři do seriálu nedali, těžko by se mohl vysílat. Na druhé odpovědi přirozeně něco je. Ale postrádá to, co je nepochybné, že autoři přistupovali k práci na seriálu s dosti přehnaným dílem služebnosti. Museli vědět, že značná část diváků jejich fikci uvěří anebo ji tato fikce vnímání světa eufemicky řečeno poškodí. Scény, o nichž hovoříme, nepůsobí tedy podprahově, ale mimoprahově. Jsou ireálné, ale množství diváků je přijme po krátké reflexi jako reálné. V seriálech, ve večerníčcích a pohádkách minulého období je jich hojně. Reflexe, třeba docela jednoduchá, kterou vyžadovaly, doplňovala spontánní, bezprostřední vnímání podprahových prvků a scén. Televizní vysílání v předlistopadové době sestávalo ze směsice "normálních" prvků s prvky podprahovými a mimoprahovými. Také proto bylo jeho působení tak silné. V daném případě - obě výše zmíněné scény jsou krajně dojemné měla "mimoprahovost" ještě další cíl: přiblížit Vladimír Menšíka straně a ambiciózní komunistickou agitátorku Švorcovou lidu. *
Pochopitelně, tak je to i v životě, člověk potřebuje někoho, kdo mu poradí nebo komu se lze alespoň svěřit. A tu se v epizodě seriálu stane něco nezvyklého. Žena za pultem (Jiřina Švorcová) chlácholí vedoucího samoobsluhy (Vladimír Menšík), že jeho generace nebude zapomenuta, protože toto vše, tyto krásné samoobsluhy (ta jejich vypadá ve filmu jako předstupeň Globusu nebo Alberta) vybojovala proti těm nesčetným živnostníčkům, jinak bychom je neměli. To však vedoucímu samoobsluhy nestačí a jde se poradit - za kým? Pochopitelně že za tajemníkem KSČ. Tyto agitačně politické prvky jsou v apolitickém seriálu příliš výrazné, než aby se o nich dalo říci, že působí podprahově, to znamená způsobem, jehož si není divák vědom. Obou si nelze nevšimnout. Některým divákům to tehdy nevadilo (a ani dnes nevadí), mnozí ale přece jen kroutili hlavou: museli to do té epizody autoři vsunout? Odpovědi jsou v zásadě dvě. Autoři museli, protože to tak má být, jít se poradit za moudrým stranickým pracovníkem, a pokud jde o živnostníčky, byli to lidé, kteří vadili společenskému pokroku. Druhá odpověď zní, že kdyby takové scény autoři do seriálu nedali, těžko by se mohl vysílat. Na druhé odpovědi přirozeně něco je. Ale postrádá to, co je nepochybné, že autoři přistupovali k práci na seriálu s dosti přehnaným dílem služebnosti. Museli vědět, že značná část diváků jejich fikci uvěří anebo ji tato fikce vnímání světa eufemicky řečeno poškodí. Scény, o nichž hovoříme, nepůsobí tedy podprahově, ale mimoprahově. Jsou ireálné, ale množství diváků je přijme po krátké reflexi jako reálné. V seriálech, ve večerníčcích a pohádkách minulého období je jich hojně. Reflexe, třeba docela jednoduchá, kterou vyžadovaly, doplňovala spontánní, bezprostřední vnímání podprahových prvků a scén. Televizní vysílání v předlistopadové době sestávalo ze směsice "normálních" prvků s prvky podprahovými a mimoprahovými. Také proto bylo jeho působení tak silné. V daném případě - obě výše zmíněné scény jsou krajně dojemné měla "mimoprahovost" ještě další cíl: přiblížit Vladimír Menšíka straně a ambiciózní komunistickou agitátorku Švorcovou lidu. *
</TEXT>
</DOC>
<DOC>
<DOCID>LN-20021217055</DOCID>
<DOCNO>LN-20021217055</DOCNO>
<DATE>12/17/02</DATE>
<TITLE>
Bývalá stážistka Monica Lewinská nesměla vystoupit v oblíbeném nedělním pořadu
</TITLE>
<TEXT>
Za nevhodný a zbytečný označil výstup známé Američanky ředitel veřejnoprávní televizní stanice RAI Antonio Baldassarre. Proto ho zrušil.
ŘÍM - Italská televize je známá tím, že před svými diváky netají žádné překvapivé sexuální aféry, ale aby se na jedné ze stanic objevila v neděli odpoledne, skoro týden před Štědrým dnem, nejslavnější stážistka světa Monica Lewinská, bylo, jak se zdá, pro někoho až "příliš silné kafe". Devětadvacetileté Američance, známé aférou s bývalým americkým prezidentem Billem Clintonem, bylo proto zakázáno vystoupit v oblíbené nedělní talk show Domenica In. "Co proti mně mají?" divila se Lewinská, která do Říma přijela dříve, než se objevily zprávy, že bude její výstup zrušen. "Je to rodinná show, bylo by skvělé se v ní objevit. Já mám také rodinu a to, co se stalo mně, samozřejmě ovlivnilo i ji." Na zrušení jejího výstupu měl hlavní podíl zejména italský ministr spojů Maurizio Gasparri a ředitel veřejnoprávní stanice RAI Antonio Baldassarre. "Ochránili jsme italské rodiny před sledováním něčeho, co je zbytečné a co zároveň není vhodné na nedělní odpoledne," prohlásil pro britskou BBC Baldassarre. "Doufám, že podobná věc se již nebude opakovat." Šestihodinový pořad Domenica In běží každý týden na kanálu Rai Uno a tvoří ho různá hudební a pěvecká vystoupení a rozhovory se známými celebritami i s obyčejnými lidmi. Vše doplňují "taneční kreace" spoře oděných dívek, při kterých se obecenstvo baví a nadšeně tleská. Bývalá stážistka, která nyní cestuje po světě a vystupuje v různých talk show, se měla objevit jak v pořadu Domenica In, tak i v jiné show, kterou mohou diváci sledovat každé pondělí. Některým politikům z pravicové vlády Silvia Berlusconiho se ale zdálo nevhodné, aby byly peníze daňových poplatníků využity k zaplacení honoráře pro ženu, jako je Monica Lewinská. Američanka, o které byla dokonce napsána i divadelní hra, se po aféře v roce 1998 stala jednou z nejznámějších žen na světě. Podle agentury AP chtěla Lewinská divákům pořadu Domenica In vyprávět, jak skandál ovlivnil její rodinu a zároveň o své současné práci - navrhování kabelek. Podle její mluvčí Barbary Hutsonové neměla za svůj výstup dostat určitý honorář, ale byla jí placena cesta, strava a hotelové výdaje.
</TEXT>
</DOC>
<DOC>
<DOCID>LN-20021217056</DOCID>
<DOCNO>LN-20021217056</DOCNO>
<DATE>12/17/02</DATE>
<TEXT>
NEW YORK - Bruce Willis má prostě smůlu. Když už to vypadalo, že mu všechno hraje do karet pro brzké usmíření s bývalou manželkou Demi Mooreovou, vstoupil jí do života jiný muž - a ne jen tak ledajaký. Tím, kdo si prý získal srdce krásné herečky, je totiž bývalý americký prezident Bill Clinton. Zdroje, na které se odvolává list The Australian, uvádějí, že Clinton si Demi podmanil sex-appealem a oduševnělými poznámkami. "Bruce Demi řekl, že je šílená, jestli vážně jede po Clintonovi," tvrdí nejmenovaný přítel. Varoval ji: "Clinton zneužívá ženské, nevěř mu." Situace je pro 47letého Brucea velmi špatná, protože se Clinton prý chce rozejít se svou manželkou Hillary. Jestliže Demi, která ve svých čtyřiceti letech vypadá pořád nádherně (ovšem i díky plastickým "úpravám" za více než 700 tisíc dolarů), opravdu propadla kouzlu bývalého prezidenta, usmíření s Willisem je opět v nedohlednu".
</TEXT>
</DOC>
<DOC>
<DOCID>LN-20021217057</DOCID>
<DOCNO>LN-20021217057</DOCNO>
<DATE>12/17/02</DATE>
<TEXT>
Daniel. Toto jméno je hebrejského původu a znamená "mým soudcem je Bůh". V církevním kalendáři má dnes svátek Lazar.
</TEXT>
</DOC>
<DOC>
<DOCID>LN-20021217058</DOCID>
<DOCNO>LN-20021217058</DOCNO>
<DATE>12/17/02</DATE>
<TEXT>
Říše se rozpadala a národy se přely o hranice. Městečko Leutschach leží na pomezí Štýrska a Slovinska. Obyvatelé dvou národností se nemohli dohodnout, až starosta řekl: "Pojďme na hřbitov, spočítejme své hroby, a kdo jich bude mít víc, tomu ať město patří." Obě strany s tím znamenitým návrhem souhlasily. Rakouských hrobů bylo víc, a tak podle hlasu dějin toho města pak rozhodla mírová konference ve St. Germain v roce 1919. - O tomto příkladu, kdy mrtví mohou přehlasovat živé, mi napsal pan Vladimír Elleder ze Střížkova. Ba kdoví, na čí stranu by se v našich otázkách přidávali naši mrtví. Byli by legionáři pro vstup do Evropské unie? (Bojoval by můj tatínek roku 1919 proti Maďarům u Trnavy?) Například. Já, například, budu i po smrti toho názoru, že každý lid má se živit na své půdě, kterou má blízko. A že práce v Evropě má být zorganizována tak, aby každý mohl dělat. Dále mi v poště došlo ze Vsetína předvánoční číslo časopisu Hlas z pasínku, v němž Karel Vysloužil píše o svém politickém poznatku z lázní. V lázeňském domě bylo pět set lidí. "V přízemí běžel program ČT 2, v přízemním patře ČT 1 a ve druhém Nova. Na ČT 2 jsem často býval sám. ČT 1 měla obsazení slabé, Nova měla plno..." Když se na ČT 2 vysílal dokument Pražský proces z padesátých let, v němž bylo odsouzeno k smrti jedenáct lidí, dívali se na to s panem Vysloužilem dva lidé z těch pěti set, ostatní si přepnuli na Primu a hleděli na Ženu za pultem. Když ČT 2 vysílala pořad o jáchymovské Věži smrti, dívali se dva lidi, ostatní dali přednost příběhu Jiřiny Švorcové za pultem. "Z těch lázní jsem se vrátil na srdci snad trochu poléčen, na duši však obolaven," píše Karel Vysloužil. Jakou vlastně kvalitu mají lidé tak lehké mysli a krátké historické paměti krom toho, že na váhu mají převahu? Což by ale nevadilo, ať jsou, co jsou! Ale jakou mají kompetenci rozhodovat o budoucnosti lidé, jež nezajímá minulost a její příčiny, nepotřebují se zamýšlet nad přítomností a dopředu se starají jen o svůj malý a krátký život? Co oni svým hlasováním zařídí a nařídí, bude té nejnižší třídy. Jejich povaha a názor pomalu sáknou do všeho. Toto mi napadlo, když jsem včera viděl před naším kostelem vánoční strom ověšený balíčky: jak před nějakým obchodňákem. Ten kdo má, například, trvat na původním smyslu Vánoc, nemá hlasovat s daňovými poplatníky! Každý ohled na lidi lehké mysli, nízkého vzdělání a zanedbaného vkusu je škodlivý: protože následky sáknou dál a dál. Hloupým lidem nemá se to jejich vysílat vůbec. Vysílat má se to nejlepší, což ovšem ti nejhorší nevyberou. A potom blbec, když nenalezne nic pro sebe, bude se už ze své blbosti dívat i na cokoliv, a tak se nevědomky může i povznést.
</TEXT>
</DOC>
<DOC>
<DOCID>LN-20021217059</DOCID>
<DOCNO>LN-20021217059</DOCNO>
<DATE>12/17/02</DATE>
<TITLE>
Czech Radiators je firma, která získá pohledávky České konsolidační agentury u výrobce radiátorů Korado za 1,123 miliardy korun. Tato částka se však ještě sníží o splátky jistiny zaplacené ČKA v letošním roce.
</TITLE>
<TEXT>
Vláda přerušila na jeden měsíc jednání o poskytnutí státní pomoci Třineckým železárnám. Železárny by podle návrhu ministerstva průmyslu a obchodu měly dostat zhruba dvoumiliardovou státní podporu, která má zajistit udržení volné soutěže v hutnictví po pomoci Vítkovicím a Nové huti.
Favorit Rokycany, který začátkem prosince převzala pražská firma Bike Technology and Public Relations (BTPR), zahájí od února 2003 denní výrobu 200 až 300 jízdních kol. Produkce rokycanského podniku, který se stal čtvrtým výrobním závodem BTPR, má v příštím roce činit minimálně 50 tisíc kol.
České dráhy získají za své pohledávky vůči firmám v konkursu od České konsolidační agentury až 280 milionů korun. Rozhodla o tom včera vláda. Česká konsolidační agentura má od drah pohledávky převzít a zaplatit za ně 100 procent nominální hodnoty. Podle ministerstva dopravy jde o několik set firem, které drahám dluží různě vysoké částky.
Drobní akcionáři Harvardského průmyslového holdingu (HPH) nesouhlasí s výplatou akcionářů prostřednictvím tzv. Trustu, který navrhlo představenstvo holdingu v pátek na valné hromadě. "Trust je mimo HPH a jeho dceru Daventree Resources, takže jde opět o vyvedení peněz z holdingu," řekl šéf Ochranného sdružení malých akcionářů HPH Karel Staněk. Podle návrhu představenstva by se podílníky Trustu měli stát kromě některých kyperských firem všichni akcionáři HPH v poměru podle počtu vlastněných akcií. Hodnota každého podílu odpovídajícího jedné akcii činí 6,5 dolaru, tj. zhruba 200 Kč.
AliaChem zvýší svůj podíl v pardubickém Výzkumném ústavu organických syntéz (VÚOS) o asi 3,5 procenta na 89,6 procenta. Od VÚOS koupí 3620 kusů akcií. AliaChem jako jediný vstoupil do veřejné obchodní soutěže na prodej podílu, který výzkumný ústav získal v roce 2000 v povinném odkupu po zrušení veřejné obchodovatelnosti akcií.
Aero Vodochody by měly v prvním čtvrtletí příštího roku získat prvního zahraničního zákazníka na lehké bitevníky L-159, kterým by měla být Keňa. Nadcházející jednání s keňskými představiteli se mají uskutečnit počátkem ledna. Během nich bude předložen návrh smlouvy s financováním celého projektu. Ten v prvním kole počítá s dodávkami osmi letounů. V Indii jedná Aero o dodávkách 66 letadel, soupeří však s britským Hawkem výrobce BAE Systems. Rozhodnutí se očekává do března či dubna příštího roku. O L-159 se zajímá též člen NATO Řecko, dále Filipíny a Indonésie.
RWE, německý koncern síťových služeb, očekává pro rok 2003 silný růst provozní ziskovosti, u čistého zisku však předpokládá výrazný pokles kvůli odpisům tržní hodnoty akvizic. Koncern potvrdil, že zisk příštího roku bude oslaben menšími zisky z odprodeje majetku, finančními náklady akvizic v čele s vodárnami American Water Works a odpisem hodnoty akvizic v sumě 1,1 miliardy eur. Výhled poklesu zisku vrhá stín na odcházejícího generálního ředitele Dietmara Kuhnta, architekta globální expanze společnosti. Zároveň to vytváří problém pro jeho následníka Harryho Rölse, který se do čela RWE postaví v únoru. Akcie RWE klesly o 4,8 procenta.
Gamesa, španělský výrobce elektrické energie z větru prodá své italské větrné elektrárny belgické firmě Electrabel za 200 milionů eur. Společnost Gamesa uvedla, že s Belgičany uzavřela dohodu o prodeji. Prodávaná italská zařízení mají výrobní kapacitu 175 megawattů a do provozu půjdou mezi roky 2004 až 2006. Electrabel tak pokračuje ve své strategii a rozšiřuje aktivity mimo Belgii. Loni se firma v České republice například zúčastnila soutěže o podíl v elektrárenské a. s. ČEZ včetně několika distribučních firem.
Ruská vláda požádala Irák, aby přehodnotil své rozhodnutí zrušit kontrakt na rozvoj ropného pole s ruskou ropnou "jedničkou" Lukoil. Moskva chce, aby se ve sporu našlo nové řešení, řekl ruský ministr zahraničí Igor Ivanov. Ivanov novinářům během návštěvy filipínské Manily podle ruských tiskových agentur řekl, že Moskva poslala úřadům v Bagdádu nótu žádající o nalezení nového řešení, přijatelného pro obě strany. Moskva podle Ivanova požaduje "vzájemně přijatelný přístup, který nepoškodí zájmy ruské společnosti".
Stephen J. Burrows, prezident a výkonný ředitel amerického pivovaru Anheuser-Busch, je proti jakékoli ochraně pro pivo na základě zeměpisného označení. Uvedl to v souvislosti s dohodou České republiky a EU, že zeměpisné označení Budějovické pivo a Českobudějovické pivo bude chráněno přímo ve Smlouvě o přistoupení. Společnost AB vede řadu sporů a správních řízení s n. p. Budějovický Budvar.
Kurs ČS
EUR 31,98 včera 31,99
USD 31,31 včera 31,28
</TEXT>
</DOC>
<DOC>
<DOCID>LN-20021217060</DOCID>
<DOCNO>LN-20021217060</DOCNO>
<DATE>12/17/02</DATE>
<TITLE>
Nezbytná je podle ministra financí Bohuslava Sobotky reforma veřejných financí. Když vláda nic neudělá, doplatí na to podle něj sociálně nejslabší lidé.
</TITLE>
<GEOGRAPHY>PRAHA</GEOGRAPHY>
<TEXT>
Zvýšit spotřební daně u alkoholu a cigaret, omezit zneužívání sociálních dávek a nemocenské či podporu ve stavebním spoření. To jsou některé z návrhů ministerstva financí na ozdravení churavějících státních financí. Nutné změny navrhuje ministerstvo financí ve své reformě, která předpokládá dva možné scénáře. Ty se liší rychlostí provedených škrtů u výdajů na sociální dávky, nemocenské pojištění nebo dávky v nezaměstnanosti. Peníze ze státního rozpočtu mají být adresnější. Zároveň ministerstvo hodlá zpřísnit podmínky sociálního systému, aby nedocházelo k jeho zneužívání. Razantnější reforma počítá s rychlejším snížením schodkového hospodaření, což bude na druhou stranu bolestivější. Zpřísnění sociálního systému se totiž dotkne řady domácností. Při rychlém snížení schodků bude za čtyři roky podíl dluhu na hrubém domácím produktu 3,7 procenta, při pomalejší variantě dosáhne výše 4,9 procenta. Nejvyšší schodek veřejných financí by měl být v příštím roce - 6,3 procenta. Ale jen v případě, že se nastartují chystané reformy.
</TEXT>
<HEADING>
Bilionový dluh
</HEADING>
<TEXT>
V opačném případě bude zadlužování státu nadále růst, čemuž chce ministerstvo financí zabránit. "Ministerstvo financí pokládá současný stav veřejných financí za kritický a z dlouhodobého hlediska za neudržitelný," uvedl ostatně ministr financí Bohuslav Sobotka. O problémech veřejných financí svědčí i čísla o státním dluhu ve 3. čtvrtletí, který se během dvanácti měsíců zvýšil o více než sto miliard na 406,3 miliardy korun. "Tempo růstu je nejrychlejší v novodobé historii České republiky," zdůrazňuje analytik Patria Finance David Marek. Podle něj bude v roce 2007 vládní dluh činit jeden bilion korun. Na nečinnost vlády by přitom doplatili nejchudší lidé. "Pokud by se reforma neuskutečnila, tak na ni doplatí zejména ti, kteří nemají úspory a kteří jsou nejvíce vystaveni ekonomickým výkyvům," uvedl ministr. Pro reformy je přitom nutné změnit celou řadu zákonů, které se týkají sociálních dávek, stavebního spoření či daní. Úpravy mají začít už příští rok, aby se chystané úpravy odrazily na státních financích již napřesrok. "Legislativní změny musí být realizovány během roku 2003," sdělil Sobotka. Řadu opatření bude podle něj nutné provést ihned zkraje příštího roku. Jádro reformy přitom spočívá právě v nepopulárních škrtech v sociální oblasti. Zároveň ovšem porostou spotřební daně u alkoholických nápojů a cigaret, zvýší se sazba daně z přidané hodnoty u některých služeb a zboží. Na větší platby do státního rozpočtu se však musí připravit i majitelé hodnotných nemovitostí a živnostníci.
Jak se bude vyvíjet schodek státního rozpočtu (při různě rychlých reformách, v miliardách korun)
Jak se bude vyvíjet schodek
radikální reforma mírnější reforma státní finance rychlejší snižování pomalejší snižování se ponechají schodků schodků beze změny
</TEXT>
</DOC>
<DOC>
<DOCID>LN-20021217061</DOCID>
<DOCNO>LN-20021217061</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Česká konsolidační agentura (ČKA) včera vyhlásila výběrové řízení na prodej téměř 14procentního podílu ve společnosti ZVVZ Milevsko. Podle informací agentury je jediným kritériem pro tendr na akcie v nominální hodnotě 94 milionů korun výše nabídnuté ceny. Soutěž se uzavírá na konci ledna, přičemž konečného kupce musí odsouhlasit vláda. "Jde o povinnost vyplývající ze zákona," uvedl mluvčí konsolidační agentury Jiří Pekárek. Šéf ZVVZ Milevsko Stanislav Kázecký LN potvrdil, že ČKA podíl ve firmě oceňovala, neodhadl však, za jakou cenu se může prodat. Podíl v ZVVZ Milevsko konsolidační agentura získala kapitalizací pohledávky za firmou ve stejné výši. Dluh vznikl úvěrem na tzv. trvale se obracející zásoby. Kapitalizaci pohledávky schválila vláda v roce 2000 v souvislosti s kompenzacemi ztrát, které ZVVZ vznikly zamítnutím kontraktu s iránskou elektrárnou v Búšehru. "Největší kompenzací byla právě kapitalizace pohledávky ze strany ČKA. Jinak kompenzace ani řádově nepokryly ztrátu z kontraktu," uvedl Kázecký. Majoritním akcionářem ZVVZ Milevsko je podle Kázeckého GES Holding podnikatele Ivana Zacha, která zde drží 80 procent akcií. Zach již dříve uvedl, že by měl o 14 procent ZVVZ v držení konsolidační agentury zájem. "Není tam žádné omezení, podíl tedy může získat i majoritní vlastník," uvedl Pekárek. ZVVZ Milevsko letos za první tři čtvrtletí hospodařila s tržbami ve výši 1,14 miliardy korun. Podle Stanislava Kázeckého se bude obrat za letošní rok pohyboval zhruba na úrovni loňského roku, kdy byl 1,6 miliardy korun. "Zisk bude 62 milionů korun, jak jsme naplánovali, ale nebýt nepříznivého vývoje kursu, byli bychom na tom lépe," uvedl Kázecký. Kvůli silnému dolaru prý firma, která vyváží 60 procent produkce, přišla podle něj o desítky milionů korun. Nejvýznamnější letošní zakázkou podniku je dodávka pro tureckou elektrárnu Elbistán.
</TEXT>
</DOC>
<DOC>
<DOCID>LN-20021217062</DOCID>
<DOCNO>LN-20021217062</DOCNO>
<DATE>12/17/02</DATE>
<TITLE>
Nabídka, kterou schválila vedení obou bank, zhatila plány konkurenčnímu uchazeči BNP Paribas
</TITLE>
<TEXT>
Nový bankovní gigant má vzniknout ve Francii. Boj o banku Lyonnais vyhrála Crédit Agricole. Skupina BNP Paribas, která se o Lyonnais ucházela bez úspěchu, tak bude mít velkou konkurenci.
PAŘÍŽ - Francouzská banka Crédit Agricole předložila nabídku na úplné převzetí svého rivala Crédit Lyonnais podle očekávání, když nabídla 56 eur za akcii. Transakce za zhruba 20 miliard eur vytvoří ve Francii nový bankovní gigant, který bude konkurovat skupině BNP Paribas. Podle zprávy CMF nabídne Agricole pět svých vlastních akcií plus 148,24 eura za každé čtyři akcie Lyonnais. Nabídka tak ocenila Crédit Lyonnais na přibližně 19,5 miliardy eur, tedy 19,9 miliardy dolarů. Návrh obsahuje jak hotovostní složku, tak výměnu akcií. V hotovosti bude nejvýše 66,18 procenta nabídky. Podle zprávy CMF návrh podpořili akcionáři Lyonnais, tedy společnosti AGF, Commerzbank, BBVA a Intesa. Ti společně mají 21,2 procenta celkového kapitálu Lyonnais, o něž by Agricole mohla zvýšit svůj nynější podíl 17,4 procenta na 38,6 procenta.
</TEXT>
<HEADING>
Banky po spojení ušetří stamiliony eur
</HEADING>
<TEXT>
Nabídka spustí ve Francii a zřejmě i za jejími hranicemi další vlnu konsolidace v bankovním sektoru, napsala agentura Reuters. Roční úspory nákladů by po spojení bank měly dosáhnout 750 milionů eur, uvádí k plánu bank francouzský tisk. Jak s akciemi Agricole, tak s emisí Lyonnais se včera do jedné hodiny neobchodovalo. "Myslím, že je dohoda pro Agricole dobrá," řekl agentuře Reuters Jonathan Spread, bankovní analytik společnosti Morley Fund Management. Dodal, že koupě je dobrým strategickým tahem a suma se nezdá horentní. Nabídka, kterou schválila vedení obou bank v neděli večer, zhatila plány konkurenčnímu uchazeči BNP. Ten se pokusil získat kontrolu nad Lyonnais koupí vládních 10,9 procenta v bance před třemi týdny. Agricole se poté pustila do boje o Lyonnais skupováním jejích akcií na volném trhu, a zvýšila tak podíl na 17,4 procenta, napsala agentura Reuters. BNP se včera k dohodě bank odmítla oficiálně vyjádřit. Banka, jež má v Agricole přes 16 procent, minulý týden vyhlásila, že nebude stát v cestě dohodě Lyonnais s Agricole, avšak jen v případě, že bude výhodná pro všechny strany. BNP ale ještě může přijít s vyšší nabídkou, pokud se jí suma navržená Agricole bude zdát nízká či pokud budou akcionáři Lyonnais proti. Podle informovaných zdrojů si BNP ponechává možnosti otevřené. Agricole je nyní rozsahem a bilanční sumou díky své početné síti poboček mnohem větší než Lyonnais, která se v posledních letech kvůli povinnosti prodat část majetku výrazně zmenšila. Tržní hodnota Agricole je však nižší, protože na trhu se obchoduje jen menší část akcií této původem družstevní skupiny.
Nabídka spustí ve Francii a zřejmě i za jejími hranicemi další vlnu konsolidace v bankovním sektoru, napsala agentura Reuters. Roční úspory nákladů by po spojení bank měly dosáhnout 750 milionů eur, uvádí k plánu bank francouzský tisk. Jak s akciemi Agricole, tak s emisí Lyonnais se včera do jedné hodiny neobchodovalo. "Myslím, že je dohoda pro Agricole dobrá," řekl agentuře Reuters Jonathan Spread, bankovní analytik společnosti Morley Fund Management. Dodal, že koupě je dobrým strategickým tahem a suma se nezdá horentní. Nabídka, kterou schválila vedení obou bank v neděli večer, zhatila plány konkurenčnímu uchazeči BNP. Ten se pokusil získat kontrolu nad Lyonnais koupí vládních 10,9 procenta v bance před třemi týdny. Agricole se poté pustila do boje o Lyonnais skupováním jejích akcií na volném trhu, a zvýšila tak podíl na 17,4 procenta, napsala agentura Reuters. BNP se včera k dohodě bank odmítla oficiálně vyjádřit. Banka, jež má v Agricole přes 16 procent, minulý týden vyhlásila, že nebude stát v cestě dohodě Lyonnais s Agricole, avšak jen v případě, že bude výhodná pro všechny strany. BNP ale ještě může přijít s vyšší nabídkou, pokud se jí suma navržená Agricole bude zdát nízká či pokud budou akcionáři Lyonnais proti. Podle informovaných zdrojů si BNP ponechává možnosti otevřené. Agricole je nyní rozsahem a bilanční sumou díky své početné síti poboček mnohem větší než Lyonnais, která se v posledních letech kvůli povinnosti prodat část majetku výrazně zmenšila. Tržní hodnota Agricole je však nižší, protože na trhu se obchoduje jen menší část akcií této původem družstevní skupiny.
</TEXT>
</DOC>
<DOC>
<DOCID>LN-20021217063</DOCID>
<DOCNO>LN-20021217063</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Čeští pivaři musejí od včerejška sáhnout hlouběji do kapsy, chtějí-li si dopřát točené pivo z produkce Pražských pivovarů. Firma zdražuje sudové pivo o pět až šest procent. Pro zákazníky to znamená, že za půllitr pěnivého moku zaplatí asi o 50 haléřů víc. Točená desítka Staropramen, kterou letos Sdružení přátel piva zvolilo světlou desítkou roku, tak přijde v průměru na 14 a dvanáctka na 18 korun. Úprava cen se prozatím netýká lahvového piva a piva v plechovkách, u nichž se cena mírně změní začátkem příštího roku. V České republice patří Pražským pivovarům na žebříčku producentů piva druhá příčka. Ročním prodejem 2,5 milionu hektolitrů zásobují 14 procent tuzemského trhu. Firma je zároveň třetím největším českým vývozcem piva. Od ledna bude dražší také pivo konkurenčního Plzeňského Prazdroje, který je největším producentem piva na domácím trhu. Prazdroj zdraží své značky průměrně o čtyři procenta. Nejméně má vzrůst cena lahvového piva, a to o 1,5 procenta, naopak sudové pivo a pivo v cisternách podraží o šest procent. Jak se toto desetihaléřové zdražení promítne do spotřebitelských cen, není zatím jasné. Někteří hospodští totiž při každém zvýšení cen nezdražují.
</TEXT>
</DOC>
<DOC>
<DOCID>LN-20021217064</DOCID>
<DOCNO>LN-20021217064</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
Zbrojovka Aero Vodochody by měla v prvním čtvrtletí příštího roku získat prvního zahraničního zákazníka na lehké bitevníky L-159, kterým by měla být africká Keňa. "V prvním čtvrtletí, věříme, to bude uzavřeno, pokud se nestane nic skutečně nepředvídaného," řekl prezident Aera Antonín Jakubše. Nadcházející jednání s keňskými představiteli se mají uskutečnit počátkem ledna. Během nich bude předložen návrh smlouvy. Projekt v prvním kole počítá s dodávkami osmi letounů. "Oni by potom měli chtít další letadla, ale nebyly udány konkrétní počty," dodal.
</TEXT>
</DOC>
<DOC>
<DOCID>LN-20021217065</DOCID>
<DOCNO>LN-20021217065</DOCNO>
<DATE>12/17/02</DATE>
<TITLE>
Ministři se přou o výstavbu ostravské dálnice
</TITLE>
<GEOGRAPHY>PRAHA</GEOGRAPHY>
<TEXT>
Kabinet premiéra Špidly se má v polovině března definitivně rozhodnout, zda bude pokračovat ve smlouvě s izraelskou Housing &amp;Construction o stavbě dálnice D 47, či zda ji vypoví. Podle ministra financí Bohuslava Sobotky má ministr dopravy Milan Šimonovský na základě včerejšího rozhodnutí kabinetu do konce února předložit návrh konečného znění smluv o dálnici, včetně upravené základní realizační dohody. Sobotka to uvedl po jednání vlády. Projednávání tohoto bodu provázel spor mezi ministry Unie svobody a ostatními členy vlády. Ministři pro místní rozvoj a informatiku Pavel Němec a Vladimír Mlynář upozorňovali na nevýhodnost smlouvy pro Českou republiku a navrhovali, aby vláda kontrakt zrušila ihned. Na jejich stranu se postavil i třetí unionista, vicepremiér Pavel Mareš (Unie svobody) a ministr životního prostředí Libor Ambrozek (KDU/ČSL). Po vzrušené debatě ale neuspěli a vláda uložila Šimonovskému, aby pokračoval v jednání s izraelskou firmou o zlepšení parametrů v červnu uzavřené dohody. Ta totiž nepřesně formuluje rizika pro stát, například podmínky výkupu pozemků pro dálnici. Podle mluvčí ministra dopravy Ludmily Roubcové chtějí zástupci ministerstva dopravy a H &amp;C uzavřít ve čtvrtek dohodu o dalším postupu. Smlouvu s Housing &amp;Construction uzavřel v červnu tehdejší ministr dopravy Jaromír Schling, aniž by předtím na investora vypsal výběrové řízení. Podle něj však šlo o pilotní projekt, a proto nešlo tendr vypsat. Projekt v minulosti pro ministerstvo kritizovala poradenská firma Mott Macdonald jako předražený. H &amp;C má dálnici z Lipníka do Ostravy dokončit v roce 2009 a do roku 2032 ji má provozovat. Stát by měl začít splácet v roce 2007. Oponenti projektu kolem firmy SDS Exmost se snaží vyvolat jednání s vládou o jejich alternativním návrhu výstavby, který počítá s celkovou cenou pro stát po dobu trvání projektu do roku 2032 maximálně 82 miliard Kč. H &amp;C má dálnici postavit a provozovat za 125 miliard Kč. Při započtení inflace by však cena mohla vzrůst až na 215 miliard.
PRAHA - Kabinet premiéra Špidly se má v polovině března definitivně rozhodnout, zda bude pokračovat ve smlouvě s izraelskou Housing &amp;Construction o stavbě dálnice D 47, či zda ji vypoví. Podle ministra financí Bohuslava Sobotky má ministr dopravy Milan Šimonovský na základě včerejšího rozhodnutí kabinetu do konce února předložit návrh konečného znění smluv o dálnici, včetně upravené základní realizační dohody. Sobotka to uvedl po jednání vlády. Projednávání tohoto bodu provázel spor mezi ministry Unie svobody a ostatními členy vlády. Ministři pro místní rozvoj a informatiku Pavel Němec a Vladimír Mlynář upozorňovali na nevýhodnost smlouvy pro Českou republiku a navrhovali, aby vláda kontrakt zrušila ihned. Na jejich stranu se postavil i třetí unionista, vicepremiér Pavel Mareš (Unie svobody) a ministr životního prostředí Libor Ambrozek (KDU/ČSL). Po vzrušené debatě ale neuspěli a vláda uložila Šimonovskému, aby pokračoval v jednání s izraelskou firmou o zlepšení parametrů v červnu uzavřené dohody. Ta totiž nepřesně formuluje rizika pro stát, například podmínky výkupu pozemků pro dálnici. Podle mluvčí ministra dopravy Ludmily Roubcové chtějí zástupci ministerstva dopravy a H &amp;C uzavřít ve čtvrtek dohodu o dalším postupu. Smlouvu s Housing &amp;Construction uzavřel v červnu tehdejší ministr dopravy Jaromír Schling, aniž by předtím na investora vypsal výběrové řízení. Podle něj však šlo o pilotní projekt, a proto nešlo tendr vypsat. Projekt v minulosti pro ministerstvo kritizovala poradenská firma Mott Macdonald jako předražený. H &amp;C má dálnici z Lipníka do Ostravy dokončit v roce 2009 a do roku 2032 ji má provozovat. Stát by měl začít splácet v roce 2007. Oponenti projektu kolem firmy SDS Exmost se snaží vyvolat jednání s vládou o jejich alternativním návrhu výstavby, který počítá s celkovou cenou pro stát po dobu trvání projektu do roku 2032 maximálně 82 miliard Kč. H &amp;C má dálnici postavit a provozovat za 125 miliard Kč. Při započtení inflace by však cena mohla vzrůst až na 215 miliard.
</TEXT>
</DOC>
<DOC>
<DOCID>LN-20021217066</DOCID>
<DOCNO>LN-20021217066</DOCNO>
<DATE>12/17/02</DATE>
<GEOGRAPHY>LONDÝN</GEOGRAPHY>
<TEXT>
Světové ceny ropy se během včerejšího obchodování prudce zvyšovaly, především kvůli vývoji ve Venezuele a v Iráku. Cena klíčového termínového kontraktu na severomořskou ropu Brent vzrostla asi o čtyři procenta na 28,30 dolaru za barel. Ceny ropy se tak po zhruba dvou měsících ocitly nad hranicí 28 dolarů a ve Spojených státech se cena ropy West Texas Intermediate nebezpečně blíží hranici 30 dolarů za barel. V dalších dnech bude velmi záležet na tom, jak dlouho ještě potrvá stávka ve Venezuele. Venezuela je členem kartelu OPEC a pátým největším vývozcem ropy. Země dodává značnou část produkce také na americký trh, který zásobuje zhruba ze 14 procent. Cílem stávky je sesadit prezidenta Huga Cháveze, který se ale pozice nehodlá vzdát. Trhy již přitom negativně vnímají situaci kolem Iráku. Zásoby ropy už jsou nižší, než je v tuto roční dobu obvyklé, a stávka ve Venezuele tedy situaci ještě zhoršuje. Část analytiků se proto domnívá, že pokud ve Venezuele nedojde k posunu, může cena ropy lehce překročit hranici 30 dolarů za barel. V ulicích venezuelské metropole Caracasu demonstrovalo více než půl milionu lidí, kteří žádali odstoupení Cháveze a vypsání předčasných voleb. Ve Venezuele sice o víkendu jeden z tankerů ropu naložil, nepodařilo se mu však opustit přístav.
</TEXT>
</DOC>
<DOC>
<DOCID>LN-20021217067</DOCID>
<DOCNO>LN-20021217067</DOCNO>
<DATE>12/17/02</DATE>
<TITLE>
Přírodní dekorace začínají převládat nad výzdobou tvořenou třpytivými mašlemi a umělými ozdobami
</TITLE>
<TEXT>
Šišky a svíčky ze včelího vosku, ale i složité aranžmá z čerstvých květin, to všechno jsou hity letošní vánoční výzdoby. Kromě tradičních barev a ozdob ale přichází do módy i velmi jednoduchý styl.
Adventní věnce a nazdobené svícny na stůl nyní vytváříme skoro bez přestávky, říkají floristky z květinového obchodu Bohemia Flowers v Praze. A nejen tam. Situace je stejná po celém Česku. "Každý chce mít nyní dveře ozdobené adventním věncem. A i jinak je vidět, že se vánoční výzdoba vrací k přírodním materiálům," potvrzuje aranžérka Hana Šebestová z Hrádku u Sušice. Upozorňuje tak na hlavní trend letošních Vánoc - návrat k přírodě. Obyčejné šišky, jedlové větve, skořice, slámové přízdoby nebo svíčky ze včelího vosku ale nejsou módním hitem jen u nás. "Nedávno jsem se byla podívat na festivalu aranžování v Německu, a tam je situace úplně stejná," říká Šebestová, která v roce 2000 získala titul mistra republiky v aranžování květin. Podle jejích slov i za našimi západními hranicemi skončila éra třpytivých mašlí a umělých ozdob. Jak si tedy jednoduše zkrášlit dům a vytvořit tu pravou vánoční atmosféru? Základ výzdoby většinou tvoří samozřejmě větve jehličnanů, zejména jedle nebo borovice, které vydrží velmi dlouho. Dále jsou to sušené plátky citrusových plodů, ořechy, kaštany, šišky, přírodní lýko nebo usušené lesní plody. Na stěny nebo lustr je pěkné zavěsit jmelí, zvlášť to přírodně zelené. Na svícny se používají tlustší svíčky červené a béžové barvy nebo ty ze včelího vosku. Taková výzdoba tak ani nebude stát nějakou závratnou finanční částku. Také vůně výrazně ovlivní atmosféru. "Plátky citrónu, jablek a pomerančů nebo kousky skořice, hřebíčku či vanilky dokáží celý prostor krásně provonět," vypočítává aranžérka Růžena Bubeníčková a dodává: "Možností je prostě mnoho. Na trhu už jsou k dostání i různé voňavé svíčky nebo esence."
</TEXT>
<HEADING>
Tradice nejsou povinné
</HEADING>
<TEXT>
Vánoční výzdoba ale nemusí ale nemusí vycházet jen z tradice. Červená a zlatá barva a klaické přízdoby jsou sice pěkné, do některých bytů se už ale příliš nehodí. "Do moderních strohých interiérů jsou dobré atypické dekorace. A ty také dělám nejraději," říká Hana Šebestová. Podle ní se dají udělat věci s odlehčenými jednoduchými tvary, na které se použije třeba jen jeden materiál. "Sama jsem si nedávno udělala věnec jen ze zimostrázu a do něj vložila skleněnou kouli," dodává. Možná že i k nám dorazí tento trend spočívající v jednoduchosti. Ten už je oblíbený v Holandsku nebo v Německu, kde se například jako dekorace vytvoří z kořenů stromu koule.
DNEŠNÍ TÉMA: Vánoční výzdoba
</TEXT>
</DOC>
<DOC>
<DOCID>LN-20021217068</DOCID>
<DOCNO>LN-20021217068</DOCNO>
<DATE>12/17/02</DATE>
<TITLE>
krátce
</TITLE>
<TEXT>
KARLOVY VARY - Karlovarská radnice ustoupila tlaku tisíce obyvatel městské části Tuhnice výšková budova uvnitř sídliště se stavět nebude. Soukromý investor chtěl vykoupit od města pozemky a postavit na nich patnáctipatrový dům. Rada města ale doporučila zastupitelstvu, aby parcely neprodávalo. Rozhodnutí radních zdůvodnil primátor Zdeněk Robínek: "Jde o objemný solitér, který do této lokality nepatří." Místním lidem se nakonec podařilo stavbě zabránit. Petici podepsalo celkem 1212 lidí. Podle nich by totiž výšková budova změnila vzhled celého sídliště. "Máme přijít o tu trochu zeleně, která tu ještě je?" reagovala na záměr investora obyvatelka Tuhnic Soňa Kováčová.
</TEXT>
</DOC>
<DOC>
<DOCID>LN-20021217069</DOCID>
<DOCNO>LN-20021217069</DOCNO>
<DATE>12/17/02</DATE>
<TITLE>
krátce
</TITLE>
<GEOGRAPHY>PARDUBICE</GEOGRAPHY>
<TEXT>
Ani současné mrazy nezviklají pardubické radní v rozhodnutí, že nepodpoří z městské pokladny vybudování denního centra pro bezdomovce. O jeho zřízení usiluje již řadu měsíců Středisko křesťanské pomoci, které v Pardubicích zajišťuje s podporou radnice i pomoc lidem bez domova. Ve městě žijí desítky bezdomovců, kteří se v mrazech nemají kam uchýlit. "Neseme převážnou část nákladů na pomoc lidem bez domova, ale neměli bychom být devadesátiprocentním investorem zamýšlené vývařovny," řekl náměstek primátora Jiří Razskazov (ODS). Připustil, že radní se obávají, že vznik denního centra by do Pardubic přivedl další bezdomovce. V současné době je město hlavním donátorem azylového domu pro muže, který má maximální kapacitu asi 50 lůžek, a pro matky s dětmi, kde žije asi 70 lidí.
PARDUBICE - Ani současné mrazy nezviklají pardubické radní v rozhodnutí, že nepodpoří z městské pokladny vybudování denního centra pro bezdomovce. O jeho zřízení usiluje již řadu měsíců Středisko křesťanské pomoci, které v Pardubicích zajišťuje s podporou radnice i pomoc lidem bez domova. Ve městě žijí desítky bezdomovců, kteří se v mrazech nemají kam uchýlit. "Neseme převážnou část nákladů na pomoc lidem bez domova, ale neměli bychom být devadesátiprocentním investorem zamýšlené vývařovny," řekl náměstek primátora Jiří Razskazov (ODS). Připustil, že radní se obávají, že vznik denního centra by do Pardubic přivedl další bezdomovce. V současné době je město hlavním donátorem azylového domu pro muže, který má maximální kapacitu asi 50 lůžek, a pro matky s dětmi, kde žije asi 70 lidí.
</TEXT>
</DOC>
<DOC>
<DOCID>LN-20021217070</DOCID>
<DOCNO>LN-20021217070</DOCNO>
<DATE>12/17/02</DATE>
<TITLE>
krátce
</TITLE>
<GEOGRAPHY>PRAHA</GEOGRAPHY>
<TEXT>
Pro všechny, kteří se zajímají o zprávy ze světa designu, módy a životního stylu, je připraveno další číslo časopisu Blok. V pořadí již osmé vydání tohoto periodika stojí 135 korun. Na 125 barevných stranách se dočtete například o současných trendech "sedací" kultury, o nejzajímavějších momentech z londýnského výstavního veletrhu 100% design a také o pražském Designbloku 02. Přečíst si můžete rozhovor s britským režisérem a grafickým designérem Johnnym Hardstaffem či německým designérem Wernerem Aisslingerem.
PRAHA - Pro všechny, kteří se zajímají o zprávy ze světa designu, módy a životního stylu, je připraveno další číslo časopisu Blok. V pořadí již osmé vydání tohoto periodika stojí 135 korun. Na 125 barevných stranách se dočtete například o současných trendech "sedací" kultury, o nejzajímavějších momentech z londýnského výstavního veletrhu 100% design a také o pražském Designbloku 02. Přečíst si můžete rozhovor s britským režisérem a grafickým designérem Johnnym Hardstaffem či německým designérem Wernerem Aisslingerem.
</TEXT>
</DOC>
<DOC>
<DOCID>LN-20021217071</DOCID>
<DOCNO>LN-20021217071</DOCNO>
<DATE>12/17/02</DATE>
<TITLE>
krátce
</TITLE>
<GEOGRAPHY>PRAHA</GEOGRAPHY>
<TEXT>
Od pondělí 16. prosince se mohou architekti, zástupci měst a investoři začít přihlašovat na Zahajovací fórum Europanu 7 - mezinárodní soutěže mladých architektů do 40 let. Fórum se bude konat od 13. do 16. ledna 2003 ve španělské Cordobě. Je určeno především pro získání informací a kontaktů. Účast není ničím omezena. Přihlášky můžete podávat přes internet (www.europan-europe.com). Na zahajovacím fóru se budou probíhat přednášky na téma Europanu 7: "Předměstí výzva pro bydlení". Představí se 65 soutěžních míst z celé Evropy. Za Českou republiku to bude území Praha - Libeň Palmovka.
PRAHA - Od pondělí 16. prosince se mohou architekti, zástupci měst a investoři začít přihlašovat na Zahajovací fórum Europanu 7 - mezinárodní soutěže mladých architektů do 40 let. Fórum se bude konat od 13. do 16. ledna 2003 ve španělské Cordobě. Je určeno především pro získání informací a kontaktů. Účast není ničím omezena. Přihlášky můžete podávat přes internet (www.europan-europe.com). Na zahajovacím fóru se budou probíhat přednášky na téma Europanu 7: "Předměstí výzva pro bydlení". Představí se 65 soutěžních míst z celé Evropy. Za Českou republiku to bude území Praha - Libeň Palmovka.
</TEXT>
</DOC>
<DOC>
<DOCID>LN-20021217072</DOCID>
<DOCNO>LN-20021217072</DOCNO>
<DATE>12/17/02</DATE>
<TITLE>
krátce
</TITLE>
<TEXT>
1 Barevnost dekorací by měla odpovídat barvám použitým v celém interiéru. Vhodná je třeba tradiční kombinace červené, žluté a zelené nebo zelené, stříbrné a bílé.
2 Doprostřed štědrovečerní tabule se umisťuje vánoční svícen neboli parter. Ten ale nesmí být příliš vysoký, aby na sebe všichni lidé u stolu viděli.
3 Netradiční ozdobou štědrovečerní tabule je aranžmá ze živých květů. Mezi nejoblíbenější patří orchideje, amarylis nebo čemeřice. Stačí ale i jednoduchá vánoční hvězda.
4 Samotné květiny ve váze nesmějí překážet - jsou vhodné jen na velký stůl.
5 Slavnostní stůl se dá vyzdobit ještě mnoha dalšími způsoby. Jedním z nich jsou jmenovky barevně sladěné s celou vánoční tabulí. Velice jednoduchá, ale elegantní dekorace se dá vytvořit z různě velkých skleniček. Do některých se vloží květina, jiné se zase zaplní různými oříšky, mandlemi nebo plody ilexu.
6 Exotické ovoce, ale i "obyčejná" jablka nebo ořechy naaranžujte do mísy společně s větvičkami jehličnanu. Mísu můžete umístit kdekoli v bytě.
7 Ozdoby z trvanlivých materiálů, jako jsou různé mechy, listy nebo kokosové vlákno, se dají uschovat na příští rok. Stačí je zabalit do celofánu a uskladnit v temné a suché komoře.
</TEXT>
</DOC>
<DOC>
<DOCID>LN-20021217073</DOCID>
<DOCNO>LN-20021217073</DOCNO>
<DATE>12/17/02</DATE>
<TITLE>
krátce
</TITLE>
<TEXT>
JEDNODUCHÁ VÝZDOBA. Aranžmá je tvořeno směsí jehličnanů, zejména trvanlivé borovice. Stůl je dozdoben jmelím a mandarinkami. Pro doplnění barev jsou použity drobné červené bobulky - jde o ilex.
RETRO STYL. Na výzdobu bohatě dekorovaného stolu je použit popínavý břečťan a několik druhů jehličnanů. V aranžmá se vyjímá brambořík (Cyclamen), který je doplněn šiškami.
MODERNÍ STYL. Pozornost na tomto svátečním stole upoutává hvězdník (Hippeastrum) ve vysokých vázách. Dále byly pro aranžmá zvoleny lilie a antúrie.
TYPICKÁ ČESKÁ TABULE. Na stole jsou umístěny větvičky smrku stříbrného, gerbery a svíčky. Do rohu místnosti aranžér umístil hvězdník.
Foto Holandská květinářská kancelář
</TEXT>
</DOC>
<DOC>
<DOCID>LN-20021217074</DOCID>
<DOCNO>LN-20021217074</DOCNO>
<DATE>12/17/02</DATE>
<TITLE>
I vánoční výzdoba podléhá módě. Novým trendem letošních Vánoc je styl "zlaté opojení" nebo "zimní balet", říká majitelka květinového studia a aranžérka Růžena Bubeníčková, která nyní působí i jako rozhodčí na soutěžích a na mistrovstvích republiky v aranžování.
</TITLE>
<HEADING>
LN: Jaké jsou současné trendy ve vánoční výzdobě?
</HEADING>
<TEXT>
Je to velmi individuální - každému se líbí něco jiného. Někteří zůstávají věrni tradiční výzdobě. Ta vychází z přírodních materiálů a klasických barev, jako je červená. Používají se tu i svíčky ze včelího vosku nebo slámové přízdoby. Druhou skupinu tvoří lidé, kteří vyhledávají profesionály, protože mají rádi nové a netradiční věci. Oblíbený je třeba elegantní styl nazvaný "zlaté opojení".
LN: Dokážete vytvořit vánoční výzdobu i do interiéru, který je moderně strohý a jednoduchý? Do něj se tradiční ozdoby příliš nehodí.
U podobných interiérů je vhodné připravit dekoraci přímo na míru. Dá se třeba vytvořit kontrast moderního prostoru právě s klasickou výzdobou nebo vytvořit něco netradičního. Vznikají tak různá originální aranžmá, jako jsou závěsné dekorace, moderní věnce nebo ozdoby velkých rozměrů.
</TEXT>
<HEADING>
LN: Jaké barvy se nyní nejčastěji používají?
</HEADING>
<TEXT>
V letošním roce jsou čtyři barevné trendy. Už jsem se zmínila o stylu "zlaté opojení", kde je barevná škála složená z bílé, zlaté, šedé a okrové. Druhým oblíbeným typem je "zimní balet". V něm se kombinuje zlatá, světle zelená, olivová, růžová a světle fialová. Potom je to styl "noc v opeře" se zlatou, červenou, fialovou a modrou barvou. Poslední možností je "vánoční party". Tu tvoří krémová, zlatá, modrá, cyklamenová a zeleně skořicová barva.
LN: Podle čeho by si měl člověk vybrat barvy vánoční výzdoby?
Barevnost je jen a jen na jednotlivých lidech. Každý z nás má jiný styl interiéru, který je jinak barevně laděný. Kdyby to tak nebylo, byl by náš svět velice uniformní.
LN: Používají se k určité kombinaci barev také specifické doplňky?
Určitě. Ke každému barevnému typu náleží i určité květiny a další doplňky. Například k měkké romantické barevnosti "zimního baletu" se dávají květy azalek, růže, Eucalypthus nebo konifery. A jako další doplňky sametové stuhy, sklo, kov nebo hladké kouličky.
LN: Jak je to s adventními věnci? Stále častěji se objevují na dveřích mnoha domů.
Adventní věnce získávají stále větší oblibu. Tradičně se věnec pořizuje čtyři týdny před Vánocemi a každou neděli se zapálí jedna svíčka. Někteří lidé zase věnce berou jako běžnou součást vánoční výzdoby, a proto si jej koupí třeba až těsně před Štědrým dnem.
LN: Co je nejlepší použít na jejich výrobu?
Oblíbené jsou věnečky z jedle, tisu, buxusu, juniperusu a dalších trvanlivých jehličin. Velice vhodné jsou i listy ilexu.
LN: K vánoční atmosféře patří i vůně. Jakým způsobem lze provonět celý byt?
Možností je mnoho. Použijte třeba chvoj jedle a také směsi sušeného ovoce. Plátky citronu, pomeranče, jablka nebo kousky skořice či vanilky. Jako doplněk lze použít aromatické svíčky nebo esence.
LN: Co všechno se dá z letošní výzdoby uschovat i na příští rok?
V dnešní době už je mnoho trvanlivých materiálů. Mechy, kokosové vlákno, listy a podobně. Tyto výrobky je po Vánocích dobré zabalit do celofánu a uskladnit v temné komoře, kde není vlhko. Tak vydrží po celý příští rok.
</TEXT>
</DOC>
<DOC>
<DOCID>LN-20021217075</DOCID>
<DOCNO>LN-20021217075</DOCNO>
<DATE>12/17/02</DATE>
<TITLE>
Vánoční dekorace nabízejí v těchto dnech všechna květinářství. Vyrobit se ale dají i doma. Inspiraci pro vánoční stůl připravili pro čtenáře LN floristé z květinového centra Bohemia Flowers. Na přípravu originálního svícnu vám stačí necelých dvacet minut.
</TITLE>
<HEADING>
Co budete potřebovat:
</HEADING>
<TEXT>
* umělohmotná miska * aranžovací hmota - koupit ji můžete v kterémkoli květinářství a zahradnictví, stojí od 10 do 20 Kč * větve z jehličnanu - vybírejte co nejtrvanlivější druh, odborníci doporučují borovici * svíčku (tak zvané gotické), oblíbené jsou i svíčky ze včelího vosku * červené karafiáty nebo jiné květiny (zhruba pět kusů) * mašle a malé vánoční ozdoby
* umělohmotná miska * aranžovací hmota - koupit ji můžete v kterémkoli květinářství a zahradnictví, stojí od 10 do 20 Kč * větve z jehličnanu - vybírejte co nejtrvanlivější druh, odborníci doporučují borovici * svíčku (tak zvané gotické), oblíbené jsou i svíčky ze včelího vosku * červené karafiáty nebo jiné květiny (zhruba pět kusů) * mašle a malé vánoční ozdoby
</TEXT>
</DOC>
<DOC>
<DOCID>LN-20021217076</DOCID>
<DOCNO>LN-20021217076</DOCNO>
<DATE>12/17/02</DATE>
<TITLE>
Malý svícen je zasazen do stojánku se třemi květináčky vyplněnými aranžovací hmotou. Do ní je naaranžován neopadavý konifer. Dozdoben je vánočními minikuličkami a bukvicemi obtočenými stříbrným drátkem. Cena od 200 Kč.
</TITLE>
<HEADING>
Foto Květiny Ela
</HEADING>
<TEXT>
Svícen je určen pro větší slavnostní tabuli. Vyroben je z chvojí jedle v kombinaci s větvičkami cypříšku. Je dozdoben čerstvými květy růží, chryzantém a Hypericem. Zlatá stuha a zlaté korálky svícen prosvětlují. Cena od 500 Kč.
</TEXT>
<HEADING>
Foto Květiny Ela
</HEADING>
<TEXT>
Svícen je zdoben přírodním materiálem. Je vhodný i jako malá pozornost zhotovená pro všechny, kteří se sejdou u štědrovečerní tabule. Zlatá svíčka je zapíchnuta doprostřed malého věnečku z korálků. Cena od 100 Kč.
</TEXT>
<HEADING>
Foto Květiny Ela
</HEADING>
<TEXT>
Základ svícnu tvoří větvičky jedle, jalovce a cypříšků, doplňuje je čerstvý ilex. Na dozdobení jsou použity čerstvé květy chryzantém kopretinových, plátky citrónu a jablíčko. Cena od 200 Kč.
Foto Květiny Ela
Vánoční květiny komponované z křehkých čerstvých květů chryzantém a mimózy jsou doplněny chvojím. Cena 595 Kč.
</TEXT>
<HEADING>
Foto Bohemia Flowers
</HEADING>
<TEXT>
I obyčejný svícen lze nazdobit tak, aby v interiéru ladil s okolní vánoční výzdobou. Na dozdobení kovového stojanu svícnu byly použity květy chryzantém a šateru (Gypsophila), doplněné chvojím a cesmínou. Cena za ozdobení kolem 150 Kč.
Foto Holandská květinářská kancelář
</TEXT>
</DOC>
<DOC>
<DOCID>LN-20021217077</DOCID>
<DOCNO>LN-20021217077</DOCNO>
<DATE>12/17/02</DATE>
<TITLE>
KUCHYŇSKÝ MIXÉR
</TITLE>
<TEXT>
Mixér lze použít pro přípravu koktejlů, polévek, seká a drtí ovoce díky vysokému výkonu motoru i led. Cena 7350 Kč
Foto Potten &amp; Pannen
VODNÍ FILTR
Filtr zlepšuje kvalitu vody, vhodný pro studené i teplé nápoje, přípravu pokrmů a podobně. Cena 1499 Kč
Foto Potten &amp; Pannen
KÁVOVAR
Tento typ je vybaven i ventilem na přípravu cappuccina, do čelní desky jsou zasazeny hodiny. Cena 13 990 Kč
Foto Potten &amp; Pannen
KUCHYŇSKÝ ROBOT
Robot KitchenAid v celokovovém provedení v různých barvách, robustní základna zajišťuje dokonalou stabilitu. Cena 15 999 Kč.
Foto Potten &amp; Pannen
TOPINKOVAČ
Je vybaven tlačítkem pro rozmrazení, udržení teploty a funkcí automatického vyjímání chleba. Cena 1799 Kč
Foto Electrolux
</TEXT>
<HEADING>
LISOVAČ NA CITRUSOVÉ PLODY
</HEADING>
<TEXT>
Objem je 1 litr, příkon 20 W, lisovací kužel má dvojitá křidélka a otáčení doleva i doprava. Cena 649 Kč
Foto Electrolux
PORCELÁNOVÁ SOUPRAVA
Sada talířů (3 ks), slánka, pepřenka, šálek s podšálkem, sada nožů (pro 2 osoby). Cena 4800 Kč.
Foto Donlič interiér
ŠLEHAČ NA CAPPUCCINO
Robot připraví pěnu na cappuccino, mléčné šejky, koktejly a další. Cena 1050 Kč
Foto Potten &amp; Pannen
</TEXT>
<HEADING>
KOBEREČEK
</HEADING>
<TEXT>
Koberce firmy Carpet Land se vyrábějí ručně v Nepálu, Číně a Indii, v různých barvách i velikostech. Koberec na fotografii ve velikosti 70x140 cm stojí od 7100 Kč.
Foto Carpet Land
PORCELÁNOVÉ DOPLŇKY
Čtvercový talíř malý a velký, šálek s podšálkem, slánka, pepřenka, nerezový příbor. Cena 1770 Kč.
Foto Donlič interiér
</TEXT>
</DOC>
<DOC>
<DOCID>LN-20021217078</DOCID>
<DOCNO>LN-20021217078</DOCNO>
<DATE>12/17/02</DATE>
<TITLE>
I přes předsevzetí budou znamenat i letos pro většinu rodin Vánoce dostihy v nakupování, uklízení a pečení
</TITLE>
<TEXT>
Méně znamená více. Málokdy platí tato rada tak jako o Vánocích. V tomto případě méně uklízení, méně cukroví, méně masa, méně bramborového salátu a možná i méně příbuzných.
"Zablokovaná záda, když pánové vezmou do ruky vysavač,"odpovídá bez rozmýšlení MUDr. Jana Šeblová na otázku, jaké případy ji coby lékařku záchranné služby nejvíce zaměstnávají před Vánocemi. "Druhá půlka prosince je pro nás docela hektická doba. Lidé jsou nervozní, a tak více bourají. Také sílí deprese, a tak častěji vyjíždíme k sebevraždám či pokusům o ně," popisuje. I její slova dokládají, že v mnoha rodinách jsou předvánoční týdny málem stejně stresující jako delší pobyt v minovém poli. "Dnešní uspěchaný člověk by si měl uvědomit, že nebude-li dobře hospodařit v tomto období se svým časem, nenajde-li si chvíli na odpočinek a vydechnutí, je velmi pravděpodobné, že si bude muset po svátcích najít čas na stonání, a to možná i v nemocnici. Vždyť čas je to nejcennější, co máme, a měli bychom k němu přistupovat s pokorou. Všechno se prostě stihnout nedá," říká profesor MUDr. Ota Gregor, DrSc., lékař, který se dlouhodobě zabývá tím, jak psychika ovlivňuje celkový zdravotní stav. I samotné vánoční rituály někdy připomínají soustředěný útok na vlastní zdraví. "Manžel celý rok jí docela střídmě. Na Štědrý večer se ale vždycky přejí. Strašně. Vůbec se pak nemůže hýbat ani mluvit, jenom leží a heká. Děti kolem poskakují, nemůžou se dočkat dárků, ale musejí počkat, až se tatínek vzpamatuje. Dřív jsem měla strach, aby ho snad z toho neradila mrtvice, ale teď vím, že za půl hodiny bude fit. Dokonce se pokaždé kolem půlnoci začíná shánět po obložených chlebíčcích," vypravuje třicetiletá Monika. Jednorázové přejedení člověka nezabije. Přesto by byla škoda, kdybychom si kvůli němu zapomněli uvědomit, že jídlo není to hlavní. "Vlídné slovo, včas vyslovené, dovede hřát celou zimu," dodává profesor Gregor.
DNEŠNÍ TÉMA: Nástrahy Vánoc
Čtěte na stranách 17 a 18
</TEXT>
</DOC>
<DOC>
<DOCID>LN-20021217079</DOCID>
<DOCNO>LN-20021217079</DOCNO>
<DATE>12/17/02</DATE>
<TITLE>
Co dělat, když si zapíchnete kost do krku
</TITLE>
<TEXT>
doc. MUDr. Zdeněk Kabelka, CSc., přednosta Dětské ORL kliniky FN v Motole
Vánoce jsou v Čechách spojeny s kaprem. Někdo pečlivě vybírá kosti, někdo si s tím práci nedává. Až do okamžiku, kdy se v krku ozve bodavá bolest a při každém polknutí se připomene. Většinou je kost zapíchnutá do mandlí nebo opřená o sliznici těsně za jazykem. Postižený se zkouší napít, polyká suchý chléb, nebo vyhrabe ve spíži kyselé zelí s nadějí, že se kost musí nějak dostat ven. A ona nechce. Nakonec nezbývá než se obléknout a dojet na ORL oddělení. Někdy je kost větší, může být i dost hluboko zapíchnutá, nebo se může vzpříčit i hlouběji. Pak je potřeba odstranění v celkové anestezii a hospitalizace. Prostě smůla. Ovšem vždy se vyplatí nečekat a jet hned. Jinak se začne rozvíjet zánět v měkkých tkáních kolem hltanu, případně jícnu. To je záležitost nebezpečná a vyžadující intenzivní léčbu. V každém případě jakmile pocítíte při pojídání kapra bolest v krku, nic už nejezte a nechte si kost vyndat odborníkem.
Co dělat, když vás rozbolí zuby
</TEXT>
<HEADING>
MUDr. Jiří Pekárek, prezident České stomatologické komory
</HEADING>
<TEXT>
Když někoho opravdu bolí zuby, nezbývá mu než navštívit zubního lékaře. Pohotovost zubních lékařů v současné době funguje dobře na všech okresech, a to se týká i vánočních svátků. Pacienti se jistě nemusí obávat, že by potřebnou pomoc v těchto dnech nenašli. Nejlepší je však bolestem zubů předcházet. Blíží se Silvestr, den, kdy si lidé dávají předsevzetí. Bylo by krásné, kdyby se každý sám sobě zavázal, že v příštím roce navštíví dvakrát zubního lékaře a nechá se preventivně vyšetřit. Kdyby to udělali všichni, o příštích Vánocích by mohla být otázka, co dělat při bolestech zubů, zbytečná.
Co dělat, když vás přepadne deprese
MUDr. Radkin Honzák, CSc., Institut pro další vzdělávání ve zdravotnictví
Vánoce jsou apriorně depresivní čas, protože den se stále krátí a noc prodlužuje. Lidi to nemají rádi! Takže Vánoce vznikly daleko dřív, než se nám narodil Ježíšek... Ten přináší naději. Přesto se během prosince plní čekárny psychiatrů, protože všichni, kdo se celý rok 'drželi', mají nyní právo se hroutit. Pokud vám tento rok umřel někdo velmi blízký, odjeďte na Vánoce mimo domov - asi by vám ten člověk moc chyběl. A když nemáte nikoho, komu můžete brečet na rameni, jeďte do míst, která neznáte. Mně letos umřel kamarád - půjdu za ním na půlnoční! Obraťte otázky: místo abyste se ptali, co vám dluží tento svět, zeptejte se, co mu dlužíte vy. Je to někdy velmi zajímavá inventura. Víte, kolik dětí čeká na někoho, kdo by je potěšil? Dojděte do nejbližšího dětského domova, nadělte těm, kteří to potřebují. Buďte, sakra, aspoň jednou za rok užiteční!
Co dělat, když to přeženete s pitím
</TEXT>
<HEADING>
PhDr. Ladislav Csémy, Psychiatrické centrum Bohnice
</HEADING>
<TEXT>
Záleží na tom, do jakého se dostanete stavu. Pokud je někdo opilý natolik, že omdlí, špatně dýchá, je sinalý a zpocený, znamená to ohrožení jeho života. V takovém případě je nezbytné jej uložit do stabilizované polohy, aby nemohl vdechnout zvratky, a ihned volat pohotovost. Nejčastěji vás ale při nemírném pití postihne silná nevolnost. V takovém případě je účinné vyvolat zvracení. Potom postiženého uložit do stabilizované polohy na boku, přikr ýt a podávat tekutiny. Nejvíce se osvědčuje minerální voda nebo studený čaj. Z "opice" je nejlepší se vyspat - ale pod dozorem! Určitou úlevu druhý den přinášejí přípravky proti kocovině, například acylpyrin či aspirin.
Co dělat, když vás začne bolet za hrudní kostí
MUDr. Roman Škulec, koronární jednotka II. interní kliniky VFN
Příznaky při podezření na akutní srdeční infarkt: tlaková až pálivá bolest za hrudní kostí, která může vystřelovat do krku, čelistí, ramen, rukou. Bývá provázena pocením, nucením na zvracení, úzkostí, dušností. První pomoc: zůstat v klidu, v polosedě, nejíst, nepít alkohol a nekouřit. Rozkousat a polknout jeden 400 mg acylpyrin. Je-li k dispozici (týká se chronicky nemocných se srdečními chorobami), vzít jednu tabletu nitroglycerinu či použít nitroglycerinový sprej. To lze opakovat ještě jednou (po 5 - 10 min.). Dejte postiženému studený obklad na čelo. Má-li pocit na omdlení, uložte jej tak, aby měl nohy výše než trup. Tr vá-li bolest i přesto, ihned volejte na RZP (155). Přivolání pomoci neodkládejte. Volejte co nejdříve, zvlášť pokud bolest trvá 15 - 20 minut. Má-li nemocný nehmatný pulz na krčních či tříselných tepnách a nedýchá, buďte připraveni na laickou resuscitaci: nepřímou masáž srdce, dýchání z úst do úst.
Co dělat, když se opaříte či popálíte primář MUDr. Lubomír Brož, přednosta oddělení popálenin FN Královské Vinohrady
Pokud se při vaření spálíte horkou vodou nebo rozpáleným olejem, snažte se zabránit dalšímu působení tepla. Odstraňte z postižené oblasti vyvolávající činitel (olej, oblečení nasáklé vařící vodou...). Nevěřte na babské rady a popáleninu zásadně ničím (bílek, francovka) nepotírejte. Pouze ji chlaďte tekoucí studenou vodou, a to tak dlouho, až vám to přinese úlevu od bolesti. Pokud se na ráně vytvoří malý puchýřek, nechte jej zhojit. Větší puchýře nestrhávejte ani je ničím nepropichujte. Doporučuji přikrýt je sterilním gázovým čtvercem nebo vyvařeným a vyžehleným kapesníkem. A navštívit příslušné zdravotnické zařízení - oddělení popálenin.
Co dělat, když vás přepadne žlučníkový záchvat?
MUDr. Otakar Buda primář oddělení centrálního příjmu pro dospělé FN v Motole
První myšlenka na žlučník vás napadne při silných zažívacích obtížích s nucením na zvracení a bolestivým tlakem v místě pod pravým žebrem. Zejména, pokud jste jedli řízek, salát, smaženého kapra, kachnu, majonézu, klobásu, od všeho trochu a hlavně hodně... Jestliže nám to "neudělalo dobře", pak mluvíme o dietní chybě. Za druhé se ptáme, jestli už je toto žlučníková kolika. Ujišťuji vás, že tu byste nepřehlédli. Sílící nevolnost, tlak v podžebří přejde v křečovitou bolest, opakované zvracení. Je to prý nezapomenutelné. A co dělat? V první řadě se vyvarovat dietní chyby. To další často obstará moudrá příroda: vyzvracíte to, co vám způsobilo koliku, někdy i něco navíc, a záchvat většinou odezní. Pokud ne, nebo pokud se opakuje i bez dietní chyby, přidá se teplota, zimnice, nažloutlá bělma, je čas vypravit se k doktorovi, případně se seznámit s nějakým chirurgem.
Co dělat, když vám zaskočí oříšek
MUDr. Jindřich Lukáš, CSc., ORL ambulance Všeobecné fakultní nemocnice v Praze
Je-li těleso u vchodu do dýchacích cest, je třeba jej odstranit prst y. Postižený přitom musí mít zakloněnou hlavu. Pokud postižený není schopen odstranit těleso vlastními silami (usilovným kašlem), má zpomalené reflexy (požil alkohol či jiné psychoaktivní látky) nebo jestliže silné údery plochou ruky mezi lopatky nevedou k jeho odstranění, používá se tzv. Heimlichův hmat. Zezadu obejmeme postiženého tak, že přeložíme obě své ruce přes sebe v jeho nadbřišku. Pak vícekrát stiskneme ve směru bránice. Tento hmat neprovádíme u kojenců (dítě zvedneme za nohy a plochou dlaní opakovaně udeříme mezi lopatky), u těhotných a obézních. U těch lze provést pokus o odstranění cizího tělesa stlačením hrudi. Nachází-li se těleso již v dýchacích cestách, je třeba okamžitě zajistit odborný lékařský zásah. Pozor na oříšky či fazole - jsou vždy horší než inertní materiály (kov, umělá hmota) - velmi rychle nabobtnají!
Co dělat, když se u vás projeví alergie na jídlo
MUDr. Dana Nedělková, ordinace pro děti a dorost v Praze
Alergická reakce se může vyskytnout po požití některých mořských ryb či potravin, které obsahují vlašské či lískové ořechy. Někdy ale stačí větší množství kyselého ovoce - například mandarinky nebo kivi. Projevy alergické reakce mohou být mírné, ve formě kopřivky. Pokud kopřivka významně a rychle nepostupuje, postačí podat antihistaminikum ve formě tablet (například volně prodejný zyrtec, claritine, zodac) či postižené místo potřít fenistil gelem. Samozřejmostí je vystříhat se dalšího požívání jídla, které reakci způsobilo. Druhý den byste měli navštívit lékaře, aby váš stav zkontroloval. Pokud se ale stav rychle zhoršuje (dechová nedostatečnost, postižený sípá, lapá po dechu), jde už o život. V takovém případě na nic nečekejte, podejte postiženému antihistaminikum a ihned volejte pohotovost
Co dělat, když se přejíte málem do bezvědomí
MUDr. Karel Mareš, vedoucí oddělení gastroenterologie Nemocnice Na Homolce
Přejídání? Z historie známe národy, které ho zvládly na vysoké úrovni. Například Římané při hostinách vesele jedli, při pocitu najedení se šli včas do vomitárií vyzvracet a zase jedli a zvraceli atd. My bychom ale měli vědět, že přejedení - zvláště v kombinaci s alkoholem může vyvolat akutní zánět slinivky břišní. Jeho léčba si může vyžádat i několikaměsíční hospitalizaci a přes veškeré medicínské znalosti na něj někteří pacienti stále umírají. Nejsme Římané, měli bychom se spíše držet rčení našich babiček: "Jez do polosyta, pij do polopita".
</TEXT>
</DOC>
<DOC>
<DOCID>LN-20021217080</DOCID>
<DOCNO>LN-20021217080</DOCNO>
<DATE>12/17/02</DATE>
<TITLE>
MĚŘIČ KREVNÍHO TLAKU
</TITLE>
<TEXT>
Kdo má potíže s vysokým či kolísavým krevním tlakem, ocení tuto domácí pomůcku. Přístroj se vyrábí v několika variantách - ty nejdokonalejší mají automatické nafukování manžety. Výhodou měřiče je jeho skladnost - můžete jej s sebou brát i na cesty - a jednoduché ovládání. V neposlední řadě oceníte i rychlost, s jakou se o výši svého tlaku dozvíte. Některé přístroje mají zabudován i měřič srdečního tepu. Přístroj zakoupíte v prodejnách zdravotnických potřeb v ceně od 1550 Kč.
</TEXT>
<HEADING>
ELEKTRICKÝ KARTÁČEK NA ZUBY
</HEADING>
<TEXT>
Existuje mnoho typů elektrických zubních kartáčků - od cestovních modelů "na baterky" až po kazetový typ, který si na stálo upevníte v koupelně. Hlavice kartáčků jsou výměnné a lze je zakoupit zvlášť. Kartáček pořídíte například v prodejnách zdravotnických potřeb nebo v lékárnách v ceně od 270 do 2600 Kč.
</TEXT>
<HEADING>
PŘESÝPACÍ MINUTOVNÍK K ČIŠTĚNÍ ZUBŮ
</HEADING>
<TEXT>
Čistíte si zuby opravdu tři minuty podle doporučení zubních lékařů? Na to stačí jednoduchá pomůcka - malé přesýpací hodiny. Ty vám čas odměří naprosto přesně. Vyrábějí se v několika barevných variantách, lze je zakoupit v prodejnách zdravotnických potřeb nebo v prodejnách ústní hygieny a stojí okolo 50 Kč.
</TEXT>
<HEADING>
MĚŘIČ HLADINY CUKRU V KRVI
</HEADING>
<TEXT>
Jednoduchý přístroj, který vám během krátké chvilky změří hladinu glukózy (krevního cukru) v krvi. Glukometr lze zakoupit v cenové relaci okolo 5000 Kč.
</TEXT>
<HEADING>
MĚŘIČ TĚLESNÉHO TUKU
</HEADING>
<TEXT>
Vysoká hladina tuku může způsobit různé obtíže (vysoký krevní tlak, srdeční onemocnění). Také při dietách je nutné rozlišit skutečný úbytek tuku a úbytek vody z těla. Přístroj pracuje na bázi tzv. BIA (Body Impedance Analysis). Díky němu můžete přesně odhadnout například rizikový stav systému srdečních cév. Tukoměr zakoupíte v prodejnách zdravotnických potřeb. Jeho cena se pohybuje od 2500 Kč.
</TEXT>
<HEADING>
GYMNASTICKÝ BALON
</HEADING>
<TEXT>
Nelekejte se názvu - balon není určen jen pro vrcholové gymnastky. Mohou na něm sedět nebo cvičit děti - naučí se správnému držení zad. Dospělí mohou dělat totéž - aktivně předejdou bolestem zad. Balon můžete zakoupit v prodejnách zdravotnických potřeb, v obchodech se sportovním zbožím i v hypermarketech. Cena se pohybuje podle velikosti od 500 do 830 Kč.
</TEXT>
<HEADING>
ELEKTRONICKÝ TEPLOMĚR
</HEADING>
<TEXT>
Klasické teploměry jsou křehké, snadno se rozbijí, obsahují vysoce toxickou rtuť. Moderní elektronické teploměry toto riziko odstraňují. Měření je rychlejší (u některých typů trvá pouze jednu vteřinu) a také přesnější. Elektronický teploměr zakoupíte v prodejnách zdravotnických potřeb v ceně od 175 Kč.
</TEXT>
<HEADING>
"BRÝLE" PROTI MIGRÉNĚ
</HEADING>
<TEXT>
Také občas máte pocit, že se vám rozskočí hlava? Ať už jsou jakéhokoli původu, bolesti hlavy jsou nepříjemné vždy. Efektivním pomocníkem proti bolestem hlavy je jednoduchá gelová maska na oči a okolí. Masku vychladíte v lednici, pak ji přiložíte na oči a upevníte. Chlad působí na zmučenou hlavu jako balzám. Úleva přichází ve velmi krátké době. Masku lze zakoupit v prodejnách zdravotnických potřeb nebo v běžné síti drogerií v ceně od 150 korun.
Také občas máte pocit, že se vám rozskočí hlava? Ať už jsou jakéhokoli původu, bolesti hlavy jsou nepříjemné vždy. Efektivním pomocníkem proti bolestem hlavy je jednoduchá gelová maska na oči a okolí. Masku vychladíte v lednici, pak ji přiložíte na oči a upevníte. Chlad působí na zmučenou hlavu jako balzám. Úleva přichází ve velmi krátké době. Masku lze zakoupit v prodejnách zdravotnických potřeb nebo v běžné síti drogerií v ceně od 150 korun.
</TEXT>
</DOC>
<DOC>
<DOCID>LN-20021217081</DOCID>
<DOCNO>LN-20021217081</DOCNO>
<DATE>12/17/02</DATE>
<TITLE>
O Vánocích počítejte s drobnými rodinnými kalamitami,říká PhDr. Petr Šmolka, prezident Asociace manželských a rodinných poradců.
</TITLE>
<TEXT>
LN: Působí Vánoce jako katalyzátor procesů uvnitř rodiny? Dá se předpokládat, že tam, kde se lidé sbližují, se na Vánoce sblíží ještě více, a naopak tam, kde se odcizují, se ještě více od sebe vzdálí?
Na rozdíl od jiných katastrof Vánoce působí spíše jako katalyzátor problémů. Nedá se předpokládat, že tam, kde vztahy fungují uspokojivě, je Vánoce ještě zlepší. Ale stres spojený se všemi těmi vánočními přípravami dokáže udělat neplechu ve vztazích už narušených. Vidíme to i u nás v poradně, jak nápadně mnoho lidí se v tomto čase dožaduje konzultací. Ono také záleží na tom, co si od Vánoc slibujeme. Čím nereálnější očekávání člověk má, tím více hrozí zklamání. Někdy se lidé po celý rok doma jenom potkávají. Přesto předpokládají, že Vánoce budou nějakým úchvatným zážitkem. Pokud ale očekávání přiblížíme reálným možnostem rodiny, tak nakonec zjistíme, že to bylo docela fajn. A vždy je dobré počítat s drobnými kalamitami.
</TEXT>
<HEADING>
LN: Jsou Vánoce ještě pořád časem smíření?
</HEADING>
<TEXT>
Pochyboval bych o tom, že jsou časem autentického smíření. Snad spíše obdobím klidu zbraní. Ale někdy mohou pomoci tam, kde se nikdo neodhodlal udělat ten první krok, přestože si všichni smíření přejí.
LN: Co byste poradil lidem, kteří se letošních Vánoc trochu bojí, protože jim poprvé bude chybět někdo blízký?
Asi by měli být připravení na to, že si to kapku odsmutní. Pokud byli zvyklí na nějaké rituály, musí se rozhodnout, zda je psychicky zvládnou dodržovat i tentokrát. Pokud se na to necítí, je možná lépe odjet někam úplně jinam. Ale na to neexistuje univerzální recept. Někdo umí smutnit sám a umí si to i svým způsobem ,užít', někdo to nedokáže.
</TEXT>
<HEADING>
LN: A co lidé, kteří jsou osamělí dlouhodobě?
</HEADING>
<TEXT>
Pokud je někdo sám dlouho, už se většinou naučil svátky přežívat tak, aniž by mu působily nějaké větší trauma. Jsou na to různé strategie. Někdo dává sám sobě dárky pod stromeček a téměř dokáže sám sebe překvapit. Jiný Vánoce prostě zruší, pokud možno nevychází do předvánočních ulic a ze Štědrého večera si dělá co možná nejobyčejnější den.
LN: Jak se mají dohodnout mladí manželé, kteří si ze svých původních rodin přinášejí jasnou představu o tom, jak by měly oslavy probíhat, a tyto představy jsou třeba diametrálně rozdílné?
Asi je lepší přijmout to, že jeden bude mít nárok své rituály uplatnit, a ten druhý se přizpůsobí. S tím, že příští rok to bude třeba opačně. Protože snaha o kompromis by mohla vést k tomu, že nebude spokojený ani jeden. To je to samé, jako když jeden z manželů chce jet na dovolenou k moři a druhý někam do velehor. Ani zde nejsou řešením Brdy, tam budou otrávení oba.
LN: Snad každý, kdo déle žije v nějakém partnerském vztahu, zná větu, která toho druhého spolehlivě a okamžitě naštve. Jsou nějaká slova, která bychom si o Vánocích rozhodně neměli říkat?
Možná právě ty věty, o kterých jste se právě zmínila. Skutečně jsou věty, které mají v rodině svůj autonomní život. Hned jak se vysloví, objeví se celý kontext, ve kterém kdysi padly. Nemusí to být věta, někdy stačí slovo. Pamatuji dvojici, kde tím tabu bylo slůvko ,kde'. Paní na ně byla alergická od doby, kdy se na procházce rozplývala, jak to slunce úchvatně zapadá, jak je tam krásně, a pán se suše zeptal ,Kde?' Vzájemnou komunikaci to poněkud komplikuje.
LN: Jak máme reagovat, když pod stromečkem popáté nalezneme bytelné pantofle, když ty z předchozích let ještě stále leží v krabici ve skříni? Je zde namístě předstírat nějakou velkou radost?
Předstírat nadšení můžete jen tam, kde dokážete působit důvěryhodně. Pokud máte pocit, že to nedokážete, je na místě zdvořilé poděkování. Jen málokdy je za nevhodným dárkem zlomyslnost, většinou jde o nedostatek invence. V zavedených vztazích si lidé dokážou dát najevo, co by je potěšilo, a ti druzí jim vyjdou vstříc a raději rezignují na nějaká velká překvapení. To je asi ta nejjistější cesta, jak se vyhnout zklamání.
LN: O Vánocích také navštěvujeme příbuzné, které po celý rok ani příliš vidět nemusíme. Jak se vyhnout případnému konfliktu?
Pokud by šlo o příbuzné, kteří když se objeví v našem městě, tak se osypáváme, pak je asi lépe se raději nevidět. Pokud jde ale o ty běžné, možná trochu formální vztahy, dá se to zařídit tak, aniž bychom utrpěli újmu. Je dobré si stanovit jakýsi scénář setkání, aby na nějaké konflikty nebylo příliš času.
</TEXT>
</DOC>
<DOC>
<DOCID>LN-20021217082</DOCID>
<DOCNO>LN-20021217082</DOCNO>
<DATE>12/17/02</DATE>
<TITLE>
Zázvorky
</TITLE>
<TEXT>
25 dkg mouky, 25 dkg cukru, 10 dkg másla, 2 vejce, 1 lžička zázvoru, lžíce rumu, 1/2 balíčku prášku do pečiva, strouhaná citronová kůra z chemicky neošetřeného citronu
Vejce utřeme s cukrem, rumem, zázvorem, zpracujeme s ostatními přísadami a vytvoříme těsto. Necháme je odpočinout nejméně půl hodiny v chladu. Pak z něj vyválíme plát. Vykrajujeme a upečeme v horké troubě (asi 10 - 15 minut). Jedna porce 110 kcal, 100 g 380 kcal
</TEXT>
<HEADING>
Skořicová srdíčka
</HEADING>
<TEXT>
20 dkg hladké mouky, 10 dkg mletých lískových oříšků, 15 dkg moučkového cukru, šťáva z jednoho pomeranče, 1,5 lžičky skořice, na špičku nože mletého kardamomu, 1 žloutek, 20 dkg másla, 5 dkg cukru, 10 dkg hořké čokolády
Z mouky, oříšků, moučkového cukru, pomerančové šťávy, skořice, kardamomu, žloutku a másla vypracujeme těsto. Zabalíme je do fólie a chladíme dvě hodiny. Z těsta vyválíme 1/2 cm silný plát a vypichujeme do něj srdíčka. Přeneseme na plech, potřeme vodou, posypeme skořicí a cukrem. Pečeme v předehřáté troubě asi 10 minut. Vychladlá srdíčka zdobíme rozpuštěnou čokoládou. Jedna porce 160 kcal, 100 g 360 kcal
</TEXT>
<HEADING>
Jablečno-malinové řezy
</HEADING>
<TEXT>
1 střední oloupané, na plátky nakrájené jablko, 1 lžíce citronové šťávy, olej nebo jiný tuk na pečení, 1 plechovka malinového kompotu, šálek ovesných vloček, 3 lžíce rozpuštěného rostlinného tuku, 2 lžíce medu, 1 lžička skořice, 1/2 lžičky muškátového oříšku
Lehce promícháme jablka a citronovou šťávu. Směs nalijeme na vymazaný pečicí plech. Posypeme okapanými malinami, ovesnými vločkami a ostatními zbylými ingrediencemi. Pečeme asi třicet minut. Jedna porce 120 kcal, 100 g 410 kcal
Pomerančové měsíčky
4 pomeranče, 3 lžíce citronové šťávy, 5 lžic pískového cukru, 6 plátků želatiny, 2 dl pomerančového džusu
Stejně velké pomeranče důkladně omyjeme, příčně rozkrojíme a odstraníme jádra. Dužinu opatrně vydlabeme (zbudou nám misky z pomerančové kůry) a spolu se šťávou odložíme. Želatinu necháme nabobtnat ve troše studené vody, vymačkáme, dáme do kastrolku, přilijeme citronovou šťávu, cukr a přivedeme téměř k varu. Přidáme pokrájenou dužinu, šťávu a džus. Promícháme, přecedíme a rosolem naplníme misky z pomerančové kůry. Necháme ztuhnout v chladu. Potom opatrně nakrájíme na dílky a podáváme vychlazené. Jedna porce 88 kcal, 100 g 230 kcal
</TEXT>
<HEADING>
Kávové placičky
</HEADING>
<TEXT>
25 dkg hladké mouky, 12,5 dkg rostlinného tuku, 6 dkg cukru moučky, 1 lžíce vanilkového cukru. Náplň: 1/8 l mléka, 4,5 dkg pudinkového prášku, 15 dkg rostlinného tuku, 5 dkg cukru moučky, 1 lžička instantní kávy. Poleva: 1 bílek, 10 dkg cukru moučky, 1,5 lžičky instantní kávy
Mouku prosijeme, přidáme tuk, moučkový cukr, vejce, vanilkový cukr, zpracujeme na hladké těsto, necháme odpočinout. Pak z těsta vyválíme asi 4 mm silný plát a malým tvořítkem vykrajujeme oválky. Upečeme je v předehřáté troubě. Z mléka a pudinkového prášku uvaříme pudink. Horký zasypeme moučkovým cukrem, přidáme kávu, prošleháme dohladka a necháme vychladnout. Přidáme změklý rostlinný tuk a vyšleháme krém, kterým plníme upečené oválky. Bílek a prosátý cukr vyšleháme do husté pěny, přidáme lžičku kávy (ke kávě můžeme přidat lžičku horké vody) a poléváme naplněné oválky. Nakonec je posypeme špetkou zbylého kávového prášku. Jedna porce 100 kcal, 100 g 380 kcal
Medové sněhové pusinky
</TEXT>
<HEADING>
1 bílek, 1/2 hrnku medu
</HEADING>
<TEXT>
Bílek šleháme ve šlehači. Jakmile se začne tvořit sníh, přidáváme postupně med a šleháme, až je sníh dostatečně tuhý. Vytvarujeme pusinky a sušíme ve velmi mírné troubě.+ Jedna porce 66 kcal, 100 g 580 kcal
</TEXT>
<HEADING>
Nízkokalorické muffinky
</HEADING>
<TEXT>
2/3 šálku netučného sušeného mléka, 6 lžic hladké mouky, 1 sáček prášku do pečiva, 1/4 šálku hnědého třtinového cukru, 1 lžička perníkového koření, špetka skořice, 2 vejce, 1 šálek dýňového kompotu, 1 lžička vanilkového cukru, 1/2 šálku strouhané mrkve, 4 lžíce rozinek
Suché ingredience promícháme zvlášť v misce. Ostatní promícháme také zvlášť, pak obé spojíme za jemného míchání. Těsto nalijeme do muffinových formiček (do tří čtvrtin každé formičky), pečeme 20 minut. Jedna porce 140 kcal, 100 g 210 kcal
</TEXT>
<HEADING>
Müsli řezy
</HEADING>
<TEXT>
40 dkg mrkve, 20 dkg sušených jablek, kůra a šťáva z chemicky neošetřeného pomeranče, 5 dkg pohanky, 2,5 dkg sezamových semen, 2,5 dkg jáhel, 10 dkg šestizrnných vloček (prodejny zdravé výživy), 2 lžíce medu, 1 lžíce cukru, 6 obdélníkových oplatek na plnění, 7,5 dkg rozinek.
Mrkev omyjeme, oloupeme a nahrubo nastrouháme. Jablka nakrájíme nadrobno. Mrkev s jablky, pomerančovou šťávou a kůrou dáme do hrnce. Na středním plameni uvedeme do varu a pod pokličkou dusíme asi 20 minut. Mezitím na pánvi bez tuku opatrně opražíme pohanku, sezamové semínko, jáhly a vločky. Vločkovou směs s medem a cukrem vmícháme do mrkvového pyré a znovu přivedeme k varu. Směs rozdělíme na 3 oplatky a nožem namočeným ve vodě uhladíme. Posypeme rozinkami, přiklopíme zbývajícími oplatkami a pevně přitiskneme. Každou oplatku rozdělíme na pět dílků. Řezy můžeme uchovávat v chladničce asi dva týdny. Jedna porce 120 kcal, 100 g 410 kcal
</TEXT>
<HEADING>
Müsli houstičky s jablky
</HEADING>
<TEXT>
27,5 dkg mouky, 1/2 kostky droždí, špetka cukru, 1/2 dl vlažného mléka, 10 dkg nakyslých jablek, 1 lžíce citronové šťávy, 12,5 dkg polotučného tvarohu, 5 dkg másla, 1 vejce, 1 lžička soli, 7,5 dkg ovocného müsli bez cukru, tuk a mouka na vymazání a vysypání plechu, 2 - 3 lžíce mléka na potření.
Z mouky, droždí, cukru a mléka smícháme těsto. Přikryté necháme na teplém místě asi 20 min. kynout. Jablka omyjeme, oloupeme, vykrojíme jádřinec, nahrubo nastrouháme a pokapeme citronovou šťávou. K těstu přidáme tvaroh, máslo, vejce, sůl, müsli a jablko a dobře prohněteme. Necháme ještě asi 20 minut kynout. Pečicí plech vymažeme tukem a vysypeme moukou. Vytvarujeme 10 houstiček, klademe je na plech a necháme ještě 15 min. kynout. Předehřejeme troubu (na 200 °C), dáme do ní nádobku s vodou. Houstičky nařízneme do kříže. Mléko smícháme s jednou lžící vody a potřeme houstičky. Pečeme při 180 stupních, během pečení ještě asi 2x potřeme mlékem. Jedna porce 200 kcal, 100 g 420 kcal
</TEXT>
</DOC>
<DOC>
<DOCID>LN-20021217083</DOCID>
<DOCNO>LN-20021217083</DOCNO>
<DATE>12/17/02</DATE>
<TITLE>
Digitální televize spojená s počítačem umožní jednoduché nakupování, správu bankovního účtu či posílání e-mailů
</TITLE>
<TEXT>
Je to pár roků, co nám vnutili elektronickou poštu. Proč psát vzkaz někomu, kdo sedí ve vedlejší kanceláři? Jednodušší je tam prostě zajít a vyřídit to osobně. Brzy jsme zjistili proč: je to prostě rychlejší a jistější. A kdyby najednou přestaly existovat faxy, nikdo by té ztráty moc nelitoval.
Informace a spojení s ostatními potřebujeme stále častěji, levněji a dokonaleji. Tam, kde je poptávka, musí být i nabídka. Díky digitalizaci se za poslední tři desetiletí přenos informací obrovsky zvýšil. Díky tomu klesly i ceny za zpracování informací (asi stotisíckrát), jejich uložení (zhruba milionkrát) a také za jejich přenos. Poprvé byl na dálku přenesen lidský hlas v roce 1876 v Bostonu ve státě Massachusetts zásluhou pana Bella. K hlasu pak přibyl obraz, zvuk, později texty a data. Jednotlivé obsahy se slučují, stávají se multimediálními. Donedávna oddělené sítě a obory (telefon, datové spoje, video, software, rozhlas, televize) se spojují, konvergují. Ty změny jsou tak hluboké a rozsáhlé, že se hovoří o "nové ekonomice".
</TEXT>
<HEADING>
Proč mít tři přístroje, stačí jeden!
</HEADING>
<TEXT>
Nejvýznamnější představitelé konvergujících oborů začínají bodovat v žebříčcích 'nejbohatší člověk světa'. Dosavadní žraloky nejmovitějších - bankéře - nahrazují magnáti showbussinesu, mediální kapitáni, softwaroví a hardwaroví vizionáři. Někdejší vlajkové lodi průmyslu obchodující s ropou, automobily či chemickými výrobky střídají technologické veličiny Microsoft, Intel či AOL. Konvergence oborů s sebou přináší i rostoucí vliv elektronických médií na utváření našich názorů, veřejné mínění, na náš volný čas. Většina lidí nejvíc ocení vzájemné propojení počítače, televize a mobilu. Tedy přístrojů, které za posledních několik roků zcela změnily způsob naší práce, zábavy a komunikace. Počítač a televize budou vládnout našemu domovu, přenosný telefon nás pak doprovodí kdekoli na cestách. To, že PC monitor a televizor potřebují k zobrazení téhož odlišnou techniku, se v téhle globální TV/PC vesnici stane nakonec tím nejmenším problémem. Velcí výrobci se nakonec vždycky dohodnou...
</TEXT>
<HEADING>
Digitální život
</HEADING>
<TEXT>
Větší potíží bude možná přeměna nás - "gaučových konzumentů" - na "digitální gaučové konzumenty". Bez našeho zájmu a hlavně bez ochoty investovat svoje peníze do nákupu těchto přístrojů nemá moderní komunikace valnou šanci vyvíjet se a vyrábět. Všichni výrobci se tak nejvíce obávají, že diváka a zákazníka možná omrzí neustálé měnění norem a nutnost kupovat stále nové a lepší přístroje... Zatím ale šarmu marketingových strategií podléháme. Někdy se dokonce zákazníci rozčilují, že aparáty nestačí jejich nárokům. Jsou pomalé, televizní obraz není stále tak ostrý jako v kině, v nejvyšší kvalitě stále nemůžeme nahrávat. Displej telefonu je pro mnohé směšně malý, baterky se stále vybíjejí, počítač pořád padá. A ještě jedny časté nářky: proč jsou přístroje tak komplikované a špatně se obsluhují? Právě konvergence mnohé výtky může odstranit. Co například přinese nová podoba televize? Její digitální pozemní vysílání označované DVB-T odstraní současný nedostatek volných TV kanálů. Nabídne vysokou kvalitu obrazu a zvuku a zároveň divákům přinese interaktivní služby. Televizor by se měl stát i zdrojem informací. Kombinaci zábavy a poučení či vzdělání (infotainment) poskytne digitální televizor vybavený bezdrátovou klávesnicí. Jeho obraz nebude rušen šumem, sléváním barev a "duchy". Signál digitální televize není citlivý na odrazy, takže ho budete moci bez problémů přijímat i v jedoucím autě či autobuse. Doma pak postačí obyčejná pokojová nebo prutová anténa. Podstatně se rozšíří také programová nabídka. Její bohatost nebude omezena technikou jako dosud, ale především finančními možnostmi televizního a mediálního trhu.
</TEXT>
<HEADING>
Teletext jako internet
</HEADING>
<TEXT>
K nejvýznamnějším přednostem digitální pozemní televize patří doplňkové služby a především interaktivita. Například elektronický programový průvodce nabídne divákovi kompletní přehled programové nabídky, rychlou a snadnou orientaci a jednoduchý výběr žádaného pořadu. Teletext bude s obrázky a podstatně kvalitnější grafikou. Jeho podoba se bude blížit internetu. Podmínkou interaktivity je zpětný kanál, který předá vaše informace, požadavky a pokyny do centrály. K tomu se bude využívat nejspíše telefonní linka nebo mobil GSM. Díky tomu si lze například vyžádat a nechat poslat domů mailem třeba recept na jídlo, které právě připravují v televizním pořadu. Umožní ihned odpovídat na otázky televizních soutěží, voleb, hrát hry - ať už sami nebo s vybraným partnerem zapojeným stejným způsobem jako my (telegaming). Přes obrazovku bude možné nakupovat (teleshopping), řídit svůj účet (telebanking), prohlížet weby, posílat maily, uzavírat sportovní sázky atd. Již druhým rokem u nás běží zkušební vysílání DVB-T, které lze zachytit v okolí Hradce Králové, Roudnice nad Labem, Rakovníka a Berouna. Od příštího roku se plánuje pravidelné vysílání digitální pozemní televize. A od roku 2005 je plánován postupný přechod od analogového k digitálnímu TV přenosu. Co vše potřebujete k jejímu příjmu? Dokud nebudou na našem trhu kompletní digitální televizory, můžete si pořídit tzv. set-top-box. Připojuje se k běžnému televizoru. Není laciný, přijde v průměru na 10 000 Kč. Vyrábějí je např. firmy Nokia či Kathrein. Procesu digitalizace ale musí předcházet technická a programová příprava televizních studií. Telekomunikace musí vybudovat novou síť vysílačů, což se neobejde bez peněz a nové legislativy. Vývoji (nejen) digitální pozemní televize v Česku by měla pomoci ambiciózní strategie nového ministerstva informatiky. Během čtyř let by podle něj měla být čtvrtina nejdůležitější agendy veřejné správy volně dostupná z webu. Kromě toho chce zlepšit naši počítačovou gramotnost (s počítačem by měl umět zacházet alespoň každý druhý člověk), rozvíjet elektronické obchodování, vybudovat veřejná místa s internetem v každé obci a liberalizovat telekomunikační trh.
K nejvýznamnějším přednostem digitální pozemní televize patří doplňkové služby a především interaktivita. Například elektronický programový průvodce nabídne divákovi kompletní přehled programové nabídky, rychlou a snadnou orientaci a jednoduchý výběr žádaného pořadu. Teletext bude s obrázky a podstatně kvalitnější grafikou. Jeho podoba se bude blížit internetu. Podmínkou interaktivity je zpětný kanál, který předá vaše informace, požadavky a pokyny do centrály. K tomu se bude využívat nejspíše telefonní linka nebo mobil GSM. Díky tomu si lze například vyžádat a nechat poslat domů mailem třeba recept na jídlo, které právě připravují v televizním pořadu. Umožní ihned odpovídat na otázky televizních soutěží, voleb, hrát hry - ať už sami nebo s vybraným partnerem zapojeným stejným způsobem jako my (telegaming). Přes obrazovku bude možné nakupovat (teleshopping), řídit svůj účet (telebanking), prohlížet weby, posílat maily, uzavírat sportovní sázky atd. Již druhým rokem u nás běží zkušební vysílání DVB-T, které lze zachytit v okolí Hradce Králové, Roudnice nad Labem, Rakovníka a Berouna. Od příštího roku se plánuje pravidelné vysílání digitální pozemní televize. A od roku 2005 je plánován postupný přechod od analogového k digitálnímu TV přenosu. Co vše potřebujete k jejímu příjmu? Dokud nebudou na našem trhu kompletní digitální televizory, můžete si pořídit tzv. set-top-box. Připojuje se k běžnému televizoru. Není laciný, přijde v průměru na 10 000 Kč. Vyrábějí je např. firmy Nokia či Kathrein. Procesu digitalizace ale musí předcházet technická a programová příprava televizních studií. Telekomunikace musí vybudovat novou síť vysílačů, což se neobejde bez peněz a nové legislativy. Vývoji (nejen) digitální pozemní televize v Česku by měla pomoci ambiciózní strategie nového ministerstva informatiky. Během čtyř let by podle něj měla být čtvrtina nejdůležitější agendy veřejné správy volně dostupná z webu. Kromě toho chce zlepšit naši počítačovou gramotnost (s počítačem by měl umět zacházet alespoň každý druhý člověk), rozvíjet elektronické obchodování, vybudovat veřejná místa s internetem v každé obci a liberalizovat telekomunikační trh.
</TEXT>
</DOC>
<DOC>
<DOCID>LN-20021217084</DOCID>
<DOCNO>LN-20021217084</DOCNO>
<DATE>12/17/02</DATE>
<TITLE>
Nástup mobilní komunikace je bezesporu jednou z největších událostí devadesátých let. Telefony "bez drátů" doslova a do písmene změnily naše životy.
</TITLE>
<TEXT>
Centrem domácí zábavy, poučení a informací v našem obýváku je televizor. Kdekoli "venku" tyto funkce zastane mobilní telefon. Jeho nástup (i v našich končinách) byl tak razantní, že celosvětově poklesl zájem o služby poskytované pevnou telefonní sítí. Mobily způsobily pokles počtu bytových telefonních stanic. V USA se v roce 2005 očekává jejich úbytek téměř na polovinu počtu z roku 2000. Přesto statistika tvrdí, že klasický Bellův aparát stále ještě mobilům vzdoruje: v roce 2000 bylo na celém světě protelefonováno 4,9 bilionu minut v pevných sítích. Ve stejném roce majitelé mobilů spolu provolali "jen" 1,8 bilionu minut. Na internetu pak lidé strávili 0,2 bilionu minut. V České republice jsme vloni provolali něco přes 10 miliard minut "napevno" a 1,35 miliardy pak putovalo vzduchem prostřednictvím technologie GSM.
</TEXT>
<HEADING>
Zvoní telefon, nebo štěká pes?
</HEADING>
<TEXT>
Co všechno dnes mobilní telefon umí? Běžné funkce, jako jsou hodiny s budíkem, adresář, kalkulačka, konvertor měn, diář, "připomínač", jednoduché hry, zápisník nebo brouzdání podstatně okleštěným internetem (WAP), jsou už samozřejmostí i u levných telefonů. Nároční uživatelé chtějí (a dostávají) víc. Třeba stylové aparáty s barevnými displeji a bohatou nabídkou vyzvánění. To nereprodukuje obyčejný primitivní měnič, ale solidní reproduktor. Znělky a tóny jsou polyfonní, složené z mnoha tónů. Například vyzvánění v podobě zpěvu ptáků se natolik blíží realitě, že v přírodě vás docela zmate. Příjemná je také možnost přiřadit odlišné melodie různým volajícím. Podle konkrétního vyzvánění poznáte, kdo volá, aniž byste se museli podívat na displej. Velmi praktické je i hlasové vytáčení nebo volba funkcí. Do mikrofonu stačí vyslovit jméno volaného nebo název funkce. Telefon reaguje okamžitě a bez toho, abyste museli bloudit v menu. Další šikovnou pomůckou je hromadné rozesílání zpráv SMS.
</TEXT>
<HEADING>
Hand's free bez drátu
</HEADING>
<TEXT>
Za zmínku stojí PDA - jakýsi kapesní počítač, který nabízí Eurotel a Oskar. Díky této kombinaci, které se říká PDAPhone, dostáváme daleko pokročilejší, dokonalejší a rychlejší funkce, které až dosud nabízely nejmodernější telefony, a k tomu některé navíc. PDAPhone se dokáže spojit s počítačem, nejčastěji bezdrátově, například pomocí technologie Bluetooth, a vzájemně si s ním vyměňovat data. Například z adresáře, textového či tabulkového procesoru apod. Co všechno umějí mobilní telefony druhé generace? Především už to nejsou "jenom" mobilní telefony. Kombinují v sobě více funkcí. Zvládnou třeba zaznamenávat a přehrávat hudbu v komprimované podobě (například ve formátu MP3). Tyto telefony také fungují jako diktafon. Nahrají rozhovor i vaše okamžité poznámky. Konzervativnější zákazník si může koupit telefon s vestavěným rozhlasovým přijímačem. Svou oblíbenou stanici majitelé těchto aparátů poslouchají přes sluchátka. Další zajímavou kombinací je telefon s digitálním fotoaparátem. Proti těmto typům se již zdvihla vlna nevole, protože fanoušci slavných hvězd si prostřednictvím telefonu posílali jejich snímky. Pronásledovaným celebritám se to samozřejmě nelíbí. Mobilní operátoři se snaží před Vánoci získat pro tyto nové služby zákazníky. Nabízejí proto mnohá "lákadla". Například když si aktivujete službu MMS u Eurotelu do konce roku, můžete obrázky posílat dva měsíce zdarma. Kromě toho si můžete bezplatně stáhnout z wapových stránek dvě hry zdarma. Eurotel také v rámci MMS nabízí aktuální dopravní zpravodajství. Dopravní zprávy MMS (kamery jsou umístěny na důležitých křižovatkách a komunikacích v Praze) lze objednat trvale, nebo jednorázově.
</TEXT>
<HEADING>
Video po telefonu
</HEADING>
<TEXT>
Nedávno byla zavedena služba, díky níž mobilní telefon umí stáhnout a následně přehrát videozáběry (prostřednictvím sítě GSM s podporou GPRS). Počátkem listopadu s ní přišla společnost U-Turn (projekt Videozone), o něco později i Eurotel (Video servis) Telefon nepotřebuje nijak velkou vlastní paměť. Nahrávky přehrává ze serveru, kde jsou uloženy. Docela kvalitní obraz doprovází stereofonní zvuk. Ten si však poslechnete pouze ve sluchátkách, v reproduktorku mobilu bude jen na úrovni své obvyklé kvality. Na televizním telefonu zatím můžete sledovat souhrn zpráv České televize a mediální agentury Reuters, předpověď počasí, přehlídku adrenalinových sportů, animované seriály či amatérské záběry ve stylu televizních pořadů Neváhej a toč! Brzy prý mají přibýt specializované zpravodajské pořady, hudební videoklipy, upoutávky na filmy a další. Také tato služba není z nejlevnějších. Platíte jednak čas připojení (asi 2 Kč za minutu) a pak poplatek za stažení konkrétního pořadu. Ten je vysoký průměrně 25 Kč.
</TEXT>
<HEADING>
UMTS
</HEADING>
<TEXT>
* Budoucnost přenosných telefonů nabízejí především mobilní sítě třetí generace označované 3G. Technicky je označuje zkratka UMTS. Ta standardizuje jednotlivé protokoly především výrobců mobilů a provozovatelů sítí.
* UMTS dokáže přenášet vysoké objemy dat vysokou rychlostí. To umožní například videopřenosy v TV kvalitě. A to včetně rychle se pohybujících objektů (do 120 km/h). Dále multimediální zábavu, globální roaming (tedy možnost telefonovat odkudkoli kamkoli bez omezení). Díky této technologii také získáte jednoduchý, levný a okamžitý přístup k webu a k elektronické poště.
</TEXT>
</DOC>
<DOC>
<DOCID>LN-20021217085</DOCID>
<DOCNO>LN-20021217085</DOCNO>
<DATE>12/17/02</DATE>
<TITLE>
označení pro třetí generaci telekomunikačních systémů. Právě tato generace mobilů umožňuje poskytování multimediálních služeb (patří mezi ně třeba globální roaming, videokonference, přenosy dat atd.)
</TITLE>
<TEXT>
Bluetooth technologie nahrazuje pevné propojení telefonu s dalšími zařízeními (jako je počítač, tiskárna, fax atd.). Je to radiová technologie - vysílač přitom může být od přijímače vzdálen až 10 metrů. Obecně se dá říci, že jde o hands free "bez drátů".
Dual band je to schopnost mobilních telefonů pracovat ve dvou různých frekvenčních pásmech (900 MHz a 1800 MHz). V současnosti už existují i tribandové telefony.
GPRS general packet radio service. Jde o "balíčkové" přenosy dat v rámci sítě GSM. Ty jsou r ychlejší a účinnější než přenosy "lineární". Prostřednictvím této služby je možné např. efektivní připojení k internetu, odesílání mailů atd.
GSM global system for mobile communication. Je to nejrozšířenější digitální komunikační standard, na jehož principu v současnosti funguje většina mobilních telefonů. Postupně nahradil předchozí analogovou technologii (NMT). HSCSD high speed circuit switched data. Je to systém využívaný v telekomunikační síti GSM. Umožňuje vysokou rychlost předávání dat. Využití najde např. při videokonferencích či v multimédiích.
ISDN integrated services digital network. Je to digitální síť, která umožňuje multimediální přenos: tedy současný přenos hlasu, obrazu i dat.
MMS multimediální zprávy. Jejich prostřednictvím lze zasílat nejenom text, ale i obrázky či data. Na českém trhu je již několik přístrojů, které tuto technologii podporují.
Roaming je to možnost využít k hovorům či zasílání SMS a dalších telekomunikačních služeb jiného (zahraničního) operátora.
Smart Phones takzvané chytré mobilní telefony. Tyto aparáty obvykle mají velký (v poslední době barevný) displej, klávesnice se ovládá jednoduchým způsobem. Součástí softwarové výbavy telefonu jsou nadstandardní služby (umožňující třeba odesílat maily, přijímat a odesílat faxy atd.).
T9 umožňuje jednodušší a r ychlejší psaní krátkých textových zpráv SMS. Po zadání několik písmen sama nabízí celá slova.
</TEXT>
</DOC>
<DOC>
<DOCID>LN-20021217086</DOCID>
<DOCNO>LN-20021217086</DOCNO>
<DATE>12/17/02</DATE>
<TITLE>
Poláci natočili historický velkofilm podle románu Henryka Sienkiewicze Quo vadis
</TITLE>
<TEXT>
Za úctyhodných 18 milionů dolarů vznikl v Polsku snímek, který má rozměr "státní zakázky". Na nejnákladnějším polském filmovém projektu všech dob spojili své potenciály dva klasikové: režisér Jerzy Kawalerowicz a držitel Nobelovy ceny za literaturu Henryk Sienkiewicz.
Zatímco Ridley Scott nechal pro svůj velkofilm Gladiátor postavit jen fragment římského amfiteátru a zbytek svěřil do péče počítačových kouzelníků, Poláci vybudovali ve Varšavě koloseum hezky poctivě celé a po okraj ho zaplnili komparsisty. Nahnali do něj 15 lvů vycvičených v České republice, kteří velmi naturalisticky rozsápali křesťany obviněné z podpálení Říma. Opus Quo vadis je dosavadním vrcholem vlny polských historických velkofilmů. Ať už jde o Hoffmanovo Ohněm a mečem nebo Wajdova Pana Tadeáše, vždy se tu důkladně masíruje národní hrdost prostřednictvím spojení literárního odkazu, filmové tradice a nákladné produkce.
</TEXT>
<HEADING>
Doma nadšení, za hranicemi rozpaky
</HEADING>
<TEXT>
Není Poláka, který by některý z těchto výpravných eposů neviděl. Naopak zahraniční ohlasy tvoří jen nepatrný zlomek domácích úspěchů. Paradoxně méně udiveně se na polské megahity dívají Američané než Češi, kteří od dob Vávrovy husitské trilogie nic podobného nepamatují. Quo vadis se řídí - stejně jako jeho filmoví bratříčci - megalomanskými pravidly. Pokud jsme v zahradě, přetéká květinami, barvami, cvrlikajícími ptáčky, když se bojuje, cáká krev až na kameru, lvi trhají těla na kusy a v detailu si drasticky pochutnávají na zbytku končetiny. V Quo vadis neexistují kompromisy, a přitom je to při vší emocionální vypjatosti film studený jako psí čumák. Láska mezi římským patricijem Markem Viniciem a křesťankou Lygií se zrodí jen proto, že to tak Sienkiewicz kdysi napsal. Zatímco v jedné scéně chce Vinicius znásilnit Lygii na veřejnosti, v další už se stává pokorným křesťanem. Milostný příběh ztrácí zbytky věrohodnosti a slouží jen jako barvotiskový podklad pro didaktické kázání o počátcích křesťanství. Můžeme už jen s nostalgií vzpomínat na subtilní náboj Kawalerowiczovy Matky Johany od Andělů. Letos osmdesátiletý režisér už točil Quo vadis bez špetky odstupu, zcela ponořen do vytváření prvoplánových - a při vší barevnosti paradoxně černobílých - ilustrací předlohy. Hloupý a netalentovaný skřet Nero (Michal Bajor), asketicky charismatický apoštol Petr (Franciszek Pieczka), mistr slova - diplomat i intrikán - Petronius (Boguslaw Linda), křehce krásná Lygie (ve filmu debutující modelka Magdalena Mielcarzová), chlapácký, na víru obrácený Marcus Vinicius (Pawel Delag) a s nimi spousta velmi slušných polských herců tu slouží jen jako nástroj pro patetický přednes neživotných replik. Ve finálovém apendixu Kawalerowicz pošle apoštola Petra do současného Říma. Jako by si Poláci potřebovali připomenout, že mají stále ještě v Římě, respektive ve Vatikánu, zásadní zastoupení a jejich sepjetí s křesťanskou vírou je stále pevné. Nač ale ta nabubřelá okázalost?
Quo vadis
Polsko/USA 2001
Scénář a režie: Jerzy Kawalerowicz
Kamera: Andrzej Jaroszewicz
Hudba: Jan A. P. Kaczmarek
Hrají: Pawel Delag, Magdalena Mielcarzová, Boguslaw Linda, Jerzy Trela, Franciszek Pieczka a další
Distribuce v ČR: Bontonfilm
</TEXT>
</DOC>
<DOC>
<DOCID>LN-20021217087</DOCID>
<DOCNO>LN-20021217087</DOCNO>
<DATE>12/17/02</DATE>
<TITLE>
Společné vystoupení Plastic People Of The Universe (PPU) a Agon Orchestra v pražském klubu Roxy bylo oceněno velkými ovacemi i přesto, že ne zcela všechno vyznělo na sto procent. Projekt Aj obešel já polí pět, tedy hudba Milana Hlavsy na texty filozofa Ladislava Klímy, upravené Vratislavem Brabencem, má kořeny v roce 1979. Na aktuálně provedené verzi se spoluautorsky a aranžérsky podílel klávesista Agonu Michal Nejtek, dirigoval Petr Kofroň. A protože se jednalo o "scénický koncert", jako režisér byl přizván Arnošt Goldflam. Ten částečně vycházel z premiérové verze: v úvodu se hudebníci trousili ke stolu, posedali si a popíjeli. Teprve na výzvy dirigenta, snažícího se zapojit do hry i diváky, se chopili nástrojů a zahájili vystoupení v duchu cirkusových orchestrů. Nejsilněji vyzněla hned úvodní skladba Jsem Absolutní vůle, ve které se dobře podařilo propojit PPU s Agonem a dosáhnout typické temnoty, hypnotičnosti a zvukového barbarství. Když se původní členové PPU stáhli zpět k rozpitým pivům, koncert poněkud ztratil tah. Teprve při jejich návratu začalo energie přibývat a vyvrcholení skladby Jak bude po smrti opsalo kruh ke zdařilému začátku.
</TITLE>
<TEXT>
Plastic People Of The Universe &amp; Agon Orchestra
Aj obešel já polí pět
Praha, Roxy, 15. 12. 2002
</TEXT>
</DOC>
<DOC>
<DOCID>LN-20021217088</DOCID>
<DOCNO>LN-20021217088</DOCNO>
<DATE>12/17/02</DATE>
<TITLE>
Hamvaiova hra, na domácí půdě ověnčená několika cenami, je titulem poněkud riskantním. Pokud ovšem Švandovo divadlo chtělo demonstrovat kolektivní pojetí divadla a vypjatou teatrálnost, cíle bylo do jisté míry dosaženo.
</TITLE>
<TEXT>
Na jedné straně Čas katů sice nabízí barvitou podívanou i možnost k atraktivní vizitce celého souboru, na druhé se však vystavuje srovnání s jinými díly s tematikou z doby Francouzské revoluce a kaleidoskopičnost děje dává hercům příležitost jen k určitým typům. Nelze pominout, že tradiční motiv cesty "malého člověka" dobou a společností, která je nadčasovým podobenstvím jeho lidského údělu, Hamvai až na volbu svérázných hrdinů katů výrazně neobohacuje. Jeho revoluční leporelo se dotýká historických skutečností, ale především podtrhuje bizarnost společnosti, která ve jménu nejkrásnějších ideálů popřela lidskost. Potom je logické, že hlavními hrdiny hry jsou kati, pouzí vykonavatelé rozsudků, ti, kdo o vině nebo nevině neuvažují. Přesto se jich ale smrt dotýká. Hlavní postava hry Jean-Pierre Roch se s ní setkává nejen jako s běžnou součástí své práce, především však jako se zásadní otázkou lidské existence. Co dává Rochovi sílu navždy se odpoutat od země i života? Co člověka přesahuje? Co po něm zůstává? Kdyby toto téma Hamvai začal rozvíjet dříve než ve druhé polovině hry, asi by šlo o mnohem originálnější autorskou reflexi než je ta, kterou nabízí. Pak by mu zbylo méně místa na zálibnou kresbu pitoreskních nebo v lepším případě groteskních situací poskládaných jedna vedle druhé, rádoby lyrických kontrastů, násilných paradoxů a morbidních bonmotů. O jistém dramatickém talentu přesvědčí teprve v okamžiku, kdy se vrátí k příběhu Jeana-Pierra, a uzavře ho poetizující metaforou. Režisér Michal Lang se s problémy textu vyrovnává především důrazem na co nejefektnější scénickou podívanou. Agresivní barvy, hudba, líčení, výrazné, ostře konturované postavy předvádějící své výstupy jako čísla v aréně, podtrhují vědomě naddimenzovanou divadelnost. Langova režijní stylizace osciluje od groteskního šklebu "revolucionářů" a tanečních pohybů bezpáteřného davu až k lyrizování milostných scén (houpačka, postel s holoubky...). Stejně jako autor i režisér vytváří pouze jednotlivé více i méně působivé epizody, kterým chybí vědomí pevného (významového) celku. Lang do nich sice investuje energii, stálým zmnožováním stejných prostředků jen přispívá k povrchnímu obrazu dobového chaosu a také ke ztrátě vnitřního tahu inscenace. Některé scény se tak mění v bezskrupolózní balabile, kde je každý efektní prvek dobrý.
</TEXT>
<HEADING>
Vtipný tanec úředníků
</HEADING>
<TEXT>
Více než planoucí svíce, kouře, komický dostavník nebo žonglování s uťatými hlavami si divák možná zapamatuje vtipný tanec úředníků s psacími stoly, scénu Rocha s Lavoisierem (Ivan Řezáč) nebo Rochův let balonem. A samozřejmě výkon Milana Kačmarčíka, který v podstatě z velké části statickou roli Rocha zahrál s autentickou naivitou obyčejného člověka okouzleného zpočátku mašinérií, která ho nakonec smete. S vnitřní naléhavostí dokonce občas promění někdy dost plytké autorovy dialogy v živoucí slovo. I když ostatní členové souboru se vyrovnávají s jednotlivými typy různě, někdy i na úrovni té nejjednodušší karikatury, všichni hrají s obrovským nasazením a energií. Pokud tuto devízu neopustí a Michal Lang si vzpomene na své bývalé zásadnější inscenace, bude Švandovo divadlo jistě scénou, která se na mapě divadelní Prahy neztratí.
Kornél Hamvai: Čas katů
Překlad: Kateřina Pošová
Režie: Michal Lang
Scéna: Jan Dušek Švandovo divadlo na Smíchově
Premiéra 14. prosince 2002
</TEXT>
</DOC>
<DOC>
<DOCID>LN-20021217089</DOCID>
<DOCNO>LN-20021217089</DOCNO>
<DATE>12/17/02</DATE>
<TEXT>
LOS ANGELES - Ve věku 85 let zemřel ve čtvrtek v Kalifornii Brad Dexter, jehož proslavila především role ve slavném filmu Sedm statečných. Čeští diváci jej mohli vidět také například ve snímku Von Ryanův expres. Američan srbského původu (vlastním jménem Boris Milanovič) se jako herec poprvé výrazněji uplatnil za druhé světové války v představení hraném pro americké jednotky. Ve filmu většinou ztvárňoval vedlejší hrdiny, jeho specialitou byli především "tvrdí hoši". Naposledy se před kamerou objevil v roce 2000, v dokumentu o natáčení Sedmi statečných.
</TEXT>
</DOC>
<DOC>
<DOCID>LN-20021217090</DOCID>
<DOCNO>LN-20021217090</DOCNO>
<DATE>12/17/02</DATE>
<TITLE>
Sebevědomí čiší z české sjezdařky Šárky Záhrobské i týmu kolem ní. Dívka, která v sedmnácti letech vyjela o víkendu páté místo ve slalomu Světového poháru v italském Sestriere, prý může už za pár týdnů souboje s nejlepšími lyžařkami planety vyhrávat.
</TITLE>
<GEOGRAPHY>PRAHA</GEOGRAPHY>
<TEXT>
Vzniká v Česku rodinný klan, jenž by mohl dramatickým průlomem mezi elitou alpského lyžování napodobit fenomenální Kosteličovy? Snad. Alespoň Petr Záhrobský, otec a trenér Šárky i syna Petra tomu věří. Paralel se slavnou chorvatskou rodinu je dost. Záhrobští také pocházejí z "nelyžařské" země, kde nejsou pro sjezd vhodné klimatické podmínky. Ambiciózní a kontroverzní otec tvrdě vede dceru i syna za úspěchem. A jaké mají vzory? "Jsou jimi právě Kosteličovi," tvrdí Petr Záhrobský senior, trenér, jenž se s Ante Kosteličem osobně zná. "Jsme si hodně sympatičtí, pro mě je muž číslo jedna, a když Šárka o víkendu skončila v Itálii pátá, hned mi gratuloval. To mě potěšilo ze všech blahopřání nejvíc," tvrdí charismatický a autoritativní Záhrobský. Legendy o tom, jak Kosteličovi kočovali po světě, spali v dodávce na svahu a otec vydělával po večerech prací v kasinu, jsou podle Záhrobského pravdivé. Jeho rodina však prý něco podobného nepodstoupila. "Nejsem blázen, abychom s dětma někde spali v minus třiceti ve spacáku," praví. Zaujetí pro sport je však u něj stejné, děti vychovává v náročném tréninkovém drilu. "Dělám svou práci a myslím, že ji nedělám špatně," tvrdí sebevědomě a nebrání se ani srovnání s otcem tenisových sester Williamsových. Kvůli sportovní kariéře dětí odložil před sedmi lety zaměstnání právníka a od té doby se jim věnuje naplno. "Tyran ale není, ví dobře, co potřebuji. I když to mezi námi občas zajiskří," řekla Záhrobská pro ČTK. Ta zatím vzbudila největší rozruch. Poprvé v životě se o víkendu představila v závodě Světového poháru a hned z toho bylo nejlepší umístění sjezdaře v historii Česka. Její páté místo ze slalomu překoná jen umístění legendární Olgy Charvátové, která v roce 1986 skončila druhá v obřím slalomu v Kanadě. "Takového výsledku nedosáhla při premiéře ani Kosteličová," tvrdí otec Petr. Podle jeho odvážné rétoriky jednou Šárka vyhraje závod Světového poháru. "Může to být za týden nebo za čtyři roky. Ale pevně v to věřím," tvrdí otec, jenž prý dceru vede k suverenitě a sebevědomí. "Chci být úspěšná a prosazovat se ve světové špičce," tvrdí také studentka střední školy v Praze, jež plánuje již pravidelně bodovat v SP. V hodnocení slalomu mezi elitou jí nyní patří 16. místo. Dívka, která se narodila v krkonošské chalupě na Benecku pár metrů od svahu, však chce ještě výš.
</TEXT>
<HEADING>
Otec Záhrobský bude vymáhat plat
</HEADING>
<TEXT>
O to se hodlá přičinit i otec, jenž vybudoval kolem dětí svůj vlastní tým. Razantní muž je v českém lyžování nepopulární figurou. Povídá se o něm, že je sobec, egoista, že jde za úspěchem přes mrtvoly. "A klidně tam napište, že i přes rakve," říká přímo. Jeho vztahy se svazem jsou na bodu mrazu. "Jen jeden člověk ze svazu mi po víkendu gratuloval. Nemají mě tam rádi," tvrdí Petr Záhrobský. Proč? Odmítá, aby jeho děti trénovaly společně s dalšími reprezentanty. "Jen by pro ostatní byly tahouny, ale nic jim to nedá. Ony potřebují individuální přístup. A do trénování já si nenechám mluvit." Na jméno nemůže otec Záhrobský přijít ani legendě Charvátové. "O Šárce řekla, že je talent. To je jen vidět, jak tomu nerozumí. Šárka je inteligentní dříč." Další konflikt prý Petr Záhrobský čeká, až pro sebe bude vyžadovat na svazu plat. Zatím totiž žije jen z podpory partnerů svého týmu. "Za to, co Šárka dokázala, jsou trenéři bohatě placení. Ve světě berou třeba pět tisíc dolarů. Já nedostávám ani vindru. Proti tomu vystoupím. Sekretář na svazu bere čtyřicet tisíc, vozí si zadek ve služebním autě a my nedostáváme nic."
O to se hodlá přičinit i otec, jenž vybudoval kolem dětí svůj vlastní tým. Razantní muž je v českém lyžování nepopulární figurou. Povídá se o něm, že je sobec, egoista, že jde za úspěchem přes mrtvoly. "A klidně tam napište, že i přes rakve," říká přímo. Jeho vztahy se svazem jsou na bodu mrazu. "Jen jeden člověk ze svazu mi po víkendu gratuloval. Nemají mě tam rádi," tvrdí Petr Záhrobský. Proč? Odmítá, aby jeho děti trénovaly společně s dalšími reprezentanty. "Jen by pro ostatní byly tahouny, ale nic jim to nedá. Ony potřebují individuální přístup. A do trénování já si nenechám mluvit." Na jméno nemůže otec Záhrobský přijít ani legendě Charvátové. "O Šárce řekla, že je talent. To je jen vidět, jak tomu nerozumí. Šárka je inteligentní dříč." Další konflikt prý Petr Záhrobský čeká, až pro sebe bude vyžadovat na svazu plat. Zatím totiž žije jen z podpory partnerů svého týmu. "Za to, co Šárka dokázala, jsou trenéři bohatě placení. Ve světě berou třeba pět tisíc dolarů. Já nedostávám ani vindru. Proti tomu vystoupím. Sekretář na svazu bere čtyřicet tisíc, vozí si zadek ve služebním autě a my nedostáváme nic."
</TEXT>
</DOC>
<DOC>
<DOCID>LN-20021217091</DOCID>
<DOCNO>LN-20021217091</DOCNO>
<DATE>12/17/02</DATE>
<TITLE>
Na Rossiho měl být spáchán atentát. Italský motocyklista Valentino Rossi se měl stát terčem atentátu skupiny militantních odpůrců kapitalismu, která si říká "The Five Cs". Policie se o útoku dozvěděla z listu, který byl přiložen k bombě nalezené na milánském letišti. Mistr světa v závodech silničních motocyklů patří k nejpopulárnějším sportovcům v zemi. Terčem útoku se měl stát kvůli tomu, že propaguje španělskou energetickou firmu Repsol.
</TITLE>
<TEXT>
Zranění Eberhartera není vážné. Rakouský lyžař Stephan Eberharter by se měl k závodům Světového poháru vrátit nejpozději v polovině ledna. Lídr seriálu si při nedělním obřím slalomu ve francouzském Val d'Isere poranil koleno, ale podle lékařů nejde o nic vážného. Už na nedělní tiskové konferenci v Innsbrucku Eberharter s úlevou oznámil, že nebude chybět na únorovém MS.
Veslařem roku je Chalupa. Nejlepší český veslař historie, skifař Václav Chalupa byl včera v pražském hotelu Pyramida opět vyhlášen vítězem ankety o nejlepší veslařskou posádku roku. Nestárnoucí Chalupa, jenž v letošní sezoně skončil na MS na nepopulární čtvrté pozici, získal v hlasování devětatřiceti odborníků 211 bodů. O čtyřicet bodů méně obdržel dvojskif Ondřej Synek, Milan Doleček, druhý v pořadí. Třetí skončila skifařka Miroslava Knapková.
Toronto poslalo Pilaře na farmu. Český hokejový obránce Karel Pilař se již podruhé v letošním ročníku stěhuje z Toronta na farmu do nižší soutěže AHL do celku St. John's Maple Leafs. V této sezoně NHL odehrál čtyřiadvacetiletý bek 16 utkání a připsal si šest bodů za dva góly a čtyři asistence.
Bure se podrobil operaci. Ruský hokejový útočník Pavel Bure se včera podrobil úspěšným vyšetřením i artroskopické operaci obou kolen a do sestavy by se měl vrátit do konce ledna. Lékaři spravili se čtrnácti góly nejlepšímu střelci týmu New York Rangers poškozenou chrupavku v levé noze a drobným zákrokem dali do pořádku i druhý kloub. Během zákroku nebyla zjištěna další poškození kolen.
Havířov odvrátil krach. Zastupitelstvo města Havířov zažehnalo možnost krachu, který začal hrozit místnímu zadluženému hokejovému klubu. Beznadějně poslední tým extraligy dostane s časovým předstihem ve dvou splátkách celkem šest milionů, které hodlá použít především k vyrovnání dluhů vůči hráčům.
</TEXT>
</DOC>
<DOC>
<DOCID>LN-20021217092</DOCID>
<DOCNO>LN-20021217092</DOCNO>
<DATE>12/17/02</DATE>
<GEOGRAPHY>GELSENKIRCHEN</GEOGRAPHY>
<TEXT>
V exhibičním utkání v Gelsenkirchenu vyhrála německá reprezentace nad týmem zahraničních hvězd 4:2. V utkání nastoupili také tři Češi; střídající Jan Koller dokonce vstřelil gól. Výtěžek utkání ve výši 3,5 milionu eur půjde do pokladen 117 klubů postižených záplavami. Z nominace zahraničních hráčů sice nakonec vypadl kvůli zranění Tomáš Rosický, ale jeho krajan David Jarolím ho nahradil, Tomáš Ujfaluši vydržel na hřišti celý zápas.
</TEXT>
</DOC>
<DOC>
<DOCID>LN-20021217093</DOCID>
<DOCNO>LN-20021217093</DOCNO>
<DATE>12/17/02</DATE>
<TITLE>
V nabitém kádru fotbalistů Liverpoolu se opět prosazuje Milan Baroš. Ten vsítil jediný gól svého týmu v sobotním zápase Premier League a podle komentářů byl nejlepším hráčem Liverpoolu.
</TITLE>
<GEOGRAPHY>LONDÝN</GEOGRAPHY>
<TEXT>
Podle anglického listu The Independent měl český reprezentant Milan Baroš v ligovém zápasu Liverpoolu proti Sunderlandu na hattrick. Liverpool prohrál 1:2 a jediný gól za něj dal právě Baroš. Podle Independentu představoval Baroš pro obranu Sunderlandu větší hrozbu než jeho slavnější kolega Michael Owen. Při vyrovnávacím gólu podsunul míč pod tělo brankáře Jürgena Macha. Již v prvním poločase zastavily další jeho střelu po přihrávce Vladimíra Šmicera Machovy nohy. Devět minut před koncem Baroš opět proklouzl domácí obranou, ale mířil asi 30 centimetrů vedle tyče. Tentýž list v jiném článku soudí, že vedle Owena má dnes trenér Liverpoolu Gérard Houllier do útoku vlastně jen jednu možnost: Baroše. Obránci se už naučili hrát proti Emilovi Heskeymu, Diouf začal dobře, ale v zimě jako by zatuhl. Českému útočníkovi je teprve 20 let, ale má ze všech tří Owenových partnerů největší "hlad" a sebejistotu. V pohárovém zápasu během minulého týdne vytvořil Baroš v obraně protivníka za posledních deset minut hry více zmatku, než se jeho spoluhráčům podařilo za celý zápas, uvedl deník. The Guardian píše, že Baroš byl v nedělním zápasu se Sunderlandem ústřední postavou ve snaze Liverpoolu o vyrovnání. Podle listu byl Baroš pro protivníka stále větší hrozbou a zasloužil si vyrovnávací gól už v prvním poločase, kdy Macho jeho střelu vyrazil.
LONDÝN - Podle anglického listu The Independent měl český reprezentant Milan Baroš v ligovém zápasu Liverpoolu proti Sunderlandu na hattrick. Liverpool prohrál 1:2 a jediný gól za něj dal právě Baroš. Podle Independentu představoval Baroš pro obranu Sunderlandu větší hrozbu než jeho slavnější kolega Michael Owen. Při vyrovnávacím gólu podsunul míč pod tělo brankáře Jürgena Macha. Již v prvním poločase zastavily další jeho střelu po přihrávce Vladimíra Šmicera Machovy nohy. Devět minut před koncem Baroš opět proklouzl domácí obranou, ale mířil asi 30 centimetrů vedle tyče. Tentýž list v jiném článku soudí, že vedle Owena má dnes trenér Liverpoolu Gérard Houllier do útoku vlastně jen jednu možnost: Baroše. Obránci se už naučili hrát proti Emilovi Heskeymu, Diouf začal dobře, ale v zimě jako by zatuhl. Českému útočníkovi je teprve 20 let, ale má ze všech tří Owenových partnerů největší "hlad" a sebejistotu. V pohárovém zápasu během minulého týdne vytvořil Baroš v obraně protivníka za posledních deset minut hry více zmatku, než se jeho spoluhráčům podařilo za celý zápas, uvedl deník. The Guardian píše, že Baroš byl v nedělním zápasu se Sunderlandem ústřední postavou ve snaze Liverpoolu o vyrovnání. Podle listu byl Baroš pro protivníka stále větší hrozbou a zasloužil si vyrovnávací gól už v prvním poločase, kdy Macho jeho střelu vyrazil.
</TEXT>
</DOC>
<DOC>
<DOCID>LN-20021217094</DOCID>
<DOCNO>LN-20021217094</DOCNO>
<DATE>12/17/02</DATE>
<TITLE>
Nová nafukovací hala v Praze na Strahově už stojí. Včera ji slavnostně otevřeli, půldruhého měsíce poté, co její předchůdkyni smetla vichřice.
</TITLE>
<GEOGRAPHY>PRAHA</GEOGRAPHY>
<TEXT>
"Seřvala mě uklízečka. Asi nevěděla, že už se tady může trénovat," usmívala se vícebojařka Barbora Špotáková, která si ráno přišla osahat halu jako první. "Je tady světlo a teplo. Lepší prostředí než předtím," pochvalovala si účastnice srpnového mistrovství Evropy v Mnichově. Pražští atleti se dosud tísnili v tunelech na Julisce a Strahově. Teď zase mají důstojné tréninkové podmínky, v hale se navíc uskuteční mládežnické domácí šampionáty. Senioři budou bojovat o tituly v Bratislavě. Atletické sektory a dráhu pokryl nový plášť v hodnotě osmi milionů korun. "Provoz je energeticky čtyřikrát levnější než dosud. Hala se zřítit nemůže, v případě výpadku proudu se zapne zdejší agregát," uvedl Milan Bouzek z dodavatelské firmy Techtex. Těsně před zborcením haly byla dokončena milionová rekostrukce tartanové dráhy. "Ale nový povrch dali na starý podklad. Dolíky jsou tam, kde byly i předtím," pravila atletka Špotáková.
PRAHA - "Seřvala mě uklízečka. Asi nevěděla, že už se tady může trénovat," usmívala se vícebojařka Barbora Špotáková, která si ráno přišla osahat halu jako první. "Je tady světlo a teplo. Lepší prostředí než předtím," pochvalovala si účastnice srpnového mistrovství Evropy v Mnichově. Pražští atleti se dosud tísnili v tunelech na Julisce a Strahově. Teď zase mají důstojné tréninkové podmínky, v hale se navíc uskuteční mládežnické domácí šampionáty. Senioři budou bojovat o tituly v Bratislavě. Atletické sektory a dráhu pokryl nový plášť v hodnotě osmi milionů korun. "Provoz je energeticky čtyřikrát levnější než dosud. Hala se zřítit nemůže, v případě výpadku proudu se zapne zdejší agregát," uvedl Milan Bouzek z dodavatelské firmy Techtex. Těsně před zborcením haly byla dokončena milionová rekostrukce tartanové dráhy. "Ale nový povrch dali na starý podklad. Dolíky jsou tam, kde byly i předtím," pravila atletka Špotáková.
</TEXT>
</DOC>
<DOC>
<DOCID>LN-20021217095</DOCID>
<DOCNO>LN-20021217095</DOCNO>
<DATE>12/17/02</DATE>
<TEXT>
Legendární Michael Jordan (vlevo) dal v pondělním zápase NBA v dresu Washington Wizards pouhé dva body, čímž vyrovnal neslavný rekord celé své kariéry. Přesto byl podle kouče Washingtonu Douga Collinse nejlepším mužem na hřišti, když k osmi doskokům přidal i devět asistencí a kontroloval tempo vítězného zápasu po celých 40 minut svého pobytu na palubovce. "Byl to jeho nejlepší zápas sezony," pronesl obdivně Collins. "Mladí hráči se od něj pořád mají co učit," řekl na adresu 39letého veterána.
</TEXT>
</DOC>
<DOC>
<DOCID>LN-20021217096</DOCID>
<DOCNO>LN-20021217096</DOCNO>
<DATE>12/17/02</DATE>
<TITLE>
Brazilský útočník zvítězil v anketě o nejlepšího hráče v Evropě a dnes může získat i světovou korunu
</TITLE>
<TEXT>
Střelecký klenot Realu Madrid získal včera první ze dvou nejprestižnějších individuálních ocenění. Podruhé v kariéře zvítězil v novinářské anketě časopisu France Football o nejlepšího hráče působícího v Evropě. Brazilec je zároveň i hlavním favoritem na cenu pro nejlepšího světového hráče.
PRAHA - Vyhrál Ronaldo, vyhrála Brazílie, ale triumfoval především Real Madrid. Španělský velkoklub má v první sedmičce oceněných fotbalových hvězd v anketě Zlatý míč hned čtyři zástupce. Vedle vítězného Ronalda se mezi elitu dostali i jeho krajan Roberto Carlos na druhé příčce, Zidane skončil čtvrtý a Raúl sedmý. Ronaldo si své vítězství zasloužil především svými výkony na mistrovství světa. Osm gólů a koruna pro nejlepšího střelce šampionátu má svou váhu. První desítku ankety tvoří bez výjimky právě účastníci MS, i když ne vždy úspěšní. Vedle Brazilců a stříbrných Němců Kahna a Ballacka se mezi elitu dostali například i Francouzi Zidane s Henrym a Ital Del Piero, jejichž týmy na mistrovství propadly. V jejich případě rozhodly zejména stabilně kvalitní výkony v klubových dresech. Mezi padesáti nominovanými se letos objevil český reprezentant Tomáš Rosický, který tak přebral štafetu po Pavlu Nedvědovi. Záložník Borussie Dortmund, jenž byl jedním z mála hráčů, kteří se i přes neúčast na šampionátu vešli do nominace, se ovšem do první desítky nevešel.
</TEXT>
<HEADING>
I nejlepší hráč světa bude zřejmě z Realu
</HEADING>
<TEXT>
Ronaldo má šanci svou sbírku individuálních trofejí rozšířit dnes, kdy budou vyhlášeny výsledky ankety FIFA o nejlepšího hráče planety. Rozhodnutí mají ve svých rukou reprezentační trenéři a světová média už delší dobu pilně spekulují o vítězi. Teorií je celá řada a záleží i na tom, kde se rodí. Němci vidí nejžhavějšího kandidáta v brankáři Oliveru Kahnovi, Francouzi zase v záložníku Zinédinu Zidanovi a Brazilci zase v hrdinovi letošního světového šampionátu, "goleadorovi" Ronaldovi. Mozaika názorů je pestrá, ale nejčastěji převládá mínění, že trofej si odnese buď Ronaldo, nebo jeho týmový spoluhráč z Realu Madrid Zidane. Přáli by si to hlavně funkcionáři Realu Madrid, protože ocenění nejen zvýší už tak vysokou prestiž hráčů (oba anketu vyhráli už dvakrát a jeden z nich se tak může stát prvním, kdo dosáhne "hattricku"), ale dosáhl by ho takříkajíc na "domácí" půdě. Galavečer, na kterém dojde ke slavnostnímu vyhlášení, se totiž letos uskuteční právě v Madridu. A vypadá to, že v souboji Ronaldo - Zidane bude mít navrch Brazilec. Třetím vzadu bude nejspíše brankář Kahn. Je prvním gólmanem, který se mezi nejlepší tři v historii ankety dostal, ale na trofej nedosáhne. Kdyby ve finále světového šampionátu Němci Brazilce porazili, zřejmě by rázem byl největším kandidátem on. Takhle ale většina hlasujících měla na paměti Kahnovu hrubku, která Ronaldovi otevřela cestu ke zlatu, a proto jistě upřednostňovala právě brazilského střelce.
</TEXT>
<HEADING>
FIFA World Player: italsko-španělský souboj
</HEADING>
<TEXT>
Dosavadních jedenáct ročníků poznalo celkem devět vítězů ze sedmi zemí. Co se ale týče klubové příslušnosti jednotlivých vítězů, to už je jiná písnička. Zatím nikdy anketu nevyhrál fotbalista z jiného než italského nebo španělského klubu. Nadvláda italských klubů je ale drtivá: osm triumfů italských ku třem španělským. Prim hrají Juventus Turín a Inter Milán, jejichž hráči zvítězili třikrát. Letos mají Španělé šanci "skóre" snížit. Anketu FIFA World Player založila Mezinárodní fotbalová federace v roce 1991 a dala v ní za úkol jednotlivým reprezentačním trenérům určit, kdo je nejlepším světovým fotbalistou. Od té doby ovšem prestiž ankety značně vzrostla: zatímco před jedenácti lety se hlasování zúčastnilo pouze 66 reprezentačních koučů, vloni jich bylo 130. Absolutní rekord, který je spjat s rokem 2000 (150 trenérů), ovšem letos padne - hlasovalo totiž 171 koučů.
Výsledky ankety Zlatý míč
1. Ronaldo Real 171
2. R. Carlos Real 145
3. Kahn Bayern 114
4. Zidane Real 78
5. Ballack Bayern 67
6. Henry Arsenal 54
7. Raúl Real 38
8. Rivaldo AC Milán 29
9. Bastürk Leverkusen 13
10. Del Piero Juventus 12
</TEXT>
</DOC>
<DOC>
<DOCID>LN-20021217097</DOCID>
<DOCNO>LN-20021217097</DOCNO>
<DATE>12/17/02</DATE>
<TITLE>
Ronaldo (tip LN na vítězství: 50 %)
</TITLE>
<TEXT>
I když to třeba vypadá bláznivě, Ronaldovi možná bude stačit šest výborných zápasů k tomu, aby potřetí uchvátil cenu pro Nejlepšího fotbalistu roku podle FIFA. Přesně tolik totiž bylo utkání na letošním světovém šampionátu v Japonsku a Koreji, kde brazilský útočník zazářil. Dal osm gólů, výrazně se tak podílel na zisku pátého titulu mistrů světa pro Brazílii a definitivně vstoupil mezi největší brazilské legendy. Vedle toho příliš mnoho úspěšných vystoupení v letošním roce neměl. První půlrok o něm v Interu Milán ani nevěděli, po MS mu byl najednou italský klub malý a zatoužil po Realu. Místo letní přípravy ho vyčerpávala táhnoucí se jednání o jeho budoucnosti, která nakonec skončila přestupem do španělského klubu hodinu před vypršením termínu. Trvalo víc jak měsíc, než se Ronaldo ve sněhobílém dresu skutečně představil. Alavésu sice dal za 26 minut dva góly, ale pak se vypařil: nedával branky a ani Real nevyhrával. Ronaldova letošní bilance ovšem stačila na vítězství v prestižní anketě Zlatý míč, která je určena pro nejlepšího fotbalistu působícího v Evropě. A brazilský útočník se podle všeho bude radovat i dnes večer na galavečeru v Madridu.
Celé jméno: Luiz Nazario da Lima
Věk: 26 let
Národnost: brazilská
Místo narození: Rio de Janeiro
Post: hrotový útočník
Klub: Real Madrid
Předchozí působiště: Sao Cristovao, Cruzeiro, PSV Eindhoven, FC Barcelona, Inter Milán
Vítězství v anketě FIFA World Player: 1996 a 1997
Hořkosladký rok 2002 má za sebou další perla z pokladnice Realu Madrid. V sezoně 2001/2002 měl být Francouz Zinedine Zidane klíčem ke třem úspěchům "bílého baletu" v roce jeho stých narozenin. Triumf se ale povedl jediný, vítězství v Lize mistrů. Ve finále proti Leverkusenu dal Zidane vítězný gól nevídanou ranou z voleje. Televizní záběry jeho překrásné branky obletěly milionkrát celý svět, ligu i Královský pohár však Realu "vyfoukli" jiní: Valencia, resp. La Coruňa. Pak přišlo MS 2002, kde měl Zidane navázat na zlaté šampionáty 1998 (světový) a 2000 (evropský). Jenomže se zranil a utkání proti Senegalu a Uruguayi sledoval jen jako divák. V duelu s Dány sice nastoupil, ale nebylo to k ničemu. Nedoléčené stehno mu moc nedovolilo. Francouzi nedali gól, skončili ve skupině poslední a místo se zlatem odjížděli domů s ostudou. Ani podzim si pak Zidane za rámeček nedá. Ne že by propadl, ale hráč jeho formátu nemůže být se svými výkony spokojený. Minulý týden sám Zidane po remíze v Lize mistrů s Lokomotivem Moskva uznal, že se mu nedaří a že zřejmě prochází největší krizí od doby, kdy přišel do Realu. Řekl také, že si potřebuje oddechnout. Statistici k tomu hned dodali čísla: za rok a půl v Realu Zidane nastoupil k 80 zápasům...
Celé jméno: Zinedine Zidane
Věk: 30 let
Národnost: francouzská
Místo narození: Marseille
Post: ofenzivní záložník
Klub: Real Madrid Předchozí působiště: Cannes, Girondins Bordeaux, Juventus Turín
Vítězství v anketě FIFA World Player: 1998 a 2000
Úspěchy: mistr světa 1998, mistr Evropy 2000, vítěz Ligy mistrů 2002, evropského Superpoháru 2002, Interkontinentálního poháru 2002, italské ligy 1997 a 1998, italského Superpoháru 1997
</TEXT>
<HEADING>
Kahn (tip LN na vítězství: 10 %)
</HEADING>
<TEXT>
Podobně jako Ronalda také Olivera Kahna vynesl mezi tři nejlepší fotbalisty světa světový šampionát v Japonsku a Koreji. Tam se bez diskusí stal největším strůjcem překvapivého postupu Němců až do finále. Výběr trenéra Völlera všichni předem odepsali. A šeredně se spletli. Experti říkali, že jedinou opravdovou osobností je brankář Kahn. V tomto pro změnu mířili do černého. Byl to právě Kahn, kdo držel německé mužstvo nad vodou. Díky jeho fantastickým zákrokům (a někdy i štěstí či přízni rozhodčího, který ve čtvrtfinále proti USA přehlédl Fringsovu ruku na brankové čáře) stačilo Němcům dávat jediný gól k vítězství. Takto černo-žluto-červená loď s kapitánem Kahnem proplula až do finále. Tam ale brankář udělal jedinou hrubku na celém turnaji, a Ronaldo jí využil ke vstřelení vítězné branky. K ní potom přidal ještě jednu a sen o německém zlatu se rozplynul. Kromě mistrovství světa si ale Kahn mnoho radosti neužil. Z loňské Ligy mistrů vypadl s Realem Madrid už ve čtvrtfinále, ale tragédie přišla až letos na podzim: Bayern nevyhrál v základní skupině Champions League jediný duel, skončil poslední a vzpomínky na celkový triumf v soutěži na jaře 2001 se zdají být pouze krásným snem. Kromě toho Kahnovi nepřidaly na pověsti ani některé agresivní výstřelky vůči protihráčům.
Celé jméno: Oliver Kahn
Věk: 33 let
Národnost: německá
Místo narození: Karlsruhe
Post: brankář
Klub: Bayern Mnichov
Předchozí působiště: Karlsruhe
Vítězství v anketě FIFA World Player: -
</TEXT>
</DOC>
<DOC>
<DOCID>LN-20021217098</DOCID>
<DOCNO>LN-20021217098</DOCNO>
<DATE>12/17/02</DATE>
<TEXT>
RIESA, Německo - Další ústup z pozic v evropské špičce zažilo na kontinentálním šampionátu v krátkém bazénu české plavání. Už z letního ME v Berlíně se vrátili čeští reprezentanti bez medaile a s výjimkou Květoslava Svobody s nevýraznými výsledky a tento trend pokračuje dál. V Riese obsadil český tým v hodnocení zemí za dvě stříbra znakařky Hlaváčkové a stříbrnou medaili kraulaře Svobody patnáctou pozici, což je druhý nejhorší výsledek v historii. "Ty časy už se dostaly na takovou úroveň, že se budou čím dál tím hůř překonávat. Ale to neznamená, že nad tím mávneme rukou. Každý plavec by si měl na vrcholu sezony vytvořit osobák, nebo se mu alespoň přiblížit," povzdechl si šéftrenér reprezentace Jaroslav Strnad. Ten byl do své funkce jmenován po olympiádě v Sydney a poprvé čelí potížím. "Musíme tu situaci analyzovat a něco s tím udělat," prohlásil po nedělním finálovém programu v Riese. Čeští plavci, nepočítaje hvězdy Hlaváčkovou a Svobodu, startovali čtyřikrát v individuálním finále, kam se nečekaně nedostal prsař Daniel Málek. Přísnější měřítko snesou pouze Tomeček s Chocovou. Osobní rekordy si udělalo sedm závodníků z šestnácti, ostatní se svým nejlepším časům příliš nepřiblížili. To je ze sedmatřiceti českých individuální startů žalostně málo.
</TEXT>
</DOC>
<DOC>
<DOCID>LN-20021217099</DOCID>
<DOCNO>LN-20021217099</DOCNO>
<DATE>12/17/02</DATE>
<TITLE>
Týden ve světě golfu
</TITLE>
<TEXT>
Velkým překvapením skončil v mexickém Puerto Vallarta tradiční turnaj závěru golfové sezony EMC World Cup. Na hřišti Vista Vallarta se sešlo 24 týmových dvojic a z triumfu na turnaji dotovaném bezmála 3 miliony dolarů se nakonec radovali Japonci. O všem přitom rozhodla až poslední jamka.
Americké golfisty již nějakou dobu předchází pověst, že nezvládají týmové soutěže. V mexickém Puerto Vallarta se Philu Mickelsonovi a Davidu Tomsovi až do poslední jamky dařilo tento mýtus bořit. Zlomit toto prokletí ale nakonec ani oni nedokázali. Obhájci titulu, Jihoafričané Ernie Els - Retief Goosen, v Mexiku chyběli, a tak byli Američané pasováni do role největších favoritů. A to i přesto, že v americkém týmu chyběl Tiger Woods. Nejlepší světový golfista se z tohoto klání omluvil kvůli operaci levého kolena, které ho trápilo po celou sezonu. Turnaj se hrál systémem "best ball" v prvním a třetím kole (tzn. hráči vybírají lépe ležící míč a tím dále hrají), zatímco druhé a poslední je hráno na tzv. "alternate-shot" (hráči se střídají v jednotlivých úderech). Američané po celou dobu oplývali jistotou a sebedůvěrou. Jedenasedmdesát jamek nezahráli hůře než na par, na té úplně poslední se jim ale pracně budovaný náskok sesypal jako domeček z karet. Toms totiž přihrávku na poslední green pokazil a skončil v překážce. Mickelson musel míč umístit zpět do hry s penalizací trestné rány a následný Tomsův neúspěšný putt znamenal pro Američany výsledek "double-bogey". A to byl konec nadějí na turnajový triumf. Japonci Toshi Izawa - Shigeki Maruyama, kteří ztráceli jen jednu ránu, tak mohli v klidu zahrát na poslední jamce par, a připsat si tak historický úspěch. Japonské duo se tak radovalo z úspěchu na World Cupu po dlouhých 45 letech. Výsledky: 1. Japonsko (Izawa Maruyama) 252 ran, 2. USA (Mickelson - Toms) 254 ran, 3. Jižní Korea (Choi - Ho) 258 ran 3. Anglie (Rose - Casey) 258 ran.
</TEXT>
<HEADING>
Golfový slovník
</HEADING>
<GEOGRAPHY>par</GEOGRAPHY>
<TEXT>
norma, na kterou se má jamka (nebo hřiště) zahrát. Např. par 3 znamená, že hráč by měl tuto jamku zahrát na 3 údery. Součet parů jednotlivých jamek tvoří pak par hřiště (většinou 72).
birdie - hráč zahraje o jeden úder méně, než je par dané jamky
bogey - hráč zahraje o jeden úder více, než je par dané jamky
double bogey - hráč zahraje o dva údery více, než je par dané jamky
</TEXT>
</DOC>
<DOC>
<DOCID>LN-20021217100</DOCID>
<DOCNO>LN-20021217100</DOCNO>
<DATE>12/17/02</DATE>
<TITLE>
Asociace profesionálních klubů rozhodla o tom, že duel Sparty se Slavií se bude opakovat
</TITLE>
<TEXT>
K překvapivému rozuzlení dospěla kauza hokejového derby mezi Spartou a Slavií. To se před týdnem kvůli výtržnostem fanoušků nedohrálo a ředitel extraligy Stanislav Šulc ho poté v souladu s řády kontumoval ve prospěch Slavie. Včera ale Asociace profesionálních klubů (APK) vyhověla odvolání Sparty a derby se bude hrát znovu.
LÁNY - Hokejová Sparta dosáhla svého. Na včerejším zasedání valné hromady APK zvrátila v hlasování rozhodnutí ředitele extraligy Stanislava Šulce, který kontumoval v její neprospěch derby se Slavií výsledkem 5:0. Nový termín zápasu byl stanoven na 14. ledna. "Valná hromada vyslechla zdůvodnění Sparty a po dlouhé diskusi rozhodla většinou hlasů jejímu odvolání vyhovět," shrnul výsledek více než hodinu trvajícího jednání Šulc. Pro toto řešení se vyslovilo 7 klubů (Sparta, Vítkovice, Havířov, Třinec, České Budějovice, Liberec a Plzeň), 4 byly proti (Slavia, Litvínov, Karlovy Vary a Zlín) a jeden (Pardubice) se hlasování zdržel. Zástupci Vsetína a Znojma se nezúčastnili. "Myslím si, že tohle rozhodnutí je i pro budoucnost skvělé," neskrýval nadšení ředitel Sparty Luboš Koželuh. Klub byl podle něj na derby po pořadatelské stránce dobře připraven a právě to pomohlo přesvědčit zástupce většiny klubů o zrušení kontumace. "A navíc se takovým rozhodnutím předešlo nebezpečnému precedentu. Vždyť takhle by stačilo, aby fanoušek propašoval v kapse do hlediště dýmovnici a jejím vhozením na led poškodil domácí tým," vysvětloval Koželuh. Nyní podle něj takový fanda nebude předem vědět, jaký výsledek jeho počínání bude mít. "Protože v takových případech bude vždy rozhodovat valná hromada. A ta může kontumaci buď potvrdit, nebo také nechat zápas opakovat. Pokud tedy klub prokáže, že pořadatelská služba byla na úrovni," dodal Koželuh. V táboře Slavie naopak vládlo rozčarování. "Spartě se podařilo dosáhnout, co chtěla, a my jí navíc znova naplníme halu. Status ředitele extraligy je asi naprosto zbytečný," pravil manažer Slavie Ladislav Blažek. Zjevně rozladěný byl i ředitel extraligy Stanislav Šulc, který před týdnem o kontumaci rozhodl. "Tehdy jsem jednal v souladu s řády. Teď byla kontumace zrušena a nemám k tomu dál co říci. Verdikt valné hromady musím respektovat, ale vysvětlit ho neumím," zakroutil hlavou.
</TEXT>
</DOC>
<DOC>
<DOCID>LN-20021217101</DOCID>
<DOCNO>LN-20021217101</DOCNO>
<DATE>12/17/02</DATE>
<TEXT>
Pravidla jsou zřejmě od toho, aby se porušovala. Nebo jsou řády extraligy tak špatné, že by měly být spáleny a vyhotoveny znovu a lépe. Asi tak si lze vyložit včerejší verdikt Asociace profesionálních klubů (APK), jejíž valná hromada zrušila kontumaci pražského derby v neprospěch Sparty. Je to již druhý případ po aféře s transferkartami, kdy APK extraligové řády ignoruje. Zdůvodnění, že každý další podobný případ bude APK posuzovat individuálně a pachatel tedy nebude vědět, co vhození dýmovnice či podobné narušení zápasu způsobí s výsledkem, je alibistické. Hrozba kontumace vyvíjela tlak na kluby, aby byly při kontrole fanoušků ostražitější, měly větší zodpovědnost. Navíc takový precedens zajišťoval pro budoucnost jasný a nezpochybnitelný výklad podobné situace. Jaký ale asi extraliga nyní vysílá vzkaz směrem k fanouškům, když několikrát mění výsledek? Jaké asi budou reakce, stane-li se podobný případ znovu a řešení bude jiné? Současný verdikt nahrává jen domněnkám, že soutěž je neprůhledná a manipulovatelná, podléhá zákulisním tlakům a machinacím. Jako by APK hodila na led ještě větší dýmovnici, která soutěž zahalila do neprůhledného kouře. Takové řešení, jaké APK včera zvolila, udělá soutěži ještě horší službu než předchozí incident. Mnozí si tak možná vzpomenou na slova Aloise Hadamczika z minulosti, že Sparta má svaz omotaný kolem prstu...
</TEXT>
</DOC>
<DOC>
<DOCID>LN-20021217102</DOCID>
<DOCNO>LN-20021217102</DOCNO>
<DATE>12/17/02</DATE>
<GEOGRAPHY>MOSKVA</GEOGRAPHY>
<TEXT>
Peripetie české hokejové reprezentace neberou konce. Po sérii vynucených změn v nominaci měli svěřenci trenéra Slavomíra Lenera problémy i při včerejší smolné cestě na turnaj Baltika Cup do Moskvy. Zpožděné letadlo, ztracená zavazadla a zrušený trénink - to je bilance včerejšího dne. Již dnes oslabený tým čeká první zkouška proti Švédům. "To snad není možné. Tohle jsem ještě nezažil," kroutil hlavou včera odpoledne na moskevském letišti Šeremetěvo trenér české reprezentace Slavomír Lener. Letadlo Českých aerolinií totiž přistálo s hodinovým zpožděním, a jak se vzápětí ukázalo, také bez báglů s výstrojí asi deseti hráčů. Osobní zavazadla neměl nikdo. "Zůstala prý v Praze a pošlou nám je dalším letadlem. Přitom jsem se při odbavování ptal, jestli bylo již vše naloženo a byl jsem ujištěn, že ano," kroutil hlavou manažer týmu Zbyněk Kusý. V té chvíli již bylo jasné, že mužstvo nestihne první společný trénink. Lener tak pouze udělal krátkou týmovou poradu, na které oznámil nominaci na dnešní zápas. "Půjdeme do něj z voleje. Něco podobného jsem ještě nezažil, ale musíme se s tím vyrovnat. Doufejme, že bude ranní rozbruslení, kde zkusíme něco secvičit," přál si kouč. Zápas začíná v 16.30 a přímým přenosem ho vysílá ČT 2.
</TEXT>
</DOC>
<DOC>
<DOCID>LN-20021217103</DOCID>
<DOCNO>LN-20021217103</DOCNO>
<DATE>12/17/02</DATE>
<GEOGRAPHY>PRAHA</GEOGRAPHY>
<TEXT>
O dalším osudu českých chemiků v Kuvajtu bude česká vláda jednat zřejmě na speciálním zasedání ještě do konce roku. Tuto možnost včera připustila mluvčí kabinetu Anna Stárková. Podle původních plánů mělo na 250 příslušníků české protichemické jednotky na americké základně Camp Doha v Kuvajtu zůstat v plném počtu jen do konce března 2003. Pak by se většina z nich přesunula zpět domů a na základně by tak zůstalo jen asi 50 mužů. Pro hlavní část jednotky by ale platil pohotovostní režim, měla by být schopna přesunout se zpět do Kuvajtu během 48 hodin. Tato možnost, pro kterou se vláda rozhodla, aby ušetřila zhruba 400 milionů korun, ale zřejmě kvůli blížícímu se útoku spojenců na Irák padne. Americké velení chystané operace dává českým politikům a expertům jasně najevo, že s českou protichemickou, protibiologickou a protiradiační jednotkou počítá ve svých plánech. K útoku by podle armádních expertů mělo dojít někdy v průběhu ledna, kdy v oblasti Perského zálivu panují pro spojence nejvýhodnější klimatické podmínky.
</TEXT>
</DOC>
<DOC>
<DOCID>LN-20021217104</DOCID>
<DOCNO>LN-20021217104</DOCNO>
<DATE>12/17/02</DATE>
<TITLE>
ZLÍN - Zlínská policie vyšetřuje krádež více než 52 tisíc nábojů nejpoužívanějšího střeliva typu Luger. Neznámý pachatel se vloupal do skladu v Popově poblíž Štítné nad Vláří na Zlínsku, odkud ukradl 35 krabic. Na krádež v sobotu odpoledne upozornil občan, který v blízkosti skladu našel dvě krabice se střelivem. "Kriminalisté při pondělním pátrání nalezli dalších jedenáct krabic," řekl včera mluvčí zlínské policie Ivo Mitáček. Ukradené střelivo je určeno do krátkých osobních zbraní. Tento druh nábojů používá i policie a armáda. Střelivo splňuje mezinárodní normy a ve světě patří k jednomu z nejpoužívanějších. "Větší krádež co do množství ukradeného střeliva dosud policie ve Zlínském kraji nezaznamenala," sdělil Mitáček.
</TITLE>
<HEADING>
Ve skladu nemělo být střelivo
</HEADING>
<TEXT>
Zloděj nejprve přestřihl drátěný plot, poté odstranil zámek z plechových vrat a ze skladu, který patří soukromé firmě, odnesl krabice s náboji. Sklad nebyl podle policie určen ke skladování střeliva. "Neodpovídal parametrům, které takové prostory musejí splňovat," uvedl mluvčí zlínské policie. Majitel, společnost vyrábějící střelivo, vyčíslil škodu na 140 tisíc korun, což je výrobní cena ukradeného střeliva. Podle odborníků se prodejní cena náboje Luger ráže devět milimetrů pohybuje kolem pěti korun za kus. Policie nyní na místě zajišťuje stopy, do pátrání nasadila i psa. Podle dosud nalezených stop bylo pravděpodobně pachatelů několik. Současně policie vyslýchá lidi, kteří například pracují ve společnosti využívající tento sklad. Zlínští kriminalisté případ oznámili i policejnímu prezidiu, které provádí vlastní vyšetřování. Podle Mitáčka není společenská nebezpečnost tak vysoká jako v případě krádeží výbušnin či zbraní. Policie případ vyšetřuje jako krádež vloupáním a nedovolené ozbrojování.
Zloděj nejprve přestřihl drátěný plot, poté odstranil zámek z plechových vrat a ze skladu, který patří soukromé firmě, odnesl krabice s náboji. Sklad nebyl podle policie určen ke skladování střeliva. "Neodpovídal parametrům, které takové prostory musejí splňovat," uvedl mluvčí zlínské policie. Majitel, společnost vyrábějící střelivo, vyčíslil škodu na 140 tisíc korun, což je výrobní cena ukradeného střeliva. Podle odborníků se prodejní cena náboje Luger ráže devět milimetrů pohybuje kolem pěti korun za kus. Policie nyní na místě zajišťuje stopy, do pátrání nasadila i psa. Podle dosud nalezených stop bylo pravděpodobně pachatelů několik. Současně policie vyslýchá lidi, kteří například pracují ve společnosti využívající tento sklad. Zlínští kriminalisté případ oznámili i policejnímu prezidiu, které provádí vlastní vyšetřování. Podle Mitáčka není společenská nebezpečnost tak vysoká jako v případě krádeží výbušnin či zbraní. Policie případ vyšetřuje jako krádež vloupáním a nedovolené ozbrojování.
</TEXT>
</DOC>
<DOC>
<DOCID>LN-20021217105</DOCID>
<DOCNO>LN-20021217105</DOCNO>
<DATE>12/17/02</DATE>
<GEOGRAPHY>CARACAS</GEOGRAPHY>
<TEXT>
Situace ve Venezuele, v jejíž metropoli Caracasu protestoval o víkendu asi milion lidí proti prezidentovi Hugo Chávezovi, se vyhrocuje. Na Chávezův rozkaz obsadili v neděli vojáci tanker Pilin León. Ten se připojil jako první ke generální stávce, která trvá ve Venezuele již déle než dva týdny a je symbolem odporu proti Chávezovi. Obsazením tankeru chce prezident ukázat, že kvůli demonstrantům nehodlá tolerovat ochromení těžby ropy v zemi, která je pátým největším exportérem "černého zlata" na světě. Chávez o víkendu pohrozil, že je ochoten přistoupit k "jakémukoliv opatření povolenému ústavou", aby stávku ukončil. "Neopustím svůj úřad kvůli tlaku manažerů, osnovačů převratů, skupiny fašistů a provozovatelů masmédií," prohlásil Chávez, kterého opozice obviňuje, že zemi hospodářsky zruinoval. Demonstranti požadují, aby Chávez, jenž podle nich chce ve Venezuele vytvořit komunistický systém jako Fidel Castro na Kubě, odstoupil či vyhlásil předčasné volby. Chávezovi odpůrci mají podporu Spojených států. Ty jsou na dovozu ropy z Venezuely do značné míry závislé. Americkou podporu opozici Chávez ostře napadá. "Venezuela se nesmíří s tím, aby se jakákoliv země vměšovala do jejích vnitřních záležitostí," prohlásil o víkendu rozčileně prezident.
</TEXT>
</DOC>
<DOC>
<DOCID>LN-20021217106</DOCID>
<DOCNO>LN-20021217106</DOCNO>
<DATE>12/17/02</DATE>
<TITLE>
Téměř miliardový zisk očekává v letošním roce Aero Vodochody. Firma dodá české armádě další stíhačky.
</TITLE>
<GEOGRAPHY>PRAHA</GEOGRAPHY>
<TEXT>
Domácí zbrojovka Aero Vodochody by měla v prvním čtvrtletí příštího roku získat prvního zahraničního zákazníka na lehké bitevníky L-159, kterým by měla být africká Keňa. "V prvním čtvrtletí, věříme, to bude uzavřeno, pokud se nestane nic skutečně nepředvídaného," řekl prezident Aera Antonín Jakubše. Nadcházející jednání s keňskými představiteli se mají uskutečnit počátkem ledna. Během nich bude předložen návrh smlouvy s financováním celého projektu. Ten v prvním kole počítá s dodávkami osmi letounů. "Oni by potom měli chtít další letadla, ale nebyly udány konkrétní počty," dodal. "Věříme, že jak se objeví první zákazník, tak další zákazníky tato informace povzbudí," prohlásil Jakubše. V Indii jedná Aero o dodávkách 66 letadel, soupeří však s britským Hawkem výrobce BAE Systems. Rozhodnutí se očekává do března či dubna příštího roku. O L-159 se zajímá též člen NATO Řecko, dále Filipíny a Indonésie. Aero zatím dodává tyto letouny pouze české armádě a nutně již potřebuje získat dalšího odběratele. Dodávky pro Armádu ČR totiž skončí v příštím roce. Letos by mělo dodat 21 stíhaček, čímž letectvo bude mít 58 strojů. V roce 2003 armáda dostane ještě 14 strojů a bude mít všech 72 letounů. "Je velmi pravděpodobné, že v příštím roce, poté, co skončí dodávky pro českou armádu, nasta-ne období určitého útlumu," řekl ministr průmyslu a obchodu Jiří Rusnok. Největší domácí zbrojovka očekává v letošním roce čistý zisk přibližně 900 milionů korun. Loni společnost hospodařila se ziskem 683 milionů Kč. "Velmi to však závisí na kursu koruny," řekl viceprezident Aera Vladimír Jaroš. Tržby se mají snížit na 7,1 miliardy korun proti loňským zhruba 12 miliardám. Pokles způsobí především nižší dodávky letounů L-159 české armádě než v roce 2001, kdy Aero dohánělo skluz z roku 2000.
PRAHA - Domácí zbrojovka Aero Vodochody by měla v prvním čtvrtletí příštího roku získat prvního zahraničního zákazníka na lehké bitevníky L-159, kterým by měla být africká Keňa. "V prvním čtvrtletí, věříme, to bude uzavřeno, pokud se nestane nic skutečně nepředvídaného," řekl prezident Aera Antonín Jakubše. Nadcházející jednání s keňskými představiteli se mají uskutečnit počátkem ledna. Během nich bude předložen návrh smlouvy s financováním celého projektu. Ten v prvním kole počítá s dodávkami osmi letounů. "Oni by potom měli chtít další letadla, ale nebyly udány konkrétní počty," dodal. "Věříme, že jak se objeví první zákazník, tak další zákazníky tato informace povzbudí," prohlásil Jakubše. V Indii jedná Aero o dodávkách 66 letadel, soupeří však s britským Hawkem výrobce BAE Systems. Rozhodnutí se očekává do března či dubna příštího roku. O L-159 se zajímá též člen NATO Řecko, dále Filipíny a Indonésie. Aero zatím dodává tyto letouny pouze české armádě a nutně již potřebuje získat dalšího odběratele. Dodávky pro Armádu ČR totiž skončí v příštím roce. Letos by mělo dodat 21 stíhaček, čímž letectvo bude mít 58 strojů. V roce 2003 armáda dostane ještě 14 strojů a bude mít všech 72 letounů. "Je velmi pravděpodobné, že v příštím roce, poté, co skončí dodávky pro českou armádu, nasta-ne období určitého útlumu," řekl ministr průmyslu a obchodu Jiří Rusnok. Největší domácí zbrojovka očekává v letošním roce čistý zisk přibližně 900 milionů korun. Loni společnost hospodařila se ziskem 683 milionů Kč. "Velmi to však závisí na kursu koruny," řekl viceprezident Aera Vladimír Jaroš. Tržby se mají snížit na 7,1 miliardy korun proti loňským zhruba 12 miliardám. Pokles způsobí především nižší dodávky letounů L-159 české armádě než v roce 2001, kdy Aero dohánělo skluz z roku 2000.
</TEXT>
</DOC>
<DOC>
<DOCID>LN-20021217107</DOCID>
<DOCNO>LN-20021217107</DOCNO>
<DATE>12/17/02</DATE>
<TEXT>
ÚSTÍ NAD LABEM - Firmy spojené s největší nápojářskou skupinou na severu Čech Drinks Union, mezi které patří Ústecké pivovary (ÚP), Pivovar Louny a Pivovary a sodovkárny Brno (PaSB), postupně směřují ke sloučení. Valná hromada ÚP schválila ovládací smlouvu mezi ÚP a Drinks Union, o podobné smlouvě budou rozhodovat akcionáři PaSB dnes. Obdobný dokument již od srpna existuje mezi DU a Pivovarem Louny. "Ovládací smlouvy mají umožnit jednotné řízení společností v koncernu, aniž by například musely být kvůli jednotlivým rozhodnutím svolávány valné hromady," řekl advokát DU Stanislav Hospůdka. Podle Hospůdky jsou ovládací smlouvy krokem k postupnému zprůhlednění struktury koncernu. "V příštím roce by pak měly být firmy postupně slučovány," uvedl. Dodal, že by to mělo do budoucna společnostem také zjednodušit přístup k úvěrům. ÚP a PaSB vlastní po 50 procentech Drinks Union, který vyrábí na pronajatém majetku ÚP. Drinks Union pak na začátku března získal majoritu v lounském pivovaru. V říjnu DU koupil společnost Pivovar Kutná Hora, která provozuje kutnohorský městský pivovar. Celkový výstav piva společností překročil 800 000 hektolitrů ročně, a skupina se tak dostala mezi pět největších tuzemských pivovarů.
</TEXT>
</DOC>
<DOC>
<DOCID>LN-20021217108</DOCID>
<DOCNO>LN-20021217108</DOCNO>
<DATE>12/17/02</DATE>
<GEOGRAPHY>HAVÍŘOV</GEOGRAPHY>
<TEXT>
Zastupitelstvo města Havířov zažehnalo možnost krachu, který začal hrozit místnímu zadluženému hokejovému klubu. Beznadějně poslední tým extraligy dostane s časovým předstihem ve dvou splátkách celkem šest milionů, které hodlá použít především k urovnání dluhů vůči hráčům. Spolupráci s městem by zřejmě zkomplikoval sestup z extraligy. Smlouva, která hokejistům garantuje dvanáct milionů ročně má sice platnost minimálně do konce příštího roku, ale vztahuje se jen na nejvyšší soutěž.
</TEXT>
</DOC>
</CZE>