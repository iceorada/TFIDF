<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020628001</DOCID>
<DOCNO>LN-20020628001</DOCNO>
<DATE>06/28/02</DATE>
<TITLE>
ČSSD a Koalice nabídly komunistům post šéfa "odposlechové komise"
</TITLE>
<TEXT>
Komunistu do čela komise pro kontrolu odposlechů navrhli včera členové jednoho z expertních týmů vyjednávajících o nové vládě.
PRAHA - Parlamentní komisi, která kontroluje, jak a proč odposlouchávají policie a tajné služby své spoluobčany, bude možná šéfovat někdo z poslanců KSČM. Počítá s tím návrh, který zpracoval expertní tým ČSSD a Koalice vyjednávající mimo jiné o obsazení postů v dolní komoře parlamentu. "Dva komunisté tam stejně uplynulé 4 roky seděli. A předseda nemá vyšší pravomoci než členové, takže nevím, kde je problém. Jak mohou do kontroly tahat ideologii?" vysvětluje návrh jeden z členů expertního týmu, lidovec Jan Kasal.
</TEXT>
<HEADING>
Velké ucho
</HEADING>
<TEXT>
Včera se postavila proti tomuto návrhu Unie svobody-DEU. Stalo se tak i přesto, že členem expertního týmu byl kromě Bohuslava Sobotky a Pavla Rychetského (ČSSD) a zmíněného Jana Kasala (KDU-ČSL) i unionista Karel Kühnl. "Ta komise se pracovně nazývá "velké ucho". Návrh, že by jí předsedal komunista, je absurdní a nepochopitelný. Vždyť komunisté během své čtyřicetileté vlády prováděli mimo jiné nelegální odposlechy," řekla předsedkyně US-DEU Hana Marvanová. Dodala, že její strana přijala usnesení, na jehož základě bude proti obsazení jakékoli funkce ve vedení a orgánech sněmovny členy KSČM. To tvrdil i Kühnl, jenž však zároveň nechtěl prozradit, jak se nominaci komunisty na post šéfa "komise pro odposlechy" snažil v expertním týmu zabránit. Podobný postoj jako US-DEU má podle svého místopředsedy Ivana Langra i ODS. "Myslím, že komunisté obecně nemají být do podobných funkcí voleni," řekl Langer a dodal: "Já budu proti a jsem přesvědčen, že klub ODS nebude hlasovat pro komunisty v jakékoli sněmovní funkci," dodal Langer. Podle lidoveckého člena expertní komise Jana Kasala trvali na poměrném zastoupení ve sněmovně včetně návrhu na obsazení "komise pro odposlechy" sociální demokraté. "Náš názor to není, ale respektujeme názor sociální demokracie," řekl Kasal. Členy expertního týmu ČSSD Sobotku ani Rychetského se LN včera nepodařilo zastihnout. Místopředseda ČSSD Zdeněk Škromach nechtěl návrh na to, aby člen KSČM šéfoval "komisi pro odposlechy" komentovat. Podle něj záleží na tom, koho by komunisté do čela komise navrhli. To je podle předsedy poslaneckého klubu KSČM Vojtěcha Filipa dosud nejasné. "Zatím jsme o tom nemluvili. Respektujeme podmínku bezpečnostní prověrky, kterou člověk na podobném místě musí mít," uvedl Filip s tím, že KSČM má dostatek "prověřených osob". "Ježíšmarjá, to je pěkné," reagoval včera na návrh bývalý ředitel BIS a advokát Stanislav Devátý. "Komunisté v komisi se mohou dozvědět, zda byl sledován někdo z jejich soudruhů nebo protivníků," řekl Devátý.
</TEXT>
<HEADING>
O výborech je jasno
</HEADING>
<TEXT>
Všeobecně se počítá s tím, že křeslo šéfa sněmovny obsadí zástupce ČSSD. Místopředsedové by měli být ze všech parlamentních stran. Pro ČSSD se počítá například s výborem hospodářským, zemědělským nebo zahraničním. ČSSD by měla vést také stálou sněmovní komisi pro bankovnictví. Lidovci by mohli obsadit výbor ústavně právní a rozpočtový, unionisté výbor pro evropskou integraci a komunisté výbor petiční. ODS obsadí podle předpokladů výbory pro obranu a bezpečnost a školský nebo volební výbor. Předsedou organizačního výboru je vždy předseda Poslanecké sněmovny.
Všeobecně se počítá s tím, že křeslo šéfa sněmovny obsadí zástupce ČSSD. Místopředsedové by měli být ze všech parlamentních stran. Pro ČSSD se počítá například s výborem hospodářským, zemědělským nebo zahraničním. ČSSD by měla vést také stálou sněmovní komisi pro bankovnictví. Lidovci by mohli obsadit výbor ústavně právní a rozpočtový, unionisté výbor pro evropskou integraci a komunisté výbor petiční. ODS obsadí podle předpokladů výbory pro obranu a bezpečnost a školský nebo volební výbor. Předsedou organizačního výboru je vždy předseda Poslanecké sněmovny.
</TEXT>
</DOC>
<DOC>
<DOCID>LN-20020628002</DOCID>
<DOCNO>LN-20020628002</DOCNO>
<DATE>06/28/02</DATE>
<TITLE>
Dohoda o Nově krachuje a televizi hrozí bankrot
</TITLE>
<GEOGRAPHY>PRAHA</GEOGRAPHY>
<TEXT>
Ve zvenčí zcela nepřehledný boj se změnilo plánované podepsání smlouvy o kontrole nad televizí Nova. Podle posledních událostí včerejšího dne se zdá, že dohoda všech znesvářených stran zkrachovala. Vše se děje v situaci, kdy banka, jíž Nova dluží několik stovek milionů korun, odstřihla televizi od veškerých příjmů a Nově hrozí bankrot. Spor o televizi stabilizovalo včera na pár hodin dopolední prohlášení finančníka a šéfa firmy MEF Holding Jiřího Šmejce. Ten oznámil, že uplatnil přednostní právo na koupi společnosti Vilja, která sdružuje tři podílníky Novy (podíly Vlastimila Venclíka, Petera Hunčíka a Josefa Alana čítají dohromady zhruba čtvrtinu Novy, přesněji řečeno firmy CET 21, která drží na vysílání Novy licenci). Koupí společnosti Vilja by Šmejc získal nadpoloviční většinu společnosti CET 21. Právníku Aleši Rozehnalovi, který před dvěma týdny odvolal Železného, by tak zůstal asi čtvrtinový podíl. Zhruba čtyři hodiny poté však Vilja ústy svých podílníků Venclíka, Hunčíka a Alana Šmejcovu akci popřela. "Šmejc nás koupit nemůže," prohlásili. "V současné době nikdo z nás nevlastní akcie Vilji," dodali Venclík, Hunčík a Alan. A bylo po smíru. "Dnes už se nesejdou," reagovala Šmejcova mluvčí Radka Chytilová krátce poté. "Jednání zatím k dohodě nedospěla," uvedl zástupce právníka Rozehnala Jan Scheinost.
Atmosféru dalších vyjednávání výrazně poznamenaly informace deníku MF Dnes, podle nichž je Nova na pokraji krachu. Všechny zisky z reklam (jediné příjmy Novy) totiž odcházejí přímo na účet bance ABN Amro. Té Nova podle MF Dnes dluží zhruba 479 milionů korun. Během letního období, kdy jsou příjmy z reklam nejslabší v roce, bude Nově trvat asi dva měsíce, než úvěr splatí. Po celou tu dobu bude zcela bez výdělku a nebude schopna platit zaměstnance, služby či pořady. Jednání o kontrolu nad Novou a čtyřmi miliardami jejího ročního zisku trvají bezvýsledně už dva týdny. Znesvářené strany, právník Rozehnal a finančník Šmejc, drží v Nově zhruba stejný podíl. Rozhodující proto je, na čí stranu se přidá firma Vilja - její podílníci (Hunčík, Alan, Venclík) dosud podporovali právě Rozehnala. Jenže - tito pánové včera poprvé veřejně přiznali, že nad Viljou nemají kontrolu, protože její akcie už dávno nevlastní. "Nebudou uvádět, kdo ty akcie vlastní, ani kdy je prodali," konstatoval Rozehnalův mediální zástupce Michal Jankovec. Je však jisté, že Šmejc je nemá, protože jinak by se firmu Vilja nesnažil koupit. Ve sporu má tak nyní navrch Rozehnal. Pražský městský soud totiž nedávno neuznal navýšení základního kapitálu CET 21. To znamená, že platí původní majetková struktura bez exekuovaného podílu Železného. Šmejc s Rozehnalem by neměli vůbec nic, majoritu by drželi podílníci. Rozehnal se sice proti rozhodnutí soudu odvolal, ale je tím, kdo může své odvolání jako jednatel CET 21 zrušit a Šmejce definitivně od Novy odstřihnout.
Majetková struktura společnosti CET 21
</TEXT>
<HEADING>
Společnost VILJA** 24,33 % z toho:
</HEADING>
<TEXT>
V. Venclík - 9,87 % J. Alan - 9,55 % P. Hunčík - 4,91 % Jiří Šmejc (MEF Media) 27,23 % Společnost Edikon 27,78 % z toho:
A. Rozehnal a L. Šmuclerová po 13,89 % Peter Kršák 18,83 % Česká spořitelna 0,22 % CME 1,61 %
Graf zobrazuje strukturu po navýšení základního jmění z 200 000 na 10 200 000 korun. Toto navýšení Městský soud v Praze odmítl 6. června 2002 zapsat do obchodního rejstříku. Aleš Rozehnal se proti verdiktu chce odvolat.
** Podmínky opční smlouvy, na základě které společnost MEF Media uplatňuje nárok na podíl společnosti Vilja, byly podle společnosti Vilja již dříve porušeny, proto považuje nárok MEF Media za neplatný
Úvěry u J &amp;T Banky, J &amp;T Securites a Poštové banky
470 milionů Kč (Česká produkční 2000)
Úvěr u IPB
460 milionů Kč (Česká Produkční 2000)
Přibližné roční tržby TV Nova
5 miliard korun
Plánované inzertní příjmy za červenec 2002
550 milionů Kč
Úvěr u ABN Amro
479 milionů Kč (CET 21)
Úvěr u České spořitelny
250 milionů Kč (CET 21)
TV Nova zahájila vysílání 4. února 1994
</TEXT>
</DOC>
<DOC>
<DOCID>LN-20020628003</DOCID>
<DOCNO>LN-20020628003</DOCNO>
<DATE>06/28/02</DATE>
<TITLE>
Trojkoaliční vláda se sice teprve rodí, ale svou premiéru má dávno za sebou. Vladimír Špidla, Hana Marvanová a Cyril Svoboda se totiž na společném postupu poprvé dohodli už před půldruhým rokem, při krizi v České televizi. Proto je zajímavé si připomenout, jak tehdejší "koalice" fungovala. Ve zpravodajské budově se už 26. prosince 2000 odpoledne sešly politické špičky bývalé čtyřkoalice, k nimž se o pár hodin později připojila Petra Buzková z ČSSD. "Musí být jmenován nový ředitel," prohlásila místopředsedkyně sněmovny na adresu tehdy čerstvě jmenovaného ředitele Jiřího Hodače, proti němuž se však vzbouřili zaměstnanci ČT. "Celý problém je v postoji sociální demokracie," zaútočil Cyril Svoboda na Buzkovou. Ta ho však překvapila vstřícnou odpovědí. "Já to vím," řekla a dodala, že pro postoj ČSSD je klíčové stanovisko Vladimíra Špidly.
</TITLE>
<TEXT>
"Vím, že Špidla už konzultoval shození rady (České televize), chce jednat," ujistila tehdy Buzková všechny přítomné a Cyril Svoboda se hned začal shánět po čísle Špidlova mobilu. Nedovolal se. Vladimír Špidla však rozhodně nezahálel. Do televize dorazil sice až druhý den, ale v doprovodu dalšího místopředsedy vlády Pavla Rychetského začal se vzbouřenci vyjednával o uklidnění situace. V prvním kole však neuspěli. Mezitím už v budově České televize rozbalili své spacáky známí čtyřkoaliční politici v čele s Janem Rumlem, ale ve zpravodajském sále přespala i Petra Buzková. Možná právě pod vlivem této zkušenosti v sobě Ruml později přemohl svůj přirozený odpor k sociálním demokratům a krátce před letošními volbami se nahlas postavil za vstup US-DEU do koaliční vlády s ČSSD.
</TEXT>
<HEADING>
Tátové to nedovolí
</HEADING>
<TEXT>
Vrcholem televizní krize na přelomu let 2000 a 2001 byla lednová demonstrace na Václavském náměstí v Praze. Několik desítek tisíc lidí sem přišlo podpořit své oblíbené televizní redaktory a vyjádřit odpor k opoziční smlouvě mezi ODS a ČSSD. Na shromáždění přišel i Vladimír Špidla, čímž si zřejmě získal i dosud váhající politiky z KDU-ČSL a Unie svobody. Před rozvášněným davem se přitom Špidla nijak nevyznamenal. Oznámil pouze, že vláda schválila novelu zákona o České televizi a požádá parlament o její urychlené projednání a přijetí. Další dějství koaliční premiéry se odehrálo v noci z 5. na 6. ledna v Poslanecké sněmovně. Poslanci hlasovali o přijetí rezoluce k situaci v České televizi. Parlament rezoluci koncipovanou jako obhajobu televizních vzbouřenců přijal, čímž se de facto poprvé ocitli mimo hru dva hlavní strůjci opoziční smlouvy - Miloš Zeman a Václav Klaus. Špidla, Svoboda a Marvanová triumfovali, což si měli zopakovat až o rok a půl později, při vyhlašování volebních výsledků. Nutno dodat, že prvotní úspěch Špidlovy televizní koalice neměl dlouhé trvání. Když už to vypadalo, že jestřábi v ČSSD přerostou Zemanovi přes hlavu a zkomplikují jeho do té doby idylické vztahy s Klausem, sešli se oba předsedové opozičněsmluvních stran a učinili koaličním experimentům přítrž. Podobu nového televizního zákona Klaus se Zemanem významně ovlivnili a později společně vybrali i nového ředitele Jiřího Balvína. Může se něco podobného opakovat i letos? Možná. To by se však Špidla, Svoboda a Marvanová museli k smrti rozhádat. A televizní krize ukázala, že se mnohem raději dohodnou.
Vrcholem televizní krize na přelomu let 2000 a 2001 byla lednová demonstrace na Václavském náměstí v Praze. Několik desítek tisíc lidí sem přišlo podpořit své oblíbené televizní redaktory a vyjádřit odpor k opoziční smlouvě mezi ODS a ČSSD. Na shromáždění přišel i Vladimír Špidla, čímž si zřejmě získal i dosud váhající politiky z KDU-ČSL a Unie svobody. Před rozvášněným davem se přitom Špidla nijak nevyznamenal. Oznámil pouze, že vláda schválila novelu zákona o České televizi a požádá parlament o její urychlené projednání a přijetí. Další dějství koaliční premiéry se odehrálo v noci z 5. na 6. ledna v Poslanecké sněmovně. Poslanci hlasovali o přijetí rezoluce k situaci v České televizi. Parlament rezoluci koncipovanou jako obhajobu televizních vzbouřenců přijal, čímž se de facto poprvé ocitli mimo hru dva hlavní strůjci opoziční smlouvy - Miloš Zeman a Václav Klaus. Špidla, Svoboda a Marvanová triumfovali, což si měli zopakovat až o rok a půl později, při vyhlašování volebních výsledků. Nutno dodat, že prvotní úspěch Špidlovy televizní koalice neměl dlouhé trvání. Když už to vypadalo, že jestřábi v ČSSD přerostou Zemanovi přes hlavu a zkomplikují jeho do té doby idylické vztahy s Klausem, sešli se oba předsedové opozičněsmluvních stran a učinili koaličním experimentům přítrž. Podobu nového televizního zákona Klaus se Zemanem významně ovlivnili a později společně vybrali i nového ředitele Jiřího Balvína. Může se něco podobného opakovat i letos? Možná. To by se však Špidla, Svoboda a Marvanová museli k smrti rozhádat. A televizní krize ukázala, že se mnohem raději dohodnou.
</TEXT>
</DOC>
<DOC>
<DOCID>LN-20020628004</DOCID>
<DOCNO>LN-20020628004</DOCNO>
<DATE>06/28/02</DATE>
<TITLE>
PRAHA - V Praze se včera opět srazily tramvaje. V tomto týdnu jde již o druhou podobnou nehodu. Včerejší havárie se ale na rozdíl od pondělního neštěstí, při němž bylo těžce zraněno několik lidí, obešla bez vážných zranění. Ke srážce tramvají došlo před polednem v zastávce Ruská na pražských Vinohradech. Přijíždějící tramvaj číslo 22 narazila do soupravy linky číslo 4, která stála v zastávce. Při srážce se zranili tři cestující, ale šlo pouze o odřená kolena a pohmožděniny. "Ošetřeni byli na místě," popsal zranění zástupce ředitele pražské záchranné služby Jaroslav Valášek. Příčinou nehody byla podle prvních informací technická závada jednoho z vozů. Pro cestující tramvajovou dopravou, proslulou svou bezpečností, je znepokojivé, že včerejší srážka následovala jen tři dny po zmíněné pondělní havárii. Tehdy se na konečné stanici v Modřanech srazilo pět souprav. Následky byly tragické: 18 zraněných, z toho šest těžce, a škoda přesahující šest milionů korun.
</TITLE>
<TEXT>
Pražský dopravní podnik tak v jediném týdnu utrpěl výrazný šrám na své pověsti. "Doufáme, že veřejnost pochopí, že to je nešťastná shoda okolností," vzkázala cestujícím mluvčí dopravního podniku Zuzana Knoblochová. Nemyslí si to však předseda federace řidičů tramvají Antonín Dub. Tramvaj, která v pondělí v plné rychlosti narazila do stojících souprav, řídil zaměstnanec kobyliského depa. Ten si přitom řízením tramvají jen přivydělává. Odborář Dub tvrdí, že tito lidé nejsou tak kontrolovatelní jako kmenoví řidiči. Údajně někdy odcházejí z noční směny svého stálého zaměstnání rovnou na ranní směnu řidičskou, takže pracují i dvacet hodin souvisle. To ovšem dopravní podnik popírá. "To je jen subjektivní názor pana Duba. Řidič šel do práce po dvanáctihodinové přestávce. Žádná pracovní únava to tedy nebyla," oponuje mluvčí Knoblochová. Dodala, že muž by měl být zřejmě koncem týdne propuštěn z nemocnice. Zda nese na nehodě nějakou vinu, nebo šlo o závadu na brzdách, potvrdí soudní znalec. Podobná nehoda je z 18. června a stala se v Plzni. Srazily se tam tři tramvaje, zraněno bylo 16 lidí.
</TEXT>
</DOC>
<DOC>
<DOCID>LN-20020628005</DOCID>
<DOCNO>LN-20020628005</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Koruna včera vytvořila nové historické maximum vůči euru i dolaru. Během dne se měna eurozóny dala koupit za 29,37 koruny a obchodování skončilo na hodnotě 29,40 koruny za euro. Koruna navíc včera po třech a půl letech prolomila i hranici 30 korun za jeden americký dolar a během dne vytvořila maximum 29,85 CZK/USD. Den potom skončil na 29,90 koruny za dolar. Koruna posilovala od chvíle, kdy začalo být zřejmé, že ČNB nebude intervenovat. Poté, co bankovní rada dala najevo, že intervence by byla předčasná, prolomila i hranici 29,50 koruny vůči euru.
</TEXT>
</DOC>
<DOC>
<DOCID>LN-20020628006</DOCID>
<DOCNO>LN-20020628006</DOCNO>
<DATE>06/28/02</DATE>
<TEXT>
Táhlý spor o vládu nad vysílací licencí televize Nova se zpočátku jevil jako boj o osud Vladimíra Železného. On byl tvůrcem a ředitelem, on se zuby nehty držel svého místa. Dnes už je jasné, že nepřehledné tahanice uvnitř CET 21 neohrožují jen Železného, ale i samo vysílání Novy. Vážné finanční problémy, do nichž se dostali provozovatelé nováckého televizního zázemí, by mohl v klidu a rychle vyřešit nový investor (jiná cesta zřejmě není). To by ovšem musel mít jasno, kdo vlastně ovládá státem víceméně darovanou licenci. V tuto chvíli to nevědí ani lidé spojovaní s CET 21, ani sám stát, zastupovaný slovutnou Radou pro rozhlasové a televizní vysílání. Proč by se v takovém chaosu obtěžoval nějaký (třeba zahraniční) investor s nabídkou záchranného balíku peněz? Pro případného zachránce bude mnohem snazší počkat, až během nekonečného hledání majitele licence dojdou Nově peníze, úplně se rozloží a přestane vysílat. Licence bude volná a stát ji rád prodá. Bude to sice dražší, ale o to jistější. Podnikat s firmou, která neví, čí je, je příliš velké riziko. Nebo se už konečně dozvíme, kdo je kdo?
</TEXT>
</DOC>
<DOC>
<DOCID>LN-20020628007</DOCID>
<DOCNO>LN-20020628007</DOCNO>
<DATE>06/28/02</DATE>
<TEXT>
KANANASKIS, Kanada - Pomoc Africe, zajištění jaderného arzenálu Ruska a boj s terorismem se staly oficiální agendou summitu skupiny nejrozvinutějších států světa a Ruska (G8), který včera skončil v kanadském Kananaskisu. Oficiální výsledek schůzky potěšil ruského prezidenta Vladimira Putina. Ten získá až 20 miliard dolarů na likvidaci starých jaderných zbraní na území někdejší sovětské říše. Afričané oproti tomu dostanou méně, než doufali. Bude jim odpuštěn dluh ve výši jedné miliardy dolarů, ale realizace "Marshallova plánu pro Afriku" se zatím odsouvá. Soukromým debatám světových lídrů dominovala snaha George W. Bushe získat podporu pro odstavení palestinského vůdce Jásira Arafata od moci. Bush ale vyšel naprázdno: při hodnocení Arafata se shodl jen s tradičním spojencem, britským premiérem Tonym Blairem.
</TEXT>
</DOC>
<DOC>
<DOCID>LN-20020628008</DOCID>
<DOCNO>LN-20020628008</DOCNO>
<DATE>06/28/02</DATE>
<TITLE>
Ke konci se blíží jednání expertních týmů ČSSD a Koalice. Včera si vyjednávači "odškrtli" další kapitoly. O některých sporných bodech však rozhodne až vedení stran.
</TITLE>
<GEOGRAPHY>PRAHA</GEOGRAPHY>
<TEXT>
Penzijní reforma nebo registr bytů. Tyto sporné body budou muset vyřešit až hlavní vyjednávači v sobotu v Lidovém domě. Členové expertních týmů, jejichž jednání o podobě vládní dohody se chýlí ke konci, se na nich buď nedohodli, nebo mají jen malou šanci názorový rozpor překonat. Podle místopředsedy KDU-ČSL Tomáše Kvapila včera ztroskotalo vyjednávání v kapitole bytové politiky. "ČSSD navrhuje registr bytů a s tím my nesouhlasíme. Rozpor se musí vyřešit až na vrcholové úrovni," vysvětlil Kvapil. Také záležitosti z oblasti sociální politiky bude řešit až vedení stran na sobotním jednání v Lidovém domě. Podle místopředsedy ČSSD Zdeňka Škromacha se dnes experti určitě neshodnou ani v názoru na zaměstnanecký penzijní fond. "Koalice chce povinné důchodové připojištění formou privátních fondů, což je pro ČSSD nepřijatelné," řekl ČTK Škromach. Konečnou dohodu zřejmě zbrzdí nejen rozdílné názory na některé programové pasáže. Unionisté chtějí počkat na rozhodnutí svého republikového výboru. "Rozhodne úterní republikový výbor. Do té doby rozhodně nemůžeme nic odsouhlasit, protože na to nemáme mandát a je to velmi zásadní rozhodnutí," vysvětlila šéfka US-DEU Hana Marvanová. Další kapitoly se včera podařilo pomocí kompromisů uzavřít. Překvapivou souhru přineslo vyjednávání v oblasti financí. "Podstatné a klíčové je, že jsme se dohodli, že je nutné konsolidovat rozpočty a nezvyšovat daně," shrnul závěry schůzky místopředseda US-DEU Ivan Pilip. Jednání narazilo na jediný rozpor plán postupného snižování deficitu rozpočtu. Koalici se zdá plán sociální demokracie snižovat deficit rozpočtu až od roku 2005 příliš pomalý. Včera odpoledne si vyjednavači "odškrtli" také kapitolu o průmyslu a hospodářství. Podle Milana Šimonovského z KDU-ČSL sice dohadování neproběhlo hladce, nakonec však Koalice prosadila například obecnější formulace o restrukturalizaci průmyslu. V původním vládním návrhu sociální demokracie slibovala restrukturalizaci pouze Českým drahám. "Prosadili jsme také formulaci, že v rámci restrukturalizace by byla možná privatizace síťových odvětví," řekl LN Šimonovský. Na seznamu uzavřených kapitol je po včerejšku zdravotnictví. ČSSD se s Koalicí shodla mj. na zachování současné výše zdravotního pojistného. Budoucí vláda nepodpoří snahu soukromých lékařů o zavedení přímých plateb v ordinacích. Sociální demokraté mírně ustoupili ve formulaci o možnosti příplatků za nadstandardní služby. V původním návrhu bylo, že vláda zajistí, aby nedošlo ke zvýšení finanční spoluúčasti na hrazení péče. Zástupci Koalice ale upozorňovali, že ke zvýšení dochází automaticky u věcí, na které si pacienti připlácejí už dnes (lepší plomby u zubaře či léky), například inflací. "Shodli jsme se, že zachováme současnou šíři hrazené péče. Návrh je pružný, umožní, aby se mohla měnit podle nových vědeckých poznatků," prohlásila po jednání místopředsedkyně ČSSD Marie Součková. Rovněž kapitola obrany doznala změn. Podle Marvanové byly k obecným formulacím doplněny pasáže o NATO, profesionalizaci armády a zrušení základní vojenské služby v roce 2006. Zde sociální demokracie ustoupila - na rozdíl od původního návrhu v nové verzi už nefiguruje závazek nákupu stíhaček gripen. Před konečnou podobou je i oblast legislativy a justice. Vzájemné spory vyřešili vyjednavači zobecněním návrhu ČSSD a konstatováním, že reforma soudnictví bude pokračovat.
</TEXT>
<HEADING>
Kapitoly, o nichž existuje shoda
</HEADING>
<TEXT>
zdravotnictví obrana a bezpečnost průmysl a hospodářství školství zahraniční politika vstup do EU zemědělství doprava a spoje regionální rozvoj životní prostředí justice záruky pro společnou vládu
zdravotnictví obrana a bezpečnost průmysl a hospodářství školství zahraniční politika vstup do EU zemědělství doprava a spoje regionální rozvoj životní prostředí justice záruky pro společnou vládu
</TEXT>
</DOC>
<DOC>
<DOCID>LN-20020628009</DOCID>
<DOCNO>LN-20020628009</DOCNO>
<DATE>06/28/02</DATE>
<TEXT>
Dvě místopředsedkyně svých stran Zuzana Roithová z KDU-ČSL za Koalici a Marie Součková za ČSSD, vyjednávají o tom, jak se bude v příštích čtyřech letech vyvíjet české zdravotnictví. Sociální demokracie má ve svém programu nezvyšovat spoluúčast pacientů na hrazení léčebné péče, Koalice by chtěla umožnit občanům připlatit si za nadstandardní úkony. O obou ženách se zároveň mluví jako o nejvážnějších kandidátkách na post ministra zdravotnictví.
</TEXT>
</DOC>
<DOC>
<DOCID>LN-20020628010</DOCID>
<DOCNO>LN-20020628010</DOCNO>
<DATE>06/28/02</DATE>
<TITLE>
Generální ředitel ČT nechal na pracovišti svých podřízených instalovat skryté kamery. Zřejmě tak porušil zákon o ochraně osobních údajů.
</TITLE>
<GEOGRAPHY>PRAHA</GEOGRAPHY>
<TEXT>
Do rozporu s českými zákony se mohl dostat generální ředitel veřejnoprávní České televize Jiří Balvín tím, že nechal v prostorách televize bez vědomí zaměstnanců instalovat skryté kamery. Mluvčí Úřadu na ochranu osobních údajů Hana Štěpánková včera řekla, že podle informací, které má její instituce k dispozici, mohl být porušen zákon o ochraně osobních údajů. Úřad si podle ní od Balvína vyžádal všechny dokumenty, které s případem souvisí. "Tyto podklady budou mít zásadní význam pro stanovení dalšího postupu úřadu, který se bude kauzou neprodleně zabývat," oznámila Štěpánková. Policie si už nechala udělat odborné expertizy, které mají určit, zda je instalování skrytých kamer v prostorách České televize (ČT) porušením zákona. Hotovy budou koncem příštího týdne. Na čtyřech technických záznamových pracovištích televize byly objeveny skryté kamery a mikrofony. Kabely od těchto zařízení vedou do kanceláří generálního ředitele. Šéf veřejnoprávní televize Balvín k tomu řekl, že si použití techniky objednal kvůli podezření, že se na těchto pracovištích vykonávají práce pro soukromé účely. Proti jeho postupu vznesli televizní odboráři protest na zasedání Rady ČT. Také právník a bývalý šéf Bezpečnostní informační služby Stanislav Devátý hovoří o porušení zákona. "Z hlediska občanského práva došlo k zásahu do osobnostního práva. Především práva na soukromí," vysvětlil. Záznam osoby bez jejího svolení je podle něj možný pouze v případě, že jde o úřední krok na základě zákona nebo o materiál pro vědecké a umělecké účely či televizní, tiskové nebo rozhlasové zpravodajství.
PRAHA - Do rozporu s českými zákony se mohl dostat generální ředitel veřejnoprávní České televize Jiří Balvín tím, že nechal v prostorách televize bez vědomí zaměstnanců instalovat skryté kamery. Mluvčí Úřadu na ochranu osobních údajů Hana Štěpánková včera řekla, že podle informací, které má její instituce k dispozici, mohl být porušen zákon o ochraně osobních údajů. Úřad si podle ní od Balvína vyžádal všechny dokumenty, které s případem souvisí. "Tyto podklady budou mít zásadní význam pro stanovení dalšího postupu úřadu, který se bude kauzou neprodleně zabývat," oznámila Štěpánková. Policie si už nechala udělat odborné expertizy, které mají určit, zda je instalování skrytých kamer v prostorách České televize (ČT) porušením zákona. Hotovy budou koncem příštího týdne. Na čtyřech technických záznamových pracovištích televize byly objeveny skryté kamery a mikrofony. Kabely od těchto zařízení vedou do kanceláří generálního ředitele. Šéf veřejnoprávní televize Balvín k tomu řekl, že si použití techniky objednal kvůli podezření, že se na těchto pracovištích vykonávají práce pro soukromé účely. Proti jeho postupu vznesli televizní odboráři protest na zasedání Rady ČT. Také právník a bývalý šéf Bezpečnostní informační služby Stanislav Devátý hovoří o porušení zákona. "Z hlediska občanského práva došlo k zásahu do osobnostního práva. Především práva na soukromí," vysvětlil. Záznam osoby bez jejího svolení je podle něj možný pouze v případě, že jde o úřední krok na základě zákona nebo o materiál pro vědecké a umělecké účely či televizní, tiskové nebo rozhlasové zpravodajství.
</TEXT>
</DOC>
<DOC>
<DOCID>LN-20020628011</DOCID>
<DOCNO>LN-20020628011</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Lékaři včera krátce po poledni propustili z Nemocnice Na Homolce předsedu ODS Václava Klause. Ustavující schůzi nově zvolené sněmovny svolá zřejmě na 9. července. Řekla to Eliška Klepalová z jeho sekretariátu. Šéf ODS v nemocnici od pondělí absolvoval vyšetření kvůli problémům s rovnováhou. Potíže mu způsobil otok vnitřního ucha. Příčinou otoku může být rýma, prudký pohyb hlavou nebo stres a přepracování. Podle informací Klepalové by se měl Klaus do konce týdne zotavovat doma. Předseda ODS tak bude mít dostatek času na to, aby svolal a řídil ustavující schůzi nově zvolené sněmovny.
</TEXT>
</DOC>
<DOC>
<DOCID>LN-20020628012</DOCID>
<DOCNO>LN-20020628012</DOCNO>
<DATE>06/28/02</DATE>
<GEOGRAPHY>VINAŘICE</GEOGRAPHY>
<TEXT>
Vězeň Josef Vrabec, který si odpykává ve Vinařicích patnáctiletý trest, se minulý čtvrtek nevrátil z vycházky, protože jej anonym varoval, že se chystá jeho likvidace. Vrabcovu smrt si údajně objednal podnikatel Ivan Jonák. Vrabec byl odsouzen za zorganizování vraždy Jonákovy manželky Ludviky. Vrabec policistům řekl, že dostal strach a chtěl se schovat u příbuzných na Moravě. Později si vše rozmyslel a v sobotu se vrátil do věznice. Informoval o tom včera zástupce ředitele vinařické věznice Zdeněk Nagy.
</TEXT>
</DOC>
<DOC>
<DOCID>LN-20020628013</DOCID>
<DOCNO>LN-20020628013</DOCNO>
<DATE>06/28/02</DATE>
<GEOGRAPHY>VÍDEŇ</GEOGRAPHY>
<TEXT>
Předseda ČSSD Vladimír Špidla, který nyní jedná o vytvoření nové české vlády, nevidí důvod pro otevření nových česko-rakouských jednání o takzvaných Benešových dekretech a jihočeské jaderné elektrárně Temelín, v něž doufá pravicová vláda ve Vídni. Špidla to řekl pro páteční vydání rakouského týdeníku Format. Špidla nevidí možnost vyjednávat o požadavku rakouského kabinetu, aby ČR prohlásila dekrety za "mrtvé bezpráví". Představitelé krajně pravicové strany Svobodných jsou Špidlovými výroky rozhořčeni. Předseda parlamentního klubu Peter Westenthaler prohlásil, že "pokud to je linie nové pražské vlády, pak nebude Česko nikdy patřit do EU".
</TEXT>
</DOC>
<DOC>
<DOCID>LN-20020628014</DOCID>
<DOCNO>LN-20020628014</DOCNO>
<DATE>06/28/02</DATE>
<TITLE>
Dosluhující ministr zahraničí může mít o své další kariéře jasno již dnes. Východoevropské státy, které mají nyní nárok na post předsedy Valného shromáždění OSN, totiž zřejmě podpoří Kavanovu kandidaturu.
</TITLE>
<GEOGRAPHY>PRAHA</GEOGRAPHY>
<TEXT>
Finále usilování Jana Kavana o prestižní post předsedy Valného shromáždění OSN se sídlem v New Yorku může být méně dramatické, než se čekalo. K původně očekávanému - a jen obtížně ovlivnitelnému - "divokému hlasování" zástupců všech 189 členských států OSN, při němž mohl Kavan i totálně "vyhořet", totiž nakonec vůbec nemusí dojít. Taková pro Kavana velmi příznivá situace nastane, pokud jeho ambice na své dnešní schůzce podpoří zástupci Regionální skupiny východoevropských členských států OSN. Pak bude mít ministr zahraničí Zemanovy vlády výhru téměř jistou a může začít balit kufry. "Když dostane podporu regionální skupiny, má vítězství na 99 procent v kapse," řekl LN zdroj z ministerstva zahraničí. "Hlasování na Valném shromáždění OSN pak už bude více méně formalitou, demonstrativním vyjádřením podpory," dodal. Tuto verzi potvrzuje i český velvyslanec při Organizaci spojených národů Hynek Kmoníček. "Požádal jsem skupinu o endorsování (odsouhlasení) Jana Kavana... zatím nikdo žádnou námitku nevznesl," řekl včera LN Kmoníček. Kavan v takovém případě už nebude potřebovat přímou podporu zástupců dalších členských států Organizace spojených národů. Budou mu stačit hlasy zástupců východoevropské skupiny, protože ta má na předsednické křeslo 57. zasedání Valného shromáždění OSN nárok v rámci pravidelní rotace s pěti dalšími regionálními skupinami. "Místo předsedy Valného shromáždění je rotačním pri00ncipem určeno pro naši regionální skupinu, nějaký narychlo ohlášený kandidát mimo východní a střední Evropu se tedy ani technicky objevit nemůže," řekl LN velvyslanec Kmoníček. "Bude-li Kavan endorsován skupinou, bude pak Valným shromážděním schválen aklamací," dodal český zástupce při OSN. K zasedání Valného shromáždění, při němž padne definitivní verdikt nad Kavanovým dalším působením, má dojít v pondělí 8. července. Čistě teoreticky je možné, že svého kandidáta v rámci naší regionální skupiny nasadí ještě Bělorusko. Pak by došlo k takzvanému "ostrému hlasování", tedy klasickému hlasování přímo na jednání Valného shromáždění OSN. Bělorusko se ale k této možnosti ještě vůbec nevyjádřilo, ani neoznámilo žádná jména svých možných adeptů. Sám Kavan vidí své šance velmi optimisticky. Včera řekl, že prý již má přislíbenou podporu 105 ze 189 členských států organizace.
PRAHA - Finále usilování Jana Kavana o prestižní post předsedy Valného shromáždění OSN se sídlem v New Yorku může být méně dramatické, než se čekalo. K původně očekávanému - a jen obtížně ovlivnitelnému - "divokému hlasování" zástupců všech 189 členských států OSN, při němž mohl Kavan i totálně "vyhořet", totiž nakonec vůbec nemusí dojít. Taková pro Kavana velmi příznivá situace nastane, pokud jeho ambice na své dnešní schůzce podpoří zástupci Regionální skupiny východoevropských členských států OSN. Pak bude mít ministr zahraničí Zemanovy vlády výhru téměř jistou a může začít balit kufry. "Když dostane podporu regionální skupiny, má vítězství na 99 procent v kapse," řekl LN zdroj z ministerstva zahraničí. "Hlasování na Valném shromáždění OSN pak už bude více méně formalitou, demonstrativním vyjádřením podpory," dodal. Tuto verzi potvrzuje i český velvyslanec při Organizaci spojených národů Hynek Kmoníček. "Požádal jsem skupinu o endorsování (odsouhlasení) Jana Kavana... zatím nikdo žádnou námitku nevznesl," řekl včera LN Kmoníček. Kavan v takovém případě už nebude potřebovat přímou podporu zástupců dalších členských států Organizace spojených národů. Budou mu stačit hlasy zástupců východoevropské skupiny, protože ta má na předsednické křeslo 57. zasedání Valného shromáždění OSN nárok v rámci pravidelní rotace s pěti dalšími regionálními skupinami. "Místo předsedy Valného shromáždění je rotačním pri00ncipem určeno pro naši regionální skupinu, nějaký narychlo ohlášený kandidát mimo východní a střední Evropu se tedy ani technicky objevit nemůže," řekl LN velvyslanec Kmoníček. "Bude-li Kavan endorsován skupinou, bude pak Valným shromážděním schválen aklamací," dodal český zástupce při OSN. K zasedání Valného shromáždění, při němž padne definitivní verdikt nad Kavanovým dalším působením, má dojít v pondělí 8. července. Čistě teoreticky je možné, že svého kandidáta v rámci naší regionální skupiny nasadí ještě Bělorusko. Pak by došlo k takzvanému "ostrému hlasování", tedy klasickému hlasování přímo na jednání Valného shromáždění OSN. Bělorusko se ale k této možnosti ještě vůbec nevyjádřilo, ani neoznámilo žádná jména svých možných adeptů. Sám Kavan vidí své šance velmi optimisticky. Včera řekl, že prý již má přislíbenou podporu 105 ze 189 členských států organizace.
</TEXT>
</DOC>
<DOC>
<DOCID>LN-20020628015</DOCID>
<DOCNO>LN-20020628015</DOCNO>
<DATE>06/28/02</DATE>
<TEXT>
Na zahradní slavnosti ve Valdštejnské zahradě v Praze se včera sešly děti-uprchlíci, které v letošním školním roce dosáhly mimořádně dobrých studijních výsledků. Akci pravidelně na konci školního roku pořádá Úřad vysokého komisaře OSN pro uprchlíky. Mezi sedmnácti oceněnými byla i osmiletá Angolanka Terezka (na snímku), která letos končí první třídu se samými jedničkami.
</TEXT>
</DOC>
<DOC>
<DOCID>LN-20020628016</DOCID>
<DOCNO>LN-20020628016</DOCNO>
<DATE>06/28/02</DATE>
<TITLE>
Jak se na současné finanční nesnáze TV Nova dívají její zaměstnanci či externí spolupracovníci? Přemýšlejí o odchodu? LN se zeptaly některých známých tváří Novy. Většina z nich ale o problému nechtěla hovořit.
</TITLE>
<HEADING>
Petr Novotný bavič, tvůrce pořadu Dobroty
</HEADING>
<TEXT>
Myslím si, že moje místo nemůže ohrozit žádná finanční krize. Nepatřím k Nově jako zaměstnanec. Pracuji se všemi televizemi. V Nově nyní nejvíc, protože mi to tam vyhovuje.
Lucie Borhyová moderátorka Televizních novin
Já bych se k tomu nyní nechtěla vyjadřovat. Ale přecházet určitě nechci.
Vladimír Čech moderátor pořadu Chcete být milionářem?
K tomu se nevyjadřuji. Mám minimum informací. Se mnou finanční záležitosti nikdo neprojednává.Nejsem zaměstnancem Novy.
Pavel Zuna vedoucí zpravodajství
Situace v době, kdy jsem nastupoval na místo šéfredaktora, byla mnohem závažnější než dnes. Absolutně žádné obavy nemám.
</TEXT>
<HEADING>
Jana Bobošíková moderátorka Sedmičky
</HEADING>
<TEXT>
Globálně se nebojím vůbec ničeho, takže ani tento problém mě neznepokojuje. Do účetnictví Novy nevidím. Z mého pohledu mohu říct, že mi peníze vždy chodily včas, takže jsem spokojená tam, kde jsem.
Globálně se nebojím vůbec ničeho, takže ani tento problém mě neznepokojuje. Do účetnictví Novy nevidím. Z mého pohledu mohu říct, že mi peníze vždy chodily včas, takže jsem spokojená tam, kde jsem.
</TEXT>
</DOC>
<DOC>
<DOCID>LN-20020628017</DOCID>
<DOCNO>LN-20020628017</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Televize Nova se ocitá na samém pokraji své existence. Spory mezi spolumajiteli nejúspěšnější české komerční televize připomínají hádku o dojnou krávu, která se každou chvíli chystá zdechnout. Pomoci od svých rozhádaných spolumajitelů se však nedočká. Podle včerejších informací zveřejněných v MF Dnes už s Novou ztratila trpělivost přinejmenším jedna věřitelská banka. ABN Amro, která Nově půjčila zhruba půl miliardy korun, chce své peníze okamžitě zpět. Banka sice s odvoláním na bankovní tajemství mlčí, lze však snadno odhadnout, čeho se bojí. Není totiž jasné, kdo vlastně Novu ovládá, a tudíž neexistuje skoro žádná záruka, že firma úvěry splatí. Proto ABN Amro vyzvala inzerenty, aby za reklamu na Nově platili přímo věřitelské bance. Mluvčí TV Nova Martin Chalupský však obavy banky nesdílí. Televize prý vydělává dost na to, aby úvěry splatila. Jenomže komu má banka věřit, když teď není jasné ani kdo Nově šéfuje. Je to Železný, je to jeho vzbouřený právník Aleš Rozehnal nebo zástupce investora Jiří Šmejc? Na to Chalupský s jistotou odpovědět nedokáže. I kdyby se televizi Nova podařilo úvěr u ABN Amro splatit, museli by její majitelé řešit další problémy. Potřebují obstarat peníze na chod stanice a zároveň shromáždit dalších několik stovek milionů korun, které dluží Nova jiným bankám. Z informacích zveřejněných před časem v týdeníku Euro vyplývá, že firmy okolo TV Nova dluží J &amp;T Bance, J &amp;T Securities a slovenské Poštové bance 460 milionů korun splatných letos v září. Dalších 460 milionů korun musí Nova splatit z úvěru, který si před lety vzala u Investiční a Poštovní banky na rozjezd stanice po odtržení od původních amerických investorů. Vladimír Železný minulou sobotu v pořadu Volejte řediteli žádal bankéře, aby na své peníze chvíli počkali. Velmi dobře věděl, o čem mluví. Rozhodnou-li se věřitelé poslat Novu do konkursu, přijde stanice o vysílací licenci a nad celou slavnou érou televizního magnáta Železného se zavře voda. Podle znění vysílacího zákona totiž licence pozbývá platnosti dnem zániku společnosti, která "je provozovatelem s licencí". A licenci na vysílání TV Nova drží společnost CET 21, o jejíž kontrolu v těchto dnech bojují nejméně dvě skupiny spolumajitelů. Vladimír Železný je už de facto ze hry, neboť svůj podíl ztratil. Přišel o něj kvůli nevyrovnaným účtům s americkými investory, od nichž se i s licencí v roce 1999 odtrhnul. Pokud teď Nova kvůli předluženosti zkrachuje, největší díl viny ponese právě Železný. Nebýt jeho neuvážené vzpoury proti Američanům, mohla Nova vysílat nerušeně dál až do roku 2017, kdy vyprší platnost prodloužené licence. O propadlou vysílací licenci na celoplošnou televizi by byl bezpochyby velký zájem. Je však velmi pravděpodobné, že její nový majitel - na rozdíl od Železného a spol. - by už musel za povolení slušně zaplatit.
</TEXT>
</DOC>
<DOC>
<DOCID>LN-20020628018</DOCID>
<DOCNO>LN-20020628018</DOCNO>
<DATE>06/28/02</DATE>
<TEXT>
Na konci prvního měsíce roku 1993 - 30. ledna - udělila Rada pro rozhlasové a televizní vysílání licenci k celoplošnému televiznímu vysílání společnosti CET 21. Projekt předkládal exmluvčí Pithartovy vlády Vladimír Železný. A právě tehdy odstartovala hvězdná kariéra generálního ředitele TV Nova. Díky televizní obrazovce se stal jedním z nejvlivnějších mužů země, kterého se obávali i ti nejvyšší politici. Skrze nejsledovanější TV se totiž v rukou Železného soustředila obrovská moc. A televizní magnát jí rozhodně dokázal využít. Zatím například odvysílal 437 dílů svého tradičního sobotního "poledního" pořadu Volejte řediteli. V něm neváhal bez zábran ovlivňovat veřejné mínění, kam se to zrovna hodilo. Nešlo jen o jeho vlastní soudní spory, o mezinárodní arbitráže nebo situaci v konkurenčních televizních stanicích, ale především o politiku. Železný pravidelně rozebíral politickou situaci, prezidentova rozhodnutí, postup státu proti IPB či mediální zákon... Stejným prostředkem manipulace pro něj bylo i nejsledovanější zpravodajství v zemi. Důkaz o tom podal sám, když v jednom ze svých sobotních proslovů pohrozil, že rozjede kampaň proti vstupu ČR do Evropské unie. Vadilo mu totiž, že unie nařizuje "jeho" televizi vysílat evropskou produkci. Na Železného byla krátká i Rada pro rozhlasové a televizní vysílání, zvolená podle politického klíče v éře opoziční smlouvy. Pouze přihlížela možnému porušování zákonů a loni televizi prodloužila licenci k vysílání až do roku 2017. A to vše v době, kdy jedna mezinárodní arbitráž Železnému nařídila zaplatit miliardu korun bývalým investorům ze CME a druhá odsoudila kvůli šéfovi Novy český stát k vyplacení odškodného. Příběh televize Nova v posledních dnech začíná připomínat konce podniků z dob podnikatelské džungle v devadesátých letech. Smutnými artefakty, které po sobě tento pionýrský věk novodobého českého kapitalismu zanechal, jsou osudy někdejších mocných mužů. Říkalo se jim "kapitáni průmyslu", jejich podniky byly "vlajkovými loděmi". Dnes už většina "lodí" leží kdesi na dně a jejich kapitáni jsou trestně stíháni. Stačí jmenovat: Chvalovský, Zubík, Soudek... I prosperující Nově teď hrozí krach, protože bankám se přestává líbit neprůhledné "čarování" s jejich penězi a chtějí je zpátky. Obavy jsou namístě. Dnes už totiž není jasné ani to, komu Nova patří. Divoké přelévání majetku mezi společnostmi, bankami a jednotlivci v posledních letech situaci dokonale zamlžilo, takže bude velmi těžké skutečného vlastníka televize najít. Vladimír Železný to už ale s největší pravděpodobností nebude.
</TEXT>
</DOC>
<DOC>
<DOCID>LN-20020628019</DOCID>
<DOCNO>LN-20020628019</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
V pražském zastupitelstvu včera vznikl nový politický klub s názvem Klub pražských demokratů. Jeho předsedou se stal bývalý primátor Jan Kasl. Dalšími členy jsou Ivana Bursíková, Milan Press a Jiří Witzany, kteří vystoupili z klubu Unie svobody-DEU. Po dohodě s KDU-ČSL se k nim přidal Petr Šafránek. K založení klubu je potřeba pět lidí. Členové nového klubu to oznámili na zasedání zastupitelstva. Bursíková a Press vystoupili z klubu unie včera. Zastupitelka to zdůvodnila tím, že nemůže akceptovat metody politického boje šéfa klubu Michaela Hvížďaly. Ve straně oba zůstávají. Witzany vystoupil z klubu i z unie už dříve. Přidal se ke Kaslovi, který poté, co opustil ODS, zakládá novou stranu. Kasla hodlá podporovat i Bursíková. "Po prohraných volbách se stává, že poražení opouštějí politické struktury," poznamenal k tomu Hvížďala.
</TEXT>
</DOC>
<DOC>
<DOCID>LN-20020628020</DOCID>
<DOCNO>LN-20020628020</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Památku Milady Horákové, kterou před dvaapadesáti lety popravila komunistická justice, připomíná od včerejška v Praze 7 pamětní deska. Na domě číslo dvě v ulici, jež nese její jméno, ji u příležitosti Dne politických vězňů odhalili starosta Prahy 7 Tomáš Dub a předsedkyně Klubu Milady Horákové Marta Jurková. Během pietního aktu, jehož se účastnilo asi 30 lidí, se četl i jeden z dopisů, který Horáková napsala svým blízkým několik dnů před popravou.
</TEXT>
</DOC>
<DOC>
<DOCID>LN-20020628021</DOCID>
<DOCNO>LN-20020628021</DOCNO>
<DATE>06/28/02</DATE>
<TITLE>
České léky se pašují do Švédska, kde je vyhledávají hlavně konzumenti tvrdých drog
</TITLE>
<TEXT>
Miliony tablet rohypnolu a diazepamu putovaly nezákonnou cestou z pražské lékárny do Skandinávie.
PRAHA - Řádově stovky milionů korun mohli vydělat doktor Petr Votruba a bývalá provozovatelka lékárny v pražském Braníku Hana Vagnerová. Oba čelí podezření, že nelegálně obchodovali s velkým množství uspávacích prášků rohypnol a diazepam. "Je to velmi výnosný byznys," vypověděl včera před senátem Městského soudu v Praze policejní rada z Národní protidrogové centrály. Jak upřesnil, tableta rohypnolu se na černém trhu prodává za pět korun, jedna tableta diazepamu za dvě koruny. "Pokud léky směřovaly k finálním distributorům do Švédska, jsou ceny tablet na černém trhu nesrovnatelně vyšší - za rohypnol v přepočtu 130 českých korun, za diazepam od 110 do 120 Kč," upřesnil specialista. Obžalovaní jsou viněni za nezákonný prodej zhruba 360 kilogramů léků - tedy víc než 1 800 000 tablet rohypnolu a o necelých sto tisíc méně diazepamu.
</TEXT>
<HEADING>
Distributoři jsou hlavně příbuzní
</HEADING>
<TEXT>
Podle policisty je český rohypnol v masovém měřítku nelegálně vyvážen do Švédska, Norska a Británie. "Distribuční kanály do těchto zemí jdou přes příbuzné českých a slovenských občanů, kteří tam žijí, a to prostřednictvím kurýrů," řekl. Rohypnoly a diazepamy jsou podle jeho slov vyhledávány především konzumenty tvrdých drog. Používají je na zmírnění abstinenčních příznaků a na prodloužení nástupu účinku drogy. Kromě lékaře a bývalé provozovatelky lékárny jsou souzeni magistra Jitka Hulíková a údajný distributor léků slovenský občan Štefan Majerník. Ten se včera soud snažil přesvědčit, že finanční prostředky, které získal v době prodeje léků (od ledna 1999 do prosince 2000) nejsou z trestné činnosti. Přinesl několik čestných prohlášení především svých příbuzných a známých, kteří mu měli statisícové částky poskytnout. V řízení před policií se o tom ani slovem nezmínil. Čtveřice je stíhána za trestný čin nedovolené výroby a držení omamných a psychotropních látek a jedů, za který jim hrozí až 15 let vězení.
Ceny léků na různých trzích v českých korunách
lék počet tablet nákupní cena cena na černém trhu cena na černém trhu od distributorů v ČR ve Švédsku
</TEXT>
</DOC>
<DOC>
<DOCID>LN-20020628022</DOCID>
<DOCNO>LN-20020628022</DOCNO>
<DATE>06/28/02</DATE>
<TITLE>
Prostitutka a dva muži z ČR čelí podezření, že zavraždili starostu bavorského města Röckingen. Nelze vyloučit, že budou obviněni další lidé.
</TITLE>
<GEOGRAPHY>PRAHA</GEOGRAPHY>
<TEXT>
Vražda starosty bavorského městečka Röckingen Ericha Kundera měla zřejmě loupežný motiv. Ze zločinu jsou podezřelí tři lidé z České republiky - dva muži a prostitutka ve věku 26, 29 a 31 let. Počet obviněných ale zřejmě není konečný, řekl včera detektiv Útvaru pro odhalování organizovaného zločinu. Podle něj však za vraždou nestojí profesionálně organizovaný gang. Kunder byl pravděpodobně zavražděn 5. března,. Jeho tělo, zabalené v koberci, našla policie ve středu v lese u obce Plesná na Chebsku. Informace o místě poskytli lidé, kteří se podle něj mohli nepřímo podílet na trestné činnosti. "Výsledky pitvy ještě nemáme," poznamenal detektiv. Teprve po ní bude jednoznačně prokázáno, že mrtvým je Kunder. K určení totožnosti mají lékaři k dispozici i zubní kartu starosty. "Nemáme poznatky, že by se oběť a pachatelé znali," podotkl detektiv s tím, že Kunder navštívil západní Čechy několikrát. Neuměl však říci, za jakým účelem. Počátkem března se Kunder vypravil do Česka mercedesem přes přechod Svatý Kříž. Podle policie si jej na výpadovce z Chebu na Sokolov "stopla" žena a nabídla mu sexuální hrátky v bytě. Tam čekali dva muži, kteří Kundera napadli. Místo, na němž se vrahové těla starosty zbavili, je od Plesné vzdáleno necelý kilometr, leží však na katastrálním území sousední obce Velký Luh.". Zločinci Kunderovi ukradli auto i kreditní karty, z nichž vybrali asi 150 tisíc korun. Mercedes v hodnotě zhruba dvou milionů korun propašovali přes Polsko až do Běloruska, kde ho prodali.
</TEXT>
<HEADING>
V Röckingenu nemohou uvěřit
</HEADING>
<TEXT>
Malá bavorská obec Röckingen, která má zhruba 800 obyvatel, je jako ochromená po zprávě z České republiky, potvrzující to, čeho se tu všichni obávali a co zároveň už tak trochu tušili: jejich oblíbený starosta se stal v Česku obětí zločinu. Kunder byl sice pohřešován už od začátku března, ale všichni doufali, že se jeho zmizení nějak šťastně vysvětlí a jejich starosta se mezi ně znovu vrátí. Však byl také pouhé dva dny před zmizením již potřetí zvolen do čela obce, a to drtivou většinou 98 procent odevzdaných hlasů. Mnozí se zdráhali uvěřit pověstem, které v okolí kolovaly již po týdny. Teď se potvrdilo, že byly pravdivé a že starosta skutečně vedl dvojí život - na jedné straně pracovitého obchodního zástupce a obětavého veřejného činitele, ale na straně druhé záletníka, který neodolal pokušení využít služeb prostitutek, zvláště těch levných v českém pohraničí.
Malá bavorská obec Röckingen, která má zhruba 800 obyvatel, je jako ochromená po zprávě z České republiky, potvrzující to, čeho se tu všichni obávali a co zároveň už tak trochu tušili: jejich oblíbený starosta se stal v Česku obětí zločinu. Kunder byl sice pohřešován už od začátku března, ale všichni doufali, že se jeho zmizení nějak šťastně vysvětlí a jejich starosta se mezi ně znovu vrátí. Však byl také pouhé dva dny před zmizením již potřetí zvolen do čela obce, a to drtivou většinou 98 procent odevzdaných hlasů. Mnozí se zdráhali uvěřit pověstem, které v okolí kolovaly již po týdny. Teď se potvrdilo, že byly pravdivé a že starosta skutečně vedl dvojí život - na jedné straně pracovitého obchodního zástupce a obětavého veřejného činitele, ale na straně druhé záletníka, který neodolal pokušení využít služeb prostitutek, zvláště těch levných v českém pohraničí.
</TEXT>
</DOC>
<DOC>
<DOCID>LN-20020628023</DOCID>
<DOCNO>LN-20020628023</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Na neznalost Prahy doplatila skupinka anarchistů, kteří chtěli včera odpoledne vyjádřit nesouhlas s vězněním svých kolegů a dalších aktivistů zatčených při loňském summitu Evropské unie ve švédském Göteborgu. Švédské velvyslanectví, před nímž hodlali protestovat, totiž marně hledali v Hellichově ulici, kde sídlí pouze diplomaté finští, norští a japonští. "V mapě to bylo hned vedle sebe," neskrýval údiv mladík, který jedenáctičlenný zástup s vlajkami a transparenty do ulice přivedl. Teprve po podrobnějším seznámení s plánem hlavního města zjistil, že od skutečného cíle je dělí ještě strmý svah Nerudovy ulice. Protestní dopis pro švédského velvyslance skupinka pod okny jeho sídla v ulici Úvoz nakonec přečetla. Jeden z účastníků akce ho pak osobně předal do rukou zaměstnanců zastupitelského úřadu. Během loňských potyček mezi odpůrci Evropské unie a policisty v Göteborgu bylo kvůli výtržnostem zatčeno mnoho lidí. Švédské úřady jich do letošního května obvinili celkem 71.
</TEXT>
</DOC>
<DOC>
<DOCID>LN-20020628024</DOCID>
<DOCNO>LN-20020628024</DOCNO>
<DATE>06/28/02</DATE>
<TITLE>
plus benzin na celý rok
</TITLE>
<HEADING>
* Chcete nejpraktičtější české auto?
</HEADING>
<TEXT>
* Zajímají Vás další výhry, jako je rodinný zájezd za 40 000, 50 000 nebo 60 000, počítač za 40 000, videokamera, nové televizory, videa nebo pračky?
* Chcete být mezi stovkami čtenářů, kteří v nové soutěži LN mohou vyhrát?
Hrajte s Lidovými novinami!
Jak se o tyto ceny hraje?
* V dnešním magazínu Lidových novin je vložena tato hrací karta
* Každý den vyjde v Lidových novinách několik trojmístných čísel
* Najděte tato čísla na své hrací kartě a zaškrtněte je. Aby se lépe hledala, jsou seřazena od nejmenšího k největšímu.
* Zároveň s čísly v Lidových novinách každý den najdete jeden soutěžní kupon. Tento kupon vystřihněte a nalepte do příslušného políčka na kartě. Jakoukoli cenu totiž může získat jen ten, kdo předloží kartu se všemi kupony, které do okamžiku výhry vyšly. Kterýkoli kupon lze nahradit žolíkem, které vyjdou v LN (lze použít maximálně čtyři).
* Pokud se Vám zaplní zaškrtanými čísly celý řádek (kromě řádku prvního) a předložíte hrací kartu s nalepenými kupony, jste automaticky výhercem ceny, která je uvedena vlevo vedle řádku
* Potom už stačí jen zavolat na pražské telefonní číslo 02/ 25 098 754 a domluvit si termín, kdy si cenu vyzvednete
* Pozor! Zaškrtáte-li celý řádek (kromě prvního), volejte co nejdříve, nejpozději do tří dnů po dni, kdy bylo otištěno Vaše poslední výherní číslo. Při předání výhry musíte předložit svou platnou kartu se zaškrtnutými čísly.
* Výhry nenahlášené v řádném termínu propadají ve prospěch pořadatele soutěže
* Zaplníte-li na své kartě celý první řádek označený "OCTAVIA COMBI plus benzin na rok", postupujete do finále hry, které se řídí zvláštními pravidly. Nevolejte, prosím, v takovém případě na soutěžní linku, ale postupujte podle následujících instrukcí (a podle instrukcí na své hrací kartě).
Co dělat, abyste ve finálové části vyhráli Octavii Combi?
* Když na hrací kartu nalepíte všechny kupony (popřípadě žolíky), které vyšly v Lidových novinách, sestavíte znění soutěžní otázky. Vysvětlující informace k jejímu řešení najdete v LN zároveň s posledním kuponem.
* Až budete mít otázku celou (na Vaší kartě budou nalepeny všechny kupony), napište odpověď do příslušného políčka na své hrací kartě
* Do příslušného políčka napište, jakou další cenu (kteroukoli ze seznamu na hrací kartě) Vám mají Lidové noviny k novému autu přidat
* NEZAPOMEŇTE! Platnou hrací kartu s řádně zaškrtnutými čísly, nalepenými kupony a uvedenou odpovědí musíte odeslat nejpozději do 30. července 2002 na adresu: LN - Hra 2002, P.S. 125, 140 21 Praha 4 nebo odevzdat v Trafice LN v Pobřežní 20, Praha 8. Do vyhodnocení budou zahrnuty karty doručené poštou do 5. srpna 2002.
* Kdo nejpřesněji zodpoví soutěžní otázku, vyhrává Škodu Octavii Combi a benzin na rok a cenu podle vlastního výběru (bude-li nejpřesnějších odpovědí více, rozhodne o výherci vědomostní soutěž - test všeobecných znalostí)
A POZOR! Každý soutěžící může odevzdat i více platných karet.
Potřebujete další informace o čtenářské Hře LN? Volejte na soutěžní linku: 02/ 25 098 754 Linka je v provozu ve všední dny od 9 do 13 hodin. Nebo emailujte na adresu: hraoctavia@lidovky.cz
Jak postupovat, abyste ve velké letní soutěži LN vyhráli:
* Čísla, která vycházejí v LN, zaškrtávejte na své hrací kartě a hlídejte, zda jste vyhráli * Každý den vystřihněte kupon z aktuálního výtisku LN * Nalepte vystřižený kupon do příslušného políčka na své hrací kartě * Napište odpověď na soutěžní otázku a pošlete nebo odevzdejte kartu
Chyběla Vám v dnešním magazínu Lidových novin soutěžní karta?
Zavolejte na soutěžní linku 02/ 25 098 754 a my Vám ji obratem zašleme. Karty (jedna na osobu a den) jsou rovněž až do vyčerpání zásob k dostání zdarma v Trafice Lidových novin, kterou najdete v recepci LN v Pobřežní 20, Praha 8. Je otevřena ve všední dny od 9 do 16 hodin.
Hrací karta je všitá v dnešním magazínu Pátek
Zájezdy do této hry dodala cestovní kancelář Nemo
</TEXT>
</DOC>
<DOC>
<DOCID>LN-20020628025</DOCID>
<DOCNO>LN-20020628025</DOCNO>
<DATE>06/28/02</DATE>
<TITLE>
Ve vlacích tvořil mladík, kterého zadržela ostravská železniční policie. Své graffiti podepisoval přezdívkou Dio.
</TITLE>
<GEOGRAPHY>OSTRAVA</GEOGRAPHY>
<TEXT>
Lidé s nadprůměrným vzděláním a z dobrých rodin. Tak hodnotí policisté autory graffiti. "Dělíme je do dvou skupin - na ty, co dělají umění a na ty, jejichž činnost by se dala označit jako vandalství," říká ostravský policista Radim Pilch. Sprejerům se věnuje rok. Téměř přesně před rokem - 1. července - vstoupil v platnost nový zákon, který je určen přímo sprejerům. Podle něho se trestného činu dopouští ten, kdo pomaluje nebo popíše cizí věc barvou nebo jinou látkou. Jenom za prvních pět měsíců tohoto roku zaznamenali policisté v Moravskoslezském kraji 156 takových případů, objasnili jich 69. "Většinou reagujeme až na oznámení občanů, mnohdy totiž bývají výjevy na zdech vytvořeny se souhlasem vlastníků," říká policista Tomáš Landsfeld.
</TEXT>
<HEADING>
Chuďas Dio
</HEADING>
<TEXT>
V těchto dnech zadrželi policisté mladíka, který své výtvory podepisoval jako Dio. "Chtěl tím dát najevo, že je chudý," říká Pilch. Šestadvacet kreseb devatenáctiletého mladíka, jehož otec je výtvarníkem, objevili policisté v několika okresech kraje, zadržen byl železniční policií. "Nejčastěji tvořil právě ve vlacích. Ty pak vyjedou a práci sprejerů uvidí spousta lidí v celé republice," upřesnil. Jen v Ostravě policisté monitorují kolem dvou stovek mladíků, kteří se graffiti zabývají. Pokud jde o jejich stíhání a případné tresty, zůstávají policisté opatrní: "To je věc společnosti, jak se k nim zachová. Nejlepší by asi byly alternativní tresty, kdy by si mohli své výtvory po sobě zase zlikvidovat," míní policisté. Podobná praxe funguje například v Belgii. "Je s nimi rozumná řeč, vždycky se je snažím pochopit, proč to dělají. Chtějí vyjádřit názor, patří to k jejich životnímu stylu," líčí práci se zadrženými sprejery Pilch. "Několik měsíců jsem se snažil ty věci číst, abych jim rozuměl, manželka se se mnou pomalu přestávala bavit," přiznává se. S mnoha sprejery se už při své práci setkal, a tak vypočítává jejich přezdívky - Netopýr, Pohodoví hoši nebo PhDr. "Například mladík, který se podepisuje jako PhDr., je mimořádně inteligentní, vzali jej na každou vysokou školu, na kterou se hlásil, ale žádnou zatím nedodělal," vykládá Pilch. "Když jsem se ho ptal, proč ta přezdívka, odpověděl mi, že prý vždycky tak blbě mluví, že mu hned každý říká, jestli snad není nějaký doktor." Jak je komunita sprejerů navzájem propojena, vypovídá i příběh mladíka, který si říkal Děs, a který zahynul při autonehodě. Po jeho smrti se v ulicích vyrojily spousty nápisů s třemi písmeny Děs. "Byl to jakýsi pietní akt," říká Pilch. Pokud jde o zadrženého Dia, podle policistů mu hrozí finanční pokuta, nebo trest do výše jednoho roku. Policisté tvrdí, že činnost sprejerů po 21. roku věku nabývá nových dimenzí. Místo, aby chodili v noci kolem zdí a vlaků, zlegalizují svou činnost a stanou se profesionály, kteří pracují především na zakázku. Zajímavé také je, že jde o čistě pánskou zábavu. "Dívky jdou tak maximálně s nimi, aby se dívaly. Žádné gangy sprejerek neexistují." dodává ostravský policista Radim Pilch.
V těchto dnech zadrželi policisté mladíka, který své výtvory podepisoval jako Dio. "Chtěl tím dát najevo, že je chudý," říká Pilch. Šestadvacet kreseb devatenáctiletého mladíka, jehož otec je výtvarníkem, objevili policisté v několika okresech kraje, zadržen byl železniční policií. "Nejčastěji tvořil právě ve vlacích. Ty pak vyjedou a práci sprejerů uvidí spousta lidí v celé republice," upřesnil. Jen v Ostravě policisté monitorují kolem dvou stovek mladíků, kteří se graffiti zabývají. Pokud jde o jejich stíhání a případné tresty, zůstávají policisté opatrní: "To je věc společnosti, jak se k nim zachová. Nejlepší by asi byly alternativní tresty, kdy by si mohli své výtvory po sobě zase zlikvidovat," míní policisté. Podobná praxe funguje například v Belgii. "Je s nimi rozumná řeč, vždycky se je snažím pochopit, proč to dělají. Chtějí vyjádřit názor, patří to k jejich životnímu stylu," líčí práci se zadrženými sprejery Pilch. "Několik měsíců jsem se snažil ty věci číst, abych jim rozuměl, manželka se se mnou pomalu přestávala bavit," přiznává se. S mnoha sprejery se už při své práci setkal, a tak vypočítává jejich přezdívky - Netopýr, Pohodoví hoši nebo PhDr. "Například mladík, který se podepisuje jako PhDr., je mimořádně inteligentní, vzali jej na každou vysokou školu, na kterou se hlásil, ale žádnou zatím nedodělal," vykládá Pilch. "Když jsem se ho ptal, proč ta přezdívka, odpověděl mi, že prý vždycky tak blbě mluví, že mu hned každý říká, jestli snad není nějaký doktor." Jak je komunita sprejerů navzájem propojena, vypovídá i příběh mladíka, který si říkal Děs, a který zahynul při autonehodě. Po jeho smrti se v ulicích vyrojily spousty nápisů s třemi písmeny Děs. "Byl to jakýsi pietní akt," říká Pilch. Pokud jde o zadrženého Dia, podle policistů mu hrozí finanční pokuta, nebo trest do výše jednoho roku. Policisté tvrdí, že činnost sprejerů po 21. roku věku nabývá nových dimenzí. Místo, aby chodili v noci kolem zdí a vlaků, zlegalizují svou činnost a stanou se profesionály, kteří pracují především na zakázku. Zajímavé také je, že jde o čistě pánskou zábavu. "Dívky jdou tak maximálně s nimi, aby se dívaly. Žádné gangy sprejerek neexistují." dodává ostravský policista Radim Pilch.
</TEXT>
</DOC>
<DOC>
<DOCID>LN-20020628026</DOCID>
<DOCNO>LN-20020628026</DOCNO>
<DATE>06/28/02</DATE>
<TEXT>
CHODOV/KARLOVY VARY - Skoro měsíc si v nemocnici poleží po brutálním útoku svých spolužáků patnáctiletý chlapec z Chodova na Sokolovsku. Tři chlapci a jedna dívka svého spolužáka v úterý tento týden přímo před jednou z chodovských základních škol zbili tak, že musel být s mnohočetnými poraněními hlavy, hrudníku, ramen a krku převezen na chirurgické oddělení sokolovské nemocnice. Dva z útočníků již překročili věkovou hranici patnácti let. Proto je sokolovská policie mohla obvinit z výtržnictví a ublížení na zdraví. "Hrozí jim trest odnětí svobody až na čtyři léta," řekla mluvčí sokolovské policie Blažena Kašparová. "Po vyšetření lékař potvrdil otřes mozku a dobu léčení tři až čtyři týdny," dodala sokolovská mluvčí. Incident podle ní vyprovokoval třináctiletý chlapec, který svého o dva roky staršího spolužáka kopl nohou do břicha, stehna levé nohy a do obličeje mu hodil svazek deseti klíčů. Přestože jej napadený chlapec žádal, ať s bitím přestane, útočník si naopak přizval dva další patnáctileté kamarády. "První z nich chytil napadeného rukou pod krkem do takzvané kravaty a bil ho pěstí do obličeje," řekla mluvčí. Napadený chlapec se snažil bránit, avšak pěstí do obličeje jej začal mlátit i druhý z přizvaných rváčů. "Oba útočníci pak naráželi hlavou napadeného chlapce do stromu. Poté upadl na zem, kde ho kopali do hrudníku a hlavy," řekla mluvčí Blažena Kašparová. Když se zbitý chlapec pokusil znovu vstát, kopla jej do boku i čtrnáctiletá spolužačka.
</TEXT>
</DOC>
<DOC>
<DOCID>LN-20020628027</DOCID>
<DOCNO>LN-20020628027</DOCNO>
<DATE>06/28/02</DATE>
<GEOGRAPHY>ZBOŽÍČKO</GEOGRAPHY>
<TEXT>
U obce Zbožíčko na Nymbursku včera dopoledne havarovalo dvoumístné rogalo. Oba piloti nehodu nepřežili. Bližší informace nejsou známy. "Je to zatím příliš čerstvé. Šetříme všechny okolnosti," řekl zástupce nymburského policejního ředitele Jaroslav Novák. Nehodu vyšetřuje policie ve spolupráci s Leteckou amatérskou asociací. V krátké době je to na Nymbursku už druhá tragická havárie malého letadla. U obce Hronětice se 1. června zřítilo ultralehké letadlo. Čtyřiašedesátiletý pilot, který letěl na sraz ultralehkých letadel do Nymburka, zahynul.
</TEXT>
</DOC>
<DOC>
<DOCID>LN-20020628028</DOCID>
<DOCNO>LN-20020628028</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Dalajláma, nejvyšší duchovní i světský vůdce Tibetu, přicestuje zítra už počtvrté do Prahy. Oficiální část návštěvy zahájí 2. července. Jako při předchozích návštěvách bude hostem prezidenta Václava Havla. Buddhistický myslitel se při šestidenní návštěvě České republiky zúčastní mimo jiné multireligiózního setkání zástupců světových náboženství. Diskusi u kulatého stolu na téma Role a odpovědnost náboženství v dnešním světě pořádá Nadace Fórum 2000 v rámci projektu Mosty přes globální propasti. Pozvala na ni zástupce hinduistů, židů, muslimů, buddhistů a křesťanů. Do Prahy poprvé přijel soukromě v únoru 1990, poté Českou republiku navštívil na podzim 1997 a v říjnu 2000, kdy byl účastníkem konferencí Fórum 2000. Jeho návštěva vždy vyvolávala rozporuplné reakce. Vedle projevů solidarity s Tibetem a výzev, aby Čína dodržovala lidská práva, se objevovaly i hlasy, že podobný postoj může poškodit česko-čínské obchodní vztahy.
</TEXT>
</DOC>
<DOC>
<DOCID>LN-20020628029</DOCID>
<DOCNO>LN-20020628029</DOCNO>
<DATE>06/28/02</DATE>
<TEXT>
Urovnání konfliktu mezi Izraelci a Palestinci je možné jen za jednacím stolem. Shodli se na tom prezidenti Česka a Libanonu, Václav Havel a Emil Lahúd. "Je důležité, aby se možná co nejdříve sešla plánovaná konference o Blízkém východě," řekl prezident Havel.
</TEXT>
</DOC>
<DOC>
<DOCID>LN-20020628030</DOCID>
<DOCNO>LN-20020628030</DOCNO>
<DATE>06/28/02</DATE>
<TITLE>
Dramatické superfinále rozhodlo o vítězích:
</TITLE>
<TEXT>
Tři finalisté, kteří nejsprávněji odpověděli na soutěžní otázku, se sešli v redakci Lidových novin. Šlo o to, kdo z nich získá první, druhou a třetí cenu. Test zeměpisných znalostí, který obsahoval 25 otázek s možnostmi a, b, c a d, rozhodl o celkovém vítězi. Druhý a třetí superifinalista měli stejný počet bodů. Proto mezi nimi rozhodl až tříotázkový rozstřel.
První místo a letenku pro dvě osoby na cestu kolem světa vyhrál Michal FALTÝNEK z Prahy 4 (vlevo). V testu získal 21 bodů z 25 možných. Cenu mu předává zástupce ČSA.
Druhé místo a letenku pro dvě osoby na kteroukoli linku ČSA po celém světě získává Eva KVAPILOVÁ z Prahy 6. V testu dostala 14 z 25 možných bodů. V rozstřelu pak 43 bodů z 80 možných.
Třetí místo a letenku pro dvě osoby na kteroukoli linku ČSA po Evropě vyhrál Zdeněk KRÁL z Klášterce nad Ohří. V testu získal 14 z 25 možných bodů. V rozstřelu pak 38 bodů z 80 možných.
VYZKOUŠEJTE SI, JAK BYSTE DOPADLI:
Otázky pro superfinále Hry o cestu kolem světa
1. Seřaďte státy podle počtu obyvatel od nejlidnatějšího k nejméně lidnatému:
a) Německo, Vietnam, Filipíny, Turecko b) Vietnam, Turecko, Německo, Filipíny c) Turecko, Německo, Vietnam, Filipíny d) Turecko, Vietnam, Filipíny, Německo
2. Které jezero je nejhlubší na světě?
a) Kaspické moře b) Tanganyika c) Bajkal d) Velké Otročí jezero
3. Kolik cifer má číslo (bez deset. míst), které udává hmotnost Země v tunách?
a) 20 b) 21 c) 22 d) 23
4. Která je nejvyšší hora Evropy?
a) Elbrus b) Jungfrau c) Gerlachovský štít d) Mont Blanc
5. Seřaďte oceány podle jejich rozlohy od nejmenšího po největší:
a) Severní ledový, Atlantský, Tichý, Indický b) Severní ledový, Indický, Atlantský, Tichý c) Indický, Atlantský, Severní ledový, Tichý d) Severní ledový, Indický, Tichý, Atlantský
6. Ve kterém státě leží Dakar?
a) v Ghaně b) v Gambii c) v Maroku d) v Senegalu
7. Která řeka protéká Mnichovem?
a) Dunaj b) Isar c) Inn d) Labe
8. Ve kterém státě leží město Kanton?
a) ve Švýcarsku b) v Číně c) v Indii d) v Japonsku
9. Ve kterém státě se nachází ostrov Ohňová země?
a) pouze v Chile b) v Chile a Argentině c) pouze v Argentině d) je to samostatný stát
</TEXT>
<HEADING>
10. Stát Ekvádor
</HEADING>
<TEXT>
a) leží na sever od rovníku b) leží na jih od rovníku c) leží na západ od rovníku d) leží na rovníku
11. Kde leží město Narvik?
a) v Rusku b) ve Finsku c) v Norsku d) ve Švédsku
12. Jaká je měna v Indii?
a) indický dolar b) indická rupie c) indický rrank d) indický dinár
13. Který je nejmenší stát Asie dle rozlohy?
a) Singapur b) Kuvajt c) Maledivy d) Srí Lanka
14. Sousedem Slovinska není:
a) Maďarsko b) Chorvatsko c) Itálie d) Bosna a Hercegovina
15. Které z uvedených měst leží nejjižněji:
a) Tunis b) Káhira c) Lisabon d) Madrid
</TEXT>
<HEADING>
16. Jaká je rozloha všech světadílů dohromady?
</HEADING>
<TEXT>
a) kus tkáně, kterým jsou k sobě srostlá dvojčata b) město v Jižní Americe, kde se rodí nejvíc dvojčat na světě c) dříve se tak nazývalo Thajsko d) literární postava z románu Charlese Dickense
</TEXT>
<HEADING>
22. Great Victoria Desert je:
</HEADING>
<TEXT>
a) název vojenské operace při Válce v Perském zálivu b) pohoří v Antarktidě c) poušť v Austrálii d) náhorní plošina v Jihoafrické republice
23. Jak je v nejužším místě široký kanál La Manche oddělující Anglii a Francii?
a) asi 5 kilometrů b) asi 15 kilometrů c) asi 20 kilometrů d) asi 30 kilometrů
</TEXT>
<HEADING>
24. Na kterých polokoulích leží Austrálie?
</HEADING>
<TEXT>
a) na jižní a západní b) na jižní a východní c) na severní a západní d) na severní a východní
25. Ve kterém státě se nachází Rostov na Donu?
a) v Bělorusku b) na Ukrajině c) v Rusku d) v Kazachstánu
</TEXT>
<HEADING>
Rozstřelové otázky:
</HEADING>
<TEXT>
A. Kolik obyvatel žije podle posledního sčítání lidu v České republice (kdo bude nejblíže, vyhrává a získává 15 bodů, ostatní 0)?
B. Které státy jsou členem Evropské unie (za každý správný bod)?
C. Vyjmenujte co nejvíce států USA (za každý správný bod)
Správné odpovědi na rozstřelové otázky: A. 10 259 282 B. Belgie, Dánsko, Finsko, Francie, Irsko, Itálie, Lucembursko, Německo, Nizozemsko, Portugalsko, Rakoucko, Řecko, Spojené království, Španělsko, Švédsko C. Států je celkem 50
Všem vítězům blahopřejeme!
</TEXT>
</DOC>
<DOC>
<DOCID>LN-20020628031</DOCID>
<DOCNO>LN-20020628031</DOCNO>
<DATE>06/28/02</DATE>
<TITLE>
Na prodej zbývá zhruba 35 procent domácího vodárenského trhu * Zájem mají Ondeo, Anglian Water a Vivendi
</TITLE>
<TEXT>
Tři světoví hráči si rozdělují tuzemský trh vodáren a kanalizací. Jde o miliardové majetky, o nichž často obce rozhodují bez tendru.
PRAHA - O tuzemské vodárny se přetahují světoví vodárenští giganti. I přes ovládnutí větší části trhu s vodou je stále o co hrát. "Zbývá zhruba 35 procent trhu, což představuje desítky vodárenských společností," říká Ladislav Cabejšek, zástupce generálního ředitele společnosti Ondeo Services, která je jedním ze tří největších hráčů na vodárenském trhu. Dalšími dvěma jsou Anglian Water a francouzská Vivendi. Vodárenské společnosti (VaK), které nejsou v držení investorů, jsou pod kontrolou měst a obcí - zejména firmy na jižní Moravě a ve východních a středních Čechách. Jedná se přitom o obrovské majetky - v řádu miliard. Jedna z vodáren, o niž se vodárenští giganti přetahují, Vodárny Kladno - Mělník (VKM), má základní kapitál 1,5 miliardy korun. Vodárny vydělaly loni téměř 15 milionů.
</TEXT>
<HEADING>
Na řadě jsou chrudimské vodárny
</HEADING>
<TEXT>
Zájem investorů se po vodárnách VKM a VaK Mladá Boleslav nyní přesunul na VaK Chrudim, kde 20 procent akcií drží město Chrudim, dalších 20 procent město Hlinsko a přibližně 7 procent město Luže. Zbytek je v rukou menších akcionářů. Starosta Chrudimi Ladislav Libý uvedl, že město Chrudim podíl ve VaK zatím prodat nechce. "Vyslechli jsme si nabídky, ale zatím to pro nás není aktuální. Vím ale, že města Hlinsko a Luže s tím vážně pracují," uvedl Libý. O individuálním prodeji by zastupitelstva těchto měst měla jednat v nejbližších dnech. "Vypadá to, že zastupitelstvo Luže bez oslovení více zájemců chce rozhodnout o prodeji akcií České spořitelně, která zastupuje Vivendi," tvrdí Cabejšek. "Mohlo by se to stát precedentem pro ostatní města," dodal. Vyjádření zastupitelů Luže se během včerejšího dne nepodařilo získat. Bez tendru přitom akcie VaK prodalo již několik měst - například Zlín či zmíněné Kladno. "Zastupitelé města Zlín to odhlasovali bez znalosti smluv," říká tajemník Sdružení "Zlínsko - likvidace odpadních vod" Radek Zemánek. Při rozhodnutí zlínských zastupitelů byla přitom zvolena cena 160 Kč za akcii, přičemž konkurenční nabídka sdružení byla o 40 Kč vyšší. Zlín tak přišel o miliony korun. A jak by měla města rozhodovat? "Správný přístup je výběrové řízení a jeho postup v souladu s legislativou," uvedl generální ředitel české pobočky Anglian Water Milan Vokatý. Obcím ale zákon vyhlásit tendr přímo nenařizuje. Starosta Chrudimi má zatím o prodeji podílů v tamních VaK pochyby. Uvedl, že zatím Chrudim nedostala ze strany investorů dostatečné garance ohledně budoucích cen vodného a stočného, a případný individuální prodej akcií ze strany ostatních měst by považoval za nešťastný. Podle Libého je rizikem i fakt, že obce a města by mohly přijít o dotace od státu a EU.
Jaké je rozložení sil na vodárenském trhu v ČR
Anglian Water:
* Vodárny a Kanalizace
Jižní Čechy
* VaK Beroun * Severomoravské VaK * Aqua Příbram
Niederrheinische Gas und Wasserwerke:
* Chebské VaK
</TEXT>
<HEADING>
Ondeo Services:
</HEADING>
<TEXT>
* Brněnské VaK * Ostravské VaK * VaK Karlovy Vary * Šumperská provozní vodohospodářská společnost * Vodohospodářská společnost Benešov * Severomoravské VaK (minoritní podíl)
Vivendi Water:
</TEXT>
</DOC>
<DOC>
<DOCID>LN-20020628032</DOCID>
<DOCNO>LN-20020628032</DOCNO>
<DATE>06/28/02</DATE>
<TEXT>
Ještě šest měsíců po zavedení eurobankovek a euromincí uvádějí francoužští obchodníci své ceny v zaniklé národní měně. Lidé si totiž ještě na nové peníze nezvykli a ceny v eurech si přepočítávají na franky.
</TEXT>
</DOC>
<DOC>
<DOCID>LN-20020628033</DOCID>
<DOCNO>LN-20020628033</DOCNO>
<DATE>06/28/02</DATE>
<TITLE>
Ani dva dny nevydržel rekord koruny vůči euru. Včera posílila koruna až na 29, 37 za evropskou měnu.
</TITLE>
<GEOGRAPHY>PRAHA</GEOGRAPHY>
<TEXT>
Česká měna láme jeden rekord za druhým. Během včerejšího odpoledne posílila až na 29,37 koruny za euro a vytvořila další historické maximum. Dosavadní nejsilnější hodnota české měny - z tohoto pondělí - byla o 40 haléřů vyšší. Proti dolaru se koruna dostala poprvé od ledna 1999 pod 30 Kč/USD a dolar se dal koupit za 29,85 koruny. Bankovní rada na včerejším zasedání ponechala v souladu s očekáváním trhu úrokové sazby beze změny. Pokles klíčových sazeb odborníci ovšem očekávají už na příštím měnovém zasedání rady na konci července.
</TEXT>
<HEADING>
Intervence se odkládá
</HEADING>
<TEXT>
"Použití intervencí na devizovém trhu proti koruně by bylo za současných úrovní předčasné," zdůvodnil nečinnost centrální banky člen bankovní rady Jan Frait. Dodal ovšem, že se na měnovém zasedání o intervenci diskutovalo. "Intervence jsou nutné pouze tehdy, pokud je trh neočekává. Poslední vývoj kursu však legitimizuje použití veškerých prostředků," upřesnil viceguvernér banky Oldřich Dědek. Během dopoledne se ale ještě v obavě z možné intervence koruna pohybovala kolem 30 Kč/euro. Ve chvíli, kdy se intervence České národní banky stala méně pravděpodobnou, tuzemská měna začala sílit. "Snížením úrokových sazeb by totiž mohla centrální banka částečně kompenzovat negativní důsledky silné koruny," vysvětlil důvody spekulací analytik Volksbank Vladimír Pikora. "Protože ČNB na svém zasedání ani neintervenovala, ani nesnížila sazby, tak ji trh začal vidět jako bezzubou. V nejbližších dnech můžeme čekat postupné posilování koruny až k 29,50 Kč/euro," dodal Pikora. Testování spekulantů čím dál tím silnějších hodnot totiž podle odborníků spouští automatické obchody. Banky totiž mají na určitém kursu koruny nastavený automatický příkaz pro její nákup. Finanční instituce tak totiž minimalizují ztráty, které by mohly vzniknout z chybných obchodů. "Koruna může krátkodobě ještě posílit. Pokud ovšem ČNB použije všechny dostupné nástroje, česká měna se v průběhu léta vrátí na 30 korun za euro," odhadl analytik Raiffeisenbank Ivo Nejdl.
"Použití intervencí na devizovém trhu proti koruně by bylo za současných úrovní předčasné," zdůvodnil nečinnost centrální banky člen bankovní rady Jan Frait. Dodal ovšem, že se na měnovém zasedání o intervenci diskutovalo. "Intervence jsou nutné pouze tehdy, pokud je trh neočekává. Poslední vývoj kursu však legitimizuje použití veškerých prostředků," upřesnil viceguvernér banky Oldřich Dědek. Během dopoledne se ale ještě v obavě z možné intervence koruna pohybovala kolem 30 Kč/euro. Ve chvíli, kdy se intervence České národní banky stala méně pravděpodobnou, tuzemská měna začala sílit. "Snížením úrokových sazeb by totiž mohla centrální banka částečně kompenzovat negativní důsledky silné koruny," vysvětlil důvody spekulací analytik Volksbank Vladimír Pikora. "Protože ČNB na svém zasedání ani neintervenovala, ani nesnížila sazby, tak ji trh začal vidět jako bezzubou. V nejbližších dnech můžeme čekat postupné posilování koruny až k 29,50 Kč/euro," dodal Pikora. Testování spekulantů čím dál tím silnějších hodnot totiž podle odborníků spouští automatické obchody. Banky totiž mají na určitém kursu koruny nastavený automatický příkaz pro její nákup. Finanční instituce tak totiž minimalizují ztráty, které by mohly vzniknout z chybných obchodů. "Koruna může krátkodobě ještě posílit. Pokud ovšem ČNB použije všechny dostupné nástroje, česká měna se v průběhu léta vrátí na 30 korun za euro," odhadl analytik Raiffeisenbank Ivo Nejdl.
</TEXT>
</DOC>
<DOC>
<DOCID>LN-20020628034</DOCID>
<DOCNO>LN-20020628034</DOCNO>
<DATE>06/28/02</DATE>
<GEOGRAPHY>BRNO</GEOGRAPHY>
<TEXT>
Brněnské Boby centrum, kdysi legendární projekt podnikatele Lubomíra Hrstky, půjde do dražby. Podle licitátora, který dražbu připravuje, se přitom dá očekávat, že půjde o dosud největší dražbu na našem území. Správce konkursní podstaty se totiž rozhodl prodat celý areál naráz a doufá, že se mu to povede do konce tohoto roku. Účetní hodnota zařízení je přitom odhadována na více než dvě miliardy korun. Součástí areálu, který půjde do dražby, je kromě luxusního hotelu s 280 lůžky, show haly a kongresového centra i poliklinika a sportovní areál. Spolu s tím nový majitel koupí i podzemní parkoviště a supermarket. Jak sdělil správce konkursní podstaty Marek Indra, na ceně by se mělo odrazit i to, že v současnosti areál vydělává. "Roční výnos je kolem jednoho a půl milionu korun," sdělil Indra. Podle něj se již o bývalé Hrstkovo impérium zajímá několik investorů. Jak konkursní správce sdělil, jde jak o společnosti hotelové, tak i o finanční kruhy, které uvažují o uložení svého kapitálu. "Početně je více zájemců tuzemských, zahraniční jsou zase finančně silnější," sdělil Indra. Jak dále dodal, vyvolávací cena ještě není stanovena, ale teprve vzejde z jeho jednání s investory. "Je možné říci, že to bude v řádu stovek milionů," dodal konkursní správce. Jak sdělil licitátor Josef Machů, výnos z dražby sportovního a společenského komplexu bude pravděpodobně tuzemským rekordem. Dosud největší dosavadní tuzemská dražba proběhla před několika měsíci. Tehdy prodej sítě čerpacích stanic Petra vynesl částku 352 milionů korun. Věřitelé likvidované firmy Boby revue přitom mají u této společnosti pohledávky ve výši zhruba dvou miliard korun. Největším věřitelem je společnost Česká finanční, jejíž pohledávka je zhruba miliardová, další velcí věřitelé jsou firma Konpo a také slovenská Konsolidační banka. Do konkursu celou firmu přivedl bývalý majitel, známý brněnský podnikatel Lubomír Hrstka. Ten si na svůj tehdejší podnikatelský záměr vzal mnohamilionové půjčky, které nesplácel. Po vyhlášení konkursu převedl na jiné své firmy majetek ve výši zhruba devíti milionů. Za to byl odsouzen na tři roky vězení a nyní je ve výkonu trestu.
</TEXT>
</DOC>
<DOC>
<DOCID>LN-20020628035</DOCID>
<DOCNO>LN-20020628035</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
V příštím roce skončí regulace cen povinného ručení za provoz vozidla, ale řidiči se jejich snížení zřejmě nedočkají. "Pro pokles sazeb pojistného vůbec neexistuje reálný prostor," řekl Jakub Hradec, ředitel České kanceláře pojistitelů (ČKP), která dosud stanovovala minimální sazby pojistného. Počet škod se nesnížil a u některých kategorií vozidel spíše roste, pojišťovny navíc musejí krýt deficit zákonného pojištění, upozornil Hradec. Schodek zůstává na 4,27 miliardy Kč, tedy na úrovni z roku 2001. Pojišťovny se zatím k sazbám konkrétně nevyjádřily. "Dramatické změny nepředpokládáme vzhledem k nepříliš příznivému škodnímu průběhu v tomto pojištění," uvedl mluvčí Kooperativy Martin Diviš. Systém povinného ručení musí být v rovnováze, tedy ve výši pojistného reflektovat počet a výši škod. "Škodních událostí rozhodně neubývá, spíše naopak," dodal. Jakým způsobem a o kolik se budou sazby měnit, není zatím stanoveno. "Nyní vrcholí práce na stanovení algoritmu pro optimální určení jednotlivých sazeb," uvedl mluvčí České pojišťovny Richard Kapsa.
</TEXT>
</DOC>
<DOC>
<DOCID>LN-20020628036</DOCID>
<DOCNO>LN-20020628036</DOCNO>
<DATE>06/28/02</DATE>
<TITLE>
Americká burzovní komise podala na WorldCom žalobu kvůli podvodnému účetnictví
</TITLE>
<TEXT>
Výzva prezidenta George Bushe donutila americkou komisi pro cenné papíry, aby okamžitě zahájila vyšetřování účetního skandálu
NEW YORK - Americká Komise pro cenné papíry a burzy (SEC) ve středu večer obvinila z podvodu telekomunikační společnost WorldCom. Firma totiž zatajila výdaje za zhruba čtyři miliardy dolarů. Žaloba, kterou na ni komise podala, firmě může lehce přivodit bankrot. WorldCom ve středu oznámil, že propustil svého finančního ředitele Scotta Sullivana, protože interní audit odhalil nesprávné zaúčtování nákladů v hodnotě téměř čtyř miliard dolarů. Společnost ve svém účetnictví vykazovala řadu běžných provozních nákladů jako dlouhodobé kapitálové investice, což jí umožnilo nepřiznat skutečné výdaje, nafouknout hotovost a uměle vykázat zisk, jaký předpovídali analytici na Wall Street. Firma bude muset nyní přepracovat finanční výkazy asi za pět čtvrtletí a vzhledem ke ztrátám propustit kolem 17 000 lidí.
</TEXT>
<HEADING>
Mimořádně rychlá reakce
</HEADING>
<TEXT>
Odezva americké Komise pro cenné papíry byla mimořádně rychlá, možná i proto, že si na její práci ještě ve středu postěžovali členové Kongresu. Poté, co ve středu dopoledne reagovaly světové burzy na problémy WorldComu prudkým propadem, se k vývoji situace vyjádřil i prezident George Bush, který vyzval k zahájení okamžitého vyšetřování. Skandál ve WorldComu se totiž nápadně podobá situaci okolo energetického gigantu Enron. Ten měl ve svém účetnictví tak závažné machinace, že nakonec musel vyhlásit bankrot. V civilní žalobě, která byla podána u federálního soudu v New Yorku, burzovní komise obvinila WorldCom z manipulování s účty s cílem vykázat zisky. Ministerstvo spravedlnosti uvedlo, že ve WorldComu probíhá šetření, konkrétní informace ale odmítlo sdělit. Odhalení závažných machinací s účetnictvím přitom může být pro WorldCom osudové, protože firma nemusí být schopna zajistit si nový úvěr kolem pěti miliard dolarů na další provoz. Analytici nevylučují, že World-Com tak jako tak bude muset vyhlásit bankrot, protože má dluhy kolem 30 miliard dolarů a peníze mu teď nikdo nepůjčí. "Bankrot společnosti je v nejbližší době velmi pravděpodobný," prohlásil analytik investiční společnosti CS First Boston Dan Reingold. Rozsah podvodů, které WorldCom v úterý přiznal, šokoval dokonce i ty nejzkušenější obchodníky na Wall Street. Ti si kladou otázku, která z firem je další na řadě a kdy vůbec tyto skandály skončí. "Ztráta důvěry investorů v takovém rozsahu se neobjevila snad 70 let," podotkl Ray Soifer, bývalý analytik jedné z bank na Wall Street a nynější konzultant jedné ze soukromých společností.
</TEXT>
<HEADING>
Šance pro konkurenci
</HEADING>
<TEXT>
Pravděpodobný bankrot World-Comu by mohl podle analytiků pomoci konkurenčním firmám AT &amp;T a Sprint, jakmile začnou firemní zákazníci hledat nové poskytovatele telefonních a datových služeb. Analytik investiční banky JP Morgan Marc Crossman uvedl, že společnost WorldCom by mohla kvůli odlivu zákazníků přijít u čtvrtletních tržeb až o 700 milionů dolarů, které by si pak rozdělily konkurenční firmy v čele s AT &amp;T. Společnost Sprint včera prohlásila, že její účetnictví je kompletní a správné, a dodala, že není vyšetřována Komisí pro cenné papíry a burzy.
Pravděpodobný bankrot World-Comu by mohl podle analytiků pomoci konkurenčním firmám AT &amp;T a Sprint, jakmile začnou firemní zákazníci hledat nové poskytovatele telefonních a datových služeb. Analytik investiční banky JP Morgan Marc Crossman uvedl, že společnost WorldCom by mohla kvůli odlivu zákazníků přijít u čtvrtletních tržeb až o 700 milionů dolarů, které by si pak rozdělily konkurenční firmy v čele s AT &amp;T. Společnost Sprint včera prohlásila, že její účetnictví je kompletní a správné, a dodala, že není vyšetřována Komisí pro cenné papíry a burzy.
</TEXT>
</DOC>
<DOC>
<DOCID>LN-20020628037</DOCID>
<DOCNO>LN-20020628037</DOCNO>
<DATE>06/28/02</DATE>
<TITLE>
PAŘÍŽ - Zákazníci berou v těchto dnech útokem pařížské obchody s oblečením a obuví. Důvodem je fakt, že už ve středu zde začaly letní výprodeje. Týden po kalendářním začátku léta je tak možné v metropoli nad Seinou nakoupit letní zboží povětšinou s třiceti až padesátiprocentní slevou. Důvodem brzkých výprodejů je fakt, že v pátek končí školní rok. Vzhledem k tomu, že po státním svátku 14. července nastane první vlna odjezdů Francouzů na dovolenou, musejí si obchodníci ve velkých městech pospíšit s "vyklízením" skladů. Od poloviny července do poloviny srpna totiž velká města ve vnitrozemí zejí prázdnotou a ve výhodě jsou naopak přímořská letoviska. "Nejdůležitější jsou pro nás první tři týdny. I když slevy budou trvat nejméně šest týdnů, tedy až do 6. srpna," říká Jean-Michel Hallez, ředitel pařížského obchodního domu Galeries Lafayette Haussmann. Už v polovině července přitom pařížské obchody zpravidla vyloží na regály podzimní kolekce, především kvůli turistům ze severní Evropy, kteří se přes francouzskou metropoli vracejí do Skandinávie či do Německa.
</TITLE>
<HEADING>
Léto přišlo pozdě
</HEADING>
<TEXT>
Letošní období slev je pro zákazníky obzvláště výhodné, protože většina prodejen má plné sklady posledních výstřelků módy. Kvůli rozmarům počasí totiž zatím zákazníci v Paříži nakupovali letní modely méně než v předchozích letech. Šaty a boty na léto zde tak jdou pořádně na odbyt teprve poslední dva týdny, kdy teploty dosahují obvyklých letních hodnot. Datum pro zahájení letních výprodejů si stanoví každý francouzský departement zvlášť na základě dohody prefekta, obchodní komory, asociací obchodníků a místních zastupitelů.
Letošní období slev je pro zákazníky obzvláště výhodné, protože většina prodejen má plné sklady posledních výstřelků módy. Kvůli rozmarům počasí totiž zatím zákazníci v Paříži nakupovali letní modely méně než v předchozích letech. Šaty a boty na léto zde tak jdou pořádně na odbyt teprve poslední dva týdny, kdy teploty dosahují obvyklých letních hodnot. Datum pro zahájení letních výprodejů si stanoví každý francouzský departement zvlášť na základě dohody prefekta, obchodní komory, asociací obchodníků a místních zastupitelů.
</TEXT>
</DOC>
<DOC>
<DOCID>LN-20020628038</DOCID>
<DOCNO>LN-20020628038</DOCNO>
<DATE>06/28/02</DATE>
<TITLE>
Deset českých obcí má stejně vážné problémy s dluhy jako Rokytnice nad Jizerou, která musela rozprodat obecní majetek.
</TITLE>
<GEOGRAPHY>PRAHA</GEOGRAPHY>
<TEXT>
Města a obce v České republice v současné době dluží asi 49 až 50 miliard korun. Největší města - Praha, Brno a Ostrava - se na této zadluženosti podílejí asi 50 procenty. Uvedl to ředitel odboru financování územních rozpočtů ministerstva financí Rudolf Prokop. V roce 1993 přitom celkové zadlužení obcí činilo pouhých 3,4 miliardy korun. Na konci loňského roku pak přesáhlo hranici 48 miliard korun. Dražba obecního majetku předluženého města Rokytnice nad Jizerou byla podle Prokopa "varovným příkladem, jak se nemá hospodařit." Zastupitelstva podle něj počítala s tím, že případný dluh vždycky někdo zaplatí. Stejné problémy s dluhy, jaké měla Rokytnice, má podle analýzy ministerstva financí dalších deset českých obcí. Relativně vážné potíže se zadlužením má ale v Česku 50 až 60 obcí. V porovnání se západní Evropou není sice zadlužení českých obcí tak vysoké, Prokop však upozornil, že porovnávat dluhy místní samo-správy v České republice a v zemích Evropské unie je obtížné. "Západní země mají odlišnou strukturu dluhu a zadlužení je tam stabilizované, nebo dokonce klesá. V naší zemi je naopak nebezpečná tendence k růstu dluhů," uvedl. V předposlední novele zákona o obcích stát omezil maximální roční dluhovou službu obce 15 procenty jejích konsolidovaných příjmů v předchozím roce. Toto ustanovení však již nyní neplatí, a stát tedy maximální zadlužení obcí opět nereguluje. Nejvyšší možné zadlužení obce by podle Prokopa mělo být závislé na její velikosti. Za optimální označil vytvoření zhruba 14 kategorií obcí. Každá kategorie by pak měla nastavené vlastní parametry pro nejvyšší povolené zadlužení. Žádný zákon, který by takto zadlužení obcí reguloval, se však zatím nechystá.
Zadluženost obcí v ČR (v miliardách korun)
</TEXT>
</DOC>
<DOC>
<DOCID>LN-20020628039</DOCID>
<DOCNO>LN-20020628039</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Český Telecom včera dokončil digitalizaci tuzemské telekomunikační sítě. Dokončení deset let trvající digitalizace bylo podmínkou pro vstup ostatních operátorů do telekomunikační sítě. Telecom realizoval modernizaci sítě ve dvou etapách. V první etapě v letech 1992 až 1994 směřovaly investice do rozvoje tranzitní, mezitranzitní a mezinárodní sítě, budování místních ústředen a účastnických sítí. Ve druhé etapě modernizace do letošního roku se práce týkaly dálkové sítě, místních digitálních ústředen a souvisejících přístupových sítí. K dnešnímu dni má Telecom v České republice 2507 digitálních telefonních ústředen, z toho 141 řídicích a 2366 lokálních.
</TEXT>
</DOC>
<DOC>
<DOCID>LN-20020628040</DOCID>
<DOCNO>LN-20020628040</DOCNO>
<DATE>06/28/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouská stavební společnost Bau Holding Strabag se stala vítězem tendru na stavbu 80kilometrového úseku dálnice z Lipníka nad Bečvou k polským hranicím. Hodnota kontraktu činí asi 305 milionů eur, v přepočtu tedy kolem devíti miliard korun. Firma uvedla, že dálnici D 47 bude stavět společně s dalšími dvěma společnostmi. V konsorciu těchto firem bude mít třetinový podíl. Financování projektu zajistí izraelská firma Housing &amp; Construction, která už s českou vládou podepsala příslušné smlouvy.
</TEXT>
</DOC>
<DOC>
<DOCID>LN-20020628041</DOCID>
<DOCNO>LN-20020628041</DOCNO>
<DATE>06/28/02</DATE>
<GEOGRAPHY>SOUL</GEOGRAPHY>
<TEXT>
Mezinárodní ratingová agentura Fitch Ratings včera zvýšila rating závazků Jižní Koreje na stupeň A. Doposud měla pro hodnocení závazků země rating na stupni BBB plus. Zvýšení hned o dva stupně agentura zdůvodnila reformním úsilím a vysokým růstem ekonomiky. Po zvýšení ratingu je Jižní Korea hodnocena o stupeň lépe než u konkurenční agentury Moody's Investors Service, která finanční závazky země hodnotí známkou A3, a dokonce o dva stupně lépe než u agentury Standard &amp; Poor's. Ta hodnotí finanční závazky země na stupni BBB plus.
</TEXT>
</DOC>
<DOC>
<DOCID>LN-20020628042</DOCID>
<DOCNO>LN-20020628042</DOCNO>
<DATE>06/28/02</DATE>
<GEOGRAPHY>STŘÍBRO</GEOGRAPHY>
<TEXT>
Tři lesní akciové společnosti v západních Čechách se včera spojily do jediné firmy. Akcionáři Lesní společnosti Stříbro na včerejší valné hromadě schválili smlouvu o fúzi s Lesní společností Horní Blatná a Lesní společností Kraslice. Spojením vznikla firma s ročními tržbami přes 400 milionů korun a více než 400 zaměstnanci. "Smyslem fúze je vytvořit kapitálově silnou firmu, která posílí svoji pozici na trhu," řekl ředitel Lesní společnosti Stříbro František Kasl.
</TEXT>
</DOC>
<DOC>
<DOCID>LN-20020628043</DOCID>
<DOCNO>LN-20020628043</DOCNO>
<DATE>06/28/02</DATE>
<TITLE>
Ekonomicky nejvyspělejší státy světa sdružené ve skupině G8 rozšíří pomoc Africe
</TITLE>
<TEXT>
Marshallovu plánu pro Afriku se letos dostane méně finančních prostředků, než se původně předpokládalo.
KANANASKIS, Kanada - Setkání se čtyřmi africkými prezidenty, kteří iniciovali plán ekonomické pomoci africkým zemím (Nové partnerství pro rozvoj Afriky - NEPAD), se stalo vrcholným bodem včerejšího závěrečného dne summitu skupiny G8. Ta sdružuje ekonomicky nejvyspělejší státy světa (USA, Kanada, Japonsko, Británie, Francie, Itálie, Německo) a Rusko. Proti původním předpokladům se ale jednání světových lídrů v kanadském Kananaskisu soustředilo více než na otázky chudoby v Africe na Blízký východ a Rusko. "Africký summit se změnil na ruský," hlásal včera radostně ruský internetový list Strana vyjadřující pozice administrativy prezidenta Vladimira Putina. G8 zveřejnila v noci na včerejšek dohodu o odepsání části dluhů afrických zemí ve výši jedné miliardy dolarů. Současně ale našla 20 miliard dolarů na likvidaci zbraní hromadného ničení v nástupnických státech bývalého SSSR v průběhu dalších deseti let. Podmínkou je, že Moskva přistoupí na západní podmínky kontroly použití poskytnutých peněz. "Prezident Putin byl velmi spokojen, neboť náš program začne od ruských arzenálů," řekl v noci na včerejšek italský premiér Silvio Berlusconi. Další důvod ke spokojenosti měl ruský vůdce i díky deklaraci G8, jež přivítala "ekonomickou a demokratickou transformaci Ruska pod vedením prezidenta Putina". Rusko se stane plnoprávným členem G8 (až do letoška se neúčastnilo jednání o ekonomické agendě). V roce 2006 bude dokonce poprvé hostitelskou zemí summitu G8, když mu své pořadí postoupilo Německo. Miliardy dolarů pomoci dostane také Afrika. Tamní státy, které se zaváží k demokracii a tržní ekonomice, by měly dostávat polovinu z pomoci zúčastněných zemí určené rozvojovému světu. Pevný závazek ale plán neobsahuje. Skutečnost, že původně plánovaný "Marshallův plán" pro Afriku (NEPAD) ustoupil během summitu na podřadnější místo, pozorovatelé vysvětlují odporem Japonska (to chce investovat do prosperity Tichomoří) i USA. Jeho zastánci zůstávají britský premiér Tony Blair a německý kancléř Gerhard Schröder.
</TEXT>
<HEADING>
Doprava má být imunní vůči terorismu
</HEADING>
<TEXT>
Peníze pro Rusko mají zabránit tomu, aby se zbraně dostaly do rukou teroristům. V rámci úsilí o snížení rizika teroristických útoků G8 přijala i plán spolupráce při zvýšení bezpečnosti všech druhů dopravy. Mocnosti se mimo jiné zavázaly zvýšit bezpečnost přepravy a kontroly kontejnerových zásilek, posílit pevnost dveří pilotní kabiny, zavést jednotný identifikační systém námořních plavidel. Summit G8 provázela přísná bezpečnostní opatření okolo horského letoviska Kananaskis, která měla vyloučit především jakoukoliv teroristickou akci. Podle včerejších informací si ale horlivost policie vyžádala nečekanou oběť - místního medvěda. Od přístupu do střeženého prostoru měly být tyto šelmy odrazeny speciálními vysílači, ale jedno zvíře se odradit nenechalo. "Policisté po něm vystřelili náboj sloužící k uspávání, ale bohužel ho zasáhli do srdce," sdělil s politováním Berlusconi.
</TEXT>
<HEADING>
Hlavní závěry summitu
</HEADING>
<TEXT>
* Rusko a další státy bývalého SSSR dostanou během deseti let 20 miliard dolarů na likvidaci a ostrahu zbraní hromadného ničení
* G8 bude usilovat o snížení chudoby v Africe a podpoří širší zapojení afrických zemí do světového obchodu
* africkým zemím bude odepsána jedna miliarda dolarů z jejich dluhů
* Rusko se stane plnoprávným členem skupiny G8 a v roce 2006 bude hostit její summit
* mocnosti přijmou opatření na ochranu především letecké a námořní dopravy před útoky teroristů
</TEXT>
</DOC>
<DOC>
<DOCID>LN-20020628044</DOCID>
<DOCNO>LN-20020628044</DOCNO>
<DATE>06/28/02</DATE>
<GEOGRAPHY>STOCKHOLM</GEOGRAPHY>
<TEXT>
Vůbec poprvé se bude ve Švédsku pořizovat statistika, v níž se bude zvlášť evidovat kriminalita mezi rodilými Švédy a zvlášť mezi přistěhovalci. Vládní Rada pro předcházení zločinnosti chce tak pomáhat odstraňovat předsudky veřejnosti proti imigrantům. Nové opatření je reakcí na nařčení, podle nichž přistěhovalci častěji kradou, dopouštějí se násilí a prodávají drogy.
</TEXT>
</DOC>
<DOC>
<DOCID>LN-20020628045</DOCID>
<DOCNO>LN-20020628045</DOCNO>
<DATE>06/28/02</DATE>
<GEOGRAPHY>BERLÍN</GEOGRAPHY>
<TEXT>
Berlínská policie včera oznámila, že účastníci letošní technoparty Love Parade (Přehlídka lásky) se nemusejí ničeho obávat. Mluvčí kriminální služby německého hlavního města Peter-Michael Haberer tak reagoval na úterní zprávy deníku Bild, že masovému festivalu 13. července hrozí teroristický útok. Podle listu mají vyšetřovatelé informace o tom, že arabští teroristé chtějí na technoparty odpálit nálož v automobilu. Na Love Parade se údajně chystá kolem milionu lidí.
</TEXT>
</DOC>
<DOC>
<DOCID>LN-20020628046</DOCID>
<DOCNO>LN-20020628046</DOCNO>
<DATE>06/28/02</DATE>
<GEOGRAPHY>LONDÝN</GEOGRAPHY>
<TEXT>
Britská královna Alžběta II. utratila loni více peněz ze státního rozpočtu za telefony, zahradní slavnosti a za plyn, ale méně za cestování. Vyplývá to ze včera zveřejněných údajů britské vlády, podle nichž královna loni utratila 35,3 milionu liber. V roce 2000 to bylo 34,9 milionu. Zatímco předloni přišly královské zahradní slavnosti na 430 000 liber, loni už na 442 000. Účet za leteckou a železniční dopravu klesl z 5,4 milionu na 4,9 milionu liber. Královna zato protelefonovala 690 000 liber, když v roce 2000 to bylo 660 000. Z účtů také vyplývá, že královnin plat se zvýšil z 6,5 milionu liber na 8,15 milionu.
</TEXT>
</DOC>
<DOC>
<DOCID>LN-20020628047</DOCID>
<DOCNO>LN-20020628047</DOCNO>
<DATE>06/28/02</DATE>
<TITLE>
Nejblíže k pozicím Washingtonu, který považuje odchod Jásira Arafata za podmínku míru na Blízkém východě, zůstává britský premiér Tony Blair.
</TITLE>
<GEOGRAPHY>WASHINGTON</GEOGRAPHY>
<TEXT>
Americký prezident George W. Bush včera novináře při summitu skupiny G8 v kanadském Kananaskisu ujišťoval, že získal porozumění pro svůj přístup k řešení krize na Blízkém východě. Ve skutečnosti ale většina mocností nepřijala jeden z jeho hlavních požadavků - odstavení Jásira Arafata z palestinského vedení. Japonský premiér Džuničiró Koizumi a řada evropských politiků výslovně potvrdili, že Arafat pro ně zůstává legitimním partnerem pro jednání. Francouzský prezident Jacques Chirac zdůraznil, že je jen na Palestincích, koho si postaví do svého čela. Tuto poznámku, kterou Bush podle očitých svědků přijímá jen s nelibostí a nervózně se při jejím vyslovení vrtí v křesle, zopakoval ve středu i britský premiér Tony Blair. Ten ovšem jako zatím jediný státník doplnil i pasáž, která je pro Washington přijatelnější.
</TEXT>
<HEADING>
Berou diplomaté zpátečku?
</HEADING>
<TEXT>
"Jednou z podmínek míru je, že bude existovat (palestinské) vedení, s nímž budeme moci jednat, které zcela odmítne terorismus," řekl Blair. Současně nepřímo naznačil, že Arafata za takového vůdce nepokládá. Připomněl, že se s ním osobně setkal asi třicetkrát, ale nakonec dospěl k závěru, že Arafatova politika vůči teroru není dostatečné pevná. Původním Bushovým záměrem podle analytiků bylo získat podporu pro plán vázat ekonomickou pomoc palestinské samosprávě na odstoupení Arafata. Poté, co se k této výzvě nikdo nepřipojil, začali včera američtí diplomaté vysvětlovat, že prezident neměl na mysli zastavení humanitární pomoci, ale případné plány na rozšířené investice. Zdroje z amerického ministerstva zahraničí citované stanicí Hlas Ameriky navíc uvedly, že americká diplomacie nedostala pokyn k zastavení kontaktů s Arafatem. "Budeme jednat s celým spektrem palestinských vůdců," uvedl jeden z diplomatů.
"Jednou z podmínek míru je, že bude existovat (palestinské) vedení, s nímž budeme moci jednat, které zcela odmítne terorismus," řekl Blair. Současně nepřímo naznačil, že Arafata za takového vůdce nepokládá. Připomněl, že se s ním osobně setkal asi třicetkrát, ale nakonec dospěl k závěru, že Arafatova politika vůči teroru není dostatečné pevná. Původním Bushovým záměrem podle analytiků bylo získat podporu pro plán vázat ekonomickou pomoc palestinské samosprávě na odstoupení Arafata. Poté, co se k této výzvě nikdo nepřipojil, začali včera američtí diplomaté vysvětlovat, že prezident neměl na mysli zastavení humanitární pomoci, ale případné plány na rozšířené investice. Zdroje z amerického ministerstva zahraničí citované stanicí Hlas Ameriky navíc uvedly, že americká diplomacie nedostala pokyn k zastavení kontaktů s Arafatem. "Budeme jednat s celým spektrem palestinských vůdců," uvedl jeden z diplomatů.
</TEXT>
</DOC>
<DOC>
<DOCID>LN-20020628048</DOCID>
<DOCNO>LN-20020628048</DOCNO>
<DATE>06/28/02</DATE>
<GEOGRAPHY>LONDÝN</GEOGRAPHY>
<TEXT>
Britští středoškoláci budou v rámci nového programu prevence těhotenství mladistvých dostávat zdarma kondomy a antikoncepční pilulky. Podle stanice BBC to včera oznámilo britské ministerstvo zdravotnictví. Británie má nejvyšší počet těhotných mladistvých dívek v celé západní Evropě. Z 90 000 těhotných - náctiletých ročně je 7700 mladších šestnácti a 2200 čtrnácti let. Cílem nového opatření je snížit do roku 2004 počet případů těhotenství u dívek mladších 18 let o 15 procent. Toho však nelze dosáhnout pouze sexuální výchovou, která je v britských školách povinná. Kritici rozdávání antikoncepčních prostředků tvrdí, že opatření povede ke zvýšení promiskuity.
</TEXT>
</DOC>
<DOC>
<DOCID>LN-20020628049</DOCID>
<DOCNO>LN-20020628049</DOCNO>
<DATE>06/28/02</DATE>
<GEOGRAPHY>BOSTON</GEOGRAPHY>
<TEXT>
Nová studie amerických vědců vyvrací obavy, že hormonální antikoncepce zvyšuje riziko rakoviny prsu. Závěry jejich práce otiskl odborný časopis New England Journal of Medicine. Ve světě se dlouho diskutuje o možné spojitosti rakoviny prsu a antikoncepčních pilulek. Obavy žen vyvrcholily v roce 1996, kdy odborníci shromáždili údaje z 54 různých studií provedených v rozmezí 25 let a dospěli k závěru, že míra výskytu rakovinu prsu u žen užívajících pilulky je o 24 procent vyšší než u těch, které ji neberou. Metoda, která vedla k těmto závěrům, se však ukázala jako sporná. Nový výzkum pod vedením Polly Marchbanksové ze Střediska pro kontrolu a prevenci nemocí v Atlantě je přesnější. Vědci analyzovali zdravotní záznamy téměř 10 tisíc obyvatelek velkých amerických měst. V této skupině trpěla rakovinou prsu zhruba polovina žen. Ukázalo se, že pravděpodobnost vzniku nádoru prsu u žen, které braly antikoncepční pilulky po dlouhá léta, byla stejná jako u těch, které je užívaly jen krátce. Badatelé rovněž zjistili, že ke zvýšenému výskytu rakoviny nepřispělo ani užívání starších typů hormonální antikoncepce, které mají vyšší obsah hormonu estrogenu. Některé předchozí studie také dokázaly, že hormonální antikoncepce snižuje riziko rakoviny vaječníků a dělohy.
</TEXT>
</DOC>
<DOC>
<DOCID>LN-20020628050</DOCID>
<DOCNO>LN-20020628050</DOCNO>
<DATE>06/28/02</DATE>
<TITLE>
Kubánští poslanci jednomyslně schválili ústavní dodatek o nedotknutelnosti socialistického zřízení
</TITLE>
<TEXT>
Socialismus, nebo smrt, zněl závěr většiny projevů přednesených na mimořádném zasedání kubánského parlamentu.
HAVANA - Kubánský parlament v noci na včerejšek jednomyslně přijal ústavní dodatek, podle nějž je socialismus na Kubě neodvolatelný. Stalo se tak ve veřejném hlasování na závěr třídenního zasedání, jehož deklarovaným cílem bylo "zajistit Kubě socialistickou budoucnost" i po smrti prezidenta Fidela Castra. Hlasování předcházel třídenní maraton 168 projevů, ve kterých poslanci jednokomorového parlamentu vyjadřovali svůj souhlas s legislativou. Poselství se podle listu The New York Times nesla v duchu odporu proti kapitalismu a údajné snaze USA o nastolení diktatury na Kubě. Většina projevů končila slovy socialismus, nebo smrt. Poslanci se oháněli výsledky dvoutýdenního referenda, ve kterém se pro změnu ústavy vyslovilo 99 procent obyvatel "ostrova svobody" - tedy alespoň podle oficiálních údajů. Atmosféra hlasování byla velice emocionální. Poslanci přistupovali v abecedním pořádku k mikrofonu, do kterého vyřkli své Si! (Ano!) pro ústavní dodatek. Z 578 poslanců bylo hlasování přítomno 559. Po každém vyjádřeném souhlasu celý sál tleskal. Když bylo rozhodnuto, všichni povstali a sálem hřměl mohutný potlesk, po němž následovala kubánská hymna. Na úplný závěr se celé valné shromáždění chytilo za ruce a zapělo Internacionálu. "Dnes potřebujeme socialismus více než kdykoli jindy!" prohlásil Castro, který celému shromáždění předsedal. "Abychom garantovali budoucnost, je zapotřebí silná ideologická základna." Castro, který vládne zemi již 41 let, se rozhodl ke změně ústavy v reakci na zvýšený tlak domácí i zahraniční opozice. Spojené státy zpřísnily sankce vůči Kubě s tím, že budou uvolněny, jakmile Kuba přikročí k demokratickým reformám. Zasedání kubánského Národního shromáždění bylo jednou z mála příležitostí, kdy otevřeně vstoupila do hry otázka smrtelnosti kubánského diktátora.
</TEXT>
</DOC>
<DOC>
<DOCID>LN-20020628051</DOCID>
<DOCNO>LN-20020628051</DOCNO>
<DATE>06/28/02</DATE>
<TEXT>
GUANTÁNAMO, Kuba - Obhájci skupiny bojovníků organizace Al Kajda a hnutí Taliban držených na americké základně Guantánamo na Kubě obvinili americkou vládu z toho, že nedodržuje práva vězňů. Právní zástupci 14 zadržených - 11 Kuvajťanů, dvou Britů a jednoho Australana - podali k americkému soudu žalobu, podle níž je zadrženým upíráno právo na konzultace s právníkem a na posouzení jejich případu nestranným soudem. Zatím není jasné, zda se soud vůbec bude žalobou zabývat. Hlavní právník amerického ministerstva spravedlnosti Paul Clement prohlásil, že vězni mají práva, ale nemohou o nic žádat americký soud, protože nejsou vězněni na území USA. Základnu Guantánamo si americká armáda pronajímá již téměř sto let od kubánské vlády. Způsob, jakým USA nakládají se zajatci, vyvolává bouři nevole u ochránců lidských práv. Ti upozorňují především na případ údajných teroristů, amerických občanů Josého Padilly a Jásira Hamdího, které vláda považuje za "nepřátelské bojovníky". Jako takové je může zadržovat neomezeně dlouho bez obvinění a přístupu k právníkovi.
</TEXT>
</DOC>
<DOC>
<DOCID>LN-20020628052</DOCID>
<DOCNO>LN-20020628052</DOCNO>
<DATE>06/28/02</DATE>
<TITLE>
Verdikt soudců, kteří zpochybnili organizovanou recitaci vlastenecké básně dětmi ve školách, vyvolal bouři nevole
</TITLE>
<TEXT>
Za směšné označil rozhodnutí soudu v San Francisku mluvčí amerického prezidenta Ari Fleischer. Podle něj se vláda zřejmě obrátí na Nejvyšší soud.
SAN FRANCISCO, Kalifornie - Velké emoce vyvolalo ve Spojených státech rozhodnutí federální soudu o vlastenecké Přísaze věrnosti. Tu každý den na začátku vyučování recitují miliony dětí po celých Spojených státech. Soud rozhodl, že formulace, která hovoří o USA jako o "jednom národu pod ochranou Boha" je protiústavní. V nálezu sanfranciského tribunálu se říká, že tato formulace a politika v Kalifornii, která nutí učitele, aby vedly děti k recitování přísahy, porušuje první dodatek Ústavy. Ten hovoří o tom, že Kongres nesmí přijmout žádný zákon, který by ustavoval státní náboženství. Slova "pod ochranou Boha" byla do přísahy přidána v roce 1954 právě Kongresem. Podle soudců se tím stát oficiálně přihlásil k monoteismu, což je nepřípustné. "Prohlášení, že jsme národem pod ochranou jednoho Boha je stejné jako prohlášení, že jsme národem pod ochranou jednoho Ježíše, jednoho Višny, jednoho Dia nebo národem, který neochraňuje žádný bůh. Žádné z těchto prohlášení nemůže být k náboženství neutrální," řekl soudce Alfred Goodwin, který byl jmenován do funkce už prezidentem Richardem Nixonem. Žalobu podal ateista ze Sacramenta Michael Newdow, který nechtěl, aby jeho dcera musela recitovat přísahu na základní škole. Soud nižší instance žalobu zamítl, Newdow však uspěl u soudu odvolacího. Nicméně i ten je rozpolcený: dva soudci byli pro a jeden proti. Sanfranciský odvolací soud má pověst velice liberální instituce. V minulosti byla už řada jeho rozhodnutí zvrácena Nejvyšším soudem. Právní experti očekávají, že se tak stane i tentokrát. Pokud by se však Nejvyšší soud s rozhodnutím ztotožnil, vejde v platnost za šedesát dní v nejméně devíti státech, které spadají do jurisdikce tohoto federálního soudu.
</TEXT>
<HEADING>
Senátoři přísahali na schodech
</HEADING>
<TEXT>
Kauza vyvolala v USA rozhořčené reakce a vlnu patriotismu. Politici napříč politickým spektrem včetně prezidenta George W. Bushe rozhodnutí odsoudili a prezidentův mluvčí Ari Fleischer je označil za "směšné". Zároveň dodal, že se vláda zřejmě odvolá k Nejvyššímu soudu. Stranický vůdce republikánů ve Sněmovně reprezentantů Tom DeLay výrok soudu označil za "smutný" a "absurdní". Verdikt ale odmítli i demokraté. "Nevidím důvod, proč by se měla měnit časem prověřená a posvátná přísaha, která je jádrem života naší země a národního dědictví," řekl možný demokratický kandidát na prezidenta Richard Gephardt. Členové Senátu včera v reakci na rozhodnutí schválili 99 hlasy ku 0 rezoluci, ve které nařizují svému právnímu výboru, aby v kauze intervenoval. Ta však nemůže mít praktický dopad. Poté všech 99 senátorů vyšlo na schody před Kapitol a demonstrativně recitovali Přísahu věrnosti. Reakce politiků se shodují s prohlášením soudce Ferdinanda Fernandeze, který byl jediný z trojice soudců proti. Fernandez byl do funkce jmenován otcem současného prezidenta. V jeho prohlášení se praví: "Podle mých dvou kolegů se nebudou moci písně 'Bůh žehnej Americe' a 'Krásná Amerika' zpívat na veřejných místech a na pozoru by se měla mít i měna!" Na amerických mincích a bankovkách je totiž nápis V Boha věříme.
</TEXT>
<HEADING>
Přísaha věrnosti
</HEADING>
<TEXT>
Přísahám věrnost vlajce Spojených států amerických a republice, jíž je symbolem, jednoho národa, pod ochranou Boha, nerozdělitelného, se svobodou a spravedlností pro všechny.
</TEXT>
<HEADING>
Historie přísahy:
</HEADING>
<TEXT>
* Původní verze zněla: "Přísahám věrnost mé vlajce a republice jíž je symbolem, jednoho národa, nerozdělitelného, se svobodou a spravedlností pro všechny." Otištěna byla v září 1892 v bostonském časopise Youth Companion. Poté byla rozšířena do škol po celých USA.
* 12. října 1892 přísahu recitovalo na 12 milionů amerických školáků u příležitosti 400. výročí objevení Ameriky Kolumbem
* V roce 1923 bylo rozhodnuto o změně slov "má vlajka" na "vlajka Spojených států amerických"
* Kongres oficiálně zavedl recitování přísahy ve školách v roce 1942, ale v roce 1943 Nejvyšší soud rozhodl, že studenti nesmějí být k recitaci nuceni
* V roce 1954 Kongres a prezident Eisenhower dodali do přísahy slova "pod ochranou Boha"
</TEXT>
</DOC>
<DOC>
<DOCID>LN-20020628053</DOCID>
<DOCNO>LN-20020628053</DOCNO>
<DATE>06/28/02</DATE>
<TITLE>
Neshody kolem zemědělských dotací a irské referendum o smlouvě z Nice mohou podle dánského premiéra značně oddálit rozšíření unie.
</TITLE>
<GEOGRAPHY>KODAŇ</GEOGRAPHY>
<TEXT>
Dánsko přebírá 1. července letošního roku předsednictví Evropské unie. Má prakticky jediné předsevzetí: dokončit do konce roku rozhovory s kandidátskými zeměmi tak, aby v roce 2004 mohlo dojít k rozšíření unie. Podle dánského premiéra Anderse Fogha Rasmussena může být plán rozšíření ohrožen. "I malé zdržení by mohlo být využito jako záminka pro veliký odklad rozšíření," řekl Rasmussen. Podle něj je "okno příležitosti" otevřeno dokořán ve druhé polovině letošního roku, napřesrok se však může dosti rychle uzavřít. EU se začne v roce 2003 zabývat závěry Konventu o vlastní budoucnosti, v roce 2004 mezivládní konferencí a novým smluvním uspořádáním, v letech 2005 a 2006 finančním rámcem na další období a do rozšiřování už pak nebude chuť.
</TEXT>
<HEADING>
Neexistuje "plán B"
</HEADING>
<TEXT>
Fiasko prosincového summitu v Kodani by proto podle Rasmussena bylo "politickou katastrofou, historickým selháním této politické generace, která se nebyla schopna dohodnout na rozšíření kvůli společné zemědělské politice". Kromě dohadů o výši zemědělských příspěvků novým členským zemí je problémem i irské referendum o smlouvě z Nice, na jejímž základě se jedná o rozšíření. Irové už smlouvu jednou v referendu zamítli. Rasmussen považuje případný negativní výsledek irského referenda za největší nebezpečí pro proces východního rozšíření EU. Zároveň popřel, že by existoval nějaký alternativní "plán B" pro případ irského "ne", i když připustil, že o něm uvažuje při pravidelném ranním běhání. "Nemohu vyloučit, že začnu na podzim více běhat."
Fiasko prosincového summitu v Kodani by proto podle Rasmussena bylo "politickou katastrofou, historickým selháním této politické generace, která se nebyla schopna dohodnout na rozšíření kvůli společné zemědělské politice". Kromě dohadů o výši zemědělských příspěvků novým členským zemí je problémem i irské referendum o smlouvě z Nice, na jejímž základě se jedná o rozšíření. Irové už smlouvu jednou v referendu zamítli. Rasmussen považuje případný negativní výsledek irského referenda za největší nebezpečí pro proces východního rozšíření EU. Zároveň popřel, že by existoval nějaký alternativní "plán B" pro případ irského "ne", i když připustil, že o něm uvažuje při pravidelném ranním běhání. "Nemohu vyloučit, že začnu na podzim více běhat."
</TEXT>
</DOC>
<DOC>
<DOCID>LN-20020628054</DOCID>
<DOCNO>LN-20020628054</DOCNO>
<DATE>06/28/02</DATE>
<TEXT>
SHOW LOW, Arizona - Ve Spojených státech se rozhořely spory o to, kdo zavinil obří lesní požáry. Obyvatelé států Arizona, Colorado, Kalifornie a Aljaška, jejichž majetek lehl popelem, ostře kritizují Washington a především vládu exprezidenta Billa Clintona. Jeho rozhodnutí prý napomohla nynějšímu šíření plamenů. Clinton před několika lety pod tlakem ochránců přírody zakázal kontrolované pálení a prořezávání porostu, kterými lesní správa předcházela požárům. Poškozeným Američanům začali přizvukovat republikáni prezidenta George W. Bushe. Ochránci přírody se brání: podle nich je příčinou požárů sedmileté sucho, které změnilo lesní porost na troud. Viní Bushovu vládu, že z neštěstí chce získat politický kapitál a využít jej ke zvýšení těžby dřeva. Hasiči v Arizoně mezitím ve středu slavili první úspěch v boji s největším požárem v dějinách státu, který dosud strávil 167 tisíc hektarů lesa a donutil k evakuaci přes 30 tisíc lidí: oheň se jim podařilo zastavit jen několik set metrů od osmitisícového městečka Show Low.
</TEXT>
</DOC>
<DOC>
<DOCID>LN-20020628055</DOCID>
<DOCNO>LN-20020628055</DOCNO>
<DATE>06/28/02</DATE>
<TITLE>
Nechtějme znát jméno příštího prezidenta, ale jeho pravomoci a způsob volby
</TITLE>
<TEXT>
Rodící se vláda sociálních demokratů s Koalicí se programově shodne na přímé volbě prezidenta. Není však dosud jasné, zda se přímo bude volit už následník Václava Havla. Tuto možnost připustil ministr vnitra Stanislav Gross s tím, že republika by mohla třeba několik měsíců zůstat bez prezidenta. O něco zdrženlivější byl bezprostředně po volbách Vladimír Špidla: domníval se, že projednat a schválit v parlamentu nový zákon ještě před lednovou volbou Havlova nástupce stihnout nelze.
</TEXT>
<HEADING>
Přímá volba - užší pravomoci
</HEADING>
<TEXT>
Sociální demokraté dali jasně najevo, že nechtějí jen přepsat příslušný kus ústavy o volbě hlavy státu, aniž by se přitom v ústavě výrazně změnilo postavení prezidenta. Jejich námitka proti prosté změně mechanismu volby je poměrně silná: podle ústavy prezident není odpovědný ze svých činů, za jeho činy odpovídá vláda. Přímo volený prezident by měl být například odvolatelný podobně jako v Irsku nebo Rakousku (to navrhuje jeden z právních expertů ČSSD Zdeněk Jičínský) - ať již parlamentem, nebo občany. Dnes může prezidenta ČR odvolat Ústavní soud pouze v případě velezrady a pouze na základě žaloby Senátu. Jiný sociálnědemokratický právní expert Pavel Rychetský se vyjádřil jasně již letos v lednu: "V každém případě je nutné se zamyslet nad některými prezidentskými kompetencemi. A já musím říct, i když to zní absurdně, že mě teď napadá spíš zúžení kompetencí prezidenta..." Rychetský si představuje, že by i milost měl prezidentovi kontrasignovat předseda vlády. Koalice, která z přímé volby prezidenta udělala jedno z ústředních témat své volební kampaně, spojovala od počátku přímou volbu s omezením pravomocí. Nikdo z Koalice však zatím nebyl tak konkrétní jako právníci z ČSSD. Zdeněk Jičínský se odvolává na příklad Rakouska, kde je prezident volen přímo: "Kdyby se neměl výrazněji měnit rozsah jeho ústavních pravomocí, přímá volba prezidenta by přece jen vyžadovala hlubší zásah do ústavy v tom smyslu, že by zřejmě všechna jeho rozhodnutí vyžadovala kontrasignaci předsedy vlády, resp. jím pověřeného člena vlády, jak tomu ostatně bylo za první ČSR. Obdobný režim stanoví i rakouská ústava." Rakouský, přímo volený prezident má podobné postavení jako český, poměrně výrazně se angažuje při sestavování vlády nebo při prosazování svých lidí na důležité posty, například v diplomacii. Podobná angažovanost Václava Havla leží našim politikům hluboko v žaludku. Nebylo by tedy divu, kdyby změn mechanismu volby využili i ke změně kompetencí pro případ, že by je chtěl některý z budoucích prezidentů "zlobit" podobným způsobem. A tak by se klidně mohlo stát, že český, přímo zvolený prezident by mohl - třeba při formování vlády, při jmenování soudců Ústavního soudu či členů Bankovní rady ČNB - hrát pouze formální roli.
</TEXT>
<HEADING>
Test tiché podpory
</HEADING>
<TEXT>
Pro zúžení kompetencí prezidenta by vládní koalice musela hledat spojence, protože pro změnu ústavy potřebuje 120 hlasů. V řadách ODS by je zajisté nalezla, přestože strana ústy Ivana Langera po volbách vzkázala, že je proti a že "ústavu není třeba měnit". Občanští demokraté nechtějí přijít o vliv na volbu Havlova následníka, proto by ho raději volili v parlamentu (alespoň ještě jednou). O volbě přespříštího prezidenta by však byli ochotni diskutovat - už před volbami se pro ni vyslovil Vlastimil Tlustý, většina voličů ODS je také pro. Komunisté proti přímé volbě nic zásadního nenamítají, chtějí se však podílet na případných změnách ústavy. Za to nabízejí svých 41 hlasů. Musíme připustit, že přímá volba může být prvním případem, kdy Vladimír Špidla využije jejich "tiché podpory". O osobě příštího prezidenta tedy bude rozhodovat především mechanismus jeho volby. Těžko si totiž můžeme představit, že by na funkci se značně omezeným mandátem chtěli kandidovat politici s tak silnou ambicí ovlivňovat politiku, jakou mají např. Václav Klaus a Miloš Zeman. Oba by se s postavením "kladeče věnců" patrně nespokojili. Jiní uchazeči o takto okleštěnou funkci by uprázdněnou kanceláří na Hradě nepohrdli. Své působení by spíš odvíjeli od osobní, případně "morální" autority. Všechny úvahy o budoucí hlavě státu se tedy rozpadají v okamžiku, kdy není zřejmé, jak bude prezident volen ani jakými kompetencemi bude disponovat. Nejdřív musíme vědět jak, a pak teprve zjistíme kdo.
Pro zúžení kompetencí prezidenta by vládní koalice musela hledat spojence, protože pro změnu ústavy potřebuje 120 hlasů. V řadách ODS by je zajisté nalezla, přestože strana ústy Ivana Langera po volbách vzkázala, že je proti a že "ústavu není třeba měnit". Občanští demokraté nechtějí přijít o vliv na volbu Havlova následníka, proto by ho raději volili v parlamentu (alespoň ještě jednou). O volbě přespříštího prezidenta by však byli ochotni diskutovat - už před volbami se pro ni vyslovil Vlastimil Tlustý, většina voličů ODS je také pro. Komunisté proti přímé volbě nic zásadního nenamítají, chtějí se však podílet na případných změnách ústavy. Za to nabízejí svých 41 hlasů. Musíme připustit, že přímá volba může být prvním případem, kdy Vladimír Špidla využije jejich "tiché podpory". O osobě příštího prezidenta tedy bude rozhodovat především mechanismus jeho volby. Těžko si totiž můžeme představit, že by na funkci se značně omezeným mandátem chtěli kandidovat politici s tak silnou ambicí ovlivňovat politiku, jakou mají např. Václav Klaus a Miloš Zeman. Oba by se s postavením "kladeče věnců" patrně nespokojili. Jiní uchazeči o takto okleštěnou funkci by uprázdněnou kanceláří na Hradě nepohrdli. Své působení by spíš odvíjeli od osobní, případně "morální" autority. Všechny úvahy o budoucí hlavě státu se tedy rozpadají v okamžiku, kdy není zřejmé, jak bude prezident volen ani jakými kompetencemi bude disponovat. Nejdřív musíme vědět jak, a pak teprve zjistíme kdo.
</TEXT>
</DOC>
<DOC>
<DOCID>LN-20020628056</DOCID>
<DOCNO>LN-20020628056</DOCNO>
<DATE>06/28/02</DATE>
<TITLE>
ČSSD to s emancipací KSČM přehání
</TITLE>
<TEXT>
Sociální demokraté nabídli komunistům předsednictví jedné z parlamentních komisí s dlouhým názvem Stálá komise pro kontrolu použití operativní techniky Policie ČR. Komise, jíž se přezdívá Velké ucho, má na starosti kontrolu odposlechů. Poslanec KSČM Vojtěch Filip k tomu dodal: "Prověřených osob na to máme dost." I mezi členy KSČM jsou jistě tací, kteří mají bezpečnostní prověrku pro nejvyšší stupeň utajení - mnozí možná ještě z minulého režimu. Odborníky v tomto oboru oplývala strana diktatury proletariátu vždy bývalých kádrováků, bachařů či estébáků má přebytek. Komunistické nadšení pro věc můžeme chápat. Takovou funkci jim posílá samo nebe, pardon, zákonitost historického vývoje. Horší je to s myšlenkovými pochody v hlavách některých představitelů ČSSD. Nabízet takový exponovaný post představiteli strany, která konstituovala režim proslulý špiclováním obyvatel, je patrně pokus o vtip "kameňák". Třeba v ČSSD chtějí, aby se v čele komise ocitl skutečný odborník. Nebo "jenom" provokují voliče a našli si skvělou parketu? Hned po volbách ukázali, s kým a jak chtějí příští čtyři roky spolupracovat. Anebo je to takové malé zkoušení Koalice, kolik vydrží? Pokud to pánové ze Sněmovní myslí vážně, můžeme jim doporučit: Ještě více podobných kroků a v senátních volbách obdržíte účet.
</TEXT>
</DOC>
<DOC>
<DOCID>LN-20020628057</DOCID>
<DOCNO>LN-20020628057</DOCNO>
<DATE>06/28/02</DATE>
<TITLE>
ČNB sílící koruna zřejmě nevadí
</TITLE>
<TEXT>
Prudké posilování koruny dostalo centrální banku do nezáviděníhodné pozice. Všichni čekají, že banka s kursem, který prý už dávno neodpovídá možnostem ekonomiky, něco udělá. A banka právě proto nedělá nic. Na očekávaný zásah jsou všichni připraveni a intervence bez momentu překvapení je jako plácnutí do vody. ČNB navíc dobře ví, že její zásahy dnes moc nezmohou. Krátkodobě by byly schopny korunu oslabit, směr k posilování ale neotočí. Zájem investorů o ČR je teď silnější. Přesto: zásah centrální banky by mohl ovlivnit strmost, respektive rychlost, s jakou koruna zpevňuje, což ČNB před časem vadilo ze všeho nejvíc. Proč to banka nedělá systematicky už delší dobu, je stejně velká záhada jako otázka, proč ČNB nesnižuje sazby, když bezprostředně nehrozí růst cen a také inflační výhled je příznivý. Nabízí se dvě odpovědi. Buď jsou centrální bankéři úplně neschopní amatéři, kteří v budově Na Příkopech nemají co dělat. Anebo je silný kurs koruny tolik nepálí. Optimisté vždy volí tu lepší možnost, což je v tomto případě ta druhá. Co by to znamenalo, je nabíledni. ČNB věří, že tuzemské podniky sílící korunu ještě nějaký čas unesou a že se kursu přizpůsobí. Jinými slovy: kurs měny stále ještě odpovídá potenciální síle české ekonomiky. Pesimisté mohou snad toto tvrzení vzít jako zajímavou hypotézu a těšit se na další vývoj. Už nový půlrok ukáže, zda jejich teze o neschopnosti bankovní rady měla k pravdě blíž.
</TEXT>
</DOC>
<DOC>
<DOCID>LN-20020628058</DOCID>
<DOCNO>LN-20020628058</DOCNO>
<DATE>06/28/02</DATE>
<TITLE>
Američané brání školní přísahu národu
</TITLE>
<TEXT>
Američané mají zvyky, které jen těžko chápeme. Představte si třeba, že by vaše děti každý den ráno předříkávaly ve škole přísahu národu. Americké děti to dělají, protože jejich otcové kdysi usoudili, že to upevňuje vlasteneckou soudržnost. Byla válka, pozitivní propaganda byla žádaná. Od 11. září je Amerika opět ve válce. Válce proti terorismu, která nikdy neskončí. Tak to aspoň říkají prezident Bush a jeho prezidentská pojistka Cheney. Když v této vážné chvíli dá soud za pravdu jednomu otci-ateistovi, který si stěžuje na nábožensky diskriminační pasáž školní přísahy, je pochopitelné, že Amerika bouří: senátoři exhibují ve vlasteneckých provoláních, vláda dává stížnost k Nejvyššímu soudu. Vlastenecký obal ale nezamlží podstatu sporu. Není přísaha, v níž se o Američanech mluví jako o jednom národu pod ochranou Boha, skutečně nemístným nátlakem na ateisty? Z pohledu nevěřícího Středoevropana není co řešit samozřejmě, že je. Ale na druhou stranu, nevymýšlejí si ti Američané už úplné hlouposti? Ne tak docela. Podobný spor se vedl o krucifixy v bavorských školách, které se nelíbily muslimům a nevěřícím. Ústavní soud jim dal za pravdu a Bavoři navlečení do krojů a za asistence Edmunda Stoibera hlučně protestovali. I tady se střetla tradice s ústavními zásadami. Zvláštní, jaká je potíž s uznávanými principy, jakmile jsou dovedeny do důsledků.
</TEXT>
</DOC>
<DOC>
<DOCID>LN-20020628059</DOCID>
<DOCNO>LN-20020628059</DOCNO>
<DATE>06/28/02</DATE>
<TEXT>
Snad aby Polákům nebylo líto, že se stále debatuje jen o Benešových dekretech, prohlásil nedávno bavorský ministerský předseda Stoiber, že by také Polsko mělo zrušit poválečné diskriminační zákony. Nacionalistům z Polské zemědělské strany tak poskytl příležitost, aby razantně vystoupili na obranu národních zájmů a ohlásili, že nedotknutelnost tzv. Bierutových dekretů budou bránit až do těch hrdel a statků. Nebudou, nejde to. Než se totiž stačily zhoršit (dosud výtečné) polsko-německé vztahy, došlo k takřka anekdotické události. Wlodzimierz Borodziej, varšavský historik, se podíval do databanky Sejmu a zjistil, že Stoiber tluče na otevřená vrata: antiněmecké dekrety "polského Stalina" už dávno neplatí. Byly beze všeho povyku zrušeny už před rokem 1989, aniž se polský právní řád zhroutil či aspoň otřásl v základech. Varšavská vláda může být ráda, že se nedala Stoiberem a domácími šovinisty strhnout k unáhlené reakci; ušla tak mezinárodní blamáži. Vznikl jí ale jiný problém: historik Borodziej totiž zároveň zjistil, že na rozdíl od legislativy protiněmecké nebyly nikdy zrušeny Bierutovy dekrety znárodňovací, takže ty vlastně dodnes platí v plném rozsahu
</TEXT>
</DOC>
<DOC>
<DOCID>LN-20020628060</DOCID>
<DOCNO>LN-20020628060</DOCNO>
<DATE>06/28/02</DATE>
<TITLE>
Ad LN 26. 6.: S vůdcem odejdou i voliči
</TITLE>
<TEXT>
Původními autory výsledků voleb jsou ti, kteří denně opakovali slova o blbé náladě, o znechucení politikou, o tom, že není vlastně koho volit. Blbé nálady se máme sebeukázněně zbavovat, ne ji vyhlašovat. Nemáme právo být znechuceni politikou své země, jako nemáme právo být znechuceni potížemi ve vlastní rodině. Je lépe si vybrat ze tří demokratických stran než čekat, až bude na výběr zase jen jedna. Hon na Václava Klause je srozumitelný. Vždy byl opravdu nebezpečným člověkem pro komunisty bývalé i dnešní. Nechtěl je zakazovat. Jen jim měnil podmínky v českém mokřadle tak, aby sami vyhynuli. Navždy zesměšnil velké bolševiky tím, že z nich v privatizaci udělal malé kapitalisty. Formuloval cíl: silný občan, slabý stát, síla politické strany daná počtem voličů, a nikoliv politickým vydíráním, vstup do Evropské unie bez ponižování. Politický program Václava Klause jako lakmusový papírek pro všechny další volby. Řekni mi, co o něm soudíš, a já ti řeknu, jaký jsi havlíčkovský občan.
</TEXT>
</DOC>
<DOC>
<DOCID>LN-20020628061</DOCID>
<DOCNO>LN-20020628061</DOCNO>
<DATE>06/28/02</DATE>
<TITLE>
Ad LN 18. 6.: Klaus zůstává ve funkci
</TITLE>
<TEXT>
Dle mého soudu (jako bývalého voliče této strany) nemůže ODS svalovat vinu za volební debakl výhradně na špatně vedenou kampaň. Velkou roli sehrál pan Klaus, jenž svým chováním hluboce podcenil inteligenci průměrného občana. Klaus mobilizoval proti Zemanovi, obdobně jako kdysi Beneš proti Hitlerovi. Až jsem se divil, kolik lidí mu tuto návnadu "spapalo". Jenže po volbách se Klaus s člověkem, proti němuž "mobilizoval", spaktoval. To spoustu lidí doslova šokovalo a patrně to byl počátek sestupu Klausovy důvěryhodnosti. Celá kampaň ODS před těmito volbami byla založena výhradně na jeho osobě a vedl ji on. Leží mimo oblast mého chápání, co se děje v mozku člověka, jenž vymyslí heslo "Češi (změněno na národ) volí mne". Stačí prohlédnout volební inzeráty v LN a zjistíte, že jméno Klaus je nesrovnatelně důležitější než název ODS. Klaus prostě svoji stranu dotlačil až na dno. Stejně povýšeně jako navenek vystupoval i uvnitř ní. S novým osudem, který na naši zemi čeká, nemá Klaus nic společného.
</TEXT>
</DOC>
<DOC>
<DOCID>LN-20020628062</DOCID>
<DOCNO>LN-20020628062</DOCNO>
<DATE>06/28/02</DATE>
<TITLE>
Ad LN 24. 6.: Lůďo, to je naplosto nolmální...
</TITLE>
<TEXT>
Paní Trnková systematicky popírá a zamlčuje zásluhy organizace Drop In - připouští sice, že toto zařízení zachránilo život tisíce lidí, ale ne prý jejich duše a mysl. Tak pardon, ale to už jsme tu měli. Paní Trnková dokazuje, jak je těžké vést s represionisty diskusi, když popírá pravdivost tvrzení Ivana Doudy, že marihuana není škodlivější než alkohol naprosto iracionálním argumentem, že by chtěla vidět kuřačku marihuany za 10 let. Marně jsem čekal, že když pana Doudu nazvete pomateným psychologem, bude mít alespoň jakýsi argument o škodlivosti marihuany. Sdružení Rodiče proti drogám se prý snaží ve společnosti vytvořit atmosféru, která by nedávala prostor k úvahám nad tím, zda marihuanu užívat, či neužívat. Sdružení Rodiče proti drogám se snaží vytvořit kult zla, mladé lidi děsit a pokud to nevyjde, tak je zavřít. Oni totiž vědí lépe, co je pro ostatní dobré neomylní a osvícení Rodiče si přejí čisté a normální děti. Zapomínají ovšem, že mladí každé generace rebelují, s normálem se neztotožňují a chtějí si dopřát romantický pocit výjimečnosti. Z tohoto pohledu se jeví, že "práce" Rodičů proti drogám škodí nejvíce těm, kterým má pomoci.
</TEXT>
</DOC>
<DOC>
<DOCID>LN-20020628063</DOCID>
<DOCNO>LN-20020628063</DOCNO>
<DATE>06/28/02</DATE>
<TITLE>
Ad LN 27. 6.: Byla to intuice
</TITLE>
<TEXT>
Protože se ve své práci i v životě často setkávám se lhostejností k potížím jiných lidí, maskovanou často zdůvodněním "nic nepokazit", vysoce oceňuji aktivní přístup Jakuba Kubíčka. V případě, že se skutečně jednalo o epileptický záchvat, byl ale jeho postup bohužel zcela nesprávný a postižené nepomohl, mohl jí i uškodit. Při záchvatu epilepsie (padoucnice) dochází ke vzniku křečí zprvu napínacích, pak škubavých. Pacient má při nich zaťaté zuby a nedýchá, proto obvykle zmodrá, má pěnu u úst. Jakákoliv snaha o otevření úst a manipulaci v dutině ústní (tzv. "vytahování jazyka") je zcela neúčelná a vede často k poranění zachránce i pacienta. Správný postup je ve fázi křečí postiženého kontrolovat a dbát o to, aby se neporanil o nějaký předmět, nedržet ho násilím (riziko poranění svalů při křečích) po odeznění křečí uložit do stabilizované polohy. Nechci v žádném případě shodit jednání školáka Kubíčka, znovu opakuji, že jeho aktivní přístup a snahu pomoci vysoce oceňuji. Jeho jednání ale ukazuje na špatnou úroveň výuky první pomoci na základní škole a moje zkušenosti ukazují, že bohužel nejen zde.
</TEXT>
</DOC>
<DOC>
<DOCID>LN-20020628064</DOCID>
<DOCNO>LN-20020628064</DOCNO>
<DATE>06/28/02</DATE>
<TITLE>
Ad LN 24. 6.: Mediální rady čekají změny
</TITLE>
<TEXT>
Pan Štern v článku naříká, že ČT nemá peníze. Já ctím zákony a poplatky ČT platím. Kolik je neplatičů (se kterými sympatizuji), to ví jen generální ředitel ČT. Jedno je však jisté - kdybychom my, kteří ČT nesledujeme a nemáme rádi, měli takové možnosti jako rebelanti - kolik "Václaváků" bychom zaplnili? Česká televize prý nemá peníze. Neslyšel jsem ještě, že by se v tomto socialistickém monstru mělo šetřit. Naopak - zdá se, že zaměstnancům zůstalo utajeno, že jejich "práci" sleduje sotva 20 % diváků. Chovají se, jako by byli na trhu sami. Pan Štern vidí problém ve složení rady. Já si myslím, že rada by mohla být složena ze samých géniů - přece nebude ČT učit hospodařit a dělat programy, které by se líbily lidem. O lidech se pan Štern nezmínil.
</TEXT>
</DOC>
<DOC>
<DOCID>LN-20020628065</DOCID>
<DOCNO>LN-20020628065</DOCNO>
<DATE>06/28/02</DATE>
<TITLE>
Letošní volby do parlamentu nebyly o politice jednotlivých stran, ale o jediném: "sundat" V. Klause. Dělo se tak za masivní podpory novinářů, zejména vašich novin. Proto dopadly volby, jak dopadly. Noviny - to jsou nové zprávy, čili noviny. Přeji si, aby mi noviny konečně přinášely ověřené věcné zprávy a úplně se obejdu bez komentářů tzv. nezávislých novinářů a ještě méně bez návodů podle jakých tabulek bych měla volit. Jsem svéprávný člověk a stačí mi pravdivé, věcné informace! Úsudek nechejte, laskavě, na mně a představte si, pokud to nevíte, že takových je nás většina, když nás přestanete masírovat účelovými komentáři.
</TITLE>
<TEXT>
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020628066</DOCID>
<DOCNO>LN-20020628066</DOCNO>
<DATE>06/28/02</DATE>
<TITLE>
V těchto dnech, vážený pane předsedo, máte jistě nezáviděníhodnou roli sestavit vládu, jež nás snad dovede do Evropské unie. Pokuste se, prosím, ještě jednou zamyslet nad navrhovanou nominací na post ministra životního prostředí (kromě Miloše Kužvarta jsou v "záloze" ještě Libor Ambrozek, František Pelc a Petra Buzková všichni tři prošli volbami s imponujícím počtem preferencí). Uvažte prosím ještě jednou toto:
</TITLE>
<HEADING>
Copak je to za ministra?
</HEADING>
<TEXT>
Ministr Kužvart je jediným polistopadovým ministrem, který se pokusil v soukromém dopise - výslovně jako "ministr ŽP" - intervenovat u generálního ředitele ČT za zákaz nepohodlného investigativního pořadu, který kritizoval jeho praktiky a v němž se sám odmítal na kameru vyjadřovat. První paradox: ministr životního prostředí si přeje zákaz jediného ekologického pořadu na obrazovce. Kužvartovi se podařilo během čtyř let znepřátelit si nejen vyznavače trhu bez přívlastků, ale i nevládní ekologické organizace (Duha, Děti země aj.) - a také přírodovědeckou obec, včetně tří přírodovědných ústavů AV ČR. Důkazem jsou nesčetné protesty, polemiky, výzvy k občanské neposlušnosti z úst renomovaných lesovědců (jedna vedla k protestní blokádě za záchranu Trojmezenského pralesa), dále loňský protestní dopis 110 přírodovědců a nejnověji i bronzová medaile v Ropákovi roku. Paradox druhý: ministr životního prostředí je většinou environmentalistů považován za třetího největšího ničitele přírody v zemi. Na rozdíl od svých evropských kolegů se Kužvart nezúčastňuje veřejných debat ani jednání o tradičních tématech resortu (JETE, energetická politika státu). Za rakouskou (německou) stranu jednal ministr životního prostředí, za českou premiér, ministr průmyslu či zahraničí. Pro veřejnost se Kužvart snad aby kompenzoval své prohry v zásadních otázkách (dálnice přes Středohoří) - zviditelňuje jen při bagatelních bitkách se slabými protivníky (lanovkáři, motoroví člunaři). Paradox třetí: veřejnost neví, co si její ministr myslí o zásadních otázkách svého resortu. Ne za Bendy, Skalického, Bursíka, ale za ministra Kužvarta se začalo z nejvíce chráněných zón největšího národního parku v zemi ztrácet dřevo (nejvzácnější v republice). Krade se tu dokonce i pomocí státem dotovaných vrtulníků! Ministr reaguje katastrofálně. Evidentní krádeže, jež prokazuje opakovaně i jeho inspekce (viz červnové šetření na Ptačí slati, předtím na Jezerní či Ztracené slati) dětinsky zapírá, šikanuje ty, kteří na ně upozorňují - namísto aby trestal zloděje či špatné správce veřejného majetku. Ty naopak oceňuje Řády svatého Vintíře. Paradox čtvrtý: ministr vlády, jež má ve štítu boj s korupcí, vykazuje sám znaky korupčního chování.
</TEXT>
<HEADING>
Arogance, nic než arogance
</HEADING>
<TEXT>
Nebezpečnější než arogance vůči domácím oponentům je arogance vzhledem k zahraničí. Nedávno nechal Kužvart napsat urážlivý dopis představitelům IUCN, že jejich kontrolní misi u nás nepotřebujeme, že máme dost kvalitních expertů - a když, tak si budeme vybírat, kdo nás smí, a kdo nesmí kontrolovat. V zahraničí považují Kužvartem spravované instituce za ochranářské "jen na papíře" (WWF, PanParks). Ministr odvolává z významných postů schopnější, mezinárodně uznávané kolegy (viz vyšachování profesora Bedřicha Moldana z postu hlavního vyjednávače MŽP u EU - předtím Kužvart Moldana vyšachoval i ze zakladatelské funkce prezidenta Mezinárodního festivalu Ekofilm v Českém Krumlově). Paradox pátý: ministr vlády, jež chce do EU, dělá všechno pro to, aby nám evropské instituce odcizil. Myslíte opravdu, že tento ministr "ustojí" ofenzivu ODS na svůj resort? Působí sice na její představitele jako rudý hadr na býka, ale zároveň nemá krytá záda (přírodovědci, ekologové, zahraniční prestiž). Kterýkoli z výše zmíněné trojice by byl věrohodnějším reprezentantem resortu než Miloš Kužvart, třetí největší Ropák země.
Nebezpečnější než arogance vůči domácím oponentům je arogance vzhledem k zahraničí. Nedávno nechal Kužvart napsat urážlivý dopis představitelům IUCN, že jejich kontrolní misi u nás nepotřebujeme, že máme dost kvalitních expertů - a když, tak si budeme vybírat, kdo nás smí, a kdo nesmí kontrolovat. V zahraničí považují Kužvartem spravované instituce za ochranářské "jen na papíře" (WWF, PanParks). Ministr odvolává z významných postů schopnější, mezinárodně uznávané kolegy (viz vyšachování profesora Bedřicha Moldana z postu hlavního vyjednávače MŽP u EU - předtím Kužvart Moldana vyšachoval i ze zakladatelské funkce prezidenta Mezinárodního festivalu Ekofilm v Českém Krumlově). Paradox pátý: ministr vlády, jež chce do EU, dělá všechno pro to, aby nám evropské instituce odcizil. Myslíte opravdu, že tento ministr "ustojí" ofenzivu ODS na svůj resort? Působí sice na její představitele jako rudý hadr na býka, ale zároveň nemá krytá záda (přírodovědci, ekologové, zahraniční prestiž). Kterýkoli z výše zmíněné trojice by byl věrohodnějším reprezentantem resortu než Miloš Kužvart, třetí největší Ropák země.
</TEXT>
</DOC>
<DOC>
<DOCID>LN-20020628067</DOCID>
<DOCNO>LN-20020628067</DOCNO>
<DATE>06/28/02</DATE>
<TITLE>
Tři události, které vydláždily cestu k dalšímu oklešťování osobní svobody v USA
</TITLE>
<TEXT>
Před devíti lety FBI ukončila obléhání základny sekty davidiánů ve Waco, jehož výsledkem byla smrt 82 členů sekty. Mezi nimi bylo i 30 žen a 25 dětí, které se provinily pouze tím, že k této náboženské komunitě patřily. Před sedmi lety, v roce druhého výročí masakru ve Waco, zahynulo v Oklahoma City 168 mužů, žen a dětí poté, co ve federální budově Murrah vybuchla bomba. Mnozí se domnívají, že se tak stalo na protest proti událostem ve Waco, za něž nikdy žádný zaměstnanec federální vlády nebyl povolán k odpovědnosti. Timothy McVeigh, odsouzený a popravený za tento pumový útok, během svého procesu až do vynesení rozsudku nemluvil. Potom citoval slova soudce nejvyššího soudu Brandeise: "Naše vláda je mocný a všudypřítomný učitel. Ať chceme nebo ne, svým příkladem učí celý národ." V odpověď na pumový útok v Oklahoma City (který - pokud ho skutečně spáchal osamělý pomatenec vyzbrojený pouze dodávkou a hnojivem vyvolává otázku, proč bylo nutné okamžité přijetí nových zákonů) Kongres před šesti lety přijal zákon proti terorismu a o účinném trestu smrti. Tento "protiteroristický" zákon nejenže dává státnímu zástupci pravomoc použít ozbrojené síly proti civilnímu obyvatelstvu, čímž se zrušila platnost zákona Posse Comitatus Act z roku 1878, který zakazuje nasazení federální armády k policejním účelům proti civilnímu obyvatelstvu. Navíc ale v některých případech pozastavuje platnost habeas corpus, tedy že osobu lze předvést k soudu pouze na základě soudního příkazu, ústředního prvku angloamerického pojetí svobody.
</TEXT>
<HEADING>
Vy nejste vlastenci...!
</HEADING>
<TEXT>
Když tehdejší prezident Clinton zákon podepisoval, napadl jeho kritiky za to, že "nejsou vlastenci". "Není nic vlasteneckého předstírat, že milujete svou zemi, a přitom nenávidíte její vládu." Tento výrok je vrcholně zarážející, protože dříve nebo později nastane okamžik, kdy bude platit pro většinu z nás. Tak začala poslední kapitola smrtelného souboje mezi americkou republikou, jejíž jsem očividně neúspěšný obránce, a americkou globální říší, nepřítelem naší staré dobré republiky. Od vítězství v roce 1945 na konci druhé světové války vedeme "trvalou válku za trvalý mír", jak to označuje historik Charles A. Beard. Občas se zmiňuji o klubu "Náš nepřítel měsíce." Každý měsíc proti nám stojí nový strašlivý nepřítel, na nějž musíme udeřit, než nás zničí. Federace amerických vědců zaznamenala, že od roku 1945 Spojené státy zahájily téměř 200 takových vojenských invazí.
</TEXT>
<HEADING>
Podle koránu Alláh stvořil temno v úterý
</HEADING>
<TEXT>
Jedenáctého září loňského roku, když sebevražední piloti s dopravními letadly narazili do přeplněných amerických budov, jsem se ani nemusel podívat na kalendář a hned jsem věděl, co je za den. Temné úterý vrhlo na Manhattan a na okolí řeky Potomac dlouhý stín. Nepřekvapilo mě ani to, že navzdory zhruba 7 bilionům dolarů, které jsme od roku 1950 utratili na takzvanou "obranu", se útokům nezabránilo. Nyní se zákonodárci chystají mizejícím svobodám zasadit rozhodující úder: protiteroristický zákon z roku 1996 a nedávný vlastenecký zákon USA - ten se po přijetí nadále sepisuje, takže Kongres, který ho přijal, ho celý ani nečetl - který mimo jiné přiznává zvláštní pravomoci k odposlouchávání telefonátů bez soudního příkazu, stejně jako pravomoci k vyhoštění osob se zákonným trvalým pobytem, návštěvníků a oficiálně nezaznamenaných přistěhovalců bez náležitého procesu. I před podpisem protiteroristického zákona tehdejší prezident Clinton vyjádřil své pohrdání listinou práv (v listu USA Today, 1. března 1993): "Nemůžeme se příliš fixovat na naši touhu zachovat práva obyčejných Američanů." A o rok později (19. března 1994) na MTV: "Mnoho lidí říká, že osobní svobody je moc. Když se osobní svoboda zneužívá, je třeba přikročit k jejímu omezení." Sám prezident George W. Bush na schůzi Kongresu nabídl svůj výklad motivů bin Ládina a jeho stoupenců: "Nenávidí to, co se děje tady v tomto sále." Mám podezření, že miliony Američanů u televizí smutně přikývly. "Jejich vůdci jsou samozvanci. Nenávidí naše svobody, naši svobodu vyznání, naši svobodu slova, naši svobodu volit a shromažďovat se..." Vypadá-li motivace teroristů skutečně takto, pak zakoušejí takový úspěch, o kterém se jim ani nesnilo, neboť každým dnem, kdy se rozšiřují "nouzové pravomoci" se naše listina práv stává víc a víc jen cárem papíru. Je-li jednou "nezcizitelné právo" zcizeno, bývá ztraceno navždy. V tomto případě nejsme už ani vzdáleně poslední nadějí Země, ale pouze zpustlým imperiálním státem, jehož občany komandují speciální zásahové jednotky a jehož způsob smrti, nikoli života, se ochotně napodobuje po celém světě.
Jedenáctého září loňského roku, když sebevražední piloti s dopravními letadly narazili do přeplněných amerických budov, jsem se ani nemusel podívat na kalendář a hned jsem věděl, co je za den. Temné úterý vrhlo na Manhattan a na okolí řeky Potomac dlouhý stín. Nepřekvapilo mě ani to, že navzdory zhruba 7 bilionům dolarů, které jsme od roku 1950 utratili na takzvanou "obranu", se útokům nezabránilo. Nyní se zákonodárci chystají mizejícím svobodám zasadit rozhodující úder: protiteroristický zákon z roku 1996 a nedávný vlastenecký zákon USA - ten se po přijetí nadále sepisuje, takže Kongres, který ho přijal, ho celý ani nečetl - který mimo jiné přiznává zvláštní pravomoci k odposlouchávání telefonátů bez soudního příkazu, stejně jako pravomoci k vyhoštění osob se zákonným trvalým pobytem, návštěvníků a oficiálně nezaznamenaných přistěhovalců bez náležitého procesu. I před podpisem protiteroristického zákona tehdejší prezident Clinton vyjádřil své pohrdání listinou práv (v listu USA Today, 1. března 1993): "Nemůžeme se příliš fixovat na naši touhu zachovat práva obyčejných Američanů." A o rok později (19. března 1994) na MTV: "Mnoho lidí říká, že osobní svobody je moc. Když se osobní svoboda zneužívá, je třeba přikročit k jejímu omezení." Sám prezident George W. Bush na schůzi Kongresu nabídl svůj výklad motivů bin Ládina a jeho stoupenců: "Nenávidí to, co se děje tady v tomto sále." Mám podezření, že miliony Američanů u televizí smutně přikývly. "Jejich vůdci jsou samozvanci. Nenávidí naše svobody, naši svobodu vyznání, naši svobodu slova, naši svobodu volit a shromažďovat se..." Vypadá-li motivace teroristů skutečně takto, pak zakoušejí takový úspěch, o kterém se jim ani nesnilo, neboť každým dnem, kdy se rozšiřují "nouzové pravomoci" se naše listina práv stává víc a víc jen cárem papíru. Je-li jednou "nezcizitelné právo" zcizeno, bývá ztraceno navždy. V tomto případě nejsme už ani vzdáleně poslední nadějí Země, ale pouze zpustlým imperiálním státem, jehož občany komandují speciální zásahové jednotky a jehož způsob smrti, nikoli života, se ochotně napodobuje po celém světě.
</TEXT>
</DOC>
<DOC>
<DOCID>LN-20020628068</DOCID>
<DOCNO>LN-20020628068</DOCNO>
<DATE>06/28/02</DATE>
<TITLE>
Americký milionář, který se pokouší obletět svět v balonu, se přiblížil k argentinské Patagonii
</TITLE>
<TEXT>
Na počátku července by měl vzduchoplavec a milovník extrémních sportů Steve Fossett přistát v australském Northamu, odkud 19. června odstartoval.
BUENOS AIRES - Američan Steve Fossett se zase o krok přiblížil k uskutečnění svého snu o sólovém obletu světa v balonu. Včera ráno totiž překonal sněhem pokryté vrcholky And a zamířil nad argentinskou Patagonii, za níž ho čeká pomyslná polovina cesty. O sólový oblet Země se bývalý burzovní makléř pokouší již pošesté. Osmapadesátiletý dobrodruh odstartoval z australského Northamu 19. června a zatím urazil více než 14 tisíc kilometrů. Jakmile doletí nad Falklandské ostrovy, bude mít za sebou polovinu cesty. Překoná však také svůj rekord v nejdelším sólovém letu balonem z roku 2001. Tehdy při svém pátém pokusu obletět Zemi musel kvůli špatnému počasí přistát po dvanácti dnech letu v Brazílii. Ostatně totéž ho málem potkalo ve středu, než doletěl k Andám, poté co se jeho horkovzdušný balon Spirit of Freedom (Duch svobody) dostal do série prudkých propadů a stoupání způsobených vzdušnými proudy. Vzdušná houpačka zmátla autopilota a vychýlila balon ze správného kursu. Fossettovi se ale podařilo vzniklou situaci zvládnout. Pokud se Fossettovi podaří obletět svět v balonu, bude to jeho další splněný sen - již zdolal nejvyšší hory světa, překonal množství rekordů jak v létání, tak v jachtingu, a účastnil se dokonce aljašských závodů psích spřežení Iditarod.
</TEXT>
<HEADING>
Extrémní podmínky
</HEADING>
<TEXT>
"Je čím dál tím víc vzrušený tím, že let může pokračovat a být úspěšný," uvedl pro agenturu Reuters jeden z koordinátorů letu Barry Tobias. "Pokud se v blízké budoucnosti nestane nic mimořádného, už brzy bude nad Atlantikem," dodal. Tam by na Fossetta měly čekat příznivé vzdušné proudy, jež zrychlí jeho let a ponesou ho k Austrálii, odkud na trasu dlouhou 27 tisíc kilometrů odstartoval. "Stále doufáme, že by mohl dokončit let začátkem července, okolo druhého nebo tak nějak," prohlásil Tobias. Celou cestu by tak Fossett zvládl za necelé dva týdny, které ovšem určitě nepatří k nejpohodlnějším v jeho životě. V kabině o šesti metrech čtverečních nemá moc prostoru, dýchá pomocí kyslíkové masky a k jídlu má jen přesně rozdělené dávky potravin.
"Je čím dál tím víc vzrušený tím, že let může pokračovat a být úspěšný," uvedl pro agenturu Reuters jeden z koordinátorů letu Barry Tobias. "Pokud se v blízké budoucnosti nestane nic mimořádného, už brzy bude nad Atlantikem," dodal. Tam by na Fossetta měly čekat příznivé vzdušné proudy, jež zrychlí jeho let a ponesou ho k Austrálii, odkud na trasu dlouhou 27 tisíc kilometrů odstartoval. "Stále doufáme, že by mohl dokončit let začátkem července, okolo druhého nebo tak nějak," prohlásil Tobias. Celou cestu by tak Fossett zvládl za necelé dva týdny, které ovšem určitě nepatří k nejpohodlnějším v jeho životě. V kabině o šesti metrech čtverečních nemá moc prostoru, dýchá pomocí kyslíkové masky a k jídlu má jen přesně rozdělené dávky potravin.
</TEXT>
</DOC>
<DOC>
<DOCID>LN-20020628069</DOCID>
<DOCNO>LN-20020628069</DOCNO>
<DATE>06/28/02</DATE>
<TEXT>
LOS ANGELES - Herečka Calista Flockhartová, známá jako právnička Ally McBealová ze stejnojmenného televizního seriálu, zřejmě vymění soudní síň za poušť. Proslýchá se totiž, že bude hrát po boku svého snoubence Harrisona Forda v dalším, už čtvrtém díle dobrodružného snímku Indiana Jones. Šedesátiletý Ford si prý jako podmínku své účasti pro natáčení stanovil, že roli dostane také sedmatřicetiletá Calista Flockhartová. Režiséru Stevenu Spielbergovi a producentu Georgi Lucasovi se údajně tento nápad líbil. "Přijetí Calisty do party přineslo celému týmu tolik inspirace, že to v několika hodinách oživilo celý příběh," uvedl úspěšný tvůrce. Natáčení čtvrtého dílu Indyho dobrodružství by mělo začít v květnu příštího roku a jeho premiéra prý bude v červenci roku 2004.
</TEXT>
</DOC>
<DOC>
<DOCID>LN-20020628070</DOCID>
<DOCNO>LN-20020628070</DOCNO>
<DATE>06/28/02</DATE>
<TEXT>
Po pravidelném pilném čtení slovenského tisku se člověk nemůže vyhnout podezření, že Slováci trpí komplexem z Čechů a Moravanů. Srovnávací politické komentáře a analýzy vycházejí jednoznačně ve prospěch České republiky. Slováci jsou proti nám pomalí, líní a mnohem uzavřenější. Kují politické pikle a na mezinárodní scéně si neumějí dupnout. Jako by slovenští novináři chtěli říct: Vidíte, neměli jsme se rozdělovat, s Čechy ve společném státě bychom byli dál. Takhle je budeme pořád jen dohánět. Češi na tom ale nejsou o moc líp. Při čtení internetových chatů a novinových diskusí na téma Benešovy dekrety čtenář snadno dojde k přesvědčení, že minimálně tři čtvrtiny národa trpí bolestným komplexem z Němců. Ublíženectví, na druhé straně silácké řeči, a trochu i závist: Jak to, že se ti Němčouři dostali ekonomicky tak daleko, když prohráli válku. Je tohle nějaká spravedlnost? Němci se nám ale nemůžou za tuto malost posmívat, vždyť ani oni nemají čisté svědomí, alespoň co se komplexů týče. Přiznejte se, bratři Germáni, že pořád mlsně pošilháváte po Francii. Po její eleganci a šarmu. Po její básnické bohémě a myšlenkové lehkosti, která vám - při vší úctě ke Goethovi a Nietzschemu - chybí a chybí. Ono se řekne sladká Francie, ale ruku na srdce, nemají i tihleti vysmátí a ležérní Frantíci s pastisem v ruce svoje slabé místo? Malou brňavku, která nepřestává pobolívat? Čeští maloměšťáci a duše antiněmecké se už teď začínají tetelit radostí. Jistě, i ti bezstarostní Francouzi mají svůj komplex. Přerostla jim přes hlavu Amerika. Ten její pekelný cool jazyk vlezl do každých novin a do každého kina, kde kdysi vládla koloniální a zpěvná francouzština. A co teprve odporné hot dogy, hamburgry, které pojídá celý svět, nedotčen skvělou francouzskou kuchyní. Šťastní Američané, obyvatelé světa. Lidé bez komplexů... Ale kdeže. Právě Amerika je přece komplexů plná. Stačí říct jedno slovo - indiáni. Brrr. A dál: historie a evropská vzdělanost bez technologické aplikace je tím, co láká americké profesory. A co teprve komplex z vlastní velikosti a odpovědnosti za svět, který kritická anarchistická mládež připomíná v ulicích velkých měst. Zajděte si na Woodyho Allena a uvidíte, že Američané jsou nejzakomplexovanějším národem světa. Z velkých národů tedy zbývají už jen Číňané a Rusové. Číňani ale rozhodně bez komplexů nebudou. Je jich sice hodně, ale vzrůstem se řadí mezi nejmenší a (mužský) komplex z nedostatku centimetrů je snad nejhorší ze všech. A pak - za humny je Rusko, které drží čínské plány v Asii na uzdě. A je to. Rusové, jen oni mají právo smát se světu a hrdě se bíti v hruď, my, jediní, komplexůprostí. Lenin?! Stalin! Čečensko! Amerika?! Příliš silná emancipovaná Evropa. A do Evropy patří Slovensko, kde novináři trpí zvláštním...
</TEXT>
</DOC>
<DOC>
<DOCID>LN-20020628071</DOCID>
<DOCNO>LN-20020628071</DOCNO>
<DATE>06/28/02</DATE>
<TEXT>
Lubomír. Dnes mají ve všech kalendářích svátek Lubomír a Irenej. Jména Irenej a Ireneus jsou zřejmě řeckého původu, základ mají ve slově eirénaios, což znamená "mírumilovný" - čili Lubomír.
</TEXT>
</DOC>
<DOC>
<DOCID>LN-20020628072</DOCID>
<DOCNO>LN-20020628072</DOCNO>
<DATE>06/28/02</DATE>
<TITLE>
Dlouho očekávané dítě
</TITLE>
<TEXT>
Japonská princezna Aiko, dcera korunního prince Naruhita, roste jako z vody. Malá princezna se narodila 1. prosince loňského roku po osmiletém bezdětném manželství japonského prince s princeznou Masako. Jméno Aiko znamená "ta, která miluje ostatní".
</TEXT>
</DOC>
<DOC>
<DOCID>LN-20020628073</DOCID>
<DOCNO>LN-20020628073</DOCNO>
<DATE>06/28/02</DATE>
<TITLE>
TOKIO - Japonští vědci nabízejí milionu lidí z celého světa šanci, aby se jejich jméno objevilo na povrchu asteroidu. Nabídka je součástí snahy astronomů z japonského institutu pro kosmické vědy ISAS o propagaci jejich vesmírné mise, která se uskuteční na konci tohoto roku. Při ní by měla podle britské BBC japonská raketa vynést do vesmíru sondu Muses-C, která na povrchu asteroidu 1998 SF36 vysadí robotické vozítko. To nabere geologické vzorky a v malém pouzdře je odešle zpět na Zemi. Získaná jména lidí budou vyryta do hliníkové fólie, která bude uložena ve vozítku. Hlavním úkolem celé mise je získat další poznatky o vesmírných tělesech pohybujících se poblíž naší planety. Vědcům se zatím podařilo sesbírat na jejich internetové stránce okolo 170 tisíc jmen.
</TITLE>
<TEXT>
Další informace najdete na adrese www.planetary.or.jp/muses-c/pc/en/
</TEXT>
</DOC>
<DOC>
<DOCID>LN-20020628074</DOCID>
<DOCNO>LN-20020628074</DOCNO>
<DATE>06/28/02</DATE>
<TITLE>
Letní kurs angličtiny lze pořídit za dva tisíce, nebo taky za šedesát tisíc korun
</TITLE>
<TEXT>
Využijte prázdninových dnů, abyste si vylepšili angličtinu, vybízejí desítky, ba stovky jazykových škol a agentur. Přitom není třeba sedět jen v lavicích, učit se lze i v přírodě.
Jazykové znalosti Čechů jsou nedostatečné. Jak ukázal nedávný průzkum Ústavu pro informace ve vzdělávání, stále potřebnější angličtinou mluví jen kolem deseti procent třicátníků, šest procent čtyřicátníků a dvě procenta padesátníků a šedesátníků. Relativně nejlépe jsou na tom mladí lidé do dvaceti let. Mezi nimi je 41 procent těch, kterým angličtina nedělá podle jejich vlastního názoru větší potíže. Mezi 21 a 25 lety je to ale už jen necelých 23 procent. Opravdu dobře anglicky mluví ve skutečnosti jen velmi málo lidí. Jaroslava Delišová, která se na ministerstvu školství zabývá výukou cizích jazyků na školách, současnou situaci v Česku popsala jako jazykovou negramotnost. Podle ní je špatná situace již na základních školách, kde je kolem 70 procent neaprobovaných učitelů jazyků, a také na učilištích. Naopak nejlépe na tom jsou studenti středních a vysokých škol. S jazykovou vybaveností mají problém i úředníci a experti. "Máme odborníky, kteří by měli vyjet na mezinárodní semináře, ale neovládají jazyk, ve kterém by mohli reprezentovat naši zemi," upozornila Delišová.
</TEXT>
<HEADING>
Angličtina mi změnila život
</HEADING>
<TEXT>
Ještě do nedávna jsme se mohli vymlouvat na nedostatek možností. Za minulého režimu se angličtina učila ve školách málo a dostat se do jazykové školy bylo těžké, protože jich bylo málo. Kromě toho chyběla motivace. "Moje maminka se snažila učit mě aspoň doma sama, ale já se tomu jako dítě strašně vzpírala," vzpomíná dnes šestadvacetiletá právnička Barbora. Pamatuju si, že když mi bylo asi deset, poslala mi do školy v přírodě krátký dopis napsaný anglicky. Tehdy jsem nad ním brečela a odepsala mamince, ať už něco takového nikdy nedělá, že se na dopisy z domova hrozně těším a tou angličtinou mi úplně zkazila radost. A začala jsem tu řeč sabotovat ještě víc než předtím." Zlom přišel až na začátku devadesátých let. "Jednou v létě přijeli k sousedům dva mladí Belgičané. A protože sousedi nemluvili vůbec žádnou cizí řečí, poprosili mě, jestli bych jim nepomohla aspoň se základní komunikací. Ve svých čtrnácti jsem najednou pochopila, na co taková znalost angličtiny je. Během dalšího roku jsem se naučila aspoň tolik, že jsem příští prázdniny mohla jet na šest neděl do Ameriky. To změnilo můj život. Pokrok byl značný a já se po návratu do angličtiny pustila na sto procent. Dneska mne živí. Po vysoké škole jsem nastoupila u zahraniční společnosti a vydělávám několikanásobně víc než většina mých spolužáků."
</TEXT>
<HEADING>
V Americe letní vzdělávání letí
</HEADING>
<TEXT>
Barbora si v USA všimla jedné zajímavé skutečnosti: "V Česku se prázdniny považují za čas odpočinku, případně čas brigád. Proto mě velmi překvapilo, když jsem v Americe zjistila, že tam se týdny volna využívají k tomu, aby se člověk něčemu přiučil. Žila jsem tam tři týdny v rodině a oba moji američtí vrstevníci, tehdy středoškoláci, chodili skoro každý den do nějakých kursů, jako například do kursu dramatické výchovy, modelování a španělštiny. I já jsem vlastně byla součástí programu jejich prázdninového rozvoje. Rodiče mne přijali do rodiny nejen proto, abych já poznala americký život a přiučila se anglicky, ale taky aby se jejich děti přiučily něco o evropském způsobu myšlení a chování."
</TEXT>
<HEADING>
Možností učit se přes léto je hodně
</HEADING>
<TEXT>
Učit se v létě právě anglicky začíná být "in" i v Česku. Možností je spousta. Jazykové školy a agentury, jež se v posledních dvanácti letech začaly množit jako houby po dešti, se předhánějí v nabídkách kursů doma i v zahraničí, v městských učebnách i v přírodě. Některé, jako třeba jazyková škola Prague Language Center, doručují letáčky i do schránek bytů. Pražská agentura Studyline nabízí výuku angličtiny v Evropě i v zámoří včetně Austrálie. Na čtyři týdny je ovšem třeba počítat s výdajem minimálně čtyřiceti tisíc korun, do zámoří spíš šedesáti tisíc. Levněji přijdou kursy v Česku. Například brněnská jazyková agentura Amadeus pořádá v létě týdenní intenzivní kursy přímo v Brně. Pětkrát pět hodin přijde na 2350 korun. Pražská Caledonian School nabízí nejméně dvoutýdenní intenzivní konverzační kursy pro všechny úrovně kromě úplných začátečníků v ceně od 4320 Kč.
Už zmíněná Prague Language Center má podstatně nižší cenu. Letní výuku pro začátečníky i pokročilé organizuje v dopoledních i večerních kursech. Za pět dopolední po čtyřech hodinách zaplatí zákazník 1400 Kč. Jazyková škola Dolphin v Šumperku poskytuje týdenní kursy v Jeseníkách, které stojí kolem tří tisíc korun, pro studenty středních a vysokých škol méně. Také jazyková škola Skřivánek, která má své pobočky v krajských městech, organizuje přes léto pobytové kursy na Malé Skále v Českém ráji, a to jak víkendové, tak delší. Víkend přijde na 1500 korun, týden na 4000. U Skřivánka lze ale studovat i v místě poboček, například v Českých Budějovicích přijde týdenní intenzivní kurs na 3000. Lze smluvit také individuální výuku přibližně v ceně 280 korun za hodinu. Některé školy nabízejí spojení atraktivní letní dovolené s výukou angličtiny. Například škola Languages At Work pořádá takové turnusy na Maltě. Letní výuku angličtiny vyhledávají také rodiče pro své děti. Například jazyková škola Lamea, která pořádá čtrnáctidenní jazykové tábory pro děti už od 6 let, má pro letošek už oba turnusy po sto dětech vyprodané, a to přesto, že cena není úplně zanedbatelná, skoro 6000 korun. Jinak však většina agentur a jazykových škol (jejich počet jde do stovek) přihlášky ještě přijímá.
</TEXT>
<HEADING>
Slovíčka nestačí
</HEADING>
<TEXT>
Absolvovat kurs ovšem ještě neznamená naučit se anglicky. O tom, jak zvládnout řeč co nejrychleji, nejsnáz a nejlépe, se dohadují odborníci na celém světě už dlouho. Shodují se hlavně v tom, že je důležité, aby se člověk neučil jen jednotlivá slovíčka, ale i způsob jejich použití, tedy celé věty. Známý jazykový fenomén, filmový teoretik A. M. Brousil vždycky radil studentům, aby se učili nazpaměť nápisy, slogany a u každého filmu či knížky z anglosaského prostředí si zjistili originální název. Učitel jazyků Dominik Lukeš zase varuje před přílišným teoretizováním. "Povědomí o jazyce je důležitější než detailní znalost gramatické terminologie," říká. Zároveň upozorňuje ctižádostivé rodiče, že začínat s tradiční výukou příliš brzy je nesmysl. Cizojazyčná chůva podle něj jazyk vštípí, pokud na ni někdo má. Na kurs je však čas ve dvanácti letech. Dřívější snažení bývá málo efektivní. Přestože se většina odborníků shoduje, že dobře se člověk naučí jazyk poslouchat a vyslovovat jenom v mládí, tedy asi tak do dvaceti let, v zásadě není na učení nikdy pozdě. Starší lidé však už lépe zvládají psanou formu jazyka než mluvenou.
</TEXT>
<HEADING>
Co platí ve světě
</HEADING>
<TEXT>
Také v audiovizuálních kursech pro samouky platí, že většinou vyhovují spíše mladším než starším. Pokud má někdo zájem získat o své znalosti angličtiny doklad, měl by vědět, že takzvaná státnice neboli státní zkouška už není nejvyšší metou těch, kdo se učí cizímu jazyku. Jednou z nejžádanějších zkoušek je americký test TOEFL (Test of English as a Foreign Language). Je nutným předpokladem pro přijetí na většinu amerických univerzit, akceptován je i některými vysokými školami v Austrálii a Velké Británii. Dokladem o znalosti anglického jazyka může být také některá ze zkoušek Cambridge University. Dle stupně pokročilosti je možné skládat buď FCE (First Certificate in English), CAE (Certificate of Advanced English), nebo CPE (Certificate of Proficiency English). Předpokladem přijetí na většinu britských univerzit je CPE. Tato zkouška je mimořádně náročná (obtížnější než americký TOEFL) a pro její úspěšné složení se doporučuje absolvovat i zkoušky předchozí. Ceny těchto zkoušek se pohybují kolem čtyř tisíc korun.
Kolik stojí letní kursy?
Dopolední kurs v Praze, 5 dní po 4 hod 1400 Kč
Intenzivní kurs dvoutýdenní v Praze cca 5000 Kč
Týdenní kurs v Brně (5x5 hodin) 2350 Kč
Týdenní kurs v Českých Budějovicích 3000 Kč
Víkendový kurs výjezdový na Malé Skále 1500 Kč
Pobytový kurs v Jeseníkách týden 2260 - 3290 Kč
Dětský tábor s angličtinou 2 týdny 5300 Kč a výš
Jazykový kurs v Anglii 4 týdny cca 40 000 Kč
Jazykový kurs v USA 4 týdny cca 50 000 Kč
Jazykový kurs v Austrálii 4 týdny cca 60 000 Kč
Individuální kurs cca 280 Kč za hodinu
Internetové adresy, kde se lze dozvědět víc
http://www.eigotown.com informace o dostupných zkouškách z angličtiny
http://www.aj.cz komplexní informace pro zájemce o anglický jazyk a příslušné certifikáty
http://www.fulbright.cz stránky Fulbrightovy komise
http://www.britishcouncil. org/czechrepublic stránky Britské rady
http://www.languagelearn-ing.net nejlepší zahraniční stránky o jazykovém vzdělávání
http://www.suczess.cz databáze jazykových škol v zahraničí
http://www.uceni-online.cz vyhledávač tuzemských jazykových škol a kursů
http://www.sjs.cz
Státní jazyková škola, odkazy na informace o více než třiceti jazycích
</TEXT>
</DOC>
<DOC>
<DOCID>LN-20020628075</DOCID>
<DOCNO>LN-20020628075</DOCNO>
<DATE>06/28/02</DATE>
<TEXT>
Dovolenou, na kterou jsem se strašně těšila, teď trávím společně s manželem Radkem Holubem, synem Toníkem a psem Rózou na chatě ve Skelné Huti v západních Čechách. Je to vesnice, která má jenom pět stálých obyvatel, zbytek tvoří chataři a chalupáři. V Huti sedíme s kamarády na zahradě nebo pod pergolou, povídáme si a popíjíme, prostě letní pohoda. Do toho se ale musím učit i texty na příští sezonu. Ve Viole připravujeme s panem režisérem Horanským Máchův Máj a já se ho musím naučit úplně celý. V srpnu se chystáme někam k moři, ještě ale nevíme kam. Musíme brát ohled na syna Toníka, který je ještě neplavec, a také na psa Rózu.
</TEXT>
</DOC>
<DOC>
<DOCID>LN-20020628076</DOCID>
<DOCNO>LN-20020628076</DOCNO>
<DATE>06/28/02</DATE>
<TITLE>
kam a za kolik
</TITLE>
<TEXT>
Vzdálenost Říma od Prahy: letecky 1 hodina 50 minut, autem 1315 km
Jak se dorozumíte: ve větších městech a letoviscích anglicky nebo německy
Průměrný plat: 1677 eur (cca 51 974 Kč) měsíčně
</TEXT>
<HEADING>
LETOVISKA
</HEADING>
<TEXT>
Nejvíce turistů směřuje na sever Itálie do oblasti benátského zálivu. Názvy zdejších letovisek, jako je Bibione nebo Caorle, zná snad úplně každý. Tato oblast ale nepatří zrovna k těm nejlevnějším. Dobrým tipem je podívat se jen o kousek vedle, do zálivu kolem Janova. Moře je tu nepoměrně čistší a na jeho skalnatém pobřeží leží krásné kamenné vesničky a městečka. Ani jihovýchodní pobřeží v kraji Abruzzo s písečnými plážemi a palmami není k zahození.
</TEXT>
<HEADING>
TURISTIKA
</HEADING>
<TEXT>
Některé cestovní společnosti pořádají organizované výlety po Itálii. Na túry se dá ale dobře jít i bez průvodce, trasy jsou zde dobře značené. V Alpách, Apuánských Alpách v Toskánsku a v severních částech Apenin je navíc hodně horských chat, kde je možné přespat. Zvláště Dolomity mají báječné možnosti pro procházky a výlety. Kupte si mapu s turistickými stezkami, přičemž nejlepší jsou Tabacco. Pozor na velmi proměnlivé letní počasí - teplé oblečení s sebou.
</TEXT>
<HEADING>
PAMÁTKY
</HEADING>
<TEXT>
Itálie je často nazývána živoucím muzeem umění. Užít si uměleckého bohatství se dá naprosto všude, ať už je to Florencie, Benátky, nebo středověká vesnice na kopci v Umbrii. Obdivovatelé architektury by měli navštívit alespoň několik nejvýznamnějších měst, jako jsou Řím, Benátky, Florencie, Milán, Neapol nebo Pisa. Jestliže nemáte dostatek času, vytyčte si předem plán vaší cesty. A jsou tu další možnosti. Na jihu Itálie se nacházejí významné řecké archeologické lokality, jako je chrám v Paestu jižně od Salerna. Blízko Říma leží Pompeje a Herkulaneum, které dávají představu o tom, jak žili starověcí Římané. V Apulii zase můžete putovat po velkolepých románských kostelech, které jsou odkazem Normanů. Na své si přijdou i milovníci umění. Ti nemohou vynechat benátskou Gallerii delľ Accademia, florentský Pallazzo Pitti s díly takových mistrů, jako jsou Raffael, Tizian nebo Rubens, nebo milánský dóm. Jestliže vás všechno to umění unaví, zajděte si na červencové festivaly Estata Romana v Římě nebo na Umbria Jazz v Perugii.
Doporučené trasy
DVA DNY
Návštěva Říma s prohlídkou Fora, Kolosea, chrámu sv. Petra a vatikánských muzeí.
</TEXT>
<HEADING>
TÝDEN
</HEADING>
<TEXT>
Návštěva Říma a Florencie se zajížďkou do Sieny a San Gimignana v Toskánsku. Nebo návštěva Říma a Neapole se zajížďkou do Pompejí, na Vesuv a pobřeží Amalfi.
DVA TÝDNY
Totéž co výše plus Boloňa, Verona, Ravenna a přinejmenším tři dny v Benátkách.
Letecké zájezdy
CK Fischer
Kalábrie/týden/polopenze 15 990 Kč
Autobusové zájezdy
CK Globtour
Adriatická riviéra/týden/bez stravy 10 000 Kč/4 osoby + bus
CK Nemo
Bibione/týden/bez stravy 4680 Kč
Kalábrie/11 dní/polopenze 7990 Kč
CK Čedok
Rimini/10 dní/bez stravy 6100 Kč
San Benedetto/10 dní/bez stravy 6990 Kč
CK Standa Reisen (tel. 24 94 12 44)
Elba/týden 21 660 Kč/4 osoby
CAMPANATOUR
Rosolina Mare/týden od 2990 Kč
Letadlo
ČSA
Praha - Řím* 9490 Kč
Praha - Miláno* 8990 Kč další města* od 8990 Kč
GTS (studenti a mládež do 26 let)
Praha - Benátky* 4700 Kč
Praha - Řím* 5030 Kč
Praha - Miláno* 5030 Kč
Autobus
Bohemia Euroexpress International
Praha - Rimini 3150 Kč
Praha - Řím 4050 Kč
GTS (mládež do 26 let)
Praha - Benátky 2790 Kč
Praha - Florencie 3519 Kč
</TEXT>
<HEADING>
Auto
</HEADING>
<GEOGRAPHY>Praha</GEOGRAPHY>
<TEXT>
Rimini (1078 km): cena benzinu 2500 Kč, poplatky: dálniční 900 Kč, tunely a mosty: 250 Kč cena benzinu (95) 1,07 eur dálniční poplatky kolem 5 eur/100 km
Vlak
Eurodomino do 26 let:
3 dny 80 eur
8 dní 125 eur
Eurodomino nad 26 let
3 dny 106 eur
8 dní 166 eur
* zpáteční jízdenka
</TEXT>
<HEADING>
Ceny potravin
</HEADING>
<TEXT>
chléb 1,96 eura voda 1l 0,51 eura víno 1 l od 0,60 eura káva v baru 0,67 eura zmrzlina 1,29 eura sýry 1 kg 4,50 - 9 eur
Restaurace
levné menu 5 - 6 eur střední menu 4,15 - 25,85 eura
Ubytování
kempy 8,50 eura/osobu hostel 8,50 - 14 eur hotel* 62 eur/dvojlůžko hotel** od 100 eur
</TEXT>
<HEADING>
Rada k nezaplacení
</HEADING>
<TEXT>
Rozhodně se vyplatí sbalit si oblečení do batohu, s kufrem se stanete předmětem zájmu mnoha zlodějů a otrokem nekonečných schodů na nádražích i v malých středověkých městech. Na procházku po městě je lepší si vyjít s ledvinkou u pasu, velice aktivní zloději na motorkách by se jinak mohli těšit z vaší kabelky.
Více informací na internetu
</TEXT>
</DOC>
<DOC>
<DOCID>LN-20020628077</DOCID>
<DOCNO>LN-20020628077</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Jeho Excelence Bernard Pierre, velvyslanec Belgického království v Česku, zítra v podvečer navleče tričko, uchopí legendární elektrickou kytaru Fender Telecaster a vystoupí na pódium pražského Divadla Archa. Rockovým koncertem zakončí svou pražskou misi. Skupina Out Rage (cosi jako "nepřístojnost"), jejímž je Bernard Pierre frontmanem, se zrodila v roce 1997. Na repertoáru má klasické kusy od Beatles, The Who, Toma Waitse či od Rolling Stones, které má Bernard Pierre nejradši: "Nejsem zase tak dobrý kytarista, abych hrál sóla, ale když si můžu vyzkoušet riffy v Brown Sugar nebo Honky Tonk Woman, jsou to pro mě ty nejkrásnější chvíle," říká perfektní češtinou. Skupinu tvoří další belgičtí diplomaté a také dva špičkoví domácí jazzmani Emil Viklický a Laco Tropp.
</TEXT>
</DOC>
<DOC>
<DOCID>LN-20020628078</DOCID>
<DOCNO>LN-20020628078</DOCNO>
<DATE>06/28/02</DATE>
<TITLE>
Na konci školního roku kromě předávání vysvědčení vracejí učitelé dětem také zabavené předměty
</TITLE>
<TEXT>
Mobily a zbraně. Tak vypadají nejčastěji zabavované věci v základních školách. Pro telefony si ale vzápětí musejí dojít rodiče. Zabavování běžných hraček už většina učitelů nepraktikuje.
PRAHA - Vysvědčení není to jediné, co si na konci školního roku mohou děti přinést ze třídy. Mnohým z nich učitelé vydají i zabavené "poklady". Podobná praxe však není už zdaleka tak častá jako dříve. Většina učitelů se podle svých slov spíš snaží s dětmi domluvit. A pokud dojde například k zabavení mobilního telefonu, následuje telefonát rodičům. Ti si pak pro drahou "hračku" dojdou neprodleně.
</TEXT>
<HEADING>
Porno v církevní škole
</HEADING>
<TEXT>
Kuriózní historku se zabavenou věcí má ředitelka církevní Veselé školy v Praze Jana Válková. Přistihla dvě žákyně třetí třídy, jak pod lavicí studují pornografický časopis. Kde choulostivou tiskovinu vzaly, není jasné dodnes. Jedna z nich ji údajně našla u popelnice. Druhá si však "přesně pamatuje", že ji objevila doma na záchodě. A co na to rodiče? "Jedni se upřímně zděsili. Tatínek té druhé ale naopak zavzpomínal na to, jak on jako žák špehoval své učitele a učitelky ve sprchách," vypráví ředitelka. Z loňského roku dodnes zdobí sborovnu zabavená replika šestiranného koltu. "Nikdo se o něj už na konci roku nepřihlásil, takže si s ním hrajeme sami," směje se Válková.
</TEXT>
<HEADING>
Nunčaky, pouta a svlečená Barbie
</HEADING>
<TEXT>
"Důsledně zabavujeme pouze útočné věci, kterými se děti mohou poranit," tvrdí ředitel základní školy na pražském Jarově Stanislav Šebl. Přesto se rozdílení "pokladů" v této škole na konci roku koná. Jde ale hlavně o věci, které děti samy zapomenou různě po škole. "Otevřu zásuvku a schválně vám řeknu, co tam je," nabízí ředitel. Kromě nunčaků se v jeho stole skrývají tři bakelitové kolty, jedna pouta - rovněž z bakelitu, několik angličáků, ledvinka plná karet a svlečená panenka Barbie. "O spoustu věcí ale majitelé zjevně nestojí, některé z nich tu už leží několik let. Až budu jednou školu opouštět, odložím to zřejmě všechno do popelnice," směje se ředitel. V malotřídce ve Žďárci u Skutče se s vysvědčením také zabavené hračky nevydávají. "Řešíme věci hned, nečekáme až na konec roku," tvrdí učitelka Jiřina Janouškovcová. Například zabavené mobilní telefony si vyzvedávají okamžitě rodiče. "Ale naše děti vesměs nemají o hodinách čas ani příležitost k provozování nějakých nepravostí. Ve třídě je jen pár žáků, učitel na všechny vidí a všechny také zaměstná. Velká část vyučování probíhá na podlaze na koberci, využíváme video. Děti prostě nemají kdy se nudit," zakončila učitelka.
"Důsledně zabavujeme pouze útočné věci, kterými se děti mohou poranit," tvrdí ředitel základní školy na pražském Jarově Stanislav Šebl. Přesto se rozdílení "pokladů" v této škole na konci roku koná. Jde ale hlavně o věci, které děti samy zapomenou různě po škole. "Otevřu zásuvku a schválně vám řeknu, co tam je," nabízí ředitel. Kromě nunčaků se v jeho stole skrývají tři bakelitové kolty, jedna pouta - rovněž z bakelitu, několik angličáků, ledvinka plná karet a svlečená panenka Barbie. "O spoustu věcí ale majitelé zjevně nestojí, některé z nich tu už leží několik let. Až budu jednou školu opouštět, odložím to zřejmě všechno do popelnice," směje se ředitel. V malotřídce ve Žďárci u Skutče se s vysvědčením také zabavené hračky nevydávají. "Řešíme věci hned, nečekáme až na konec roku," tvrdí učitelka Jiřina Janouškovcová. Například zabavené mobilní telefony si vyzvedávají okamžitě rodiče. "Ale naše děti vesměs nemají o hodinách čas ani příležitost k provozování nějakých nepravostí. Ve třídě je jen pár žáků, učitel na všechny vidí a všechny také zaměstná. Velká část vyučování probíhá na podlaze na koberci, využíváme video. Děti prostě nemají kdy se nudit," zakončila učitelka.
</TEXT>
</DOC>
<DOC>
<DOCID>LN-20020628079</DOCID>
<DOCNO>LN-20020628079</DOCNO>
<DATE>06/28/02</DATE>
<TITLE>
zdraví
</TITLE>
<TEXT>
Že smích léčí, už dávno všichni víme. Že občasné vyplakání se je zdravé pro duševní i fyzickou rovnováhu, ví málokdo.
</TEXT>
<HEADING>
Radost v pláči
</HEADING>
<TEXT>
Kdo občas nechá volný průběh svým emocím a popláče si, nemusí být nutně změkčilec. Již starověký básník Ovidius věděl, že "v pláči se nachází určitá radost". Přesto si tuto slast mnozí dospělí, zvláště muži, dopřávají jen zřídkakdy. Je to škoda, neboť pár uroněných slziček prospívá tělu i duši. Skutečnost, že ženy pláčou rychleji a častěji než muži, není způsobena jen výchovou. Svou roli tu hrají i hormony. V pubertě se u dívek vyvíjí o 60 procent více hormonu prolaktinu než u chlapců. Tento "samičí" hormon způsobuje, že ženy a dívky mají své chování mnohem více založené na emocích. Tudíž snadněji propukají v pláč. "Pláč má na psychiku člověka katarzní, očistný účinek. Funguje jako takový ventil citů," říká psycholožka Zdenka Košatecká. V nevýhodě jsou podle jejích slov především muži. Ti pláč považují za čistě ženskou zbraň. "Pozitivní, ale ani negativní emoční zážitky bychom v sobě neměli nikdy dusit, izolovat je," vysvětluje doktorka Košatecká. Každý, i špatný zážitek je podle jejích slov potřeba prožít, odžít, "zpracovat".
</TEXT>
<HEADING>
Slzy proti vředům
</HEADING>
<TEXT>
Několik švýcarských farmaceutických firem provedlo loni výzkum, při kterém odborníci zjišťovali, k jakým fyzickým potížím může vést přemáhání potřeby pláče a potlačování slz. Výsledky studie ukázaly, že pokud se lidé se svými emocemi nevyrovnali pláčem, mnohem častěji onemocněli nejen žaludečními vředy, ale také záněty tlustého střeva nebo dokonce poruchami srdeční činnosti. Slzy rovněž obsahují leuzin-enkophalin, který zmírňuje bolesti a posiluje imunitu. Hrají také velkou roli při ochraně oka proti vyschnutí. Oko je slzami také chráněno před infekcí, protože vrstva ze slz obsahuje sterilizační látky.
Několik švýcarských farmaceutických firem provedlo loni výzkum, při kterém odborníci zjišťovali, k jakým fyzickým potížím může vést přemáhání potřeby pláče a potlačování slz. Výsledky studie ukázaly, že pokud se lidé se svými emocemi nevyrovnali pláčem, mnohem častěji onemocněli nejen žaludečními vředy, ale také záněty tlustého střeva nebo dokonce poruchami srdeční činnosti. Slzy rovněž obsahují leuzin-enkophalin, který zmírňuje bolesti a posiluje imunitu. Hrají také velkou roli při ochraně oka proti vyschnutí. Oko je slzami také chráněno před infekcí, protože vrstva ze slz obsahuje sterilizační látky.
</TEXT>
</DOC>
<DOC>
<DOCID>LN-20020628080</DOCID>
<DOCNO>LN-20020628080</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Skálolezci dostali dárek. Mapu, ve které najdou 140 skalních oblastí a navíc umělé lezecké stěny. Ikony jednotlivých lokalit informují, zda jde o malé, střední či velké skály. Jestli jsou pískovcové, či ne. Do nové řady map, kterou před prázdninami připravilo kartografické studio Žaket, patří i nová vodácká mapa Česka. Pro velký zájem však byla okamžitě rozprodána. Připravuje se ale její dotisk. "Chceme pokrýt všechny oblasti zajímavé pro lidi," řekl Martin Matoušek z firmy Žaket. Brzy tak bude možné zakoupit například i pětijazyčnou mapu s památkami UNESCO v ČR. "Připravujeme také mapu cyklisticky zajímavých míst nebo mapu golfových hřišť," informoval o dalších plánech. Dobrým pomocníkem pro zahraniční turisty je skládací plán centra Prahy se stručným návodem jak cestovat po hlavním městě, slovníčkem a dalšími informacemi. Mapa vychází v osmi jazycích.
</TEXT>
</DOC>
<DOC>
<DOCID>LN-20020628081</DOCID>
<DOCNO>LN-20020628081</DOCNO>
<DATE>06/28/02</DATE>
<TITLE>
PRAHA - Nemůžete najít cestovní doklad? Nebo vám vypršela jeho platnost? A již za několik dní vyrážíte na dovolenou? Nezoufejte. Existuje i zrychlené vydávání pasů. Podle zákona se cestovní doklad se strojově čitelnou zónou vydává ve lhůtě 30 dnů. Žádá-li občan o vydání cestovního průkazu v kratší lhůtě, lze mu ho vydat bez strojově čitelné zóny. "Rychlý" pas má však jedno minus: platí pouze jeden rok. Právě kvůli tomu, že neobsahuje strojově čitelnou zónu. "Ve velmi výjimečných případech se podaří vyřídit pas i na počkání," říká Mariana Doležalová z informačního centra městské části Prahy 8. "Samozřejmě, že se zájem o takzvané rychlovky zvyšuje. Občané většinou nechávají vyhotovení pasů na poslední chvíli a následně se dožadují rychlého vyřízení," dodává. "Snažíme se vyhovět co nejvíce žádostem," uvádí jedna z pracovnic oddělení cestovních dokladů městské části Praha 7. Nicméně je třeba počítat průměrně s jedním týdnem. To ale podle ní neznamená, že nelze získat pas do dvaceti čtyř hodin. Záleží především na naléhavosti žádosti a pracovním vytížení úředníků. Na rozdíl od běžného pasu, který je možné vyřídit na jakémkoliv obecním úřadě, lze o rychlý pas zažádat pouze na úřadě v místě trvalého bydliště.
</TITLE>
<TEXT>
Kolik stojí vyřízení cestovního dokladu
zrychlené standardní
Dospělí 600 Kč 200 Kč
Děti 150 Kč 50 Kč
</TEXT>
</DOC>
<DOC>
<DOCID>LN-20020628082</DOCID>
<DOCNO>LN-20020628082</DOCNO>
<DATE>06/28/02</DATE>
<TITLE>
Co se na Češích líbí a nelíbí Američance Natalii Sipula (28)
</TITLE>
<TEXT>
Jako Američanku mě dlouho fascinovalo, že v Praze je skoro všude centrum. Že se město nedělí na obytná předměstí bez obchodů a čtvrti s úřady a obchody, ale je to promíchané. Musím říct, že se mi to líbí. Taky žasnu, co všechno tady lidi dovedou usmažit, od párku po sýr. I to mi ale vlastně chutná. Nelíbí se mi, že v Česku úředníci, ale i lidi ve službách na všechno tak rádi říkají "ne". Když za nimi přijdete s jen trochu nestandardním problémem, vždycky napřed řeknou "to nejde", místo aby se pokusili věc řešit.
</TEXT>
</DOC>
<DOC>
<DOCID>LN-20020628083</DOCID>
<DOCNO>LN-20020628083</DOCNO>
<DATE>06/28/02</DATE>
<TITLE>
Na jednoho tygra ve volné přírodě připadají dva domáčtí mazlíčci chovaní v USA
</TITLE>
<TEXT>
Módní trend v USA vlastnit tygra jako domácího mazlíčka je pro tyto šelmy často pohromou. Mnozí lidé totiž nejsou k jejich chovu dostatečně kompetentní.
DALLAS - Když americký boxer Mike Tyson přemítal o nakládačce, kterou nedávno dostal od svého přemožitele Lennoxe Lewise, mohl být pro něj útěchou jeho mazlíček tygr. Zavtipkoval časopis The Economist. Tyson je jedním z dvanácti tisíc hrdých majitelů tygrů, kteří jsou v USA domácími mazlíčky. Vedle tohoto množství je ještě 510 tygrů chovaných v amerických zoologických zahradách. V divoké přírodě žije podle posledních odhadů pouze 5 - 7 tisíc tygrů na celém světě.
</TEXT>
<HEADING>
Tygr přes internet
</HEADING>
<TEXT>
Jenom v Texasu samém jsou čtyři tisíce tygrů chovaných jako domácí mazlíčci, zatímco v celé Indii se jich ve volné přírodě potuluje mnohem méně. Koupit si tygra jde velmi snadno. Existuje celá řada internetových stránek, na kterých si můžete kočkovitou šelmu hned objednat a zaplatit pomocí kreditní karty. Mládě bengálského tygra stojí kolem jednoho tisíce dolarů. Většinou se jedná o "nadbytečná" mláďata narozená v Zoo nebo o jejich potomky. V jednotlivých státech USA platí různá pravidla pro chov těchto kočkovitých šelem. Právní normy jsou ale těžko vymahatelné a často se v nich dají najít "zadní vrátka". Devatenáct amerických států soukromý chov divokých šelem zakazuje. Zbývající země USA ho povolují s tím, že platí jistá omezení a pravidla určovaná místními úřady.
</TEXT>
<HEADING>
180 kilo masa týdně
</HEADING>
<TEXT>
V praxi je ale velmi těžké uplatnit různé zákazy týkající se tygrů. Jejich majitelé se jich totiž většinou odmítají dobrovolně vzdát. A i když policie nelegálně chované tygry zabaví, neví často, co si by s nimi měla dál počít. Zoologické zahrady je odmítají s tím, že jich mají tak jako tak přebytek, a repatriace tygrů do Asie nepřipadá v úvahu. Nicméně trochu více kontroly by nebylo na škodu. Za posledních deset let bylo napadeno minimálně 16 Američanů právě těmito tygřími mazlíčky. Pět z nich bylo zraněno smrtelně. Většinou to jsou však zvířata, která trpí nejvíce. Mnozí majitelé domácích tygrů jsou často velmi překvapeni, že jejich tygřátko spotřebuje zhruba 180 kilo masa v hodnotě 200 dolarů každý týden. Někdy tygrům lidé odstraňují drápy, aby byly pro ně bezpečnější. Jenom málo amerických zvěrolékařů je dostatečně kvalifikovaných, aby mohli léčit tygry. Vůbec nejhorší ale je, když se někdy může zdát, že někteří tygři byli koupeni hlavně kvůli své kožešině.
V praxi je ale velmi těžké uplatnit různé zákazy týkající se tygrů. Jejich majitelé se jich totiž většinou odmítají dobrovolně vzdát. A i když policie nelegálně chované tygry zabaví, neví často, co si by s nimi měla dál počít. Zoologické zahrady je odmítají s tím, že jich mají tak jako tak přebytek, a repatriace tygrů do Asie nepřipadá v úvahu. Nicméně trochu více kontroly by nebylo na škodu. Za posledních deset let bylo napadeno minimálně 16 Američanů právě těmito tygřími mazlíčky. Pět z nich bylo zraněno smrtelně. Většinou to jsou však zvířata, která trpí nejvíce. Mnozí majitelé domácích tygrů jsou často velmi překvapeni, že jejich tygřátko spotřebuje zhruba 180 kilo masa v hodnotě 200 dolarů každý týden. Někdy tygrům lidé odstraňují drápy, aby byly pro ně bezpečnější. Jenom málo amerických zvěrolékařů je dostatečně kvalifikovaných, aby mohli léčit tygry. Vůbec nejhorší ale je, když se někdy může zdát, že někteří tygři byli koupeni hlavně kvůli své kožešině.
</TEXT>
</DOC>
<DOC>
<DOCID>LN-20020628084</DOCID>
<DOCNO>LN-20020628084</DOCNO>
<DATE>06/28/02</DATE>
<TITLE>
V čínských vesnicích se dá zákaz mít více dětí než jedno obcházet snáz než ve městech.
</TITLE>
<GEOGRAPHY>ŠANGHAJ</GEOGRAPHY>
<TEXT>
Ve více než miliardové Číně je možné mít na základě přísné státní populační politiky jenom jedno dítě. Někdy se však dá najít určité řešení. Informuje o tom agentura AP. Když byla paní Ma těhotná podruhé, tolik se bála, že úředníci pro plánování rodiny z jejich vesnice ji přinutí k potratu, že se rozhodla porodit jinde. Domů se vrátila s narozenou dcerkou a očekávala pokutu, nebo něco horšího. Místo toho ji úředníci na ulici uvítali košíkem plným červeně obarvených vajec. Jedná se o čínskou tradici při narození dítěte. Úředníci mají podle názoru Číňanky, která odmítla sdělit své jméno, pocit, že pokud se porod neodehrál ve vesnici, tak se jich to netýká. "Když odejdete za hranice obce, můžete mít dětí, kolik chcete," tvrdí. Čínská politika jednoho dítěte je široce kritizována v zahraničí kvůli používání drastických opatření, včetně nucených sterilizací a potratů. Ve velkém množství čínských vesnic se však údajně dá tato politika prosazovat jen stěží. Týká se to spíš větších měst, kde se dokonce u některých párů považuje porod pouze jednoho dítěte stále za módní trend. Představitelé čínských komunistických úřadů přiznávají, že rozsáhlé porušování nařízení je jedním z důvodů zpomalení tempa politiky, která začala být uplatňována před dvěma desetiletími. Čínských obyvatel je nyní celkem více než 1,3 miliardy. Podle očekávání by v roce 2050 mělo v Číně žít 1,6 miliardy lidí. "Čína je jako rozjetý náklaďák, nemůžete očekávat, že se najednou zastaví," uvádí mluvčí státní komise pro plánování rodiny Čen Šen-li. "Když lidem řekneme, aby měli jedno dítě, můžeme být rádi, když se zastaví na dvou." Politika předepisuje většině manželských párů jedno dítě, ale některé rodiny ve venkovských oblastech mohou mít dvě a etnické menšiny, včetně Tibeťanů, tři a více dětí. Každý rok se však narodí dva milióny novorozeňat (asi desetina z celkových porodů), které by na svět nepřišly, kdyby byla politika plánovaného rodičovství uplatňována jednotně.
ŠANGHAJ - Ve více než miliardové Číně je možné mít na základě přísné státní populační politiky jenom jedno dítě. Někdy se však dá najít určité řešení. Informuje o tom agentura AP. Když byla paní Ma těhotná podruhé, tolik se bála, že úředníci pro plánování rodiny z jejich vesnice ji přinutí k potratu, že se rozhodla porodit jinde. Domů se vrátila s narozenou dcerkou a očekávala pokutu, nebo něco horšího. Místo toho ji úředníci na ulici uvítali košíkem plným červeně obarvených vajec. Jedná se o čínskou tradici při narození dítěte. Úředníci mají podle názoru Číňanky, která odmítla sdělit své jméno, pocit, že pokud se porod neodehrál ve vesnici, tak se jich to netýká. "Když odejdete za hranice obce, můžete mít dětí, kolik chcete," tvrdí. Čínská politika jednoho dítěte je široce kritizována v zahraničí kvůli používání drastických opatření, včetně nucených sterilizací a potratů. Ve velkém množství čínských vesnic se však údajně dá tato politika prosazovat jen stěží. Týká se to spíš větších měst, kde se dokonce u některých párů považuje porod pouze jednoho dítěte stále za módní trend. Představitelé čínských komunistických úřadů přiznávají, že rozsáhlé porušování nařízení je jedním z důvodů zpomalení tempa politiky, která začala být uplatňována před dvěma desetiletími. Čínských obyvatel je nyní celkem více než 1,3 miliardy. Podle očekávání by v roce 2050 mělo v Číně žít 1,6 miliardy lidí. "Čína je jako rozjetý náklaďák, nemůžete očekávat, že se najednou zastaví," uvádí mluvčí státní komise pro plánování rodiny Čen Šen-li. "Když lidem řekneme, aby měli jedno dítě, můžeme být rádi, když se zastaví na dvou." Politika předepisuje většině manželských párů jedno dítě, ale některé rodiny ve venkovských oblastech mohou mít dvě a etnické menšiny, včetně Tibeťanů, tři a více dětí. Každý rok se však narodí dva milióny novorozeňat (asi desetina z celkových porodů), které by na svět nepřišly, kdyby byla politika plánovaného rodičovství uplatňována jednotně.
</TEXT>
</DOC>
<DOC>
<DOCID>LN-20020628085</DOCID>
<DOCNO>LN-20020628085</DOCNO>
<DATE>06/28/02</DATE>
<GEOGRAPHY>BOSTON</GEOGRAPHY>
<TEXT>
Na mužský mozek působí krása žen jako narkotikum. K tomuto závěru došli vědci harvardské lékařské fakulty. Informuje o tom ČTK. Počítačový tomograf ukázal, že v mozkové kůře mužů vznikají při spatření neobyčejných krasavic takové chemické reakce jako u narkomanů po požití drogy. V průběhu experimentů promítali mužům v několikavteřinových sekvencích fotografie žen. Pomocí tlačítek měli účastníci testů možnost obrázek si zastavit a libovolně souborem listovat. Ukázalo se, že na portréty krasavic se zkoumaní muži dívali v průměru 8,7 sekundy, zatímco obrázky "obyčejných" žen jejich pozornost nezaujaly na více než pět vteřin.
</TEXT>
</DOC>
<DOC>
<DOCID>LN-20020628086</DOCID>
<DOCNO>LN-20020628086</DOCNO>
<DATE>06/28/02</DATE>
<GEOGRAPHY>MOSKVA</GEOGRAPHY>
<TEXT>
Dnes má jen málokdo dobrý vztah k jazyku bývalého Sovětského svazu. Mladí lidé ve Střední Asii prý ruštinu nenávidí, v Bělorusku a Moldavsku vytáhly na protest proti ní do ulic tisíce lidí, vlády postsovětských republik ji odstranily z povinné školní výuky a některé země, jako Lotyšsko, proti ní přijaly diskriminační zákony. Ruský návštěvník uzbeckého nebo moldavského venkova by si mohl dobře pohovořit s někým starším 35 let, ale dvacetiletí by mu nerozuměli. Píše o tom časopis Newsweek. "Jestli dříve mluvilo rusky 90 procent lidí na sovětském území, teď je to méně než polovina," říká Vladimir Neroznjak, moskevský lingvista a poradce ruské vlády v otázkách jazykové politiky. Během desetiletí se prý tento počet ještě sníží.
</TEXT>
</DOC>
<DOC>
<DOCID>LN-20020628087</DOCID>
<DOCNO>LN-20020628087</DOCNO>
<DATE>06/28/02</DATE>
<GEOGRAPHY>LONDÝN</GEOGRAPHY>
<TEXT>
Britce Sarah Skillenové, která v březnu zemřela na rakovinu, se splnilo poslední přání. Její popel byl vystřelen do vzduchu při velkém ohňostroji v jejím rodném Rochesteru, napsal zpravodajský server Ananova. "Poté, co odejdu z tohoto světa, chci být vystřelena v rachejtli a vrátit se na zem v podobě tisíců purpurových hvězd," řekla Sarah před smrtí své nejlepší přítelkyni Kate McEvoyové. "Sarah chtěla, aby její odchod byl provázen zábavou, a tohle by se jí určitě líbilo," prohlásila Kate. Ohňostroji u řeky v Rochesteru v hrabství Kent v den, kdy by se Sarah dožila 35 let, přihlíželo přes 100 přátel a příbuzných zesnulé. Když se poslední raketa rozprskla na tisíce purpurových hvězd, ohňostroj také na obloze vytvořil její jméno.
</TEXT>
</DOC>
<DOC>
<DOCID>LN-20020628088</DOCID>
<DOCNO>LN-20020628088</DOCNO>
<DATE>06/28/02</DATE>
<TITLE>
10 divů Česka
</TITLE>
<TEXT>
Každý pátek se na tomto místě můžete seznámit s jedním místem zapsaným do seznamu uměleckých a kulturních památek UNESCO. Seriál začínáme v Holašovicích, klenotu "selského baroka".
Ve vesnici patnáct kilometrů vzdálené od Českých Budějovic jsme si připadali v horkém červnovém dopoledni jako v pohádce. Rybníček, topoly a kolem dokola návsi dvacet dva venkovských usedlostí. Na první pohled trochu ospalo, ale po poledni se začali objevovat první turisté. Vesnice zapsaná na seznam UNESCO přitahuje pozornost. "Nápad, že by se Holašovice mohly nominovat na seznam kulturního dědictví, vznikl spontánně mezi památkáři," říká PhDr. Pavel Bureš ze Státního ústavu památkové péče v Praze. Holašovice jsou podle jeho slov totiž jedinou historicky zachovalou zděnou obcí v Evropě. "V devadesátém pátém roce se do vesnice nastěhovali studenti, kteří prováděli zaměření jednotlivých staveb, vše se pečlivě dokumentovalo," říká Zdeněk Burger, starosta Holašovic. Zpracování výsledného elaborátu trvalo celé dva roky. "Dokumentace je velice přísná, posuzuje se v Paříži," vysvětluje Burger. V roce 1997 navštívil obec komisař UNESCO. "Procházel se po návsi a zajímal se úplně o všechno," usmívá se Burger. Na Seznam světového kulturního a přírodního dědictví UNESCO byly Holašovice zapsány dne 5. prosince 1998 v japonském Kjótu. "Najednou se k nám začali sjíždět Češi i cizinci a návštěvnost pořád stoupá," říká Bureš. Být "na seznamu" je velmi prestižní záležitost.
</TEXT>
<HEADING>
Pozor na barvy
</HEADING>
<TEXT>
Před několika holašovickými domy jsme objevili krásné a funkční dřevěné pumpy. "Holašovice leží téměř 500 metrů nad mořem. V těchto podmínkách se zemědělství nikdy moc nedařilo, byl to spíš dobytkářský kraj," říká doktor Bureš. Protože dobytek potřeboval vodu, svedli ji z kopce nad obcí do studní. Z dochovaných devíti jich bylo rekonstruováno sedm. "Pumpy se používaly ještě v padesátých letech minulého století. Odborník pan Stašek je rekonstruoval tradiční technologií, kterou se naučil od svého otce," vysvětluje Bureš. Podívali jsme se do vnitřního prostoru jednoho statku a najednou jsme se octli v jiném století. V jedenadvacátém. Otevřenými dveřmi jsme zahlédli dlaždičkovou podlahu a panelákové dveře se skleněnou výplní. "Uvnitř si to mohou lidé zařídit, jak chtějí," upozorňuje pan Burger. Co však nesmí být narušeno, je původní půdorys stavby. "Ještě před pár lety se odstín barvy štítu domu volil podle přání vlastníka," vysvětluje doktor Bureš. Většinou to ale podle jeho slov "nedopadlo dobře", barvy působily příliš umělým dojmem. Původně se používala hlavně bílá, občas s příměsí hlinky nebo přírodních barviv. "Chtěli bychom za čas barvy podle studie sjednotit," říká Bureš. Usedlosti jsou na první pohled v dokonalém stavu. Každý, kdo někdy venkovské stavení opravoval, ví, jak drahé rekonstrukce mohou být. Dostávají místní na restaurování objektu dotace? "Z velké části ano. Ale určitou část musí zaplatit majitel - to je dáno zákonem. Většinou se podílí asi padesáti procenty, pokud je ovšem majitel sociálně slabý, starý, tak příspěvek může dosáhnout i sta procent," odpovídá doktor Bureš. Jakékoli opravy či rekonstrukce samozřejmě podléhají přísnému dohledu.
</TEXT>
<HEADING>
Nejstarší jsou špýchary
</HEADING>
<TEXT>
Holašovičtí hospodáři bydleli v hlavních budovách statků. Z předsíně se šlo rovnou i do chléva. Naproti hlavní budově stál obvykle "výměnek" pro rodiče hospodáře. Na něj pak navazovaly další hospodářské budovy. Proti zahradě uzavírala dvůr stodola. U větších statků dodnes stojí ve dvoře mezi obytnými budovami "špýchar". Ty se stavěly z kamene. "Byly to nejstarší části statků, vypadaly spíš jako tvrze," říká doktor Bureš. Ve špýcharech se uchovávalo obilí a někdy také truhlice s rodinnými cennostmi. V Holašovicích jsou dva špýchary, které jsou zdobeny sgrafity. Jejich původ je tedy možné datovat již do šestnáctého století. První písemná známka o Holašovicích se objevuje v roce 1292 v listině krále Václava II., který vesnici spolu s dalšími věnoval cisterciáckému klášteru ve Vyšším Brodě. Původní obyvatelstvo bylo české. Po velké epidemii moru v letech 1521 až 1525 zůstaly v Holašovicích naživu údajně pouze dva lidé. Ve snaze co nejrychleji obnovit ochromené hospodářství dosídlili cisterciáci vylidněné vesnice svými poddanými z Rakouska a Německa. "To vysvětluje vznik německého ostrůvku uprostřed českého etnika," říká doktor Bureš. Do roku 1530 již bylo osídleno 17 statků. Situace se příliš neměnila až do roku 1827, kdy měly Holašovice 25 popisných čísel. K rozšíření obce dochází až v období první republiky a po druhé světové válce. "Po roce 1945 byli němečtí obyvatelé vysídleni," říká Bureš. Do vesnice přišli především lidé z blízkého okolí. Nová výstavba se naštěstí historickému jádru vyhnula. Takže dnes můžeme obdivovat perlu českého historického baroka.
Informace o obci Holašovice najdete na www.holasovice.cz
</TEXT>
</DOC>
<DOC>
<DOCID>LN-20020628089</DOCID>
<DOCNO>LN-20020628089</DOCNO>
<DATE>06/28/02</DATE>
<TITLE>
největší teroristické útoky
</TITLE>
<TEXT>
Olympiáda v Atlantě byla od začátku připravována jako velkolepé divadlo. Účast více než 10 000 atletů ze 197 zemí ji okamžitě zařadila na první místo žebříčku novodobých olympiád. Olympijský stadion pro 83 tisíc diváků stál 232 milionů dolarů.
Grandiózní byla i bezpečnostní opatření, na kterých se podílelo 14 tisíc lidí ve službách policie, FBI a dalších bezpečnostních složek. Ministerstvo obrany USA na jejich činnost uvolnilo 50 milionů dolarů. "Jsem si jist, že Atlanta bude nejbezpečnějším místem na zemi," prohlásil ředitel bezpečnostní sekce organizačního výboru olympijských her Bill Rathbun. Už několik týdnů před začátkem her začala fungovat síť agentů vybavených nejmodernější technikou, která dokázala zaregistrovat doslova, "kde se co šustne". Když dva muži 150 kilometrů od města vyráběli cvičné výbušniny pro soukromé účely, zadrželi je agenti FBI dříve, než je stačili odpálit. Vše vypadalo jako dokonale fungující stroj až do soboty 27. července 1996. "V olympijském parku je bomba. Vybuchne za třicet minut," oznámil telefonicky anonym pár minut před půlnocí. Policie začala telefonát prověřovat. Mezitím v parku bomba skutečně vybuchla. Nikoli třicet minut po telefonátu, ale pouhých osmnáct. Shodou okolností ji těsně předtím objevil v zeleném vaku poblíž hudebního pódia pracovník bezpečnostní služby Robet Jewell. Okamžitě začal organizovat evakuaci prostranství. Nebylo to snadné, protože bylo plné posluchačů rockového koncertu. V tom bomba explodovala. Zabila čtyřicetiletou ženu. Kameraman turecké televize podlehl infarktu. Zraněno bylo 112 lidí, naštěstí většinou lehce. Atentát vyvolal okamžitou reakci - celá síť agentů FBI a policie byla mobilizována. Na základě svědeckých výpovědí, amatérských snímků a fotografií z místa sestavila policie umělý portrét, tzv. identikit možného pachatele. Přispěl k tomu i nálezce bomby Robert Jewell, který byl oslavován jako hrdina. Tvrdil, že v místě viděl muže bílé pleti, který hovořil americkou angličtinou bez přízvuku. Během prvního dne po atentátu telefonovalo na zvláštní linku více než 600 lidí, kteří chtěli pomoci dopadnout pachatele. Jejich svědectví ale nevedla k jednoznačnému závěru.
</TEXT>
<HEADING>
Z hrdiny nejhorším padouchem
</HEADING>
<TEXT>
FBI znovu předvedla k výslechu Roberta Jewella. Místní tisk začal spekulovat, zda bombu nenastražil on sám. Toho se okamžitě chytla i velká média. Rozběhl se neuvěřitelný kolotoč: z hrdiny, který objevil bombu a zachraňoval ohrožené lidi, se stal psychopatický zločinec. "Neudělal jsem to, nemám s tím nic společného," opakoval Jewell novinářům. Ti však potřebovali veřejnosti rychle předhodit pachatele. Agenti FBI provedli v předměstském Jewellově bytě prohlídku. Přestože nic podezřelého nenašli, sdělovací prostředky začaly líčit Jewella jako frustrovaného mladého muže, který chtěl na sebe hrůzným činem upozornit. Televize ho vykreslila jako všehoschopného psychopata. V atmosféře všeobecné štvanice nikoho nezajímalo, že FBI žádné důkazy o jeho vině neobjevila. Tři měsíce žil člen bezpečnostní služby ve stresu, pronásledován novináři, vyslýchán FBI a vystaven nenávistným útokům veřejnosti. Teprve v říjnu 1996 odvolala FBI všechna podezření vůči jeho osobě. Byla to od začátku falešná stopa. Jewella vyšetřování silně poznamenalo. Do dneška se straní lidí, například nakupovat chodí až večer. Slabou náplastí mu bylo odškodnění půl milionu dolarů, které dostal od jedné z televizních společností. "Mám pocit, že budu pro ostatní do konce života jenom atentátník," řekl Jewell, který nastoupil jako policista v Jeffersonu asi 50 kilometrů od Atlanty. Jedinou novou stopou byl objev části otisku prstu na telefonním sluchátku v budce, ze které anonym varoval před výbuchem. Nebylo ovšem zcela jisté, zda jde skutečně o otisk pachatele. Federální úřad pro vyšetřování vypsal dokonce odměnu půl milionu dolarů za důkazy, které by vedly k odhalení teroristy. Hned první den po vyhlášení odměny zatelefonovalo na speciální linku přes 1000 lidí. Policisté nestačili zvedat telefony, ale žádné nové informace se neobjevily. Vyšetřování se ocitlo ve slepé uličce.
</TEXT>
<HEADING>
Atentátník znovu útočí
</HEADING>
<TEXT>
Ráno 16. ledna 1997 otřásly Atlantou dva výbuchy. První bomba byla umístěna v zadním traktu kliniky pro plánované rodičovství - zdravotního zařízení, kde se prováděly mimo jiné i potraty. Druhá bomba explodovala krátce po prvním výbuchu na parkovišti před klinikou. První výbuch nikoho nezranil, pouze vážně poškodil kliniku a okna okolních budov. Druhá bomba byla zjevně nastražena tak, aby zasáhla policisty, záchranáře a hasiče, kteří se sjeli k místu útoku. Hřebíky nacpaný šrapnel zranil šest lidí. Mezi nimi i kameramana jedné americké televizní stanice, který přispěchal na místo natočit reportáž. FBI pověřila vyšetřováním své nejlepší lidi. Uskutečnila přes tisíc výslechů svědků, shromáždila stovky popisů lidí, kteří se v inkriminovanou dobu pohybovali v okolí kliniky, začala prověřovat organizace, které protestují proti potratům, ale v objasnění případu nepokročila. Koncem února zaútočil atentátník znovu. V noci ze soboty na neděli vybuchla bomba v nočním klubu, kde se scházeli homosexuálové a lesbičky. Zranění utrpělo pět lidí. Policie, poučena výbuchem na klinice, okamžitě klub vyklidila a začala hledat druhou bombu. Skutečně tam byla. Policisté ji zlikvidovali řízeným výbuchem. Neznámý terorista chtěl opět zasáhnout záchranáře a policisty, kteří přijeli na pomoc po prvním výbuchu. Vyšetřovatelé se začali přiklánět k verzi, že jsou to činy jednotlivce, nikoli nějakých militantních skupin, které jsou proti potratům nebo homosexuálům. "Jde o sériového, vyšinutého vraha, který je ale zároveň velmi chytrý," prohlásil starosta Atlanty Bill Campbel. FBI zveřejnila portréty devíti lidí, které vytipovala podle získaných amatérských snímku a kteří by mohli mít něco společného s výbuchy. Vyřadila osm z nich. Zbyl jen jeden - Eric Rudolph, narozený v roce 1966 v Merritt Islandu na Floridě. Stal se nejhledanějším mužem Ameriky. Eric Rudolph se však doslova propadl do země. V roce 1998 zachytila FBI informaci, že se pohybuje v přírodním lesním parku na západě Severní Karolíny. Oblast pročesávalo přes 200 agentů se cvičenými psy. Zjistili, že Rudolph ukradl svému známému z dřívějška malý nákladní automobil s nákupem potravin. Později ho nechal na opuštěném místě s penězi za potraviny a lístkem, komu vůz patří. Agenti objevili také několik lesních tábořišť, kde hledaný muž přespal. Dokazoval to i otisk jeho prstu nalezený na jednom z nich. Pak ale všechny stopy zmizely. Oblasti, ve které se ztratil, přezdívají místní lidé bermudský trojúhelník. Indiáni ji nazývali Nantahala - země poledního slunce - je v ní plno jeskyní, propastí, vysokých hor a odlehlých údolí. V listopadu 1998 nad ní ztroskotalo letadlo s otcem jednoho z agentů FBI, kteří lesy pročesávali. Havarovaný stroj ani jeho cestující se nikdy nenašli. Eric Robert Rudolph je na seznamu nejhledanějších osob FBI do dneška. Je ozbrojený a extrémně nebezpečný, uvádí se na webové stránce úřadu. Za informace vedoucí k jeho dopadení je Federální úřad pro vyšetřování ochoten vyplatit jeden milion dolarů.
Ráno 16. ledna 1997 otřásly Atlantou dva výbuchy. První bomba byla umístěna v zadním traktu kliniky pro plánované rodičovství - zdravotního zařízení, kde se prováděly mimo jiné i potraty. Druhá bomba explodovala krátce po prvním výbuchu na parkovišti před klinikou. První výbuch nikoho nezranil, pouze vážně poškodil kliniku a okna okolních budov. Druhá bomba byla zjevně nastražena tak, aby zasáhla policisty, záchranáře a hasiče, kteří se sjeli k místu útoku. Hřebíky nacpaný šrapnel zranil šest lidí. Mezi nimi i kameramana jedné americké televizní stanice, který přispěchal na místo natočit reportáž. FBI pověřila vyšetřováním své nejlepší lidi. Uskutečnila přes tisíc výslechů svědků, shromáždila stovky popisů lidí, kteří se v inkriminovanou dobu pohybovali v okolí kliniky, začala prověřovat organizace, které protestují proti potratům, ale v objasnění případu nepokročila. Koncem února zaútočil atentátník znovu. V noci ze soboty na neděli vybuchla bomba v nočním klubu, kde se scházeli homosexuálové a lesbičky. Zranění utrpělo pět lidí. Policie, poučena výbuchem na klinice, okamžitě klub vyklidila a začala hledat druhou bombu. Skutečně tam byla. Policisté ji zlikvidovali řízeným výbuchem. Neznámý terorista chtěl opět zasáhnout záchranáře a policisty, kteří přijeli na pomoc po prvním výbuchu. Vyšetřovatelé se začali přiklánět k verzi, že jsou to činy jednotlivce, nikoli nějakých militantních skupin, které jsou proti potratům nebo homosexuálům. "Jde o sériového, vyšinutého vraha, který je ale zároveň velmi chytrý," prohlásil starosta Atlanty Bill Campbel. FBI zveřejnila portréty devíti lidí, které vytipovala podle získaných amatérských snímku a kteří by mohli mít něco společného s výbuchy. Vyřadila osm z nich. Zbyl jen jeden - Eric Rudolph, narozený v roce 1966 v Merritt Islandu na Floridě. Stal se nejhledanějším mužem Ameriky. Eric Rudolph se však doslova propadl do země. V roce 1998 zachytila FBI informaci, že se pohybuje v přírodním lesním parku na západě Severní Karolíny. Oblast pročesávalo přes 200 agentů se cvičenými psy. Zjistili, že Rudolph ukradl svému známému z dřívějška malý nákladní automobil s nákupem potravin. Později ho nechal na opuštěném místě s penězi za potraviny a lístkem, komu vůz patří. Agenti objevili také několik lesních tábořišť, kde hledaný muž přespal. Dokazoval to i otisk jeho prstu nalezený na jednom z nich. Pak ale všechny stopy zmizely. Oblasti, ve které se ztratil, přezdívají místní lidé bermudský trojúhelník. Indiáni ji nazývali Nantahala - země poledního slunce - je v ní plno jeskyní, propastí, vysokých hor a odlehlých údolí. V listopadu 1998 nad ní ztroskotalo letadlo s otcem jednoho z agentů FBI, kteří lesy pročesávali. Havarovaný stroj ani jeho cestující se nikdy nenašli. Eric Robert Rudolph je na seznamu nejhledanějších osob FBI do dneška. Je ozbrojený a extrémně nebezpečný, uvádí se na webové stránce úřadu. Za informace vedoucí k jeho dopadení je Federální úřad pro vyšetřování ochoten vyplatit jeden milion dolarů.
</TEXT>
</DOC>
<DOC>
<DOCID>LN-20020628090</DOCID>
<DOCNO>LN-20020628090</DOCNO>
<DATE>06/28/02</DATE>
<TITLE>
KDO BYL KDO V 90. LETECH: Jan Kalvoda - z oblíbeného ministra úspěšným advokátem
</TITLE>
<TEXT>
Bez dýmky byl vidět jen málokdy, mluvil jako kniha a byl miláčkem žen. V prosinci 1996 však Jan Kalvoda (48) z politiky odešel. Důvod byl prostý: několik let neoprávněně používal titul JUDr. Dnes má advokátní kancelář v Praze na Břevnově.
Odchod Jana Kalvody z politických funkcí před Vánocemi v roce 1996 byl šokem. Na jednání vlády se přiznal k tomu, že neoprávněně používá titul JUDr., a oznámil, že končí. Vzápětí se přesunul se do Poslanecké sněmovny, kde složil svůj mandát. Všechny překvapil, mimo jiné i proto, že stejný titul jako on neoprávněně používalo i několik dalších členů parlamentu. Aféře se poté začalo říkat "JUDrgate". "Nelituji toho, že jsem odstoupil. Bylo to mé osobní rozhodnutí. Myslel jsem, že tehdy nastal čas, kdy politici budou odstupovat, pokud se ukáže, že jednou lhali. Také jsem se domníval, že je čas na změnu tváří," uvedl před časem. V české politice byl ojedinělý svou velmi spisovnou mluvou. Často používal až nesrozumitelné věty a konstrukce. Působil dojmem gentlemana, díky čemuž si získával nemalou přízeň voliček. Jan Kalvoda vystudoval Právnickou fakultu Univerzity Karlovy v roce 1978. Poté nastoupil jako koncipient v advokátní poradně v Rokycanech. V roce 1983 se stal členem Krajského sdružení advokátů v Plzni a dál působil v poradně v Rokycanech. Lidé, kteří si ho z té doby pamatují, o něm hovoří jako o chytrém, i když ne příliš pracovitém právníkovi. Párkrát obhajoval disidenty, ale nikdy se tím nechlubil, říkal jen, že dostal případ někoho, koho pochybně vyhodili z práce a podobně. V mládí se údajně věnoval kulturistice a poté, když nebyl spokojen se svou váhou, i běhání. Politikou se Jan Kalvoda začal zabývat hned po listopadu 1989, kdy se stal jedním z organizátorů Občanského fóra v Rokycanech, kde tehdy působil. V únoru 1990 byl kooptován za Občanské fórum na post poslance České národní rady. V prvních svobodných volbách v červnu téhož roku byl poslancem zvolen a pracoval v ústavně-právním výboru. O rok později se stal členem Občanské demokratické aliance, za kterou jako její předseda a volební lídr kandidoval ve volbách v roce 1992. Po nich usedl do křesla místopředsedy vlády ČR a zároveň byl pověřen vedením Úřadu pro legislativu a veřejnou správu. Tento úřad však vykazoval jen nepatrné úspěchy. Po volbách v roce 1996 se ODA stala opět stranou vládní koalice a Kalvodovi opět připadlo křeslo místopředsedy vlády. Tentokrát však i post ministra spravedlnosti. Poté, co se vzdal všech svých ústavních funkcí, opustil Kalvoda i vedení své strany. V roce 1997 ještě zastával post předsedy pražské oblastní organizace Občanské demokratické aliance, poté se však zcela stáhl. Zřejmě už tehdy začal pád ODA, který se završil letošními volbami. O skutečných důvodech odchodu Jana Kalvody z politiky se objevovala i celá řada spekulací, včetně zapletení do zločinných afér. "Nic takového na pozadí mého jednání není," odmítal důrazně tyto spekulace. "Mohl jsem svou nedbalost ve vztahu k rigorózním zkouškám vysvětlovat vytížeností posledních let a dojít k tomu, že situace je banální. Jenže když se taková věc stane kritériem věrohodnosti politiky, tak se situace mění. Bylo mou povinností jednat tak, jak jsem jednal, bylo to jediné správné rozhodnutí," uvedl po svém odstoupení Kalvoda. Dodával, že neměl žádné puzení politiku opustit. "Patřím k těm, kdo do politiky vstupovali bez vidiny nějakých funkcí, bez plánů své kariéry," říkal o svých začátcích po skončení kariéry. "Na přelomu osmdesátých a devadesátých let jsem si ovšem ve všeobecné euforii - a neplatí to patrně jen pro mne - neuvědomoval jednu věc: že pozitivní motivaci, vyplývající z možnosti konečně něco pro svou i budoucí generaci zásadně změnit, musí doprovázet pocit odpovědnosti." Po svém odchodu z vysoké politiky se Kalvoda vrátil k původní profesi. Založil si advokátní praxi v Praze, která nejprve sídlila ve vile Portheimka. Později Kalvoda přesídlil na Břevnov, kde má kancelář dodnes. O klientele se nezmiňuje, podobně jako ostatní advokáti to zdůvodňuje povinností mlčenlivosti. Je však známo, že zastupoval například firmu Scholz Stahlzentrum, vlastníka kladenské Poldovky, před vyhlášením konkurzu. Objevil se však i jako právní zástupce Jaroslava Hutky v jeho sporu s exministrem Karlem Dybou. Na veřejnosti se Jan Kalvoda od svého odchodu z vysoké politiky v roce 1997 prakticky neobjevuje. Neudělal výjimku ani poté, co na konci loňského roku uhradil část dluhu ODA. O dluhu říká, že ze strany lidí z KDU-ČSL to byla pouhá záminka pro rozbití Čtyřkoalice. Tím, že aspoň část zaplatí, jim chtěl toto rozbití znesnadnit. Byl také jedním z podílníků televize Galaxie, později TV3. Svůj podíl prodal. O návratu do politiky Kalvoda neuvažuje, dění v zemi jen občas glosuje. Před senátními volbami se pravidelně objevují úvahy o jeho případné kandidatuře.
</TEXT>
</DOC>
<DOC>
<DOCID>LN-20020628091</DOCID>
<DOCNO>LN-20020628091</DOCNO>
<DATE>06/28/02</DATE>
<TITLE>
Úlet
</TITLE>
<TEXT>
Prázdniny. Brigády. Dálky. Alergie. Letní čas. Letní obloha. Letní příloha. To jsou asociace, které mi naskakují, myslím-li na léto. Což není zas tak často. Teď jsem ale přemýšlel, čím bych vám na tomto místě pátek co pátek zpříjemňoval období, novinářsky zasvěcené především znojemské oblasti. A dostal jsem se k tomuto: v létě se každý člověk snaží plnit svá celoroční přání. Většinou odjezdem za hranice a dosažením nulové či (při potápění) dokonce záporné nadmořské výšky. Představa pustého ostrova s palmami, pláží s bílým pískem a černou mulatkou, je pro nás totožná s představou ráje. Alespoň já ji tak vnímám. (Uznávám, že to možná není přesný biblický výklad.) A právě tady nás civilizace nachytala. My už to bez ní neumíme! V ráji bychom nedokázali ani přežít, natož si ho užít. Alespoň já určitě ne. Jsem kluk z města, který je zvyklý na množství předmětů. Stávají se předměty denní potřeby součástí mé osobnosti? Nejsem už závislý na civilizaci jako takové? Každý pátek se vám přiznám k další věci, kterou jsem si oblíbil, až jsem na ni získal návyk. Můžete namítat, že vás závislost kohokoliv na čemkoli nezajímá a její veřejná léčba teprve ne. Co je ale lepší: psát reportáže ze Znojma, nebo si virtuálně balit na cestu do imaginárního ráje?
</TEXT>
</DOC>
<DOC>
<DOCID>LN-20020628092</DOCID>
<DOCNO>LN-20020628092</DOCNO>
<DATE>06/28/02</DATE>
<TITLE>
Co takhle se zvednout od "stroje" a na chvíli změnit životní styl? Jen jestli to ještě půjde - zvednout se.
</TITLE>
<TEXT>
"Stačil jeden vláčný pohyb, natáhnutí po myši a slečna už se nenarovnala," vypráví Jana Eppingerová, odborná fyzioterapeutka, jak se stane někdo jejím klientem. Slečna není jediná, problémy "od počítače" má každý třetí, kdo její rehabilitaci navštíví. Než nastane akutní stav - bolestivá blokáda, málokdo si uvědomí, co se s jeho tělem děje. "U některých lidí dlouho nic skutečně nebolí. Postupně si zvykají na to, že se pořádně nepředkloní, neotočí hlavu dozadu, když couvají s autem. Nevšímají si toho, že jejich pohyblivost je menší a že jsou mírně nestabilní," vysvětluje Eppingerová.
</TEXT>
<HEADING>
Au, to bolí
</HEADING>
<TEXT>
Svalová nerovnováha se kromě omezené pohyblivosti a zatvrdlých svalů, které na dotek bolejí, projevuje i ztrátou stability. Člověk snáze zakopne, zvrtne se mu noha. Toto jsou první signály toho, že něco není v pořádku. Další jednoduchý způsob, jak zjistit, jak na tom jste, je nechat si od někoho promačkat předloktí nebo svaly z obou stran ramen. Většinou to není příjemné a je to začátek dalších možných problémů. "Svaly pracují v řetězci. Ochabne vám sval v horní části těla a začnou vás třeba bolet kolena," říká Eppingerová. A nejde jenom o tělo. V šíji je také centrum pro okohybné svaly, doplňuje Vladimír Holoubek, ortopéd a rehabilitační lékař brněnského Columna centra. Ztuhlost krku tak může provázet i ochabnutí zraku. A aby člověk "ztuhl", není potřeba se ani hrbit. "U počítače se dlouhodobě soustředíte na jednu věc. Když se k tomu přidá stres, vaše svaly jsou v neustálém napětí. Pokud navíc ještě špatně sedíte, tak dochází k dalšímu přetěžování," vzkazuje Holoubek. Doporučuje monitor ve výši očí, posed na kraji židle, tak aby kolena směřovala spíš dolů než přímo před sebe. Dobré jsou také nafukovací židle nebo balony, kde je při sezení nutné balancovat, a procvičovat tak svaly. Při psaní na klávesnici by měly být ruce položené na nechladivé podložce. "Vzhledem k velkému soustředění také doporučuji se každé dvě hodiny zvednout, odreagovat se a protáhnout se," uzavírá svá doporučení Holoubek.
</TEXT>
<HEADING>
Na kafe a cigaretu
</HEADING>
<TEXT>
Jak to vypadá ve skutečnosti? Mezi dvěma desítkami dotázaných se nenašel nikdo, kdo by předcházel možným komplikacím z dlouhodobé práce na počítači. Procházky a pauzy praktikují nanejvýš tak pro kafe nebo na cigaretu. "Všude je hodně práce, lidé jsou ve stresu, nemají čas se zajímat o to, jak sedí nebo jestli je něco nebolí. Pak najednou zjistí, já se nemůžu hýbat," říká Eppingerová. "Cvičení v kanceláři?" smála se Hanka, jedna z oslovených, "na to není čas," potvrzuje. Hanka pracuje v direct marketingové agentuře a zatímco během školy trávila u počítače několik hodin týdně, teď je to celý den, celý pracovní týden. "Bolí mě oči z toho, jak se mi monitor mírně vlní. A taky záda. A nohy," postupně si vybavuje, co ji trápí. S kolegyněmi v práci se domluvily a koupily si alespoň nafukovací velké balony místo židlí. Nebylo jich ale dost, tak je za nějakou dobu přestalo bavit se o ně střídat. Obrátit se na zaměstnavatele podle ní nemá vůbec smysl. Vysmáli by se jí. Doktoru Holoubkovi to tak absurdní nepřipadá, vzpomněl si na pár firem, které se alespoň zajímaly, jak kanceláře co nejzdravěji vybavit. Předchází se tak podle něj zbytečným zdravotním komplikacím, spojeným s pracovní neschopností.
Jak to vypadá ve skutečnosti? Mezi dvěma desítkami dotázaných se nenašel nikdo, kdo by předcházel možným komplikacím z dlouhodobé práce na počítači. Procházky a pauzy praktikují nanejvýš tak pro kafe nebo na cigaretu. "Všude je hodně práce, lidé jsou ve stresu, nemají čas se zajímat o to, jak sedí nebo jestli je něco nebolí. Pak najednou zjistí, já se nemůžu hýbat," říká Eppingerová. "Cvičení v kanceláři?" smála se Hanka, jedna z oslovených, "na to není čas," potvrzuje. Hanka pracuje v direct marketingové agentuře a zatímco během školy trávila u počítače několik hodin týdně, teď je to celý den, celý pracovní týden. "Bolí mě oči z toho, jak se mi monitor mírně vlní. A taky záda. A nohy," postupně si vybavuje, co ji trápí. S kolegyněmi v práci se domluvily a koupily si alespoň nafukovací velké balony místo židlí. Nebylo jich ale dost, tak je za nějakou dobu přestalo bavit se o ně střídat. Obrátit se na zaměstnavatele podle ní nemá vůbec smysl. Vysmáli by se jí. Doktoru Holoubkovi to tak absurdní nepřipadá, vzpomněl si na pár firem, které se alespoň zajímaly, jak kanceláře co nejzdravěji vybavit. Předchází se tak podle něj zbytečným zdravotním komplikacím, spojeným s pracovní neschopností.
</TEXT>
</DOC>
<DOC>
<DOCID>LN-20020628093</DOCID>
<DOCNO>LN-20020628093</DOCNO>
<DATE>06/28/02</DATE>
<TITLE>
@ O tom, že dobrý nápad přitáhne davy, se přesvědčil John Gonzales. Od pondělí 24. 6. do konce týdne, kdy spustil v Británii svůj server zaměřený na dárcovství spermií (www.mannotincluded.com), tam zavítalo kolem padesáti tisíc návštěvníků. Zatímco zdravotnické organizace jsou skeptické, dárci a především lesbické páry se registrují o sto šest.
</TITLE>
<TEXT>
@ Sdružení CZ.nic (www.nic.cz) zveřejnilo své hospodářské výsledky. Sdružení, jehož členy jsou Český Telecom, Aliatel a další utržilo za rok 2001 zhruba 118 milionů Kč. Registrace domény s koncovkou .cz byla do srpna 1999 zdarma, nyní se platí 1 600 Kč za první a polovinu za každý další rok. (Doména dárce.cz ispermie.cz, už jsou zadané.)
@ Nakupujete na zahraničních serverech a platíte kartou? Pokud ano, může se stát, že vaše karta není bezpečná. Zda se její číslo volně pohybuje na internetu, zjistíte díky nové službě na www.cardcops.com. Card cops (kartová policie) je sdružení firem, které se zabývá elektronickými platbami. Databázi ukradených karet našli monitorováním chatů a vystopováním diskuse mezi zloději dat. Přestože sdružení prohlašuje tuto stránku za chráněnou, pro jistotu prověřujete pouze číslo své karty bez udání data platnosti, jež je nezbytné pro nákupy on-line. (Bohužel, díky obrovskému zájmu buď ze strany vlastníků karet, nebo hackerů, stránka zatím padá a služba občas nefunguje.)
@ Generální dodavatel ostře sledovaného projektu Internet do škol zveřejnil k němu se vztahující smluvní dokumenty (www.acol.cz). Zároveň se v Telči, na setkání realizátorů projektu a sdružení, která se touto problematikou zaobírají, dohodlo, že školy budou mít možnost do zavádění počítačů a technologií do škol zasahovat. (Jestliže to bude fungovat, určitě to uvítají.)
@ Zkuste se na chvíli odpoutat od internetu, od počítačů, od myší a monitorů. Zapomeňte na blikající kurzory. Je to nezdravé. Aby to bylo jednodušší, stránky Generace On-line vás nebudou přes prázdniny pokoušet. Odkládám černé brýle a odcházím do přírody, na zahrádky, za přáteli. A v září se sejdeme opět on-line.
</TEXT>
</DOC>
<DOC>
<DOCID>LN-20020628094</DOCID>
<DOCNO>LN-20020628094</DOCNO>
<DATE>06/28/02</DATE>
<TEXT>
Červen je měsícem svateb. Jen málokdo využívá seznamy svatebních darů on-line. Službu zdarma, přidruženou k obchodnímu domu, by stálo za to uvést i u nás www.wrapit.co.uk.
</TEXT>
</DOC>
<DOC>
<DOCID>LN-20020628095</DOCID>
<DOCNO>LN-20020628095</DOCNO>
<DATE>06/28/02</DATE>
<TEXT>
Zajímavý nápad vyšuměl v podivné grafice, nepraktickém ovládání a překlepech. Nepříjemné, že se jedná o profesionála www.svatebni.cz.
</TEXT>
</DOC>
<DOC>
<DOCID>LN-20020628096</DOCID>
<DOCNO>LN-20020628096</DOCNO>
<DATE>06/28/02</DATE>
<TITLE>
www.astarte.cz
</TITLE>
<TEXT>
Český server o zdraví, rodině, rehabilitaci. K nejčtenějším patří témata jako třeba "Jak svést svého muže..." a v záhlaví se stránka prezentuje jako pro ženy. Ale takové věci jako on-line poradny se mohou hodit každému.
</TEXT>
<HEADING>
www.tchain.com/taichi
</HEADING>
<TEXT>
Přetažené svaly ovlivňují nejen celkovou fyzičku, ale i rovnováhu člověka. Padáte-li příliš často ze schodů, prohlédněte si praktický návod, jak se uvolnit pomocí tai chi. Dvacet stránek s texty i obrázky ke stažení, ve formátu .pdf je zdarma.
</TEXT>
<HEADING>
www.ask.com
</HEADING>
<TEXT>
Ať už máte problém se zády, nebo hledáte typy pro svatby - zeptejte se Jeevse. Tato postava, podobná Jirotkovu Saturninovi, má pod palcem originální vyhledávač.
Ať už máte problém se zády, nebo hledáte typy pro svatby - zeptejte se Jeevse. Tato postava, podobná Jirotkovu Saturninovi, má pod palcem originální vyhledávač.
</TEXT>
</DOC>
<DOC>
<DOCID>LN-20020628097</DOCID>
<DOCNO>LN-20020628097</DOCNO>
<DATE>06/28/02</DATE>
<TITLE>
Několik cviků se dá dělat u pracovního stolu a nenápadně. Nejprve začněte pořádně dýchat a pak...
</TITLE>
<TEXT>
VYTÁČENÍ ZAD, takzvané ždímání. Otočte se horní částí těla k opěradlu. Ruce zapřete o židli a přitahujte trup k opěradlu tak, aby byl na něj co nejvíce kolmý. Nakonec se podívejte co nejvíc přes rameno, které je blíž k opěradlu. Neprohýbejte se a ramena tlačte dozadu a dolů. Opakujte třikrát na obě strany.
PROTAŽENÍ ZAD, takzvaný skřipec. Sedněte si tak, aby vám nepřekáželo opěradlo. Dlaně přiložte naplocho na bedra (dolní část zad), prsty rukou směřují dolů. Lokty tlačte k sobě, ramena dolů a seďte rovně. Krk vytahujte do délky - směrem nahoru. Počítejte do deseti a třikrát opakujte.
UVOLNĚNÍ SVALŮ PŘEDLOKTÍ. Ty většinou nebolejí, ale mohou být příčinou nepříjemností, třeba tenisového loktu. Abyste je uvolnili, jednoduše položte předloktí i dlaně na stůl. Pak dlaně zvedněte kolmo nad stůl, zápěstí zůstává ležet. Počítejte do pěti, pak uvolněte a třikrát opakujte.
POVZBUZENÍ KREVNÍHO OBĚHU. Odsedněte si kus od stolu. Seďte úplně rovně. Zvedněte nohu rovnoběžně se zemí. Co nejvýše. Napněte špičku a pak propněte patu a špičku stočte k sobě. Pokud se nedokážete nehrbit, raději si podložte patu. Čtyřikrát zopakujte a pak vystřídejte.
KAŽDÉ DVĚ HODINY PŘESTÁVKA. Nejlepší by bylo se jít projít, ale většina lidí tuto možnost nemá. Proto si najděte klidné místo, nadechněte se, pak dlouze vydechněte a během výdechu se uvolněně, předkloňte a úplně vyvěste. Mějte napnuté nohy a nehrbte se. Opakujte třikrát a s výdechem a nádechem.
</TEXT>
</DOC>
<DOC>
<DOCID>LN-20020628098</DOCID>
<DOCNO>LN-20020628098</DOCNO>
<DATE>06/28/02</DATE>
<TITLE>
Osmým kolem soutěž Zlatokopové skončila a má své výherce
</TITLE>
<TEXT>
Vítězem se stal Daniel Floryk (30), druhá byla Hana Prokešová (22) a třetí Čestmír Tvrdý (22). Bramborovou medaili a cenu útěchy - dvě trička, získal Jaroslav Pacek (48).
Vítěz Daniel Floryk pochází z Nového Jičína. Nesoutěžil z Čech, ale z Chicaga, kde pracuje v Argonne National Laboratory jako vědecký pracovník - biochemik. Hledá geny, které se aktivují při diferenciaci nádorových buněk. Zodpověděl správně všechno a získal první cenu - notebook.
</TEXT>
<HEADING>
LN: Jak jste si všiml soutěže?
</HEADING>
<TEXT>
K mé denní rutině patří četba Lidových novin na internetu. Všiml jsem si upoutávky na hlavní stránce. A protože mě soutěž zaujala, tak jsem hledal a hledal...
</TEXT>
<HEADING>
LN: Která z otázek vám dala nejvíc zabrat?
</HEADING>
<TEXT>
Musím se přiznat, že najít odpověď na poslední otázku bylo mým největším hledačským úsilím, které jsem byl kdy nucen vyvinout. Musel jsem vytvořit několik strategií, protože některé informace bylo potřeba odvozovat. Ale bylo to dobré ponaučení, jelikož jsem se dozvěděl o knihách, které je možné číst on-line. Jinak mě také potrápil Roman Meluzín, rodák z Blanska. Utápěl jsem se ve stránkách hokejových týmů Zlína a Třince.
LN: Kolikátý to bude váš notebook?
Je to můj první notebook. Hodně cestuji, tak mi bude užitečný při psaní textů v letadle.
* Mobilní telefon poputuje k Haně Prokešové z Brna. Studuje druhý ročník Fakulty informatiky na Masarykově univerzitě v Brně. Zodpověděla správně 6 otázek (horoskopy byly neúplné) a byla první, která našla odpověď na osmou otázku. Byla z toho tak nervózní, že správnou odpověď odeslala ve třech různých e-mailech, poslaných po sobě v půl hodinových intervalech.
* Z bezdrátové myši se bude těšit Čestmír Tvrdý, který věděl také šest odpovědí (video našel, ale bez joja). Je to Pražák a studuje medicínu, třetí ročník. V pátek mu doma nefungoval internet, a tak strávil neúspěšně několik hodin v internetové kavárně. Nevzdal to a nakonec odpověď na osmou otázku našel. Dorazila chvíli po posledním emailu Hany Prokešové.
Průběh soutěže najdete na www.lidovky.cz v sekci Internet
Tuto rubriku můžete sledovat také v její internetové podobě na adrese: www.lidovky.cz/generace
</TEXT>
</DOC>
<DOC>
<DOCID>LN-20020628099</DOCID>
<DOCNO>LN-20020628099</DOCNO>
<DATE>06/28/02</DATE>
<TITLE>
V Domě umění a na zámku ve Zlíně je vystaven výběr prací současných výtvarníků
</TITLE>
<TEXT>
Ze 146 vyzvaných umělců se současného Nového zlínského salonu účastní 90 tvůrců, jejichž díla z let 1999 - 2002 mají reprezentovat strukturu českého výtvarného umění této doby.
ZLÍN - Pravidelně pořádané, velkoryse koncipované přehlídky současného výtvarného umění jsou dnes vzácné. O to více je třeba ocenit iniciativu Krajské galerie výtvarného umění ve Zlíně, v našem kulturním životě proslulé organizováním rozsáhlých, odborně náročných projektů. Dokonce jde hned o trojici trienále navazující na historii "Baťova Zlína": v exteriérech funkcionalisticky řešeného centra města místní galerie od roku 1991 zveřejňuje na Prostoru Zlín monumentálně pojatá díla předních českých sochařů, v tradici Zlínského salonu z let 1936-1948 (s výjimkou let 1945 a 1946) pokračuje Nový zlínský salon a s ním se střídá Salon mladých. Přehlídky usilují přiblížit výsledky různých oborů soudobé volné tvorby autorů různých generací.
</TEXT>
<HEADING>
Výběr umělců nad třicet let
</HEADING>
<TEXT>
Současný III. nový zlínský salon 2002 (potrvá do 1. září) galerie připravila ve spolupráci s jury deseti odborníků pod záštitou Ministerstva kultury České republiky, Zlínského kraje, Okresního úřadu, Statutárního města Zlín a Nadace Tomáše Bati. Pozvání na výstavu prošlo sítem volby členů poroty: každý měl možnost navrhnout 80 až 100 umělců, z nichž k vystavování byli přizváni jen ti, kteří dostali nejméně čtyři hlasy. Ředitel galerie Ludvík Ševeček, hlavní iniciátor Nového salonu, požádal porotu, aby se zaměřila na autory starší třiceti let, jejichž tvorba je v určitém pohybu a hledá nová východiska. Každý výběr má ovšem svá úskalí: vystavují především umělci známí v odborných kruzích nejen z výstav, ale také ze studií, výpravných katalogů a publikací. Na III. novém salonu převažují obrazy: ve svém celku dokládají renesanci malby, její nový tvůrčí rozmach. Mezi malířskými díly jsou zastoupeny různé výtvarné názory. Vytříbeností formálního jazyka, významovou bohatostí a kompoziční velkolepostí vynikají obrazy Miroslava Štolfy, Václava Bendy, Luďka Filipského, Ivana Ouhela, Michaela Rittsteina a dalších. Nechybějí ani příklady abstraktní malby geometrického řádu (Zdeněk Kučera) a poetického ladění, navozeného jemně členitým štětcovým rukopisem, bez důrazu na prostorové prohloubení (Libor Jaroš, Zdeněk Macháček, Petr Veselý). Promyšlená dynamická sestava je příznačná pro kombinované techniky Ivo Sedláčka, oleje Jiřího Sopka a Tomáše Švédy. Na výstavě se výrazně uplatňují dekorativní obrazy ornamentálního pojetí a syté barevnosti (Vladimír Kokolia, Roman Franta, Dana Puchnarová).
</TEXT>
<HEADING>
Fiktivní projekty
</HEADING>
<TEXT>
Fotografie je na salonu zastoupena jen díly obrazového charakteru. Mezi nimi dobře působí Fiktivní projekty, manipulované fotografie velkých rozměrů od Adély Matasové imaginární krajiny symbolického významu. Tím se vyznačuje i fotografická skladby Míly Preslové, vystihující v přesvědčivém náznaku "osudové spojení" ženy a muže. Z grafik a kreseb často minuciózního tvarosloví (někdy připomínají drobnou výšivku) se úspěšně vylučují střídmé, nicméně meditativně účinné uhly Anežky Kovalové. Širší škálu sochařského projevu výstava nepředvádí (na tu se galerie soustřeďuje při Prostoru Zlín). Avšak tento obor důstojně reprezentují zejména monument Jiřího Kačera, rozpínavá práce z překližky od Richarda Kočího, vznosná stéla Čestmíra Sušky a modelačně precizovaná Šachová hra Otmara Olivy.
</TEXT>
<HEADING>
Pocta Karlu Valtrovi
</HEADING>
<TEXT>
Z prostorových důvodů nešlo ve větším rozsahu prezentovat instalace ještě donedávna považované za nejpřesvědčivější výtvarné sdělení o atmosféře naší doby. Ve Zlíně sugestivně působí pouze soubor Nebe nad hlavou od Lenky Vilhelmové, vystihující proměnu tváře člověka i banální církevní sošky v odpudivé, zmaru času podléhající masky. Pocta Karlu Valtrovi (1909), jak je nazván vyčleněný soubor jeho obrazů, zastupující v historii umění už ověřené hodnoty, je důstojným završením zlínské přehlídky. Valtrovy malby představují svižné, názorově stále "mladé" práce, jejichž přednes se vyhýbá povrchním efektům a dosahuje barevné i rukopisné bezprostřednosti. Poslání III. nového zlínského salonu naznačuje v úvodu náročného katalogu Radek Horáček: Na jednom místě, byť pouze v plochém, tedy nedokonalém a neúplném obraze, nabídnout širokou sestavu různých autorských projevů současnosti, a tím plnit hodnotící ohlédnutí. Dodejme, že takových iniciativních ohlédnutí by naše výtvarné umění potřebovalo víc, aby se konečně začala vymezovat kritéria kvality a původnosti, nutná pro seriózní kritiku, uměnovědu a především pro samu tvorbu.
Z prostorových důvodů nešlo ve větším rozsahu prezentovat instalace ještě donedávna považované za nejpřesvědčivější výtvarné sdělení o atmosféře naší doby. Ve Zlíně sugestivně působí pouze soubor Nebe nad hlavou od Lenky Vilhelmové, vystihující proměnu tváře člověka i banální církevní sošky v odpudivé, zmaru času podléhající masky. Pocta Karlu Valtrovi (1909), jak je nazván vyčleněný soubor jeho obrazů, zastupující v historii umění už ověřené hodnoty, je důstojným završením zlínské přehlídky. Valtrovy malby představují svižné, názorově stále "mladé" práce, jejichž přednes se vyhýbá povrchním efektům a dosahuje barevné i rukopisné bezprostřednosti. Poslání III. nového zlínského salonu naznačuje v úvodu náročného katalogu Radek Horáček: Na jednom místě, byť pouze v plochém, tedy nedokonalém a neúplném obraze, nabídnout širokou sestavu různých autorských projevů současnosti, a tím plnit hodnotící ohlédnutí. Dodejme, že takových iniciativních ohlédnutí by naše výtvarné umění potřebovalo víc, aby se konečně začala vymezovat kritéria kvality a původnosti, nutná pro seriózní kritiku, uměnovědu a především pro samu tvorbu.
</TEXT>
</DOC>
<DOC>
<DOCID>LN-20020628100</DOCID>
<DOCNO>LN-20020628100</DOCNO>
<DATE>06/28/02</DATE>
<TITLE>
Pablo Picasso
</TITLE>
<TEXT>
Monografii španělského výtvarníka Pabla Picassa z produkce německého nakladatelství Taschen na český trh uvedla firma Slovart. Publikace nabízí základní výběr z Picassova díla. Chronologicky členěné kapitoly sledují jeho malířské periody (rané práce, modré a růžové období, kubistickou fázi) i ostatní aktivity. Ty nalezneme ve zvláštních oddílech věnovaných kresbě a grafice, sochařství, keramické tvorbě a dalším disciplínám. Práci kunsthistorika Ingo T. Walthera doplňují kvalitní reprodukce (u nich platí, že některá slavná díla byla potlačena ve prospěch méně známých, ale stejně zajímavých prací). Publikaci lze považovat za vhodný úvod do studia moderního umění. ste
</TEXT>
<HEADING>
John Q
</HEADING>
<TEXT>
Psychologický thriller režiséra Nicka Cassavetese kritizuje aktuální sociální klima v USA. Syn černošského slévače Johna Q. Archibalda (oscarový laureát Denzel Washington) trpí vrozenou vadou srdce. Bez drahé transplantace, kterou rodina musí zaplatit soukromé klinice, chlapec zemře. Rozlícený Archibald vezme jako rukojmí chirurga v podání Johna Woodse i několik pacientů a zabarikáduje se v nemocnici. Začíná jeho boj o život syna a přízeň veřejného mínění. Schematičnost této sociální agitky, jež se v závěru zvrhne v přehlídku aktivistů Demokratické strany (včetně Hilary Clintonové), vyvolává lehké znechucení. Nepomáhá ani účast herců, jako jsou Robert Duvall a Ray Liotta. pan
</TEXT>
<HEADING>
Lucky 7
</HEADING>
<TEXT>
Novinku amerického kultovního tria Reverend Horton Heat má v distribuci firma Sony Music Bonton. Kapela, v jejímž čele stojí kytarista Jim "Reverend Horton" Heath, sice před lety vstoupila na scénu jako akvizice seattleského SubPopu, svým stylem z grungeového zaměření labelu výrazně vybočovala. Trojice se totiž ve vší stylovosti věnuje ranému rock'n'rollu a rockabilly. S trochou nadsázky lze říci, že v diskografii Reverenda Hortona Heata je jedno album jako druhé a liší se jen poměrem pekelně rychlých a pomalých písní, každé z nich fanouška jmenovaných stylů jistě potěší. "Staré" styly v tomto neuvěřitelně energickém a interpretačně mistrovském podání totiž znovu a znovu osvědčují svou životaschopnost. ob
Zpravodaj Japonské společnosti bratří Čapků
</TEXT>
<HEADING>
ČASOPIS
</HEADING>
<TEXT>
Tokijské sdružení vydalo šestnácté číslo svého časopisu. Mezi jedenácti příspěvky jsou překlady prací Karla Čapka, a to dvou nekrologů z knihy Ratolest a vavřín a ukázka z románu Život a dílo skladatele Foltýna. Dále je zde otištěna studie Karel Čapek a příroda, sledující přírodní motivy v Čapkově prozaické, dramatické i publicistické tvorbě. Nechybějí ani drobné zprávy. Výrazné místo je věnováno osobnosti profesora Eiichi China (1932 - 2002), známého japonského bohemisty a prezidenta uvedené společnosti, který zemřel letos v březnu krátce po svých sedmdesátinách. Periodikum je dokladem trvalého zájmu japonských badatelů o bratry Čapky a jejich tvorbu. jp
Tokijské sdružení vydalo šestnácté číslo svého časopisu. Mezi jedenácti příspěvky jsou překlady prací Karla Čapka, a to dvou nekrologů z knihy Ratolest a vavřín a ukázka z románu Život a dílo skladatele Foltýna. Dále je zde otištěna studie Karel Čapek a příroda, sledující přírodní motivy v Čapkově prozaické, dramatické i publicistické tvorbě. Nechybějí ani drobné zprávy. Výrazné místo je věnováno osobnosti profesora Eiichi China (1932 - 2002), známého japonského bohemisty a prezidenta uvedené společnosti, který zemřel letos v březnu krátce po svých sedmdesátinách. Periodikum je dokladem trvalého zájmu japonských badatelů o bratry Čapky a jejich tvorbu. jp
</TEXT>
</DOC>
<DOC>
<DOCID>LN-20020628101</DOCID>
<DOCNO>LN-20020628101</DOCNO>
<DATE>06/28/02</DATE>
<TITLE>
Prvních patnáct dílů televizního cyklu Radovana Lipuse a Davida Vávry si mohou diváci zopakovat nad stránkami knihy vydané nakladatelstvím Petrov.
</TITLE>
<TEXT>
S bohatou obrazovou dokumentací (bohužel jen černobílou), s mapkami a také s medailony architektů 19. a 20. století, jejichž díla David Vávra při svých televizních výpravách působivě a vtipně glosuje, vychází svazek nazvaný Šumná města. Od Ostravy a Opavy přes Olomouc, Krnov, Nový Jičín, Prostějov, Hradec Králové, Divokou Orlici, Náchod, Zlín, Pardubice a Kolín až po Jablonec nad Nisou, Liberec a Nymburk putuje čtenář s osobitým průvodcem, jenž je tu přítomen jako hlavní postava televizního scénáře. Divácký zážitek je tímto způsobem evokován velmi sugestivně. Například: "Architekt dá každému jednu fidorku. Pohladí je po hlavě. Vezme kropicí konev a zalévá mladý stromek. Animací začnou ze země kolem rašit makety opavských staveb, které jsme navštívili. Děti s pusami od čokolády volají: Jéééééééééééééééééééé! Architekt se usmívá a říká: Vidíte, děti, musíme zalévat tu naši zahrádku. Aby byla šumná!" David Vávra je přítomen také na desítkách fotografií, které ho zachycují nejen před stavbami, o nichž je řeč, ale i v detailech vcelku zbytečných. Některé snímky jsou navíc tak maličké (21x31 mm), že působí až rušivě. Přesto lze o knize říci to, co v předmluvě soudí architekt Zdeněk Lukeš o televizním cyklu: "Lidé se dobře baví a přitom začínají přemýšlet o dosti vážných věcech..."
</TEXT>
</DOC>
<DOC>
<DOCID>LN-20020628102</DOCID>
<DOCNO>LN-20020628102</DOCNO>
<DATE>06/28/02</DATE>
<TITLE>
Střídání stráží. Poslední tiskovou konferenci ve funkci ředitele ND uspořádal včera Jiří Srstka. Od nové sezony jej vystřídá Daniel Dvořák.
</TITLE>
<GEOGRAPHY>PRAHA</GEOGRAPHY>
<TEXT>
Jako správní ředitel (od roku 1992) a poté ředitel (od roku 1994) ND v Praze zažil Jiří Srstka pět ministrů kultury, absolvoval 122 premiér na velkých scénách a 40 zahraničních zájezdů souborů ND. Udržel šestatřicetiprocentní soběstačnost divadla. Odmítá zatím bilancovat, k tomu je podle něj potřeba většího odstupu. Připomněl jen výrazné osobnosti, které v ND za jeho éry pracovaly (Radok, Poutney, Wilson, Průdek, Bednárik, Weigel, Pitínský, Dohnányi, Kout a další) a poukázal na fakt, že svůj tým neměnil. Svěřil se však s okolnostmi, jež považuje za svůj neúspěch. "Nepodařilo se mi dosáhnout transformace Národního divadla ze státní příspěvkové organizace, která je pro divadelní provoz nejméně vhodnou formou. Těžiště problému spočívá v možnosti státního dirigismu." Limity této formy jsou podle Srstky v tom, že ministr kultury může jakoukoli podmínku vázat na ekonomické ukazatele, vedle nichž pak umělecká tvorba může být odsunuta na periferii zájmu. "Z takové instituce se pak buď stane veřejnoprávní, nebo je organizační složkou státu."
</TEXT>
<HEADING>
"Podlehl jsem finančním tlakům..."
</HEADING>
<TEXT>
Za druhý svůj neúspěch označil končící ředitel fakt, že škrtl dvě velkoryse pojaté operní premiéry, Rusalku a Samsona a Dalilu. "Podlehl jsem finančním tlakům, přitom to mohly být velmi dobré inscenace." Nespokojenost vyjádřil i s tím, že předčasně skončí působení šéfů opery a baletu Josefa Průdka a Vlastimila Harapese. "Oba měli připraveny kvalitní dramaturgické plány a slibné inscenace." Na otázku Lidových novin, v jakém "morálně-tvůrčím" stavu zanechává soubory Národního divadla svému nástupci, Jiří Srstka odpověděl: "V činohře není nálada ideální, je to dáno i tím, že se stále připomíná jistá konzervativní představa dramaturgie a oprávněně se zbožňují režiséři typu Macháčka, Radoka, kterých se v desetimilionovém národě nerodí tolik ale i ve světě činoherní soubory vaří z vody. V opeře jsou problémy v kolektivních složkách, orchestru a sboru, platy jsou tam mizerné a odbory silné... Nejlepší situace je v baletu, možná i proto, že se Vlastimilu Harapesovi podařilo srazit věkový průměr na 24 let." Podle Srstky se divadlo v tvůrčím smyslu řídit nedá, ředitel je nejvíc hasičem požárů a spojovatelem v kritických situacích. Současné Národní divadlo je "nešťastně dislokováno, má dvě krásné scény - a na nich kolotají tři soubory. To je světové unikum. Nákladná rekonstrukce, kterou ND před dvaceti lety prošlo, vůbec nevzala ohled na potřeby divadelního provozu." Svému nástupci Danielu Dvořákovi popřál odcházející Jiří Srstka silné nervy, dobré spolupracovníky a vstřícné umělce."
Za druhý svůj neúspěch označil končící ředitel fakt, že škrtl dvě velkoryse pojaté operní premiéry, Rusalku a Samsona a Dalilu. "Podlehl jsem finančním tlakům, přitom to mohly být velmi dobré inscenace." Nespokojenost vyjádřil i s tím, že předčasně skončí působení šéfů opery a baletu Josefa Průdka a Vlastimila Harapese. "Oba měli připraveny kvalitní dramaturgické plány a slibné inscenace." Na otázku Lidových novin, v jakém "morálně-tvůrčím" stavu zanechává soubory Národního divadla svému nástupci, Jiří Srstka odpověděl: "V činohře není nálada ideální, je to dáno i tím, že se stále připomíná jistá konzervativní představa dramaturgie a oprávněně se zbožňují režiséři typu Macháčka, Radoka, kterých se v desetimilionovém národě nerodí tolik ale i ve světě činoherní soubory vaří z vody. V opeře jsou problémy v kolektivních složkách, orchestru a sboru, platy jsou tam mizerné a odbory silné... Nejlepší situace je v baletu, možná i proto, že se Vlastimilu Harapesovi podařilo srazit věkový průměr na 24 let." Podle Srstky se divadlo v tvůrčím smyslu řídit nedá, ředitel je nejvíc hasičem požárů a spojovatelem v kritických situacích. Současné Národní divadlo je "nešťastně dislokováno, má dvě krásné scény - a na nich kolotají tři soubory. To je světové unikum. Nákladná rekonstrukce, kterou ND před dvaceti lety prošlo, vůbec nevzala ohled na potřeby divadelního provozu." Svému nástupci Danielu Dvořákovi popřál odcházející Jiří Srstka silné nervy, dobré spolupracovníky a vstřícné umělce."
</TEXT>
</DOC>
<DOC>
<DOCID>LN-20020628103</DOCID>
<DOCNO>LN-20020628103</DOCNO>
<DATE>06/28/02</DATE>
<TITLE>
V Praze byl zahájen třetí ročník týdenní přehlídky česko-německo-židovské kultury
</TITLE>
<TEXT>
V sídle Senátu ČR byl včera zahájen 3. ročník mezinárodního festivalu česko-německo-židovské kultury 9 bran. Má podtitul ČR - země otevřených bran a potrvá do 3. července.
PRAHA - Akce, jejímž prezidentem je spisovatel Arnošt Lustig, má ryze dobročinný ráz. K zahájení festivalu patřil podvečerní pietní akt na místě bývalého shromaždiště transportů do koncentračních táborů (u dnešního Parkhotelu v Holešovicích) pietní akt k uctění památky obětí holocaustu. Včera také odstartoval cyklus přednášek (Zdeněk Zbořil: Extremistické a radikální reakce na vývoj česko-německých vztahů) a filmová část festivalu. (Dny filmů Karla Kachyni otevřel režisérův vynikající snímek Ať žije republika.)
</TEXT>
<HEADING>
Klasika i evropská premiéra
</HEADING>
<TEXT>
Každý den je někomu (něčemu) zasvěcen: dnešní "pražskému chasidovi" Jiřímu (George) Mordechaji Langrovi (festival nese název podle jeho proslulé prózy), zítřejší je poctou tóře, neděle je vyhrazena Franzi Kafkovi, pondělí "životu", úterý "naději a dobré vůli" a den sedmý, středa, Maharalovi. V kinu Oko se denně od 18 hodin promítají filmy hrané (kromě Kachyni také pocta Hugovi Haasovi a Martinu Fričovi, ale zítra také americký snímek Rabín, kněz a krásná blondýna) i dokumentární o historii i současnosti česko-německo-židovských vztahů a o holocaustu (zítra například maďarský snímek Ztracená rodina, v sobotu Benešovy děti, v pondělí Eichmann v Praze...). Událostí festivalu bude v kinu Oko pondělní evropská premiéra televizního filmu Roberta Dornhelma Deník Anny Frankové. Na závěr festivalu česko-německo-židovské kultury se uskuteční také veřejná premiéra dokumentárního filmu režiséra Jana Reinische a Evy Tomanové 9 bran. Při slavnostním ceremoniálu předají organizátoři cenu tvůrcům dokumentu a hraného filmu, které loni vybrali diváci: Křišťálový sedmiramenný svícen získali Matej Mináč za dokument Nicolas Winton - Síla lidskosti a Jan Němec za film Démanty noci.
</TEXT>
<HEADING>
Galakoncert a hudební dílny
</HEADING>
<TEXT>
Ve Valdštejnské zahradě jsou připraveny koncerty, na nichž například zítra vystoupí Činna a Rakušan Johannes Langer ( 20.00), Vladimír Merta a Jana Lewitová ( 21.30); v restauraci Na Slamníku mj. v pondělí zahraje Klec a divadelní soubor Mamaya-Papaya ( 20.00)... Mezi dalšími, jejichž vystoupení oživí 9 bran, jsou Natalika, Presburger Klezmer Band, Chesed, američtí Klezmatics (v pondělí večer ve Valdštejnské zahradě), Edita Adlerová a České klarinetové kvarteto, Sukův komorní orchestr a další. Na galakoncertu ve Valdštejnské zahradě se v úterý večer spolu sejdou Natalika, Klec, Vladimír Merta a Jana Lewitová, Chesed, Kateryna Kolcová a Ágnes Kutas (ČR/Maďarsko) a Presburger Klezmer Band (Slovensko). V rámci tohoto galakoncertu budou zahájeny workshopy v oblasti hudby (klezmer) a košer kuchyně, ve kterých si návštěvníci mohou rozšířit hudební a kulinářské znalosti o nový rozměr.
Více informací o festivalu lze nalézt na adrese www.9bran.cz.
</TEXT>
</DOC>
<DOC>
<DOCID>LN-20020628104</DOCID>
<DOCNO>LN-20020628104</DOCNO>
<DATE>06/28/02</DATE>
<TITLE>
Letošní novinka pětapadesátileté Marianne Faithfullové je bezpochyby jedním z nejzajímavějších překvapení sezony.
</TITLE>
<TEXT>
Britská zpěvačka, jež má za sebou bouřlivý život i kariéru a která v posledních letech budila dojem víceméně usedlé šansoniérky, se spojila s hudebníky o generaci mladšími a nechala se výrazně ovlivnit hudbou, kterou jsou lidé jejího věku zvyklí slýchat spíš z pokojů svých dětí. První vrchol své slávy Faithfullová zažila v polovině 60. let, kdy coby sotva osmnáctiletá zaznamenala úspěch s písní Micka Jaggera a Keitha Richardse As Tears Go By. Vstup do světa showbusinessu jí přinesl řadu hudebních i filmových příležitostí, ale i spousty milostných a drogových afér, v nichž členové Rolling Stones hráli obvykle hlavní role. Následující dvě dekády Faithfullové byly ve znamení rozkolísané kvality tvorby - nejzajímavějším počinem bylo rockové album Broken English (1979) a kolekce vynikajících coververzí Strange Weather (1987), která zpěvačku zařadila mezi osobité šansoniérky s nezaměnitelným projevem. Svou polohu pro devadesátá léta nalezla pak ve zvláštních písních Angela Badalamentiho, stejně jako v šansonech Kurta Weilla. Vstupem do nového desetiletí jako by Faithfullová odhodila podstatnou část své minulosti. S image "alternativní dámy" oslovila ke spolupráci přední představitele soudobého kultivovaného popu - Becka Hansena, Billyho Corgana (The Smashing Pumpkins), Jarvise Cockera (Pulp) a skupinu Blur. Jediným partnerem, blížícím se alespoň věkově - nikoli stylově - zpěvaččině kategorii je Dave Stewart (Eurythmics). Výsledkem je album Kissin' Time, jež nezapře produkční erudici zúčastněných, prvek experimentu však přece jen převažuje nad plnou harmonií obou stran. Zdaleka ne ve všech písních (včetně singlové Sex With Strangers) má Faithfullová příležitost projevit to nejlepší ze svého pěveckého projevu - její party poněkud "přehrávají" zvukové plochy elektroniky a kytar i naprogramované smyčky. Plně přesvědčivá je naopak tam, kde se jednotliví spolupracovníci drželi tradičnějších postupů a renovovali je spíše v detailech, jako je tomu třeba v Hansenově Nobody's Fault či Corganově Something Good. Nejsilnějším momentem alba je nepochybně Stewartova píseň Song For Nico, Faithfullové pocta obdivované pěvecké kolegyni. I když ne celé Kissin' Time vychází na sto procent vstříc naturelu Marianne Faithfullové, vedle řady vynikajících míst je třeba v první řadě vysoce hodnotit už jen zpěvaččinu odvahu vykročit ze zavedené škatulky a pokusit se jít s dobou. Faithfullová svou statečnost, bez níž by možná už dávno nebyla ani mezi živými, natož na hudební scéně, i tentokrát potvrdila.
Marianne Faithfull: Kissin' Time
Virgin/EMI Czech
</TEXT>
</DOC>
<DOC>
<DOCID>LN-20020628105</DOCID>
<DOCNO>LN-20020628105</DOCNO>
<DATE>06/28/02</DATE>
<TITLE>
Vesměs kladné reakce vyvolalo první nastudování nejznámější opery Antonína Dvořáka v pařížské Opeře Bastille.
</TITLE>
<GEOGRAPHY>PAŘÍŽ</GEOGRAPHY>
<TEXT>
Jestliže pěvecké výkony jsou posluchači i pařížským tiskem velmi oceňovány, nejednoho Čecha, který zhlédl Rusalku v rámci slavnostního zahájení České kulturní sezony Bohemia Magica, překvapilo netradiční uchopení pohádkového příběhu kanadským režisérem Robertem Carsenem. Rusalka se sto a jeden rok po svém vzniku poprvé představila pařížskému publiku v moderních kulisách. V prvním jednání nechybí bazén, v němž se pěvci brouzdají. Scéna je horizontálně rozdělena pomyslnou vodní hladinou, aby evokovala dva různé světy - svět víl a svět lidí, přičemž ústředním prvkem scény je postel, jež se odráží na hladině. Místo do pohádkových kostýmů jsou zpěváci oděni do pánských obleků, takže Vodník je od Prince z dálky k nerozeznání. Rusalka v podání americké sopranistky Renée Flemingové i Cizí kněžna Evy Urbanové mají ve druhém jednání stejnou světlou róbu a obě překvapivě skončí v černé spodničce a světlém župánku. Neobvyklé pojetí scény, které připravil Carsenův krajan Michael Levine, zaujalo i deník Le Figaro, podle něhož je "vstup Rusalky do repertoáru pařížské opery skvělý". S výjimkou Cizí kněžny Evy Urbanové se ostatních rolí ujali zpěváci, jejichž rodnou řečí je jiný jazyk než čeština. Renée Flemingová má české předky. "Nikdy jsem jazykem svých praprarodičů nemluvila, ale ráda v něm zpívám," říká. Známé pasáže Vodníka "Ubohá Rusalko bledá..." zpíval bavorský rodák Franz Hawlata takřka jako rodilý Čech. Ještě méně problémů měli s češtinou Sergej Larin a Larissa Diadková. Své party Prince a Ježibaby odzpívali s roztomilým ruským přízvukem. Francouzští kritici se vesměs shodují na kvalitních pěveckých výkonech. Jestliže Flemingová se v roli své oblíbené Rusalky zdá v první jednání trochu mimo formu, ve třetím jednání již zpívá tak, jak to posluchači milují, napsal deník Le Monde. Líbí se mu také Sergej Larin v roli Prince a Ježibaba Larissy Diadkové. Le Figaro označuje za velmi působivý i výkon Urbanové a oceňuje i Vodníka Franze Hawlaty.
PAŘÍŽ - Jestliže pěvecké výkony jsou posluchači i pařížským tiskem velmi oceňovány, nejednoho Čecha, který zhlédl Rusalku v rámci slavnostního zahájení České kulturní sezony Bohemia Magica, překvapilo netradiční uchopení pohádkového příběhu kanadským režisérem Robertem Carsenem. Rusalka se sto a jeden rok po svém vzniku poprvé představila pařížskému publiku v moderních kulisách. V prvním jednání nechybí bazén, v němž se pěvci brouzdají. Scéna je horizontálně rozdělena pomyslnou vodní hladinou, aby evokovala dva různé světy - svět víl a svět lidí, přičemž ústředním prvkem scény je postel, jež se odráží na hladině. Místo do pohádkových kostýmů jsou zpěváci oděni do pánských obleků, takže Vodník je od Prince z dálky k nerozeznání. Rusalka v podání americké sopranistky Renée Flemingové i Cizí kněžna Evy Urbanové mají ve druhém jednání stejnou světlou róbu a obě překvapivě skončí v černé spodničce a světlém župánku. Neobvyklé pojetí scény, které připravil Carsenův krajan Michael Levine, zaujalo i deník Le Figaro, podle něhož je "vstup Rusalky do repertoáru pařížské opery skvělý". S výjimkou Cizí kněžny Evy Urbanové se ostatních rolí ujali zpěváci, jejichž rodnou řečí je jiný jazyk než čeština. Renée Flemingová má české předky. "Nikdy jsem jazykem svých praprarodičů nemluvila, ale ráda v něm zpívám," říká. Známé pasáže Vodníka "Ubohá Rusalko bledá..." zpíval bavorský rodák Franz Hawlata takřka jako rodilý Čech. Ještě méně problémů měli s češtinou Sergej Larin a Larissa Diadková. Své party Prince a Ježibaby odzpívali s roztomilým ruským přízvukem. Francouzští kritici se vesměs shodují na kvalitních pěveckých výkonech. Jestliže Flemingová se v roli své oblíbené Rusalky zdá v první jednání trochu mimo formu, ve třetím jednání již zpívá tak, jak to posluchači milují, napsal deník Le Monde. Líbí se mu také Sergej Larin v roli Prince a Ježibaba Larissy Diadkové. Le Figaro označuje za velmi působivý i výkon Urbanové a oceňuje i Vodníka Franze Hawlaty.
</TEXT>
</DOC>
<DOC>
<DOCID>LN-20020628106</DOCID>
<DOCNO>LN-20020628106</DOCNO>
<DATE>06/28/02</DATE>
<TITLE>
Dva čeští tenisté si po čtyřech letech zahrají ve 3. kole Wimbledonu. Mezi 32 nejlepších hráčů včera prošli Jan Vacek a Radek Štěpánek. Meži ženami hájí české barvy už jen Daniela Bedáňová. Denisa Chládková totiž nestačila na loňskou finalistku Heninovou.
</TITLE>
<GEOGRAPHY>LONDÝN</GEOGRAPHY>
<TEXT>
Nečekaně úspěšně se zatím nejslavnější turnaj vyvíjí pro české tenisty. Překvapením je především vítězné tažení Radka Štěpánka, který i s duely v kvalifikaci na londýnské trávě vyhrál již pět zápasů v řadě. Včera si 23letý rodák z Karviné, až 147. hráč světa, poradil s Nizozemcem Sluiterem 6:3, 6:7 (5:7), 6:3, 6:3. Jeho soupeř je přitom na žebříčku o víc než 70 míst před ním. V příštím kole bude Štěpánek hrát se Švýcarem Kratochvilem. Jan Vacek zase bez ztráty setu vyřadil teprve 18letého Chorvata Ančiče. Na první pohled se jednalo o povinné vítězství, váhu mu však dodává fakt, že Ančič v 1. kole jasně přehrál jednoho z velkých favoritů celého turnaje, Švýcara Federera. Soupeřkou nad síly Denisy Chládkové se stala loňská wimbledonská finalistka Justine Heninová. Belgičanka zápas vyhrála 6:2, 7:5. Chládkové utekl především začátek, kdy rychle prohrávala již 0:5. "Mrzí mně, že jsem neustála začátek, protože nechat takovéhle hráčce téměř set - to už se pak nedá hrát. Byla jsem příliš nervózní, nebyla jsem vůbec schopná se dostat do hry," povzdychla si Chládková.
</TEXT>
<HEADING>
Hewitt odmítá optimistické prognózy
</HEADING>
<TEXT>
Po středečním kolapsu řady favoritů (Sampras, Agassi, Safin) se včerejší zápasy mužské dvouhry odehrávaly většinou podle předpokladů. Jedinou výjimkou byla prohra devátého nasazeného Ferrera. Španěl je ale vyhlášený antukář, a proto jeho selhání nebylo až takovým překvapením. Naprosto suverénně naopak zvládl svůj druhý zápas v turnaji Australan Lleyton Hewitt. Světová jednička neztratila ani set v duelu s Francouzem Carrazem. "Středa byla v turnaji naprosto výjimečný den. Když jsem viděl ten zástup velkých favoritů, kteří se s Wimbledonem rozloučili, tak jsem si říkal: ,Hlavně hraj svoji hru, ať se ti nestane něco podobného'," říkal Hewitt, který rozhodně odmítá prognózy, podle nichž už ho ve Wimbledonu těžko někdo zastaví. "Zbylo tu ještě plno dobrých hráčů. A mně zbývá k titulu vyhrát ještě pět zápasů. To je strašně dlouhá cesta," tvrdí. Jediná věc, která včera Hewittovi trochu pokazila náladu, byla prohra jeho přítelkyně Kim Clijstersové z Belgie. Pátá nasazená tenistka nestačila na Rusku Lichovcevovou 6:7, 2:6. Tenisový pár v Londýně čelí mimořádné pozornosti médií. "Nenechají nás na pokoji. Četla jsem o nás, že už jsme se zasnoubili, tajně provdali a dokonce prý budeme mít dítě. Takže teď už jen čekám, kdy se začne psát o našem rozvodu," prohlásila ironicky Belgičanka.
Výsledky Wimbledonu
</TEXT>
</DOC>
<DOC>
<DOCID>LN-20020628107</DOCID>
<DOCNO>LN-20020628107</DOCNO>
<DATE>06/28/02</DATE>
<TITLE>
U konce s dechem je zřejmě americký tenisový Titán Pete Sampras. Z hráče, který v minulém desetiletí suverénně vládl bílému sportu, zbyl jen stín. Už i ve Wimbledonu, kde získal rekordních sedm titulů ve dvouhře, jeho kouzlo pominulo. Sampras míří neodvratně do tenisového důchodu.
</TITLE>
<GEOGRAPHY>PRAHA/LONDÝN</GEOGRAPHY>
<TEXT>
Se smutně skloněnou hlavou a v křeči semknutými rty, nejtypičtějším gestem poražených, opouštěl ve středu Wimbledon Pete Sampras. Na travnatých dvorcích All England Clubu zažil tolik slávy jako žádný jiný muž v historii. Po vyřazení ve 2. kole od málo známého Švýcara Bastla, až 145. tenisty světového žebříčku, ale zřejmě definitivně skončila éra Samprase - šampiona. Třicetiletý Američan sice již dva roky nevyhrál na okruhu ATP žádný titul, mezi soupeři ale stále platil za obávaného protivníka. A i když se letos na sedmi turnajích z jedenácti nedostal dál než do 2. kola, před nejslavnějším kláním roku ho experti stále počítali mezi favority. "Ve Wimbledonu je stále extrémně nebezpečný. Vždyť za posledních devět let tu prohrál jen dva zápasy. Raději na to ani nemyslet," neskrýval svůj respekt ani nejvýše nasazený Australan Lleyton Hewitt. "Jestliže už někdy trochu ztrácím sílu a motivaci vyhrávat, na tomhle turnaji ji znovu najdu," tvrdil i samotný Sampras. Jenomže tentokrát se žádné probuzení nekonalo. A málokdo věří, že 30letý tenista má ještě nějaké velké vítězství před sebou.
</TEXT>
<HEADING>
Porážky ho srážejí, sebevědomí soupeřů roste
</HEADING>
<TEXT>
"Tak nepovedený zápas odehrajete jednou za deset let. Není to trend, ale výjimka," snažil se Sampras ve středu nepropadat beznaději. Vzápětí ale přiznal, že s neúspěchem se vyrovnává velmi těžce: "Cesta domů nebude jednoduchá. Pár týdnů mi bude trvat, než se z toho vzpamatuji. Je těžké se smířit s tím, že turnaj pokračuje a já už na něm nejsem." Přesně tyto věty přitom vítěz rekordních 13 grandslamových turnajů vyřkl i před třemi týdny na French Open, kde se poroučel hned v 1. kole. "Taková série neúspěchů musí otřást i takovým tenistou, jako je Pete," míní legendární Němec Boris Becker. "Tenis je totiž víc než kterýkoliv jiný sport o psychice a sebevědomí. S každou porážkou se člověk propadá níž a níž." A Sampras je momentálně hodně u dna. "Porážky mě srážejí. Navíc cítím, že soupeři si na mě věří daleko víc než třeba ještě před rokem," připouští Sampras, který v minulosti své soky nemilosrdně drtil právě díky obrovské sebedůvěře a strojově přesné hře.
</TEXT>
<HEADING>
Pryč z akvária...
</HEADING>
<TEXT>
Ale kdy a proč vlastně došlo k proměně "Pistol Peta" či "Pana Dokonalého", jak se mu přezdívalo, v docela průměrného hráče? Jedním z důvodů jsou jistě léta, která nejdou zastavit. Jenomže například Samprasův velký rival Agassi je o dva roky starší a letos vyhrál už tři turnaje. Takže problém je i jinde. "Zásadní zlom v Petově životě nastal ve chvíli, kdy se oženil," tvrdí jeho bývalý osobní kouč Tom Gullikson. A i Sampras to před časem v rozhovoru pro magazín Tennis nepřímo potvrdil: "Dokázal jsem v tenise to, co nikdo přede mnou. Ale daň, kterou jsem za to zaplatil, byla velká. Žil jsem jako v akváriu. Kolem něj chodili lidé, dívali se přes tlustá skla, ale odešli, kdykoliv se jim zachtělo. Jen já stále zůstával uvnitř." Vztah a následný sňatek s herečkou Bridgette Wilsonovou prostě Samprasovi ukázal cestu ven z akvária. Američan už tenisu zdaleka nepodřizuje všechno, jak tomu bývalo dřív. A nakonec se ani není co divit. Jakou motivaci může mít muž, který během kariéry vyhrál 63 turnajů ATP, šest sezon po sobě ukončil na postu světové jedničky a jen na výhrách si vydělal 42 milionů dolarů? I během středečního zápasu s Bastlem koneckonců Američan nemyslel zdaleka jen na tenis. O přestávkách mezi gamy si četl dopis od své manželky...
Ale kdy a proč vlastně došlo k proměně "Pistol Peta" či "Pana Dokonalého", jak se mu přezdívalo, v docela průměrného hráče? Jedním z důvodů jsou jistě léta, která nejdou zastavit. Jenomže například Samprasův velký rival Agassi je o dva roky starší a letos vyhrál už tři turnaje. Takže problém je i jinde. "Zásadní zlom v Petově životě nastal ve chvíli, kdy se oženil," tvrdí jeho bývalý osobní kouč Tom Gullikson. A i Sampras to před časem v rozhovoru pro magazín Tennis nepřímo potvrdil: "Dokázal jsem v tenise to, co nikdo přede mnou. Ale daň, kterou jsem za to zaplatil, byla velká. Žil jsem jako v akváriu. Kolem něj chodili lidé, dívali se přes tlustá skla, ale odešli, kdykoliv se jim zachtělo. Jen já stále zůstával uvnitř." Vztah a následný sňatek s herečkou Bridgette Wilsonovou prostě Samprasovi ukázal cestu ven z akvária. Američan už tenisu zdaleka nepodřizuje všechno, jak tomu bývalo dřív. A nakonec se ani není co divit. Jakou motivaci může mít muž, který během kariéry vyhrál 63 turnajů ATP, šest sezon po sobě ukončil na postu světové jedničky a jen na výhrách si vydělal 42 milionů dolarů? I během středečního zápasu s Bastlem koneckonců Američan nemyslel zdaleka jen na tenis. O přestávkách mezi gamy si četl dopis od své manželky...
</TEXT>
</DOC>
<DOC>
<DOCID>LN-20020628108</DOCID>
<DOCNO>LN-20020628108</DOCNO>
<DATE>06/28/02</DATE>
<GEOGRAPHY>BERLÍN</GEOGRAPHY>
<TEXT>
Americkou tenistku českého původu Martinu Navrátilovou trápí, že v USA, které jí poskytly v roce 1975 azyl, se vše točí kolem peněz. "Je depresivní, že rozhodnutí v Americe se dělají jen podle toho, kolik se dá vydělat peněz," svěřila se 45letá Navrátilová německému týdeníku Die Zeit. Nejabsurdnější podle bývalé tenisové hvězdy je, že emigrací pouze vyměnila jeden systém, který utlačoval názorovou svobodu, za druhý. "Četla jsem v českých novinách, že kapitalisté jsou hrozní a že všichni kromě komunistů lžou. Ale Republikáni v USA také manipulují veřejným míněním a zametají kontroverzní otázky pod koberec," dodala Navrátilová.
</TEXT>
</DOC>
<DOC>
<DOCID>LN-20020628109</DOCID>
<DOCNO>LN-20020628109</DOCNO>
<DATE>06/28/02</DATE>
<TITLE>
PRAVIDLA
</TITLE>
<TEXT>
1. Soutěž Lidových novin 2001 probíhá na území České republiky od 28. 6. do 27. 7. 2002 (dále jen "soutěž").
2. Organizátorem soutěže je společnost Lidové noviny, a. s. se sídlem Praha 8, Pobřežní 20/224 (dále jen "organizátor").
3. Účastníkem soutěže se stává každý držitel platné hrací karty. Vstupem do soutěže každý účastník souhlasí s úplnými pravidly a bude je bezvýhradně respektovat a souhlasí s užitím jména a podobizny ve sdělovacích prostředcích. Soutěže se může zúčastnit fyzická osoba s trvalým pobytem na území České republiky starší 18 let. Z účasti v soutěži jsou vyloučeni zaměstnanci organizátora a jejich rodinní příslušníci.
4. Hrací karty budou zdarma distribuovány v deníku Lidové noviny dne 28. 6. 2002 a dalšími způsoby dle rozhodnutí organizátora. Hrací karty budou do vyčerpání zásob rovněž k dispozici zdarma v Trafice Lidových novin na adrese Pobřežní 20, Praha 8. Pro soutěž bylo vydáno celkem 200 000 karet.
5. Hrací karta je platná pouze za předpokladu, že jde o hrací kartu vydanou organizátorem soutěže a chráněnou bezpečnostním kódem. Za platnou se nepovažuje hrací karta poškozená či obsahující výrobní nebo tiskovou chybu. Výměnu poškozených karet provádí organizátor maximálně do vyčerpání zásob hracích karet.
6. Organizátor není odpovědný za ztrátu nebo nedoručení hracích karet s odpovědí na soutěžní otázku.
7. Ve sporných případech rozhoduje s konečnou platností dle vlastního uvážení organizátor. Vymáhání odměny či účasti v soutěži soudní cestou je vyloučeno.
8. Organizátor soutěže si vyhrazuje právo zkrátit, přerušit nebo zrušit soutěž či změnit její pravidla.
9. Jsou-li předmětem soutěže osobní údaje účastníků, pak každý z těchto účastníků výslovně souhlasí s tím, že tyto osobní údaje budou zpracovány v marketingové databázi organizátora a všech dalších zpracovatelů této databáze za účelem nabízení obchodu a služeb, a to až do odvolání tohoto souhlasu.
10. Organizátor tímto informuje každého účastníka, který poskytl v soutěži svoje osobní údaje ke zpracování, o jeho právech vyplývajících ze zákona č. 101/2000 Sb., o ochraně osobních údajů v platném znění (dále jen "Zákon"), tj. zejména o tom, že poskytnutí těchto údajů je dobrovolné, že účastník má právo k jejich přístupu a že má právo při porušení zákona se obrátit na Úřad pro ochranu osobních údajů s žádostí o zajištění nápravy, jakož i o dalších právech vyplývajících z §§ 11 a 21 tohoto Zákona. Souhlas ke zpracování údajů může být za podmínek Zákona kdykoliv odvolán.
</TEXT>
<HEADING>
Věcné a peněžní výhry
</HEADING>
<TEXT>
1. Hrací karta obsahuje kombinace trojmístných čísel ve dvaceti řadách. Ke každé řadě je přiřazena věcná nebo peněžitá cena. První řada je určena pro hlavní výhru a platí pro ni zvláštní pravidla uvedená v oddíle - "Hlavní výhra".
2. V období soutěže vychází každý den v Lidových novinách skupina trojmístných čísel. Jejich znění určuje organizátor podle předem stanoveného herního systému. Tento systém je určen před zahájením soutěže a je neměnný po celou její dobu.
3. Čísla uvedená v LN je třeba nalézt na hrací kartě a výrazně zaškrtnout.
4. Pokud účastník tímto způsobem zaplní celý řádek (vyjma prvního) vzniká nárok na výhru uvedenou v předmětném řádku.
5. Podmínkou pro získání výhry je její nahlášení na soutěžní linku zveřejněnou v Lidových novinách, a to v pracovní dny od 9 do 13.00, nejpozději do 3 dnů po dni, kdy bylo zveřejněno poslední číslo z předmětného řádku. Uvedenou výhru je třeba vyzvednout osobně v sídle organizátora, a to nejpozději do 30 dnů od ukončení soutěže. V opačném případě výhra propadá ve prospěch organizátora. Za věcné ceny nelze vyplatit peněžitou náhradu. Pokud účastník za celé období hry nezaplní žádný řádek s věcnou nebo peněžní výhrou, vyhrává v této části soutěže drobnou věcnou výhru. Účastník může osobně odevzdat řádně vyplněnou platnou hrací kartu v Trafice Lidových novin, Pobřežní 20, Praha 8 a získat tak drobnou věcnou výhru. Hrací karta musí být takto odevzdána nejpozději do 29. 7. 2002, a to v pracovní dny od 8 do 18 hodin. Takto odevzdaná a řádně vyplněná platná hrací karta s odpovědí na soutěžní otázku postupuje do soutěže o hlavní výhru.
6. Spolu se soutěžními čísly vycházejí v Lidových novinách číslované herní kupony a univerzální kupony, tzv. "žolíky". Kupon může účastník rovněž zdarma získat v Trafice Lidových novin na adrese Pobřežní 20, Praha 8 (limit je 1 kupon na osobu a den). Tyto kupony je třeba sbírat a nalepit na příslušné místo na hrací kartě.
7. Při uplatnění výhry je nutné předložit v sídle organizátora hrací kartu se zaškrtnutými čísly a nalepenými herními kupony do aktuálního data.
8. Výhry, které nebudou řádně uplatněné a v termínu nahlášené a vyzvednuté, propadají ve prospěch organizátora.
</TEXT>
<HEADING>
Hlavní výhra
</HEADING>
<TEXT>
1. Účastník, který označil všechna čísla první řádky, řádně platnou hrací kartu vyplnil, uvedl odpověď na soutěžní otázku a hrací kartu ve stanovených termínech doručil organizátorovi soutěže postupuje do soutěže o hlavní výhru. Pro účast v soutěži o hlavní výhru je třeba splnit další podmínky.
2. Nalepováním kuponů na příslušné místo hrací karty sestaví účastník soutěžní otázku. Na tuto otázku musí odpovědět a odpověď zapsat do příslušné rubriky hrací karty.
3. Účastník může v soutěži o hlavní výhru navíc získat kteroukoliv z dalších výher uvedených na kartě z první části soutěže. Vybranou výhru uvede na hrací kartě.
4. Platná hrací karta se všemi zaškrtnutými čísly, nalepenými kupony a zodpovězenou soutěžní otázkou musí být odeslána na adresu: LN - Hra 2001, Poštovní schránka 125, 140 21 Praha 4 nejpozději do 3 dnů po otištění posledního kuponu. Do soutěže budou zařazeny pouze odpovědi doručené nejpozději do 9 dnů po otištění posledního kuponu.
5. Správnou odpověď na soutěžní otázku zjistí organizátor za účasti notáře. O zjištění správné odpovědi bude učiněn notářský zápis. Hlavní výhru, a navíc další výhru z hrací karty dle výběru získá ten, kdo nejpřesněji zodpoví soutěžní otázku.
6. Při větším množství shodných správných odpovědí rozhoduje o výherci hlavní výhry vědomostní soutěž, konaná podle předem stanovených pravidel. Vědomostní soutěž se skládá z písemného testu tvořeného alespoň 20 otázkami s variantami odpovědí. Konečným výhercem se stává ten, kdo zodpoví více otázek správně. V případě shodného počtu správných odpovědí u více výherců se pokračuje dalšími koly testu o alespoň 3 otázkách do té doby, než je nalezen vítěz.
</TEXT>
</DOC>
<DOC>
<DOCID>LN-20020628110</DOCID>
<DOCNO>LN-20020628110</DOCNO>
<DATE>06/28/02</DATE>
<TITLE>
Němečtí fotbalisté se opájejí sny, že je soupeř ve finále mistrovství světa k poražení
</TITLE>
<TEXT>
Na nohou jsou lidé v Brazílii a Německu, tedy ve dvou zemích, které se utkají ve finále mistrovství světa. Jak se blíží nedělní duel, napětí a očekávání stoupá.
SOUL/PRAHA - Brazilský trenér Luiz Felipe Scolari si sezve hráče do jednoho hloučku a pak jim před očima mává fotografiemi. Jsou na nich fanoušci, kteří křičí, smějí se a slaví vítězství svého týmu. Nebo kouč fotbalisty rozesadí kolem videa a pouští jim záběry, na nichž příznivci v ulicích brazilských měst slaví góly, které mužstvo dá, anebo naopak smutní, když branku dostane. "Pouštíme si to před každým zápasem," prozrazuje Scolari. A proč? "Není nic lepšího, co by vám mohlo dodat sílu, než vidět Brazilce, jak s vámi cítí," vysvětluje. "Díváme se třeba na děti, které vstávají o půlnoci, jen aby viděly náš zápas. Pak vám nemůže být zle, jako že máte všeho nad hlavu. Víme, že se všem těm lidem, kteří nám fandí, můžeme v poslední den turnaje odvděčit," potvrzuje úspěšnost Scolariho metody obránce Roberto Carlos. Může to vypadat jako podivínství a bláznovství. Kdyby nešlo o důkaz, jak moc finále světového šampionátu prožívá národ, pro který je fotbal náboženstvím. Proto se říká, že proti Němcům nebude stát ve finále jen jedenáct, ale rovnou sto sedmdesát milionů Brazilců.
</TEXT>
<HEADING>
Kancléř vyrazí japonským letadlem
</HEADING>
<TEXT>
Jenže i v zemi, která na mistrovství vyslala druhého finalistu, panuje velké pozdvižení. Sledovanost semifinálového zápasu s Koreou zlomila letošní rekord. Úterní přenos přilákal k obrazovkám 22,6 milionu lidí. K tomu je třeba ve státě s 82 miliony obyvatel připočíst statisíce těch, kteří byli u velkoplošných obrazovek. Třeba jen na rybím trhu v hamburském přístavu bylo 50 000 lidí. Televize ale fanouškům nestačí. Rádi by se vydali na závěrečné utkání s Brazílií do Jokohamy. Jenže lístků je málo. To kancléř Gerhard Schröder potíže se vstupenkou mít nebude. Nyní je sice na summitu v Kanadě, ale jeho japonský protějšek ho vezme jako prvního cizince na palubu svého letadla, mířícího do dějiště utkání. Schröder ovšem popřel, že by o něco takového žadonil. "Využil jsem nabídku. Nemůžu stát na letišti a mít zdvižený palec jako stopař," řekl. Euforii začínají podléhat i němečtí novináři, kteří dosud tým hodně napadali za to, že hraje hodně nevábným způsobem. Teď jde přece o zlato. "Chlapci, i Brazilci se dají zvládnout," burcuje nejčtenější deník Bild. "Naší šancí je stejně jako mnohdy předtím bojovnost a disciplína," píše. Tím se podle listu vyrovná fakt, že Brazilci mají lepší hráčské individuality. "Hrůzné sny nás nemusejí děsit. Jednak jsme si Brazilce ve finále přáli a za druhé jsou přemožitelní," uvádí Die Welt. Podle Süddeutsche Zeitung německé mužstvo postupem do finále restauruje vybledlý obraz z předchozího působení na turnaji. V německém táboře teď vládne pohoda. Jediným rušivým momentem je skutečnost, že ve finále kvůli trestu nenastoupí záložník Michael Ballack. Asistent hlavního kouče Rudiho Völlera Michael Skibbe včera naznačil, že místo distancovaného středopolaře pravděpodobně nastoupí Jens Jeremies. "Je skvělou alternativou. Má velké mezinárodní zkušenosti a mohla by to být velmi dobrá volba," uvedl Skibbe.
Jenže i v zemi, která na mistrovství vyslala druhého finalistu, panuje velké pozdvižení. Sledovanost semifinálového zápasu s Koreou zlomila letošní rekord. Úterní přenos přilákal k obrazovkám 22,6 milionu lidí. K tomu je třeba ve státě s 82 miliony obyvatel připočíst statisíce těch, kteří byli u velkoplošných obrazovek. Třeba jen na rybím trhu v hamburském přístavu bylo 50 000 lidí. Televize ale fanouškům nestačí. Rádi by se vydali na závěrečné utkání s Brazílií do Jokohamy. Jenže lístků je málo. To kancléř Gerhard Schröder potíže se vstupenkou mít nebude. Nyní je sice na summitu v Kanadě, ale jeho japonský protějšek ho vezme jako prvního cizince na palubu svého letadla, mířícího do dějiště utkání. Schröder ovšem popřel, že by o něco takového žadonil. "Využil jsem nabídku. Nemůžu stát na letišti a mít zdvižený palec jako stopař," řekl. Euforii začínají podléhat i němečtí novináři, kteří dosud tým hodně napadali za to, že hraje hodně nevábným způsobem. Teď jde přece o zlato. "Chlapci, i Brazilci se dají zvládnout," burcuje nejčtenější deník Bild. "Naší šancí je stejně jako mnohdy předtím bojovnost a disciplína," píše. Tím se podle listu vyrovná fakt, že Brazilci mají lepší hráčské individuality. "Hrůzné sny nás nemusejí děsit. Jednak jsme si Brazilce ve finále přáli a za druhé jsou přemožitelní," uvádí Die Welt. Podle Süddeutsche Zeitung německé mužstvo postupem do finále restauruje vybledlý obraz z předchozího působení na turnaji. V německém táboře teď vládne pohoda. Jediným rušivým momentem je skutečnost, že ve finále kvůli trestu nenastoupí záložník Michael Ballack. Asistent hlavního kouče Rudiho Völlera Michael Skibbe včera naznačil, že místo distancovaného středopolaře pravděpodobně nastoupí Jens Jeremies. "Je skvělou alternativou. Má velké mezinárodní zkušenosti a mohla by to být velmi dobrá volba," uvedl Skibbe.
</TEXT>
</DOC>
<DOC>
<DOCID>LN-20020628111</DOCID>
<DOCNO>LN-20020628111</DOCNO>
<DATE>06/28/02</DATE>
<TITLE>
Senegalci prý flámovali. Tisk v Senegalu obvinil fotbalové reprezentanty, čtvrtfinalisty mistrovství světa, že před neúspěšným duelem o postup do semifinále turnaje s Tureckem flámovali. Porušení životosprávy označila řada senegalských deníků za hlavní příčinu porážky 0:1 v prodloužení. Senegalský svaz reagoval s rozhořčením a pohrozil soudním sporem. "Každý, kdo takový nesmysl napsal, musí nyní počítat s právními následky," nechal se slyšet Jules Francois Bocande, asistent šéftrenéra Bruna Metsua. Pikantní informace o senegalských fotbalistech přinesl i tisk v Tchaj-wanu, kam mužstvo po vyřazení ze šampionátu přicestovalo k přátelskému utkání. Zápas se ale nakonec nehrál, protože Senegalci se na stadionu objevili v civilu a pouze rozdali pár autogramů; v novinách se pak objevily zprávy, že hráči a realizační tým během návštěvy využili služeb 37 prostitutek.
</TITLE>
<TEXT>
Elitní nominaci vládnou Brazilci. Osm semifinalistů fotbalového mistrovství světa má naději na ocenění pro nejlepšího hráče šampionátu, kterého po skončení turnaje vyhlásí FIFA na základě hlasování novinářů. Mezi nominovanou desítkou na Zlatý míč je brazilské kvarteto Roberto Carlos, Rivaldo, Ronaldo, Ronaldinho a dvojice Němců Oliver Kahn, Michael Ballack. Technická komise FIFA dále vybrala Turka Hasana Sase, Korejce Hong Mjong-po a dva vyřazené čtvrtfinalisty Hadjiho Dioufa ze Senegalu a Španěla Fernanda Hierra. Na předchozím šampionátu v roce 1998 ve Francii získal Zlatý míč brazilský útočník Ronaldo. Tehdy se však hlasovalo už před finále, v němž zazářil Zinédine Zidane, až šestý fotbalista v konečném pořadí ankety.
Španělé bojkotují korejské zboží. Ve Španělsku ještě týden po vypadnutí fotbalové reprezentace z mistrovství světa přetrvává silné rozhořčení. Na protest proti "nespravedlivému vyřazení" rozhodl španělský řetězec obchodů neprodávat po dva dny obrazovky vyrobené v Koreji. "Za každý ukradený gól ve čtvrtfinále jeden den bojkotu," citoval španělský tisk prohlášení, kterým podnik zdůvodnil protestní akci. Podle údajů tisku přitom v případě obchodního řetězce nepůjde o nikterak malé ztráty. Firma totiž denně prodá přes sto obrazovek, z toho 90 procent jich je z Koreje. Španělsko s Korejci prohrálo ve čtvrtfinále na penalty (3:5). Zápas skončil bez branek, ale Španělé v normální hrací době i v prodloužení dokázali dopravit míč do sítě; ani v jednom případě však rozhodčí branku neuznal.
Fair play pro Belgičany. Cenu fair play převezmou v neděli pravděpodobně belgičtí fotbalisté. V žebříčku slušnosti světového šampionátu jsou stále na prvním místě před Švédskem a Japonskem. Do hodnocení jsou zařazeny jen týmy, které sehrály na MS alespoň čtyři zápasy. Belgičané dostali jen šest žlutých a žádnou červenou kartu. Stejnou bilanci mají Švédové a Japonci, ale v soutěži slušnosti se podle blíže nespecifikovaných kritérií hodnotí také celkové vystupování týmu na hřišti i mimo něj. A v tom prý byli "Rudí ďáblové" nejlepší. Nejhorší vizitku mají naopak Turci se 17 žlutými a dvěma červenými kartami.
Finále má provázet hustý déšť. Krajně nepříznivé povětrnostní podmínky předpokládají meteorologové pro nedělní finálové utkání fotbalového mistrovství světa. Rozhodující zápas turnaje mezi Brazílií a Německem mají provázet bouřky a hustý déšť. Ty má způsobit mírné zvýšení současných teplot, jež se aktuálně pohybují v Jokohamě nezvykle nízko, pouze mezi 16 a 20 stupni Celsia. Podle meteorologů čeká ,zmoklý' zápas i aktéry sobotního duelu o třetí místo, v němž se ve stejném čase utkají v Tegu Turecko a domácí Korea.
</TEXT>
</DOC>
<DOC>
<DOCID>LN-20020628112</DOCID>
<DOCNO>LN-20020628112</DOCNO>
<DATE>06/28/02</DATE>
<GEOGRAPHY>SOUL/JOKOHAMA</GEOGRAPHY>
<TEXT>
Italský rozhodčí Pierluigi Collina v neděli povede finálové utkání 17. fotbalového mistrovství světa mezi Brazílií a Německem. Zvěsti, které na šampionátu kolovaly už delší dobu, včera oficiálně potvrdila komise rozhodčích Mezinárodní fotbalové federace FIFA. Dvaačtyřicetiletému Collinovi, označovanému za nejlepšího rozhodčího světa, budou na postranních čarách asistovat Angličan Philip Sharp a Švéd Leif Lindberg. Funkcí čtvrtého sudího pověřila komise FIFA Hugha Dallase ze Skotska. Collina na turnaji v Asii bez výhrad zvládl vypjatý zápas základní skupiny mezi Anglií a Argentinou. V roce 1999 řídil finále Ligy mistrů Manchester United - Bayern Mnichov, o tři roky dříve pískal finálové utkání olympijského turnaje v Atlantě. Na předloňském mistrovství Evropy se v úvodním duelu českého týmu s Nizozemskem nerozpakoval nařídit v 89. minutě penaltu, z níž Frank de Boer vstřelil jediný gól utkání. Nad průběhem sobotního zápasu o třetí místo mezi Koreou a Tureckem bude dohlížet Kuvajťan Saad Mane. Jeho pomocníky budou Alí Trajfí ze Saúdské Arábie a Hector Vergara z Kanady.
</TEXT>
</DOC>
<DOC>
<DOCID>LN-20020628113</DOCID>
<DOCNO>LN-20020628113</DOCNO>
<DATE>06/28/02</DATE>
<TITLE>
THIMPHU - Zatímco v Jokohamě bude v neděli korunován nejsilnější fotbalový tým světa, o pár hodin dřív se v Bhútánu rozhodne o tom, kdo je nejslabší. Na stadionu v Thimphu nastoupí dvě mužstva z nejspodnějších příček žebříčku FIFA - domácí Bhútán je na 202. místě, hosté z karibského ostrova Montserrat jsou 203., tedy poslední. Podle pořadatelů bude vyprodáno stejně jako v Jokohamě. Jediný stadion v himálajském království, zvaný Changlimithans, má kapacitu 10 000 míst a pro místní fanoušky je zápas sportovní událostí roku. V Bhútánu se hraje fotbal už sedmdesát let, ale první mezistátní zápas se uskutečnil až v roce 1999 a reprezentanti v něm podlehli Kuvajtu 0:20. Fotbalový svaz v zemi, která má 1,5 milionu obyvatel, registruje devět set hráčů a všichni jsou ryzími amatéry. Všechny zápasy se hrají na stadionu Changlimithans a není prý žádnou zvláštností, že na ně přijde polovina obyvatel patnáctitisícového hlavního města. Na Montserratu v Malých Antilách jsou na tom, co se podmínek pro fotbal týče, ještě o něco hůř. Výbuch sopky Soufriere v roce 1997 přinutil víc než polovinu z 15 000 obyvatel opustit ostrov a jediné fotbalové hřiště pokryla silná vrstva sopečného popela. Ligová soutěž spěti týmy byla obnovena až v roce 2000.
</TITLE>
<HEADING>
600 párů kopaček od Korejců
</HEADING>
<TEXT>
Oba soupeři vsadili po vzoru velkých mužstev na zkušenosti zahraničních trenérů. Montserrat vede Angličan Paul Morris, který je členem ostrovního policejního sboru. Na "utkání roku" povolal i legionáře, kteří od výbuchu sopky žijí na sousedních ostrovech nebo ve Velké Británii. Bhútánské mužstvo připravuje Korejec Čan Chang-pjung, který od roku 2000 vede každoročně dvouměsíční reprezentační kempy. Korea pomohla nováčkovi ve fotbalové rodině i jinak: darovala tamní federaci šest set párů kopaček. Vítěz utkání dostane pohár ne nepodobný tomu, jaký je připraven pro mistra světa. Po utkání pak hráči obou týmů usednou společně k televizní obrazovce a při přenosu z Jokohamy si budou povídat o tom, co se ještě musejí naučit.
Oba soupeři vsadili po vzoru velkých mužstev na zkušenosti zahraničních trenérů. Montserrat vede Angličan Paul Morris, který je členem ostrovního policejního sboru. Na "utkání roku" povolal i legionáře, kteří od výbuchu sopky žijí na sousedních ostrovech nebo ve Velké Británii. Bhútánské mužstvo připravuje Korejec Čan Chang-pjung, který od roku 2000 vede každoročně dvouměsíční reprezentační kempy. Korea pomohla nováčkovi ve fotbalové rodině i jinak: darovala tamní federaci šest set párů kopaček. Vítěz utkání dostane pohár ne nepodobný tomu, jaký je připraven pro mistra světa. Po utkání pak hráči obou týmů usednou společně k televizní obrazovce a při přenosu z Jokohamy si budou povídat o tom, co se ještě musejí naučit.
</TEXT>
</DOC>
<DOC>
<DOCID>LN-20020628114</DOCID>
<DOCNO>LN-20020628114</DOCNO>
<DATE>06/28/02</DATE>
<GEOGRAPHY>SOUL</GEOGRAPHY>
<TEXT>
Obětí kruté fámy se stali posluchači jedné rozhlasové stanice v Jižní Koreji, která vypustila do éteru, že německý pokořitel národního týmu v semifinále šampionátu byl diskvalifikován kvůli dopingu a že v nedělním finále proti Brazílii budou přece jen bojovat Korejci. Místní televizní hvězda Čche Hwa-čung vyvolala zprávou poprask - organizátoři mistrovství a sdělovací prostředky byli v tu ránu zaplaveni vlnou telefonátů od hysterických fanoušků. Bouřlivý jásot ve studiu a v řadě korejských domácností uťali o čtyři minuty později hodnostáři FIFA, kteří informaci označili za fámu. Moderátorka se pak posluchačům několikrát téměř s pláčem omlouvala a lítost vyjádřil i šéf rádia SBS Power FM.
</TEXT>
</DOC>
<DOC>
<DOCID>LN-20020628115</DOCID>
<DOCNO>LN-20020628115</DOCNO>
<DATE>06/28/02</DATE>
<TITLE>
TOKIO - Jindy téměř prázdný hotel na japonském ostrově Awaji je v těchto dnech zavalen žádostmi o ubytování. Každý den chce přinejmenším osmdesát fanoušků vyzkoušet postel, v níž spal anglický fotbalista David Beckham. Miláček japonského publika je už dávno doma, ale jeho obdivovatelé, kteří trávili před hotelem celé dny, aby zahlédli alespoň jeho siluetu, zůstávají. Hotel je plně obsazen, ale nikdo z hostů nemá jistotu, že se mu splnil jeho sen. Personál totiž odmítá prozradit, který pokoj patřil právě Beckhamovi. "Čísla pokojů našich hostů zásadně nesdělujeme a ani v tomto případě neuděláme výjimku," řekla novinářům mluvčí hotelu. Fanoušci se musejí spokojit s tím, že si v hotelové restauraci objednají okurkové suši, jež prý si tady rád dával i Beckham. Nebo si nechají namasírovat nohy od stejné pracovnice, která pečovala o báječnou pravačku záložníka Manchesteru United. "Čekala jsem, že jeho nohy budou daleko víc unavené, ale asi má dobrou cirkulaci krve. Jeho chodidla byla úplně růžová," prozradila masérka místní televizní stanici a fanoušci hltali každé její slovo.
</TITLE>
<HEADING>
Samozřejmostí je Beckhamova socha
</HEADING>
<TEXT>
Návštěvu anglického týmu, který se tady připravoval na své zápasy, bude v městečku Tsuna navždy připomínat i Beckhamova socha; radnice prý uvažuje o tom, že by podobné pomníky měli dostat i Owen a trenér Eriksson. Jedna z hlavních ulic prý ponese název Anglická.
Návštěvu anglického týmu, který se tady připravoval na své zápasy, bude v městečku Tsuna navždy připomínat i Beckhamova socha; radnice prý uvažuje o tom, že by podobné pomníky měli dostat i Owen a trenér Eriksson. Jedna z hlavních ulic prý ponese název Anglická.
</TEXT>
</DOC>
<DOC>
<DOCID>LN-20020628116</DOCID>
<DOCNO>LN-20020628116</DOCNO>
<DATE>06/28/02</DATE>
<TITLE>
Německý gólman se chystá na životní zápas s Brazílií
</TITLE>
<TEXT>
Jediný gól dostal na mistrovství světa německý brankář Oliver Kahn. Překonal ho pouze Ir Robbie Keane. Obstojí "Terminátor" v rukavicích i proti brazilské útočné vozbě?
SOUL - Jsou tři proti jednomu. Na jedné straně míčoví kouzelníci Ronaldo, Ronaldinho a Rivaldo, tedy proslulá tři "R". Na druhé muž jako hora, kterého se balon bojí: gólman Oliver Kahn. Ve finále mistrovství světa na sebe narazí nejobávanější útočná vozba proti nejlepšímu brankáři, který zatím dostal jediný gól. To je atrakce, jak má být. Dostaveníčko hodné posledního zápasu šampionátu. A fanoušci na celém světě trnou napětím, jak tenhle podařený souboj dopadne. "Ke všem třem mám respekt, jsou to fantastičtí hráči," řekl Kahn agentuře Reuters. "Ale stále mě ještě musejí překonat," dodal.
</TEXT>
<HEADING>
Beckenbauer: To jsem nikdy neviděl
</HEADING>
<TEXT>
Před startem světového šampionátu se o Němcích mluvilo s despektem. Nikdo je neřadil mezi favority. Říkalo se, že mužstvo postrádá hvězdy. Jedině třiatřicetiletý Kahn, opora mnichovského Bayernu, byl považován za jistotu. On sám pak byl jedním z mála, kdo věřil, že to Německo může dotáhnout daleko. Dokonce až do finále. S kapitánskou páskou na paži se chystal na cestu k medailím. Jeho víra se vyplnila. A sám Kahn na tom měl největší podíl. Zařadil se mezi nejvýraznější hvězdy šampionátu. Mezi tyče se postavil šestkrát. A inkasoval jedině v osmifinále, v němž se Němci utkali sIry. Bylo to už v nastaveném čase, když se k míči dostal mladý útočník Robbie Keane a v jasné šanci poslal míč do sítě. Kahn byl bez nejmenší viny, na balon prostě nemohl dosáhnout. Keane dozajista netušil, že přinejmenším do finále získá nečekaný primát. Kahn byl jediným hráčem týmu, který v průběhu MS unikal drtivé kritice německého tisku i bývalého legendárního fotbalisty Franze Beckenbauera, který si při svých komentářích rozhodně nebere servítky. "Bez Kahna jsme mohli jet domů už po základní skupině," skládal komplimenty list Berliner Zeitung. "Je to nejlepší hráč na turnaji a nejlepší brankář na světě," rozplýval se Beckenbauer. "To, co chytil ve vyřazovací části, to jsem nikdy neviděl u žádného jiného gólmana," dodal. Posledním ze série výtečných zákroků byl ten ze semifinále s Koreou. V 8. minutě zacílil k pravé tyči I Čon-su Su, ale Kahn po míči skočil a dlaní ho pleskl do autu. "Projevuje se tvrdá práce za celý rok a všechny zkušenosti dohromady. Umím se koncentrovat na rozhodující okamžiky, extrémní situace mě motivuje. Ale je také potřeba štěstí," vysvětluje Kahn, proč se mu tak daří. Při líčení úspěchů ale hned začne mluvit i o těch druhých. "Není to jenom má zásluha. Je to díky výkonu celého mužstva, od obránce po útočníky. Já jsem na nich přece závislý."
</TEXT>
<HEADING>
Individuality ještě nedělají tým
</HEADING>
<TEXT>
Kahn na sobě dosud nedával vůbec znát, že by ho MS výrazněji vzrušovalo. Očekávání posledního utkání s Brazilci však s ním přece jen pohnulo. "Je to něco mimořádného. Netýká se to jen klubu, ale celého národa. Když se člověk zamyslí nad očekáváním a nadšením milionů lidí doma, zjistí, že jde o historický okamžik," přiznal se Kahn ke změně názoru. "Je to zápas, který fotbalista hraje jednou, možná dvakrát za život. Abychom porazili Brazílii, musejí všichni hráči podat životní výkon," dodal. Ani to nemusí stačit. V posledních týdnech neexistuje větší výzva a těžší úkol než porazit Brazilce. "Individuálně mají hráče světové třídy na každém postu," uznal Kahn. Právě on však rozhodně nepatří mezi ty, komu by tváří v tvář Ronaldovi a spol. spadlo sebevědomí. "Množství nejlepších individualit ještě nedělá nejlepší tým," prohlásil. "Mám pocit, který mi napovídá, že budeme světovými šampiony," prozradil. "Ale nemohu vysvětlit, proč," dodal. Už jednou Kahnovi předpověď vyšla. A co v neděli?
Kahn na sobě dosud nedával vůbec znát, že by ho MS výrazněji vzrušovalo. Očekávání posledního utkání s Brazilci však s ním přece jen pohnulo. "Je to něco mimořádného. Netýká se to jen klubu, ale celého národa. Když se člověk zamyslí nad očekáváním a nadšením milionů lidí doma, zjistí, že jde o historický okamžik," přiznal se Kahn ke změně názoru. "Je to zápas, který fotbalista hraje jednou, možná dvakrát za život. Abychom porazili Brazílii, musejí všichni hráči podat životní výkon," dodal. Ani to nemusí stačit. V posledních týdnech neexistuje větší výzva a těžší úkol než porazit Brazilce. "Individuálně mají hráče světové třídy na každém postu," uznal Kahn. Právě on však rozhodně nepatří mezi ty, komu by tváří v tvář Ronaldovi a spol. spadlo sebevědomí. "Množství nejlepších individualit ještě nedělá nejlepší tým," prohlásil. "Mám pocit, který mi napovídá, že budeme světovými šampiony," prozradil. "Ale nemohu vysvětlit, proč," dodal. Už jednou Kahnovi předpověď vyšla. A co v neděli?
</TEXT>
</DOC>
<DOC>
<DOCID>LN-20020628117</DOCID>
<DOCNO>LN-20020628117</DOCNO>
<DATE>06/28/02</DATE>
<GEOGRAPHY>SOUL</GEOGRAPHY>
<TEXT>
V malou přehlídku toho, co všechno mohou fotbalisté nosit na hlavě, se změnilo mistrovství světa. Posledním hitem byl sestřih Brazilce Ronalda v semifinále. Útočník si vyholil hlavu až na úzký pruh nad čelem. Nejvíc pozornosti do té doby přitahoval Angličan David Beckham s vlasy načesanými doprostřed hlavy. Američan Cobi Jones se představil s copánky, Senegalec El Hadji Diouf si odbarvil "hřívu" na blond. Turek Ümit Davala zase jako by vypadl z knihy Poslední mohykán.
</TEXT>
</DOC>
<DOC>
<DOCID>LN-20020628118</DOCID>
<DOCNO>LN-20020628118</DOCNO>
<DATE>06/28/02</DATE>
<TITLE>
říká trojskokanka Šárka Kašpárková, kterou neopustila víra, že bude závodit na srpnovém ME v Mnichově
</TITLE>
<TEXT>
Otazníky se rozprostřely kolem kariéry trojskokanky Šárky Kašpárkové. Jedenatřicetiletá atletka, mistryně světa z roku 1997 a sběratelka dalších medailí, skákala na prahu sezony, ale - nic moc, řekli odborníci. Kašpárková, matka roční Terezky, však na podobné řeči nedbá a hodlá se vrátit v plném lesku. Nejlépe na srpnovém mistrovství Evropy v Mnichově.
BRNO - Achilovka levé, odrazové nohy se postavila do cesty Šárce Kašpárkové v její pouti za návratem do trojskokanského sektoru. Po loňském narození dcerky Terezky počítala s návratem jako zvon, její zdraví však mínilo jinak. Při extralize družstev v pražském Edenu přistála na hranici 13,45 metru, o pár dní později při Zlaté tretře v Ostravě to bylo o šest centimetrů víc. A na světě byly dohady - limit pro ME v Mnichově je rovných 14 metrů, ale co je s Kašpárkovou? "Léčím si achilovku. Druhý den po Zlaté tretře v Ostravě mi noha otekla, jezdila jsem do Prahy za fyzioterapeutem Pavlem Kolářem. Teprve koncem tohoto týdne bych měla začít poklusávat," vysvětluje Kašpárková.
</TEXT>
<HEADING>
LN: Jak jste přijala výsledky dvou prvních závodů?
</HEADING>
<TEXT>
Nemá cenu o tom dlouho hovořit. V Praze pršelo, a v Ostravě jsem věděla, že musím dát první pokus. Věděla jsem totiž, že s tou achilovkou nemůžu dát šest pokusů. Ale nepovedlo se, byly z toho přešlapy, jakž takž vyšel až třetí pokus.
</TEXT>
<HEADING>
LN: Takže sportovní tragédie?
</HEADING>
<TEXT>
Tak bych to nebrala. Zkrátka jsem nemohla předvést, na co jsem byla připravená, zdraví mi to nedovolilo. Ale já to vyběhám, v pátek začnu vyklusávat.
LN: Vrcholem letošního roku je srpnové mistrovství Evropy v Mnichově, z Budapešti před čtyřmi lety máte stříbrnou medaili. Uvidíme vás při obhajobě?
To bych taky ráda věděla. Ale doufám, že ano. Když se mi nepodaří skočit limit dřív, musím to zvládnout na mistrovství republiky v závěru července v Ostravě.
LN: Někteří míní, že jste coby trojskokanka ztracená, že už se vám nepodaří přiblížit se k někdejším výkonům. Co vy na to?
S tím si hlavu nelámu. Jestli má někdo čas na úvahy podobného typu, tak je to jeho věc, ale dobře vím, že mi zase spousta lidí přeje, aby se mi návrat vydařil. A já tomu věřím, prostě jsem přesvědčena, že to dokážu.
LN: Jenže situace se od někdejší doby změnila, máte roční Terezku. Je to vůbec možné, odreagovat se na závody?
Možné to určitě je. Týden po Zlaté tretře byla Terezka u babičky v Havířově, zatímco já chodila v Brně do posilovny, ale řekla bych, že to zvládla mnohem líp než já. V brněnském bytě jsem totiž měla velmi silný pocit, že je strašně prázdný.
LN: Terezku skloňujete velmi často myslíte, že nemůže ovlivnit vaši výkonnost?
Všechno má mít svůj vývoj. Je dobré mít v hlavě atletiku, ale jen do určité míry. Potom přijde období, kdy už to dobré není. Myslím, že to období nastalo.
LN: Leckdo řekne - Kašpárková má Terezku, dosáhla svého, její atletický život končí. Co vy na to?
Co je to za pitomost? Cožpak jsem už na dvou závodech nedokázala, že se chci vrátit? Každý snad vidí, že pro to dělám maximum, že do toho přece nejdu jen napůl.
LN: Po pokusu o návrat jste se zajisté dočkala nějakých reakcí. Co převažuje?
Samozřejmě se ke mně doneslo, že bych se na atletiku měla vykašlat, ale ještě mi nikdo neřekl - už na to nemáš. A zaplaťpánbůh je mnohem víc těch, kteří mi přejí, a dávají mi to najevo.
</TEXT>
</DOC>
<DOC>
<DOCID>LN-20020628119</DOCID>
<DOCNO>LN-20020628119</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Nový ročník první fotbalové ligy začne v sobotu 27. července zápasem Sparta - Teplice, který bude vysílán v přímém televizním přenosu od 14.30 na Nově. Obhájce titulu Liberec vstoupí do soutěže v Olomouci. Program určilo včerejší losování, dvojice byly poprvé sestaveny podle takzvaných Frončekových tabulek. Hlavním hracím dnem ligového ročníku 2002/2003 bude neděle, sobotní předehrávky budou v přímém přenosu od 14.30 h na Nově, v pondělí se bude kolo vždy dohrávat zápasy přenášenými od 16.30 na Primě.
</TEXT>
</DOC>
<DOC>
<DOCID>LN-20020628120</DOCID>
<DOCNO>LN-20020628120</DOCNO>
<DATE>06/28/02</DATE>
<GEOGRAPHY>HANNOVER</GEOGRAPHY>
<TEXT>
Pět kilogramů nadváhy - to je nepříjemný závěr prvního tréninku v německém klubu Hannover 96 pro českého fotbalistu Jiřího Štajnera. Podle časopisu Kicker se nejdražší hráč v historii klubu nezachoval dvakrát profesionálně, když do nového prostředí dorazil pěkně "baculatý". Král střelců české ligy prozradil, že jeho standardní váha se při 185 centimetrech výšky pohybuje mezi 82 a 83 kilogramy, ale to se zdá být Němcům příliš. I trenér Ralf Rangnick prohlásil, že nová posila potřebuje shodit. "Zároveň si však musí udržet kreativitu a radost z fotbalu. Jsem si jist, že během tří čtyř týdnů ho uvedeme do plného lesku," řekl trenér a nasadil Štajnerovi dietu.
</TEXT>
</DOC>
<DOC>
<DOCID>LN-20020628121</DOCID>
<DOCNO>LN-20020628121</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Víkendový šampionát České republiky v plavání v Českých Budějovicích bude poslední příležitostí splnit limit pro účast na letním mistrovství Evropy v Berlíně. Dosud kritériím Českého svazu plaveckých sportů (ČSPS) vyhovělo deset závodníků, šéftrenér reprezentace Jaroslav Strnad počítá s dalšími třemi až čtyřmi plavci. "Musím se přiznat, že jsem původně počítal na ME s patnácti plavci, teď to ale vypadá tak na dvanáct," neoplýval optimismem. "Nějak se to po skvělé zimní sezoně zadrhlo," připustil kouč. Na předchozím ME v Helsinkách 2000 bylo třináct českých plavců, stejně jako v Istanbulu 1999. Pouze na doplňkových tratích se představí nejlepší domácí závodnice Ilona Hlaváčková. Ta bude v létě odpočívat a ME v Berlíně vynechá. Šampionát, jehož by se měla zúčastnit kompletní česká špička a také plavci ze Slovinska a Polska, začne už dnes a skončí v neděli.
</TEXT>
</DOC>
<DOC>
<DOCID>LN-20020628122</DOCID>
<DOCNO>LN-20020628122</DOCNO>
<DATE>06/28/02</DATE>
<GEOGRAPHY>LIBEREC</GEOGRAPHY>
<TEXT>
Za žádnou cenu se nemíní do jihoitalského Salerna vrátit český fotbalový reprezentant Václav Koloušek. Má však platný kontrakt, který mu vyprší až za rok, a v Liberci, s nímž získal mistrovský titul a postoupil až do čtvrtfinále Poháru UEFA, byl pětadvacetiletý hráč jen na hostování. Pro svůj nezájem k návratu do Itálie má však Koloušek několik důvodů. Do Salernitany přestoupil z Dukly Praha před čtyřmi lety, ale neprosadil se. Klub jej posílal z hostování na hostování, v předminulé sezoně odehrál půl roku ve Spartě, ale jeho hvězda zazářila až poté na severu Čech. "Dva roky o mě pomalu ani nevěděli, nyní za mně požadují sto milionů korun. Chovali se ke mně hrozně, za poslední rok mi ani nezaplatili. Já se tam nevrátím, nechci hrát druhou ligu," tvrdí rezolutně exekutor trestných kopů, který stále trénuje s mužstvem Liberce. Ve středu 3. července by se měl hlásit v některém z italských klubů, ale zatím neví ve kterém. Koloušek by byl nejspokojenější, kdyby se Salernitana dohodla na jeho přestupu s Libercem. "Šéf našeho klubu pan Karl však pochopitelně tolik peněz za mě dát nechce," popsal zapeklitou situaci fotbalista, o něhož mají zájem ještě v bruselském Andrelechtu. "Ani tam asi ale takové peníze nebudou chtít zaplatit, hrát bych tam šel," pokračoval Koloušek a přiznal svou tvrdohlavost. "Když však Salernitana nepovolí, tak se asi budu muset podřídit, protože smlouva je smlouva," trpce dodal záložník, ale považuje to za pouze krajní řešení.
</TEXT>
</DOC>
<DOC>
<DOCID>LN-20020628123</DOCID>
<DOCNO>LN-20020628123</DOCNO>
<DATE>06/28/02</DATE>
<TITLE>
Basketbalista Jiří Welsch byl draftován jako 16. v pořadí, získali ho Golden State Warriors
</TITLE>
<TEXT>
Pardubický odchovanec Jiří Welsch byl jako druhý český basketbalista v historii draftován do zámořské NBA. Dvaadvacetiletý křídelní hráč a rozehrávač bude hájit barvy Golden State Warriors.
NEW YORK - Při středečním draftu v newyorské Madison Square Garden si Welsche jako 16. v pořadí vybral tým Philadelphia 76ers, práva na něj však ihned vyměnil do Golden State za dvě budoucí možnosti volby v draftu v prvním či druhém kole. Další český kandidát na vstup do NBA Luboš Bartoň se mezi 57 vyvolených nevešel. Šestnáctá pozice na draftu do nejuznávanější soutěže světa je vynikajícím úspěchem, kterým Welsch ještě o šest příček překonal dosavadní maximum jediného Čecha se zkušenostmi z NBA Jiřího Zídka. Pivotmana, který nedávno podepsal smlouvu s polskými Sopoty, si v roce 1995 vybrali Charlotte Hornets jako 22. v pořadí.
</TEXT>
<HEADING>
Golden State stavějí nový tým
</HEADING>
<TEXT>
Welschova pozice je ovšem výhodnější a dává mu reálnou šanci k uplatnění, protože tým Golden State Warriors (v uplynulé sezoně druhý nejslabší v NBA) provádí radikální obměnu kádru. Ke třem loňským nováčkům získali Warriors v letošním draftu kromě Welsche ještě Steve Logana a především Mike Dunleavyho. Ten je synem známého kouče a stal se třetím nejvýše zvoleným hráčem celého draftu. "Líbí se mi, že generální manažer chce dát dohromady skupinu mladých hráčů, o kterých předpokládá, že by mohli tvořit základ budoucího týmu Warriors. A já chci být jeho součástí," řekl Welsch listu San Francisco Chronicle. Úspěch už v prvním kole draftu navíc každému hráči - tedy i Welschovi - garantuje jistotu lukrativní tříleté smlouvy. O českého reprezentanta sice velmi stáli i Washington Wizards v čele s legendárním Michaelem Jordanem, ale pro Welsche znamená angažmá v Golden State větší šanci prosadit se herně. Optimistický je i generální manažer týmu Garry St. Jean: "Myslím, že tento draft našemu týmu velmi prospěje. Získali jsme tři hráče, o které jsme měli velký zájem." Naděje do Welsche vkládá i asistent generálního manažera Gary Fitzsimmons: "Jsme nadšení, že se nám podařilo uskutečnit tento trejd a získat Jiřího pro sebe. Patří k nejnadějnějším hráčům v Evropě. Je jedinečný skvělým ovládáním míče a vynikající při střelbě ze střední a dlouhé vzdálenosti." Po odchodu z pražské Sparty v roce 2000 strávil Jiří Welsch poslední dvě sezony ve slovinském klubu Olimpie Lublaň, který nastupuje v prestižní Eurolize. V této soutěži dosáhl Welsch střelecké úspěšnosti 65 procent, což je vzhledem k jeho postu na hřišti skvělý výsledek. Stejně jako při střelbě z delších vzdáleností je platný i v průnicích pod koš a v obranné činnosti.
</TEXT>
<HEADING>
Jedničkou draftu byl obr z Číny
</HEADING>
<TEXT>
Welsch byl vybrán jako třetí Evropan a pátý cizinec celkově. Evropskou jedničkou byl letos Gruzínec Nikoloz Ckitišvili, jehož si vybral jako pátého v pořadí Denver. Letošní draft potvrdil stoupající zájem NBA o neamerické a zejména evropské basketbalisty. Španěl Pau Gasol z Memphisu byl vyhlášen nejlepším nováčkem uplynulého ročníku NBA a "německý zázrak" Dirk Nowitzki je v barvách Dallas Mavericks jednou z nejzářivějších hvězd ligy. Jedničkou draftu se podle očekávání stal 226 centimetrů vysoký čínský pivot Jao Ming, kterého získali Houston Rockets. Číňan je prvním cizincem, který byl zvolen prvním hráčem draftu, aniž by předtím působil na americké univerzitě. Je také nejvyšším hráčem, který do ligy přibyl od doby, kdy začal hrát NBA Shaquille O'Neal.
Welsch byl vybrán jako třetí Evropan a pátý cizinec celkově. Evropskou jedničkou byl letos Gruzínec Nikoloz Ckitišvili, jehož si vybral jako pátého v pořadí Denver. Letošní draft potvrdil stoupající zájem NBA o neamerické a zejména evropské basketbalisty. Španěl Pau Gasol z Memphisu byl vyhlášen nejlepším nováčkem uplynulého ročníku NBA a "německý zázrak" Dirk Nowitzki je v barvách Dallas Mavericks jednou z nejzářivějších hvězd ligy. Jedničkou draftu se podle očekávání stal 226 centimetrů vysoký čínský pivot Jao Ming, kterého získali Houston Rockets. Číňan je prvním cizincem, který byl zvolen prvním hráčem draftu, aniž by předtím působil na americké univerzitě. Je také nejvyšším hráčem, který do ligy přibyl od doby, kdy začal hrát NBA Shaquille O'Neal.
</TEXT>
</DOC>
<DOC>
<DOCID>LN-20020628124</DOCID>
<DOCNO>LN-20020628124</DOCNO>
<DATE>06/28/02</DATE>
<TITLE>
PRAHA - Pravděpodobně největší talent za poslední generace - to znamená pro český basketbal Jiří Welsch. Už letos, ve dvaadvaceti letech, byl rodák z východočeských Holic a odchovanec pardubické košíkové zvolen nejlepším hráčem Česka, navíc je i tahounem reprezentace. Cestu mezi elitní naděje nejlepší ligy světa NBA si dvoumetrové křídlo otevřelo před dvěma lety odchodem z pražské Sparty do kádru suveréna slovinské soutěže - Olimpie Lublaň. Tehdy rozporuplný přestup, který si na vedení pražského klubu doslova vytrucoval, se vyplatil. V Lublani si zahrál prestižní Euroligu, loni i letos dosáhl na slovinský titul i pohár. Z náhradníka se v současné sezoně Welsch vypracoval v nejlepšího střelce a ústřední postavu Olimpije, kterou dovedl i k triumfu v Jadranské lize sdružující nejlepší týmy bývalé Jugoslávie. Letošní průlom vynesl Welschovi mnoho ocenění. Ještě před draftem do NBA ho chtěl uchvátit jeden z nejbohatších evropských klubů italský Kinder Boloňa. Prototyp moderního basketbalisty, vysokého 200 cm) s perfektním pohybem i výbornou střelbou ze všech pozic, byl navíc vyhlášen třetím nejlepším hráčem Evropy do 22 let a mezi všemi basketbalisty mu patřilo 27. místo. Jeho starší bratr Petr hraje v Česku za Kunín.
</TITLE>
<TEXT>
Welschovy statistiky
97/98 Pardubice 14,6 bodu
98/99 Sparta 11,8 bodu
99/00 Sparta 19,1 bodu
00/01 Lublaň 10,6 bodu
01/02 Lublaň 15,5 bodu
</TEXT>
</DOC>
<DOC>
<DOCID>LN-20020628125</DOCID>
<DOCNO>LN-20020628125</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Pražský radní za ODS Filip Dvořák včera na tiskové konferenci popřel pravdivost středeční reportáže České televize, podle níž se snažil nezákonným způsobem získat byt v centru Prahy. Celá věc je podle něj politickým útokem na jeho osobu. O rezignaci ani podání žaloby na ČT ale zatím neuvažuje. Dvořák chtěl podle informací ČT koupit byt v Pařížské ulici, který by měl být v nejbližší době privatizován, s tím že uživatelce bytu už neoficiálně zaplatil čtyři miliony korun formou nevratné půjčky. Cenu za převod bytu do osobního vlastnictví, která může dosahovat nejvýše 1,2 milionu, by jí pak doplatil po privatizaci bytu. Dvořák by tímto jednáním obešel finanční úřad a žena by zkrátila stát na daních. Reportáž zachycující svědectví uživatelky bytu byla natočena skrytou kamerou. Reportérka televize Nora Nováková se v ní vydávala za pracovnici realitní kanceláře. Majitelka na záznamu kamery říká, že s Dvořákem podepsala smlouvu o půjčce čtyř milionů korun, které již neměl chtít radní zpátky. Zatímco ještě ve středu kandidát na starostu Prahy 1 odmítl skutečnost, že by měl o koupi tohoto bytu zájem, včera již připustil, že je možné, že se o byt zajímal prostřednictvím realitní kanceláře. "Měli jsme při letu ze služební cesty asi půlhodinové zpoždění, měl jsem naplánované další schůzky a běžel jsem do auta. V tu chvíli mě oslovila redaktorka ČT a ukázala mi nějakou listinu, zda jsem ji podepsal. Říkal jsem jí, ukažte mi prosím podpis, ať se o tom můžeme bavit, a ona mi ukázala pouze potištěný papír. Při-znám se, že jsem přemýšlel již o dalších schůzkách," odůvodňoval včera svou "zapomnětlivost" radní Dvořák. Na konkrétní otázku novinářů, zda předal uživatelce bytu peníze, se nejdříve vyhnul odpovědi a poté řekl, že je přesvědčen, že nikoli. Teprve na další otázku na stejné téma už jednoznačně sdělil, že ne. Dvořák také včera na tiskové konferenci uvedl, že se s ním včera dopoledne šokovaná uživatelka bytu, kterou osobně nezná, spojila a poskytla mu písemné prohlášení, v němž popřela, že by se s redaktorkou bavila o nějakém konkrétním bytu v Pařížské.
</TEXT>
</DOC>
<DOC>
<DOCID>LN-20020628126</DOCID>
<DOCNO>LN-20020628126</DOCNO>
<DATE>06/28/02</DATE>
<GEOGRAPHY>BRNO</GEOGRAPHY>
<TEXT>
Kriminalisté zadrželi čtyři muže podezřelé z vloupání do kostelů a firem. Skupinu zadržela zásahová jednotka kvůli obavě, že jsou ozbrojeni. Zjištěná škoda činí dva miliony korun. Podle policie vedl gang podnikatel, který má jako doktor filozofie dobré znalosti o památkách. Skupina vykradla kostel a firmy na Vyškovsku, Žďársku a Přerovsku. "Většinu historických předmětů jsme zajistili. Mužům hrozí až osm let vězení," řekl policista Antonín Hrdlička. Muži také vykradli sídla tří firem na Vyškovsku, Žďársku a Přerovsku. Brali v nich nejen elektroniku, ale zejména vykrádali trezory. V jednom případě z místa činu odvezli i celý trezor a služební vůz Škoda, který soukromé společnosti patřil.
</TEXT>
</DOC>
<DOC>
<DOCID>LN-20020628127</DOCID>
<DOCNO>LN-20020628127</DOCNO>
<DATE>06/28/02</DATE>
<GEOGRAPHY>OLOMOUC</GEOGRAPHY>
<TEXT>
Za loupežnou vraždu sedmdesátileté stařenky z periferie Olomouce potrestal včera olomoucký krajský soud dva muže 20 a 13 lety vězení. Jejich komplic, který přepadení vymyslel a na loupeži se podílel, odešel s desetiletým trestem. Poslední ze čtveřice obžalovaných, který pachatele k domu důchodkyně přivezl, si ve vězení odsedí 2,5 roku. Podle rozsudku důchodkyni muži přepadli loni v březnu. Stařenku při loupeži svázali a žena se během několika minut udusila. Soudce uvedl, že ženu obžalovaní zabili zvlášť trýznivým způsobem. Z domu poté odešli s lupem ve výši 200 korun a s motorovou pilou. Soudce musel čtení rozsudku na několik minut přerušit, protože manželka jednoho z obžalovaných se zhroutila. Vězeňská stráž poté zavolala záchrannou službu. Obžalovaní i státní zástupce si ponechali lhůtu na rozmyšlenou.
</TEXT>
</DOC>
<DOC>
<DOCID>LN-20020628128</DOCID>
<DOCNO>LN-20020628128</DOCNO>
<DATE>06/28/02</DATE>
<TEXT>
Včera byli slavnostně vyřazeni absolventi velitelského kursu Fakulty velitelské a štábní Vojenské akademie v Brně. Mezi dvaceti absolvent bylo kromě českých i několik amerických a polských vojáků
</TEXT>
</DOC>
<DOC>
<DOCID>LN-20020628129</DOCID>
<DOCNO>LN-20020628129</DOCNO>
<DATE>06/28/02</DATE>
<TITLE>
Terčem útoku opilců a násilníků se v Rusku stále častěji stávají posádky sanitních vozů. Lékaři proto žádají na svou ochranu pistole.
</TITLE>
<GEOGRAPHY>MOSKVA</GEOGRAPHY>
<TEXT>
O neprůstřelných vestách, pistolích, obušcích a plynových sprejích sní lékaři rychlé záchranné služby v ruském Omsku. Stejně jako jejich kolegové v dalších částech Ruska jsou totiž často terčem útoků ze strany pacientů. Radnice jim však doporučují projevovat více tolerance a praktikovat "pasivní ochranu". Jen za poslední týden byly v Omsku napadeny tři posádky sanitních vozů. Jedna lékařka byla zbita skupinou narkomanů, kterým odmítla vydat omamné látky, další se stala terčem útoku opilců, kterým se nelíbilo, jak ošetřila zlomeninu jejich kamaráda. V třetím případě "nemocní" zdemolovali zařízení drahého vozidla záchranné služby. Podle řidiče moskevské záchranky Sergeje dříve posádky vyjížděly s nadějí, že pomohou trpícím. Dnes vyjíždějí se strachem, jestli návštěvu nemocného přežijí. Jeho přáním je dostat alespoň plynovou pistoli.
</TEXT>
<HEADING>
Rizikové povolání
</HEADING>
<TEXT>
Při nedávných výtržnostech v Moskvě, které vypukly po prohraném fotbalovém zápase Ruska s Japonskem, zuřiví fanoušci převrátili záchranný vůz, spálili jej a řidiče i lékaře, kteří se snažili pomáhat zraněným, zbili. Pracovníci záchranné zdravotnické služby navrhují, aby s lékaři jezdili v sanitních vozech policisté. Ti však mají nedostatek lidí, dopravních prostředků i paliva. V některých regionech zajíždí sanitní vůz nejprve pro strážníka se samopalem. Lékaři mluví o štěstí, když pacient, který volá o pomoc, má například skutečně srdeční záchvat. Telefonáty jako "manželovi je špatně, umírá" často znamenají, že muž se opil do bezvědomí a honí ženu po bytě s nožem v ruce. V Krasnogorsku poblíž Moskvy opilec ubodal nožem dva lékaře, kteří mu na zavolání manželky přijeli pomoci. Podle ředitele omské záchranné služby Alexandra Savostikova patří dnes práce lékařů záchranné služby k nejnebezpečnějším. Platy pracovníků záchranky jsou přitom mizerné: kvalifikovaný lékař má v lepším případě kolem 4000 rublů (asi 130 dolarů).
Při nedávných výtržnostech v Moskvě, které vypukly po prohraném fotbalovém zápase Ruska s Japonskem, zuřiví fanoušci převrátili záchranný vůz, spálili jej a řidiče i lékaře, kteří se snažili pomáhat zraněným, zbili. Pracovníci záchranné zdravotnické služby navrhují, aby s lékaři jezdili v sanitních vozech policisté. Ti však mají nedostatek lidí, dopravních prostředků i paliva. V některých regionech zajíždí sanitní vůz nejprve pro strážníka se samopalem. Lékaři mluví o štěstí, když pacient, který volá o pomoc, má například skutečně srdeční záchvat. Telefonáty jako "manželovi je špatně, umírá" často znamenají, že muž se opil do bezvědomí a honí ženu po bytě s nožem v ruce. V Krasnogorsku poblíž Moskvy opilec ubodal nožem dva lékaře, kteří mu na zavolání manželky přijeli pomoci. Podle ředitele omské záchranné služby Alexandra Savostikova patří dnes práce lékařů záchranné služby k nejnebezpečnějším. Platy pracovníků záchranky jsou přitom mizerné: kvalifikovaný lékař má v lepším případě kolem 4000 rublů (asi 130 dolarů).
</TEXT>
</DOC>
<DOC>
<DOCID>LN-20020628130</DOCID>
<DOCNO>LN-20020628130</DOCNO>
<DATE>06/28/02</DATE>
<TEXT>
Při povodních, které od minulého týdne sužují jih Ruska, dosud zemřelo 77 lidí. Zhruba 90 tisíc obyvatel muselo opustit své domovy a celkové škody se odhadují na 385 milionů dolarů. V postižené oblasti sílí obavy nejen z epidemií, ale i z nových záplav: meteorologové totiž na příští dny předvídají další bouře. Již v noci na včerejšek postihlo jihoruskou Kabardino-balkarskou republiku silné krupobití, které poničilo přes tisíc domů.
</TEXT>
</DOC>
<DOC>
<DOCID>LN-20020628131</DOCID>
<DOCNO>LN-20020628131</DOCNO>
<DATE>06/28/02</DATE>
<TITLE>
V kostele sv. Václava v Mikulově v rámci Mezinárodního hudebního festivalu třinácti měst Concentus Moraviae se představila Martina Janková.
</TITLE>
<TEXT>
Sopranistka pocházející z Orlové je nepoměrně známější v cizině než u nás - vystupovala s řadou světově renomovaných dirigentů (např. Gardiner, Christie, Harnoncourt) a od roku 1998 je sólistkou operního souboru v Curychu. Přednesla dvojí zhudebnění liturgického textu Salve Regina od Vivaldiho a Carla Ditterse. Program korunovala árií Rejoice z Händelova oratoria Mesiáš. Mladá pěvkyně okouzlila zaplněný chrám mimořádně svěžím témbrem, bravurní koloraturou, jásavě znějící vysokou polohou hlasu, muzikálností a oduševnělostí projevu. Do hájemství vídeňských, kroměřížských a dalších archivů nahlédla i Capella Apollinis, jejíž umělecká vedoucí Barbara Maria Williová je dramaturgyní letošního, v pořadí sedmého festivalového ročníku. V instrumentálních číslech večera připomněl šestičlenný soubor autentických nástrojů česko-slovensko-německé provenience Heinricha Franze Ignaze Bibera, Antonia Bertaliho, Antonia Coldaru, Johanna Josepha Duxe a Františka Xavera Richtera. Asi nejpozoruhodnější skladbou programu byla formově i zvukově naprosto unikátní lamentace nad smrtí Ferdinanda III. od Johanna Jakoba Frobergera (1616 - 1664), dílo náladových zvratů a ojedinělých zvukových valérů. Fantazijně rozervané preludování sólového cembala vizuálně podmalovávaly rozžaté svíce, teprve po dlouhých minutách se k Barbaře Marii Williové přidávali ostatní členové Capelly Apollinis, přicházející z bočních prostor. Koncert představující většinou exkurs ke zcela neznámým hudebním břehům možno však považovat za výsostně zdařilý a z dramaturgického hlediska i dobrodružný - samozřejmě v tom nejlepším slova smyslu.
Martina Janková - soprán
Capella Apollinis
Kostel sv. Václava, Mikulov
</TEXT>
</DOC>
<DOC>
<DOCID>LN-20020628132</DOCID>
<DOCNO>LN-20020628132</DOCNO>
<DATE>06/28/02</DATE>
<GEOGRAPHY>PRAHA</GEOGRAPHY>
<TEXT>
Po šňůře koncertů zakončí o prvních dvou červencových večerech zpěvák Waldemar Matuška turné po českých zemích v pražské Lucerně. Druhé z vystoupení připadá na den jeho sedmdesátin (nar. 2. července 1932). Záznam by měla vysílat Česká televize, která již uvedla o Matuškovi dokument. Matuška zpíval v uplynulých týdnech mimo jiné svým fanouškům v Pardubicích, Brně, Hradci králové, Ostravě a Českém Těšíně. Po celou dobu už slaví a jeho žena Olga Blechová dodává, že oslavy určitě neskončí ani koncertem v Lucerně. Dvojnásobný Zlatý slavík, hvězda domácí popové scény především 60. let, žije na Floridě. Do USA emigroval s rodinou v roce 1986. Jeho písničky patří z velké části k repertoáru, jemuž bez rozdílu generací přizvukují v českých zemích všichni. K Matuškovým sedmdesátinám letos na jaře vyšlo v Praze album s názvem Co neodnesl čas. Obsahuje jeho největší hity ze stejnojmenného úspěšného televizního pořadu.
</TEXT>
</DOC>
<DOC>
<DOCID>LN-20020628133</DOCID>
<DOCNO>LN-20020628133</DOCNO>
<DATE>06/28/02</DATE>
<GEOGRAPHY>LONDÝN</GEOGRAPHY>
<TEXT>
Jako Šípková Růženka se ze spánku trvajícího 50 týdnů probudila londýnská vesnice známá jako Wimbledon. Úzkými uličkami se posunují stovky aut, znějí ampliony, prodávají se cetky, proudí davy. Ještě minulý týden přitom byla tato vilková čtvrť jen ospalým místem. Nyní uvnitř tenisového areálu je vše s příslovečnou anglickou organizací zaměřeno na to, aby si návštěvníci užili. Bolí vás od sezení zadek? Nevadí, lze si pronajmout polštářek. Prší? Žádný problém, zde je stánek s pláštěnkami. Máte hlad? Nabídka v bufetech a restauracích stojí za to. Právě v restauracích spočítali, že se tu za dva týdny spotřebuje 22 000 porcí pizzy, 190 000 sendvičů, 135 000 kopečků zmrzliny, 335 000 šálků čaje a kávy, 130 000 pint piva, 12 000 kilogramů lososa a 34 000 kilogramů anglických jahod.
</TEXT>
</DOC>
</CZE>