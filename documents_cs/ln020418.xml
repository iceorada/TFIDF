<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020418001</DOCID>
<DOCNO>LN-20020418001</DOCNO>
<DATE>04/18/02</DATE>
<TITLE>
Ministr vnitra Stanislav Gross má podniknout kroky, které umožní činnost agentů-provokatérů. Ti mají naoko nabízet úplatky a odhalovat tak korupci.
</TITLE>
<GEOGRAPHY>PRAHA</GEOGRAPHY>
<TEXT>
Vláda chce využít v boji proti korupci nový nástroj. Policie by měla za pomoci agentů provokatérů prověřovat odolnost celníků, policistů a pracovníků finančních úřadů a státní správy vůči úplatkům. Členové vlády včera pověřili ministra vnitra Stanislava Grosse, aby podnikl kroky, které činnost agentů-provokatérů umožní. Jde o kontroverzní krok, o němž se v Česku diskutuje dlouhou dobu a má mnoho odpůrců. Ještě na začátku týdne proti němu vystupoval i ministr spravedlnosti Jaroslav Bureš. Včera však vláda záměr schválila jednomyslně. Ministr vnitra tak má vytvořit pětadvacetičlenný tým policistů a úředníků ministerstva financí, který se zavedením řízených provokací bude zabývat. Gross rovněž připraví analýzu, jež během jednoho roku určí opatření a změny v zákonech, které je nutné přijmout před tím, než agenti začnou pracovat. Pokud zaměstnanec před provokatérem neobstojí, přijde o místo. Policejní provokace tedy nepovedou k trestnímu stíhání, ale i to se podle Grosse může změnit. "Zatím by šlo o jakýsi filtr pro státní správu, aby se minimalizoval počet osob, které mohou přijímat úplatky. Trestní právo - to jsou věci, o kterých se budeme muset bavit v budoucnu," řekl ministr Gross.
V případě, že by v budoucnu vláda pro oběti agentů-provokatérů připustila trestní postihy, vznikl by podle Grosse speciální policejní útvar, který by korupci mezi státními zaměstnanci odhaloval. Policisty by pak mohla kontrolovat inspekce ministra vnitra. Za odhalení korupce prostřednictvím provokatérů by dnes úředníci nemohli k soudu především proto, že státní orgán nemůže vyvolávat trestní řízení. Také rozvázání pracovního poměru po provokaci si podle Grosse vyžádá změny některých zákonů. Grossův návrh včera vzbudil nevoli u opozičních poslanců. Stínový ministr vnitra za ODS Ivan Langer označil záměr ministra Grosse za naprosto pochybnou metodu. "Je to návrat ke státu špiclů, provokatérů a udavačů," uvedl Langer. Předsedkyně Unie svobody-DEU Hana Marvanová o Grossově návrhu hovořila jako o krachu akce čisté ruce.
</TEXT>
<HEADING>
ŘÍZENÉ PROVOKACE PODLE GROSSE
</HEADING>
<TEXT>
* týkají se policistů, celníků, finančních úředníků a úředníků státní správy * nepovedou k trestním postihům, zkorumpovaného úředníka "pouze" připraví o místo * změní se zákoník práce, aby mohly být zaneseny v pracovních smlouvách * policisty by měla kontrolovat inspekce ministra vnitra
* týkají se policistů, celníků, finančních úředníků a úředníků státní správy * nepovedou k trestním postihům, zkorumpovaného úředníka "pouze" připraví o místo * změní se zákoník práce, aby mohly být zaneseny v pracovních smlouvách * policisty by měla kontrolovat inspekce ministra vnitra
</TEXT>
</DOC>
<DOC>
<DOCID>LN-20020418002</DOCID>
<DOCNO>LN-20020418002</DOCNO>
<DATE>04/18/02</DATE>
<TEXT>
Vládou schválená zpráva o korupci v Čechách, na Moravě a ve Slezsku je podivuhodná hned ve dvou ohledech: svým otřesným obsahem a pak dobou, kterou k jejímu zveřejnění vláda zvolila. Není totiž jasné, proč právě na konci své vládní dráhy sociální demokraté sdělují národu, že svůj nesmlouvavý boj s uplácením prohráli. Takové přiznání pár týdnů před volbami je přece politická sebevražda. Ne tak docela. Akce čisté ruce zajímala představitele ČSSD vždy spíše z mediální stránky, a tam se jim daří. K soudu - věřme, že ne na nátlak vlády se dostávají velké případy minulosti a jejich rozměry v předvolební kampani snadno zastíní i přiznanou zanesenost státní správy. Zvláště když vláda po sebemrskačské zpovědi nabídla recept na to, jak s korupcí skoncovat. Řízená provokace - zkušební nabízení úplatků - ale může nanejvýš pomoci z nejhoršího, a to ještě jen v případě, že bude dobře připravená a kontrolovaná. Fakt, že na přípravě "testu integrity" pracuje Stanislav Gross, ale není dvakrát povzbudivý. Pan ministr měl nedávno s integritou vážné problémy a řada jeho spolupracovníků je na tom ještě hůř.
</TEXT>
</DOC>
<DOC>
<DOCID>LN-20020418003</DOCID>
<DOCNO>LN-20020418003</DOCNO>
<DATE>04/18/02</DATE>
<TITLE>
PRAHA - Lidé v únoru utratili v obchodech o 4,3 procenta více peněz než ve stejném měsíci loňského roku. Za nárůstem maloobchodních tržeb stojí především nákupy pohonných hmot, které se meziročně zvýšily o 15,6 procenta. Téměř stejně lidé utratili za kutilské a zahrádkářské potřeby. "Rekordní nárůst vysvětlují relativně nízké ceny pohonných hmot a velmi dobré počasí. Obojí motoristé beze zbytku využili," vysvětlil analytik Raiffeisenbank Ivo Nejdl. Ceny pohonných hmot totiž v únoru klesly na nejnižší úroveň za posledních 2,5 roku. Podle odborníků čísla svědčí o tom, že lidé svou situaci vidí optimisticky. "Nižší rozsah úprav regulovaných cen v lednu ponechal v kapsách občanů reálně větší objem prostředků na útratu v maloobchodě," doplnil Pavel Sobíšek z HVB Bank.
</TITLE>
<HEADING>
JAK ROSTLY V ÚNORU TRŽBY V MALOOBCHODĚ
</HEADING>
<TEXT>
pohonné hmoty 15,6 % kutilské potřeby, nábytek a zařízení domácnosti 14,2 % textil a obuv 13,5 % potraviny 3,7 % prodej aut -1,1 %
Pramen: ČSÚ
</TEXT>
</DOC>
<DOC>
<DOCID>LN-20020418004</DOCID>
<DOCNO>LN-20020418004</DOCNO>
<DATE>04/18/02</DATE>
<TITLE>
PRAHA - Ředitelka českých věznic Kamila Meclová neříkala pravdu, když minulý týden popisovala okolnosti svého nedávného okradení. Zamlčela totiž ztrátu některých důležitých služebních věcí. Generální ředitelku Vězeňské služby Kamilu Meclovou okradl zatím neznámý zloděj v úterý 2. dubna v jedné z pražských restaurací ve Vejvodově ulici. Mezi šestou a devátou hodinou večerní zjistila, že se jí ztratila kabelka. Podle Meclové ale obsahovala jen osobní věci. V rozhovoru pro LN doslova uvedla: "Neztratilo se mi nic služebního ani žádné dokumenty." Meclová tvrdila, že přišla jen o peněženku a mobilní telefon. Dál se o krádeži odmítla bavit s tím, že jde o soukromou věc. Policii ale nahlásila i krádež služebního pečetidla, listin a také klíče k takzvané horké lince, tedy ke spojení s nejvyššími představiteli země pro krizové případy. "Paní ředitelka se k tomu nechce vyjadřovat. Jediné, co řekla, je, že v té kabelce byly nejcennější brýle se zvláštními čočkami," vzkázala včera Meclová po své mluvčí. Proč zatajila ztrátu služebních věcí, odmítla vysvětlit.
</TITLE>
<TEXT>
To, že zloděj Meclové ukradl i pečetidlo, dokumenty a "klíč k horké lince", LN potvrdil policista, který zná podrobnosti případu, a který si nepřál zveřejnit své jméno. "V té kabelce nebyly jen osobní věci, ale i to, o čem mluvíte," řekl včera. Klíč k takzvané horké lince prakticky nelze zneužít. Ovšem za předpokladu, že zatím neznámý zloděj nepozná, k čemu a jak se používá. Pečetidlo slouží ředitelce Vězeňské služby k označování důležité korespondence a jeho zneužití je otázkou. Žádné dokumenty, které měla Meclová v ukradené kabelce, nebyly podle mluvčí pražské policie Kamily Styblíkové tajné. Ředitelka Vězeňské služby přímo podléhá ministru spravedlnosti, který ji jmenuje a může ji i odvolat. "Zatím nemohu říci, zda došlo k nějakému porušení předpisů, nebo ne. Na to bude muset teprve odpovědět naše inspekce," řekl včera mluvčí ministra Vladimír Voráček.
</TEXT>
</DOC>
<DOC>
<DOCID>LN-20020418005</DOCID>
<DOCNO>LN-20020418005</DOCNO>
<DATE>04/18/02</DATE>
<TITLE>
Zeman získal na svou stranu ruského prezidenta
</TITLE>
<TEXT>
MOSKVA (od zvláštního zpravodaje LN v Rusku) - Ruský prezident Vladimír Putin včera odmítl požadavky na zrušení Benešových dekretů. "Pokusy jistých sil přezkoumat výsledky druhé světové války a zpochybnit vnitřní zákonodárné akty jiných zemí jsou jen sotva něčím, co by mělo něco společného s realitou," vzkázal Putin po setkání s českým premiérem Milošem Zemanem. Zeman již v úterý avizoval, že od Putina očekává podporu českého úsilí o mezinárodní odmítnutí požadavků "pravicových politiků, pánů Haidera, Stoibera a Orbána" na zrušení dekretů. Putin i ostatní partneři potvrdili, že výsledky druhé světové války zůstávají neměnné. Rozhovor s Putinem se stal pro Miloše Zemana vrcholným bodem jeho jednání v Moskvě. Samo přijetí českého premiéra ruským prezidentem bylo svého druhu vyznamenáním. Podle diplomatů působících v Moskvě se tak většinou děje jen v případě předsedů vlád zemí "od velikosti Itálie výše".
Od ruského prezidenta se mu dostalo poděkování za jeho "osobní přínos" k rozvoji rusko-českých obchodně ekonomických vztahů. Putin neopomněl pochválit Zemana i za "výrazné zlepšení politických vztahů" mezi oběma zeměmi. Putin i Zeman nešetřili při setkání v kremelském reprezentativním salonku úsměvy a žerty. Putin, který je z televizních záběrů z vnitroruských porad známý svým kamenným výrazem, při kontaktech se západními partnery zásadně mění svou mimiku. Úsměvy, přikyvováním i obdivným pozdvižením obočí nad úspěchy české ekonomiky dával najevo, jak mu na vzájemné spolupráci záleží. Politickou váhu předsedy české vlády zvýšila skutečnost, že Česko figuruje v "trojce" NATO, jež v alianci organizačně koordinuje probíhající rozhovory o sblížení NATO a Ruska (jejím členem je kromě zástupce samého Ruska generální tajemník NATO George Robertson). Zeman při jednání v Moskvě zdůraznil, že Česko podporuje těsnou spolupráci NATO a Ruska. "Jsme proti jakékoliv izolaci a znevýhodňování Ruska," ujistil. Miloš Zeman v Moskvě také opakovaně zdůrazňoval, že chce, aby z Ruska do České republiky přicházely především investice. "Existují široké možnosti kapitálové výměny mezi našimi zeměmi," řekl ruskému prezidentovi. Při včerejším dopoledním setkání s premiérem Michailem Kasjanovem vysvětlil tuto strategii anglickým pořekadlem "Nedávej vejce jen do jednoho košíku". Ruský prezident Vladimir Putin pochopitelně vládní pozvání k účasti ruských firem na české privatizaci rád přijal. Rusové také chtějí mít něco v českém košíku.
</TEXT>
</DOC>
<DOC>
<DOCID>LN-20020418006</DOCID>
<DOCNO>LN-20020418006</DOCNO>
<DATE>04/18/02</DATE>
<TITLE>
Trestní řád připouští, aby policejní orgán použil za určitých okolností operativně pátrací prostředky, mezi něž patří i použití agenta: je-li trestní řízení vedeno pro zvlášť závažný úmyslný trestný čin, pro čin spáchaný ve prospěch zločinného spolčení nebo pro jiný úmyslný trestný čin, k jehož stíhání se ČR zavázala mezinárodní smlouvou. Ze zákona vyplývá, že agenta lze použít jen u nejzávažnějších trestných činů. Podmínky, za kterých smí agent působit, stanovuje zákon. Ustanovení § 158 e) trestního řádu neumožňuje, aby se agent podílel na vyprovokování trestní činnosti. Navíc úplatkářství - s výjimkou případů, kdy výše úplatku překročí 500 000 korun - do kategorie zvlášť závažných trestných činů nepatří, a použití agenta proto není možné.
</TITLE>
<TEXT>
Chtěl bych upozornit na to, že podle trestního zákona je účastníkem dokonaného trestného činu i ten, kdo navedl jiného ke spáchání trestného činu. V případě, že by nějaký agent-provokatér přiměl někoho ke spáchání trestného činu přijímání úplatku, stal by se účastníkem trestného činu jako návodce a právem by měl být za takové jednání potrestán. Argument, že přijetí úplatku v důsledku jednání agenta provokatéra by nebyl trestný čin, ale porušení pracovní kázně, neobstojí. Trestným činem je pro společnost nebezpečný trestný čin, jehož znaky jsou uvedeny v zákoně. Nelze proto tvrdit, že je jinak trestné přijetí úplatku od agenta provokatéra než od jiné osoby. Obávám se rovněž, že tohoto postupu by bylo možno lehce zneužít. Obratný agent-provokatér by mohl přimět k převzetí úplatku dosud bezúhonného úředníka. Stejně tak nelze vyloučit situaci, kdy si agent-provokatér peníze ponechá a bude tvrdit, že jimi dotyčného úředníka podplatil. Korupci nejsnáze zabráníme odstraněním korupčního prostředí. Budou-li úřady a ostatní instituce vyřizovat žádosti občanů včas, nebude důvod úředníky korumpovat. Obdobným způsobem byla vymýcena před lety korupce při vydávání cestovních dokladů. Pokud někdo potřebuje cestovní doklad dříve, zaplatí vyšší kolek a není třeba někomu nabízet úplatek za urychlené vyřízení. Stejným způsobem by bylo možné řešit nejčastěji připomínané zápisy do obchodního rejstříku, katastru nemovitostí atd. Každý občan by raději zaplatil vyšší poplatek, než někomu nabízel úplatek. Zjišťovat úplatnost úředníků agenty-provokatéry je zbytečné. Podle mého názoru by stačilo provádět důsledné kontroly rozhodnutí. Je-li nějaké rozhodnutí vydáno ve srovnání s ostatními příliš rychle, je-li nějakým způsobem neobvyklé nebo nějakým způsobem vybočuje z obvyklé praxe, potom je úředník buď neschopný, anebo je zde důvod jiný. Takovému úředníku není třeba prokazovat korupci a je možné s ním rozvázat pracovní poměr dle zákoníku práce.
</TEXT>
</DOC>
<DOC>
<DOCID>LN-20020418007</DOCID>
<DOCNO>LN-20020418007</DOCNO>
<DATE>04/18/02</DATE>
<TITLE>
PRAHA - Vedro, vlhko, prach, písek a nuda. To je asi tak všechno, co kromě každodenní rutiny stále stejných výcvikových rituálů - "zažívají" čeští vojáci v Kuvajtu. 243 mužů a 8 žen z liberecké protichemické roty stráví v horké oblasti Perského zálivu, v bezprostřední blízkosti Husajnova Iráku, ještě dlouhých pět měsíců. Na konci dubna by jim ale mohlo přiletět pořádné "rozptýlení". Ministr obrany Jaroslav Tvrdík, který má vojenskou základnu Doha navštívit, totiž chce na palubu vládního speciálu vzít hned dvě "hvězdy" české pop-music: Helenu Vondráčkovou a Martina Maxu. "Až Helenka našim vojákům zazpívá svoje Sladké mámení, tak kluci určitě zboří místní kino, kde by měl koncert proběhnout," říká organizátor celé akce František Janda. Mluvčí Sdružení veteránů Janda zažil atmosféru vojenských misí v cizině na vlastní kůži. Počátkem 90. let v Perském zálivu v operaci Pouštní bouře zjistil, že to poslední, na co jsou vojáci "v poli" zvědaví, jsou návštěvy "papalášů, co všechno vědí nejlépe".
</TITLE>
<TEXT>
"Vím, jaké to tam je, sám jsem to před lety zažil. Nejhorší je ta nuda, čas se hodně vleče, pořád se jenom čeká, až se něco semele," tvrdí Janda. "Návštěvy velitelů z Prahy, kteří vojákům radí, jak mají co dělat, rozhodně moc populární nejsou," dodává. Janda armádu před pár lety opustil. Nyní řídí velkou produkční firmu a stýká se s lidmi ze showbyznysu. Jednu z desek, kterou produkoval, mu pokřtila právě Helena Vondráčková. Proto ministru obrany Tvrdíkovi navrhl, že mu pomůže sehnat dva umělce, kteří by s ním mohli do Kuvajtu na blížící se oficiální návštěvu odletět. Ministr souhlasil. Na výjezdní několikahodinové návštěvy "papalášů" u jednotek v cizině má totiž podobný názor jako Janda. Tvrdík se před lety ještě jako "normální voják" - také zúčastnil zahraniční mise. Sloužil v Jugoslávii, v české jednotce se staral o finance. "Jde mi o to, aby za vojáky nepřijel jen ministr a banda generálů na kontrolu," řekl Tvrdík LN. "Z Jugoslávie si ještě dobře pamatuji, jaké to je. Všichni na nás kašlali a nepřivezli nám z Česka ani noviny, ani domácí chleba. Já teď ale chci, aby ta návštěva měla pro vojáky trochu jiný význam, aby si nemysleli, že na ně nikdo nemyslí," dodal ministr Tvrdík. Veterán Janda tvrdí, že s Martinem Maxou už má všechno dojednáno. Na 99 procent prý s Tvrdíkem do Kuvajtu poletí. S Helenou Vondráčkovou ale ještě definitivně domluven není. "Helena je momentálně v zahraničí, zatím jsem mluvil jen s jejím manažerem. Ale jsem přesvědčen, že mi neřekne ne," říká Janda. I ministr Tvrdík věří, že obě hvězdy v Kuvajtu vystoupí. "Jsem informován, že Helena Vondráčková za vojáky chce," řekl LN. "Kdyby to ale náhodou nevyšlo, tak s sebou rozhodně vezmeme někoho jiného," dodal. Chystaný koncert Vondráčkové s Maxou na základně Doha, kterou čeští vojáci střeží, budou moci navštívit i američtí vojáci. Těch zde slouží na čtyři tisíce. Čeští vojáci na základnu přiletěli v polovině března. Mají na starosti biologickou, chemickou a radiační ochranu. Moc příležitostí k "rozptýlení" zatím neměli. Momentálně se totiž snaží vybudovat v obří hale, kterou jim američtí velitelé přidělili, přijatelné prostory k bydlení. Místo příček chtějí použít kontejnery, ve kterých si z Česka přivezli techniku a výzbroj. Vojáci si s sebou z Česka vzali sedmnáct televizních přijímačů, osm videorekordérů a 150 filmů, tři konzole pro hraní počítačových her a několik desítek knih. I když je základna jen kousek od mořského pobřeží, koupání v moři není možné. Voda je totiž silně znečistěná ropou. Poblíž základny je ale menší rekreační středisko s malým bazénem, minigolfem, tenisovými kurty a hřištěm na fotbal. I když mezi základnou a střediskem jezdí autobus, zatím ho navštívilo jen pár českých vojáků. Na základně panuje přísná prohibice, stejně jako v celém Kuvajtu.
</TEXT>
</DOC>
<DOC>
<DOCID>LN-20020418008</DOCID>
<DOCNO>LN-20020418008</DOCNO>
<DATE>04/18/02</DATE>
<GEOGRAPHY>OSLO</GEOGRAPHY>
<TEXT>
Legendární norský badatel a cestovatel Thor Heyerdahl umírá na rakovinu mozku. 87letý hrdina slavné expedice Kon-Tiki je v kómatu a podle slov svého syna nelituje, že umírá, protože je nadmíru spokojený se svým životem.
</TEXT>
</DOC>
<DOC>
<DOCID>LN-20020418009</DOCID>
<DOCNO>LN-20020418009</DOCNO>
<DATE>04/18/02</DATE>
<TITLE>
77 dní bez jídla. V české věznici zemřel člověk, který držel hladovku. Po několika desítkách let je to první protest, který skončil smrtí vězně.
</TITLE>
<GEOGRAPHY>PRAHA</GEOGRAPHY>
<TEXT>
Šestatřicetiletý Pavel M. měl být z věznice ve Valdicích propuštěn v únoru roku 2004. V té době by skončil jeho čtyřapůlletý trest za vydírání. Prezident měl v těchto dnech zvážit, zda mu neudělí milost. Začátkem letošního roku Pavel M. požadoval, aby mu věznice vydala ze skladu jeho osobní věci, ale byl odmítnut. Devětadvacátého ledna přestal na protest jíst. V pondělí zemřel na celkové vyčerpání organismu z nedostatku potravin a tekutin. Během posledních let držely v Česku hladovku desítky vězňů, mnoho z nich pak dokonce muselo do vězeňské nemocnice, žádný z těchto protestů ale nikdy neskončil smrtí. Pondělní úmrtí vězně Pavla M. začala hned v pondělí vyšetřovat policie. Stále existuje podezření, že personál valdické věznice, která patří k nejtvrdším v Česku, podcenil zdravotní stav Pavla M. Ministr spravedlnosti Jaroslav Bureš uložil svým podřízeným, aby mu co nejdříve předložili podrobnou zprávu o okolnostech. "19. a 29. března odmítl vězeň Pavel M. převoz do nemocnice Praha-Pankrác, aby mu byla zavedena umělá výživa. 3. dubna byl do nemocnice nakonec eskortován. Tam ale odmítl lékařem navržené úkony, které by zabránily smrti z vyhladovění. 15. dubna odsouzený opět odmítl infuzní léčbu a primář interního oddělení upozornil nadřízené na vážnost jeho stavu. Tentýž den, v 19.45, i přes úsilí lékařů zemřel," řekl LN mluvčí ministerstva spravedlnosti Vladimír Voráček. Mluvčí generální ředitelky Vězeňské služby Miloslava Havlíčková včera uvedla, že není možné nutit vězně, aby hladovku ukončil. "Lékaři ani jiní zaměstnanci nesmějí na účastníka hladovky vyvíjet nátlak, aby hladovku zrušil. Teprve když psychiatr usoudí, že hladovějící člověk je již nezpůsobilý k odpovědnému rozhodování o vlastní osobě, začnou lékaři zachraňovat jeho život bez ohledu na jeho vůli," řekla Havlíčková. Ve včerejším prohlášení Vězeňské služby stojí, že "zdravotní péče vězněného byla zajištěna v souladu se všemi předpisy". Podle informací ministerstva spravedlnosti držel Pavel M. hladovku už několikrát. Poprvé již v dubnu 1999. Před dvěma lety se obrátil na prezidenta republiky Václava Havla se žádostí o milost. Zdůvodnil ji mimo jiné zdravotními problémy. "Nepřikláněli jsme se k milosti. Neprokázalo se, že by šlo o vážné zdravotní poruchy," řekl ČTK prezidentův mluvčí Ladislav Špaček.
</TEXT>
<HEADING>
Nejdelší vězeňské hladovky v Česku
</HEADING>
<TEXT>
Srpen 1996 - V pankrácké vězeňské nemocnici bylo hospitalizováno na 30 vězňů hladovkářů. Jeden z nich, Roman Cupal, odsouzený na pět let za loupežné přepadení, odmítal jídlo 60 dnů. Vážil pak asi 40 kg. Lékaři mu museli podávat umělou stravu a neustále na něj dohlížet.
Říjen 1996 - Vězeň Radim Michal musel být po padesáti osmi dnech hladovění převezen z věznice v Horním Slavkově do vězeňské nemocnice. Michal (31 let) protestoval proti odsouzení na 12,5 roku za vraždu.
Květen 2001 - Několik týdnů držel hladovku vazebně stíhaný Martin Říha, kterého policie obvinila kvůli krachu První pražské družstevní záložny. Říha také odmítl jakkoliv komunikovat a podle některých informací v té době vážil asi 35 kilogramů. Podle lékařské zprávy to ale nevyloučilo jeho další pobyt ve vazbě.
</TEXT>
</DOC>
<DOC>
<DOCID>LN-20020418010</DOCID>
<DOCNO>LN-20020418010</DOCNO>
<DATE>04/18/02</DATE>
<GEOGRAPHY>BRNO</GEOGRAPHY>
<TEXT>
Bývalý místopředseda Českomoravského fotbalového svazu Jan Gottvald zůstane ve vazbě. Brněnský krajský soud včera totiž zamítl žádost o jeho propuštění na kauci 13 milionů korun. Gottvald je podezřelý z hospodářské trestné činnosti se škodou za 400 milionů. Nyní je ve vazební věznici v Brně-Bohunicích. Jeho advokát Alan Korbel rozhodnutí nekomentoval. "Můj klient si nepřeje, abych dával k případu jakékoli informace," řekl. V uplynulých dnech uspěl u Městského soudu v Brně s žádostí o propuštění Gottvalda na kauci. Proti tomu se ale odvolal státní zástupce Michal Galát, jemuž dal včera krajský odvolací soud za pravdu.
</TEXT>
</DOC>
<DOC>
<DOCID>LN-20020418011</DOCID>
<DOCNO>LN-20020418011</DOCNO>
<DATE>04/18/02</DATE>
<GEOGRAPHY>VÍDEŇ</GEOGRAPHY>
<TEXT>
Podání žalob pěti až deseti sudetských Němců, kteří chtějí u českých soudů vymáhat majetek zabavený při poválečném odsunu, by se mělo uskutečnit letos na podzim. Prohlásil to včera předseda Sudetoněmeckého krajanského spolku v Rakousku (SLÖ) Gerhard Zeihsel. Zatím neprozradil, ve kterých městech budou žaloby podány. "Záleží to také na českých advokátech; poté to zveřejníme. Ještě se to zkoumá," řekl Zeihsel na dotaz, kolik přesně lidí žaloby podá a ve kterých městech se jeho krajané na českou justici obrátí. Zmíněný počet žalujících je zatím pouze odhadem a podle předsedy SLÖ bude definitivní až poté, co se zjistí finanční náklady na soudní spory. Zeihsel včera rovněž neupřesnil, o jaké lidi se jedná, pouze řekl, že jsou to jeho krajané vyvlastnění na základě Benešových dekretů.
</TEXT>
</DOC>
<DOC>
<DOCID>LN-20020418012</DOCID>
<DOCNO>LN-20020418012</DOCNO>
<DATE>04/18/02</DATE>
<TITLE>
Přes řadu reforem zůstává největším problémem v ochraně lidských práv zkostnatělá a nepružná justice.
</TITLE>
<GEOGRAPHY>PRAHA</GEOGRAPHY>
<TEXT>
Naposled ve svém funkčním období se včera ministři Zemanova kabinetu zabývali Zprávou o stavu lidských práv v Česku za rok 2001. Podle vládního zmocněnce pro lidská práva Jana Jařaba, jehož úřad osmdesátistránkový dokument vypracoval, existují tři zásadní problémové oblasti v dodržování lidských práv - nedostatky v justici, v ústavní péči a postavení cizinců. "Přes všechny pozitivní změny jde o trestní oblast. Soudní řízení dál trvají neúměrně dlouho, průměrná délka vazby je 150 až 160 dní," uvedl Jařab. Zmocněnec dodal, že situace se lepší díky řadě uskutečněných reforem, například novému trestnímu řádu, nově vzniklému úřadu Veřejného ochránce lidských práv a pomůže i blížící se start správního soudnictví. Vládní dokument se v kritice české justice shoduje s výroční zprávou ministerstva zahraničí USA vydanou letos v březnu. Snahu o reformu justice naproti tomu pochválila Evropská komise. Zpráva Jařabova úřadu dále volá například po zlepšení zákonné úpravy pro bezplatnou právní pomoc. "Tento stav mnoha osobám s nižšími příjmy de facto brání v přístupu k právu," konstatuje se v dokumentu. Další závažné problémy souvisejí podle Zprávy o stavu lidských práv s menšinami. "Jednu skupinu já nazývám mlčícími menšinami. Jde o děti, o staré lidi, fyzicky a duševně handicapované a duševně nemocné. To jsou lidé, kteří na svoji situaci sami neupozorní," vysvětlil Jařab. Podle něj potřebuje zreformovat zejména ústavní péče. V ústavech jednak končí příliš velké procento lidí z této, podle Jařaba politicky nepříliš atraktivní, skupiny, navíc úroveň ústavní péče v Česku stále pokulhává za evropskými standardy. Významným problémem je podle Jana Jařaba také postavení cizinců. "Tady vidíme řadu potíží. Od potřeby funkčního systému zdravotního pojištění až po zákon o občanství," řekl. Děravá je v Česku podle vládní zprávy také ochrana před diskriminací a cílená politika, která by zlepšila postavení romské menšiny.
</TEXT>
<HEADING>
Co také chybí Česku v ochraně lidských práv
</HEADING>
<TEXT>
* reforma ústavní péče * lepší ochrana menšin * pružnější a rychlejší justice * dostatečná ochrana starých lidí, duševně nemocných a handicapovaných * zákonná úprava bezplatné právní pomoci
* reforma ústavní péče * lepší ochrana menšin * pružnější a rychlejší justice * dostatečná ochrana starých lidí, duševně nemocných a handicapovaných * zákonná úprava bezplatné právní pomoci
</TEXT>
</DOC>
<DOC>
<DOCID>LN-20020418013</DOCID>
<DOCNO>LN-20020418013</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Odcházející šéf největší odborové centrály Richard Falbr by uvítal, kdyby do odborů vstupovalo více mladých lidí. Zatím mladí spíše preferují práci v nevládních organizacích. Odbory se jim zdají těžkopádné a zkostnatělé, řekl Falbr. Na víkendovém sjezdu Českomoravské konfederace odborových svazů (ČMKOS) již nehodlá kandidovat. ČMKOS ještě v roce 1993 sdružovala 3,5 milionu lidí, loni to bylo 900 tisíc. Klesající počet odborářů Falbra neznepokojuje. "Pro odbory není důležitý počet členů, ale jejich akceschopnost," uvedl. Vliv konfederace se podle něho zvyšoval, zejména v legislativě. ČMKOS ovlivňovala podobu řady zákonů. Pro odbory podle Falbra nastalo s příchodem vlády sociální demokracie "období milosti". Bylo to období, v němž se mimo jiné výrazně zlepšil sociální dialog. "Odboráři však nemohou spoléhat na to, že u moci budou jen odborům přátelsky nakloněné vlády," prohlásil. S osmiletým působením v čele odborů je spokojen. Konfederace a svazy podle něj dosáhly úspěchů a postavení odborů se zlepšilo. V myšlení řadových odborářů však podle Falbra nenastala téměř žádná změna. Falbr z odborů odchází, ale zůstává v čele tripartity Ústeckého kraje a Mostecka.
</TEXT>
</DOC>
<DOC>
<DOCID>LN-20020418014</DOCID>
<DOCNO>LN-20020418014</DOCNO>
<DATE>04/18/02</DATE>
<TITLE>
Premiér našel v Rusku spojence proti odpůrcům dekretů
</TITLE>
<TEXT>
Čeští politici jezdili do Moskvy vždy, když si mysleli, že jim to něco vynese. Často se až ex post přesvědčili o svém omylu. Cesty, které se odehrály v posledních 150 letech, přinesly více zklamání než užitku.
PRAHA - "Rodnyje braťja v rodnoj zemlje," tak prý oslovil car Alexandr II. delegaci slovanských představitelů, kterou přijal v Carském Sele v květnu roku 1867. Čeští politici přijeli do Ruska právě v době, kdy se v Pešti připravovala korunovace Františka Josefa na uherského krále. Tahle "pouť na Rus", jíž se účastnil i František Palacký a František Ladislav Rieger, měla být protestem českých politiků proti probíhajícímu rakousko-uherskému vyrovnání. Tato "vzpoura" však neměla v podunajské monarchii žádný politický účinek, snad s výjimkou toho, že oba zmínění - Palacký a Rieger - museli v červenci 1867 veřejně deklarovat svou loajalitu k Vídni. Na konci první světové války se pravicový politik Karel Kramář marně pokoušel prosadit koncepci československé monarchie napojené na Rusko. Zvítězila koncepce Tomáše Garrigua Masaryka, jehož prozápapadní orientace určila podobu meziválečného Československa. Zklamání ze zrady západních spojenců Československé republiky v roce 1938 přivedlo Edvarda Beneše k výraznější orientaci na Rusko. Ta vyústila 12. prosince 1943 v podpis smlouvy o přátelství, vzájemné pomoci a poválečné spolupráci. Edvard Beneš v tomto dokumentu viděl hráz proti německé rozpínavosti a paradoxně i záruku proti vměšování SSSR do vnitřních záležitostí Československé republiky po válce.
</TEXT>
<HEADING>
Od února 1948 se Moskva prosazovala stále více
</HEADING>
<TEXT>
V období po skončení druhé světové války v roce 1945 hrála Moskva stále větší roli i v české domácí politice. Nejprve skrytě, po 25. únoru 1948 již zcela otevřeně. Vládnoucí komunističtí politici si od té doby jezdili pro instrukce, podporu a požehnání do Moskvy na pravidelné sjezdy Komunistické strany Sovětského svazu. Ta v letech 1948 - 1989 rozhodovala téměř o všem podstatném. Pro změnu nedobrovolně se do Ruska vydali reformní komunističtí představitelé "obrodného procesu" či pražského jara 1968 (Alexander Dubček a spol.). Po srpnové invazi je tam unesla sovětská tajná služba. Do rodné vlasti se vrátili až po několika dnech bez vlivu, ale nikoli bez iluzí. V období po roce 1969 jezdili do SSSR čeští komunističtí představitelé neméně pravidelně, ale mnohem pokorněji. Tento stav ukončila až takzvaná sametová revoluce v listopadu 1989. Současné ruská mise sociálnědemokratického předsedy vlády Miloše Zemana je tak možná jakýmsi navázáním na Palackého pouť na Rus.
Z historie česko-ruských vztahů
květen 1867: Ruský car Alexandr II. přijal v Carském Selu zástupce české politické scény (zleva Rieger, Palacký, Grégr)
prosinec 1943: Za účasti českého prezidenta E. Beneše (druhý zprava) a sovětského vůdce J. V. Stalina (vpravo), byla v Moskvě podepsána československo-sovětská smlouva o přátelství, vzájemné pomoci a poválečné spolupráci
duben 2002: Ruský prezident V. Putin přijal českého premiéra M. Zemana, který v Moskvě vyjednával splácení ruského dluhu
</TEXT>
</DOC>
<DOC>
<DOCID>LN-20020418015</DOCID>
<DOCNO>LN-20020418015</DOCNO>
<DATE>04/18/02</DATE>
<TITLE>
Pouze okrajovou záležitostí byla na postupimské konferenci otázka vystěhování německé menšiny z Polska, Československa a Maďarska.
</TITLE>
<GEOGRAPHY>PRAHA</GEOGRAPHY>
<TEXT>
V souvislosti s poválečným odsunem sudetských Němců z Československa se hovoří především o tzv. Benešových dekretech. Právní rámec tomuto mnohdy násilnému stěhování ale udělala především dohoda, kterou v srpnu 1945 uzavřely v Postupimi zástupci Spojených států, Sovětského svazu a Británie. I více než půlstoletí po odsunu se vedou hádky o jeho právoplatnost, text závěrečného dokumentu z Postupimi ale hovoří jednoznačně: "Tři vlády ... uznaly, že německé obyvatelstvo nebo jeho složky, které zůstávají v Polsku, Československu a Maďarsku, bude třeba přesunout do Německa," píše se vněm. Následující věta obsahuje výzvu, aby byl odsun prováděn "spořádaně a humánně". Postupimská dohoda navíc nebyla podnětem pro vystěhování etnických Němců z uvedených zemí, jak se občas mylně uvádí, ale měla tento už probíhající "divoký" přesun upravit. V další pasáži dokumentu je například vyřčena obava, aby masový příliv lidí ještě více nedestabilizoval situaci v poválečném Německu. "Poněvadž by příliv velkého počtu Němců do Německa zvětšil břemeno, které již doléhá na okupační úřady, (vlády mocností) soudí, že tento problém by měla zkoumat především (spojenecká) Kontrolní rada a přihlížet při tom zvláště k tomu, aby tito Němci byli spravedlivě rozděleni mezi jednotlivá okupační pásma". Z dohody také vyplývá, že odsun nebyl hlavní náplní konference v Postupimi. Tímto problémem se totiž zabývá až 12. bod závěrečného protokolu. Většina ujednání se týká demilitarizace a poválečného uspořádání Německa a reparací ve prospěch vítězných států.
PRAHA - V souvislosti s poválečným odsunem sudetských Němců z Československa se hovoří především o tzv. Benešových dekretech. Právní rámec tomuto mnohdy násilnému stěhování ale udělala především dohoda, kterou v srpnu 1945 uzavřely v Postupimi zástupci Spojených států, Sovětského svazu a Británie. I více než půlstoletí po odsunu se vedou hádky o jeho právoplatnost, text závěrečného dokumentu z Postupimi ale hovoří jednoznačně: "Tři vlády ... uznaly, že německé obyvatelstvo nebo jeho složky, které zůstávají v Polsku, Československu a Maďarsku, bude třeba přesunout do Německa," píše se vněm. Následující věta obsahuje výzvu, aby byl odsun prováděn "spořádaně a humánně". Postupimská dohoda navíc nebyla podnětem pro vystěhování etnických Němců z uvedených zemí, jak se občas mylně uvádí, ale měla tento už probíhající "divoký" přesun upravit. V další pasáži dokumentu je například vyřčena obava, aby masový příliv lidí ještě více nedestabilizoval situaci v poválečném Německu. "Poněvadž by příliv velkého počtu Němců do Německa zvětšil břemeno, které již doléhá na okupační úřady, (vlády mocností) soudí, že tento problém by měla zkoumat především (spojenecká) Kontrolní rada a přihlížet při tom zvláště k tomu, aby tito Němci byli spravedlivě rozděleni mezi jednotlivá okupační pásma". Z dohody také vyplývá, že odsun nebyl hlavní náplní konference v Postupimi. Tímto problémem se totiž zabývá až 12. bod závěrečného protokolu. Většina ujednání se týká demilitarizace a poválečného uspořádání Německa a reparací ve prospěch vítězných států.
</TEXT>
</DOC>
<DOC>
<DOCID>LN-20020418016</DOCID>
<DOCNO>LN-20020418016</DOCNO>
<DATE>04/18/02</DATE>
<TITLE>
MOSKVA - Manifestací česko-ruského přátelství se stala návštěva premiéra Miloše Zemana v Moskvě. "Pokud říkám přátelé, je to vážně míněné oslovení," přesvědčoval Zeman ruského premiéra Michaila Kasjanova. Všestranná spolupráce s Ruskem je podle něj "dlouhodobou tendencí české politiky". Zemanův hostitel využil této příležitosti k tomu, aby vyjádřil radost své vlády nad tím, že "se obnovilo tradiční chápání přátelství". Českou národní pamětí dávno zasuté sousloví ,tradiční družba', které patří spíše ke slovníku totalitních dob, se skloňovalo při oficiálních rozhovorech české vládní delegace v Moskvě ve všech možných pádech. I v Zemanově "češtině s ruským přízvukem", jak až příliš sebekriticky premiér charakterizoval své rusky přednesené projevy. Zeman se pochlubil i tím, že po dobu jeho návštěvy Ruska mohou zbylí členové české vlády v Praze kvůli rekordnímu počtu ministrů, kteří ho nyní doprovázejí, jen sotva přijmout jakékoliv rozhodnutí kvalifikovanou většinou. "Maximálně většinou jednoho hlasu, což je zárukou, že neodhlasují žádné problematické usnesení," upřesnil. Otázkou je, co český premiér za své deklarace osobního přátelství s ruským kolegou, jehož politickou životnost znalci ruské politické scény odhadují maximálně na měsíce, či za bratrská objetí s předsedou dolní parlamentní komory Gennadijem Selezňovem, jehož odepisuje i jeho vlastní komunistická strana, získal.
</TITLE>
<HEADING>
Rusko navštívilo údajně nejvíce podnikatelů
</HEADING>
<TEXT>
Pravdou je, že si nově utvrzený český rusofil odváží balík podepsaných smluvních dokumentů. Ty mohou v ideálním případě mít hodnotu až 800 milionů dolarů splátek ruského dluhu. Zeman odjíždí ovšem i s vlastním závazkem (pravda jen hypotetickým kvůli blížícím se českým parlamentním volbám), že "česká vláda vytvoří co nejlepší podmínky pro působení ruských podnikatelů v Česku". Zdůraznil při tom, že nejde jen o prostou obchodní spolupráci, jak tomu bylo dosud, ale i o prostor pro ruské investice. "Nikde, ani ve Spojených státech, ani v západní Evropě, se mnou nebyl tak rekordní počet podnikatelů jako nyní v Rusku," zdůvodnil předseda vlády svou tezi, že Češi "mají prioritní zájem o spolupráci s Ruskou federací". Mimoekonomickým výnosem Zemanovy návštěvy je proklamovaná shoda na "neměnnosti výsledků druhé světové války", kterou si Praha vykládá jako podporu nezpochybnitelnosti Benešových dekretů. Tím, že premiér v Moskvě opakovaně deklaroval českou příslušnost k táboru vítězů tohoto krvavého konfliktu, se ovšem překvapivě distancoval od sounáležitosti s "bývalými spojenci nacistického Německa", kteří jsou nynějšími partnery Česka v NATO či budoucími v Evropské unii - Německa, Rakouska a Maďarska. Pokud odstupující český premiér dal všanc svou osobní kredibilitu výměnou za výhodné kontrakty českých firem a posílení vyjednávací pozice jeho nástupců při diskusích o více než půl století starých prezidentských výnosech, pak klobouk dolů před mírou jeho oběti. Pokud ale mínil svá slova o údajné dlouhodobé proruské strategii Prahy vážně, musela by se přemalovat dosavadní politická mapa Evropy.
Pravdou je, že si nově utvrzený český rusofil odváží balík podepsaných smluvních dokumentů. Ty mohou v ideálním případě mít hodnotu až 800 milionů dolarů splátek ruského dluhu. Zeman odjíždí ovšem i s vlastním závazkem (pravda jen hypotetickým kvůli blížícím se českým parlamentním volbám), že "česká vláda vytvoří co nejlepší podmínky pro působení ruských podnikatelů v Česku". Zdůraznil při tom, že nejde jen o prostou obchodní spolupráci, jak tomu bylo dosud, ale i o prostor pro ruské investice. "Nikde, ani ve Spojených státech, ani v západní Evropě, se mnou nebyl tak rekordní počet podnikatelů jako nyní v Rusku," zdůvodnil předseda vlády svou tezi, že Češi "mají prioritní zájem o spolupráci s Ruskou federací". Mimoekonomickým výnosem Zemanovy návštěvy je proklamovaná shoda na "neměnnosti výsledků druhé světové války", kterou si Praha vykládá jako podporu nezpochybnitelnosti Benešových dekretů. Tím, že premiér v Moskvě opakovaně deklaroval českou příslušnost k táboru vítězů tohoto krvavého konfliktu, se ovšem překvapivě distancoval od sounáležitosti s "bývalými spojenci nacistického Německa", kteří jsou nynějšími partnery Česka v NATO či budoucími v Evropské unii - Německa, Rakouska a Maďarska. Pokud odstupující český premiér dal všanc svou osobní kredibilitu výměnou za výhodné kontrakty českých firem a posílení vyjednávací pozice jeho nástupců při diskusích o více než půl století starých prezidentských výnosech, pak klobouk dolů před mírou jeho oběti. Pokud ale mínil svá slova o údajné dlouhodobé proruské strategii Prahy vážně, musela by se přemalovat dosavadní politická mapa Evropy.
</TEXT>
</DOC>
<DOC>
<DOCID>LN-20020418017</DOCID>
<DOCNO>LN-20020418017</DOCNO>
<DATE>04/18/02</DATE>
<TITLE>
Jen třetina nemocnic zareagovala na nápad VZP zveřejnit na svých internetových stránkách podrobnější informace o činnosti zdravotnických zařízení.
</TITLE>
<GEOGRAPHY>PRAHA</GEOGRAPHY>
<TEXT>
K lepší orientaci pacientů při výběru lůžkového zdravotnického zařízení měla vést iniciativa Všeobecné zdravotní pojišťovny. Loni v březnu vyzvala její ředitelka Jiřina Musílková dopisem 209 nemocnic, aby dobrovolně odpověděly na otázky týkající se historie, zajištění, vybavení, nabízených služeb, čekacích dob, kvalitativních ukazatelů a výsledků hospodaření. Odpovědi zveřejnila na internetových stránkách. Po více než roce je výsledek mediálně propagované iniciativy rozpačitý. Podle údajů VZP zareagovalo 87 zdravotnických zařízení, na webové stránce se ale prezentuje jen 77 z nich. Bezmála polovina účastníků (32) se však omezila jen na zveřejnění internetové adresy. Odpovědi dalších devíti se připravují. Úroveň a úplnost odpovědí se navíc výrazně liší. Na všech 27 anketních otázek neodpověděla bezezbytku žádná nemocnice. Zatímco např. hořovická, bohumínská nemocnice či nemocnice Milosrdných bratří v Brně podávají poměrně podrobné údaje o počtech lékařů, operací, čekacích dobách či hospodaření, naproti tomu třeba u velkomeziříčské či karvinské Hornické nemocnice se zájemce nedozví takřka nic podstatného. "Je to k ničemu. V odpovědích nejsou důležité konkrétní údaje, na které má mít pacient nárok a které se v zahraničí běžně zveřejňují. Je tragické, že u nás se to nechává na dobrovolnosti ředitelů," soudí předsedkyně Občanského sdružení na ochranu pacientů Vladimíra Bošková.
</TEXT>
<HEADING>
Tyto údaje nezveřejňujeme
</HEADING>
<TEXT>
Za základní data, která vypovídají o kvalitě péče v dané nemocnici, považuje Bošková např. procento infekčních komplikací, reoperací a úmrtnosti. Právě ta spolu s bližšími údaji o hospodaření ale zůstala nemocnicemi nejčastěji utajena. "Tyto údaje na doporučení ministerstva zdravotnictví nezveřejňujeme," dočte se zájemce například v textu dodaném pražskou nemocnicí Na Františku. "Je to velmi problematické. Porovnáváním úmrtnosti nelze úspěšnost nemocnice posuzovat, protože chybí jednotná metodika pro výpočty," vysvětluje ředitel nemocnice v Hořovicích Tomáš Jedlička, proč i v jejich jinak velmi podrobné odpovědi údaje o úmrtnosti při operacích scházejí. Výsledek podle něj ovlivňuje řada faktorů, které se nemocnici od nemocnice liší. Podobný názor zastává většina oslovených nemocnic. Citlivé údaje by byly ochotny zveřejnit jen tehdy, pokud by k tomu ministerstvo dalo přesná pravidla. Podle mluvčího resortu Otakara Černého se však nic takového nechystá. "Ministerstvo je přesvědčeno, že srovnávat nemocnice je velmi složité až nemožné. Proto se v tom nebudeme angažovat," prohlásil. Mluvčí VZP Kateřina Zamastilová je s výsledkem projektu spokojena. "Chtěli jsme jen vyprovokovat nemocnice, aby tyto informace začaly zveřejňovat, protože se nás naši klienti na podobné porovnání často ptali. Myslíme si, že na to, že to byl takový první pokus, naše akce měla slušný ohlas," uvedla.
Za základní data, která vypovídají o kvalitě péče v dané nemocnici, považuje Bošková např. procento infekčních komplikací, reoperací a úmrtnosti. Právě ta spolu s bližšími údaji o hospodaření ale zůstala nemocnicemi nejčastěji utajena. "Tyto údaje na doporučení ministerstva zdravotnictví nezveřejňujeme," dočte se zájemce například v textu dodaném pražskou nemocnicí Na Františku. "Je to velmi problematické. Porovnáváním úmrtnosti nelze úspěšnost nemocnice posuzovat, protože chybí jednotná metodika pro výpočty," vysvětluje ředitel nemocnice v Hořovicích Tomáš Jedlička, proč i v jejich jinak velmi podrobné odpovědi údaje o úmrtnosti při operacích scházejí. Výsledek podle něj ovlivňuje řada faktorů, které se nemocnici od nemocnice liší. Podobný názor zastává většina oslovených nemocnic. Citlivé údaje by byly ochotny zveřejnit jen tehdy, pokud by k tomu ministerstvo dalo přesná pravidla. Podle mluvčího resortu Otakara Černého se však nic takového nechystá. "Ministerstvo je přesvědčeno, že srovnávat nemocnice je velmi složité až nemožné. Proto se v tom nebudeme angažovat," prohlásil. Mluvčí VZP Kateřina Zamastilová je s výsledkem projektu spokojena. "Chtěli jsme jen vyprovokovat nemocnice, aby tyto informace začaly zveřejňovat, protože se nás naši klienti na podobné porovnání často ptali. Myslíme si, že na to, že to byl takový první pokus, naše akce měla slušný ohlas," uvedla.
</TEXT>
</DOC>
<DOC>
<DOCID>LN-20020418018</DOCID>
<DOCNO>LN-20020418018</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Členové pražské židovské obce a Federace židovských obcí v ČR si včera u pamětní desky v Maiselově ulici připomněli pomoc Československa při budování izraelského státu. Pražské oslavy Dne nezávislosti Izraele, který slaví 54. výročí svého vzniku, však upozornily i na napjaté vztahy na Blízkém východě. Židovské obce uvítaly postoj Česka, které v komisi OSN pro lidská práva odmítlo hlasovat pro protiizraelskou rezoluci. Tento dokument odsoudil Izrael za "hromadné zabíjení" Palestinců. Židovský stát vyzval, aby ukončil vojenskou akci na západním břehu Jordánu. Proti hlasovalo včetně Česka pět zemí. Podle zemského rabína Karola Sidona rezoluce odsuzuje Izrael a legitimizuje násilí Palestinců proti civilnímu obyvatelstvu. Akci nenarušil žádný incident. Na bezpečí účastníků happeningu dohlíželi dva uniformovaní policisté a desítka jejich kolegů v civilu.
</TEXT>
</DOC>
<DOC>
<DOCID>LN-20020418019</DOCID>
<DOCNO>LN-20020418019</DOCNO>
<DATE>04/18/02</DATE>
<TITLE>
Až na třetí místo ve sledovanosti klesla veřejnoprávní televize. Za bezkonkurenčně vedoucí TV Nova se posunula Prima.
</TITLE>
<GEOGRAPHY>PRAHA</GEOGRAPHY>
<TEXT>
Poprvé od června minulého roku porazila komerční televize Prima Českou televizi ve sledovanosti. Česká televize se tak ocitla na třetím místě v divácké oblíbenosti. Pořadí televizí už několik let bezkonkurenčně vede TV Nova. Podle internetového deníku radiotv.cz podíl Primy na televizním trhu vzrostl na 21,8 procenta, zatímco ČT má 21,25 procenta. Podíl Novy je podle údajů Asociace televizních organizací za minulý týden 45,28 procenta. Největší skupinou lidí, kteří se na Primu dívají, jsou ženy starší patnácti let. Mezi nejsledovanější pořady Primy dlouhodobě patří zábavná show Jiřího Krampola Nikdo není dokonalý. Uplynulou neděli ji sledovalo 22,2 procenta diváků, což je dosavadní rekord. Vysokou sledovanost zaznamenala i repríza seriálu Chalupáři. Prima porazila Českou televizi ve sledovanosti už loni v létě, kdy si svůj předstih udržela po tři týdny. Tehdy se pokles oblíbenosti vysvětloval televizní krizí, která podle průzkumů vyvolala u diváků snížení důvěryhodnosti ČT. Klesající sledovanost ČT je silným argumentem kritiků veřejnoprávního média. Jeho vedení usiluje o navýšení koncesionářského poplatku, protože televize je prý ve špatné hospodářské situaci. Se sníženým počtem diváků však také souvisí cena za reklamní spoty. Příjmy z nich tvoří důležitou součást rozpočtu televize.
PRAHA - Poprvé od června minulého roku porazila komerční televize Prima Českou televizi ve sledovanosti. Česká televize se tak ocitla na třetím místě v divácké oblíbenosti. Pořadí televizí už několik let bezkonkurenčně vede TV Nova. Podle internetového deníku radiotv.cz podíl Primy na televizním trhu vzrostl na 21,8 procenta, zatímco ČT má 21,25 procenta. Podíl Novy je podle údajů Asociace televizních organizací za minulý týden 45,28 procenta. Největší skupinou lidí, kteří se na Primu dívají, jsou ženy starší patnácti let. Mezi nejsledovanější pořady Primy dlouhodobě patří zábavná show Jiřího Krampola Nikdo není dokonalý. Uplynulou neděli ji sledovalo 22,2 procenta diváků, což je dosavadní rekord. Vysokou sledovanost zaznamenala i repríza seriálu Chalupáři. Prima porazila Českou televizi ve sledovanosti už loni v létě, kdy si svůj předstih udržela po tři týdny. Tehdy se pokles oblíbenosti vysvětloval televizní krizí, která podle průzkumů vyvolala u diváků snížení důvěryhodnosti ČT. Klesající sledovanost ČT je silným argumentem kritiků veřejnoprávního média. Jeho vedení usiluje o navýšení koncesionářského poplatku, protože televize je prý ve špatné hospodářské situaci. Se sníženým počtem diváků však také souvisí cena za reklamní spoty. Příjmy z nich tvoří důležitou součást rozpočtu televize.
</TEXT>
</DOC>
<DOC>
<DOCID>LN-20020418020</DOCID>
<DOCNO>LN-20020418020</DOCNO>
<DATE>04/18/02</DATE>
<TEXT>
MLADÁ BOLESLAV/KLADNO Německý ovčák v úterý v Kladně těžce zranil tříletého chlapce. Dítě je v nemocnici, ale jeho život není bezprostředně ohrožen, řekla včera policejní mluvčí. Pes chlapce pokousal na krku. Podle veterinářů je zvíře zdravé. Okolnosti neštěstí policie vyšetřuje. Proti majitelce psa zatím nevznesla žádné obvinění. Ovčák hocha napadl, když byl s majitelkou na vycházce. Mluvčí neupřesnila, zda šel na vodítku, nebo byl puštěný. Případů, kdy pes zaútočí na člověka, v poslední době přibývá. Řada měst a obcí, například Pardubice a Liberec, proto začala zpřísňovat vyhlášky o volném pohybu psů. Nejtragičtější letošní případ se stal v březnu, kdy volně pobíhající německý ovčák usmrtil v Rumburku na Děčínsku sedmiletého chlapce. V Čepí na Pardubicku o několik dní později vlčák vážně zranil stejně starého hocha.
</TEXT>
</DOC>
<DOC>
<DOCID>LN-20020418021</DOCID>
<DOCNO>LN-20020418021</DOCNO>
<DATE>04/18/02</DATE>
<GEOGRAPHY>LOUNY</GEOGRAPHY>
<TEXT>
Policejní znalec potvrdil, že dříve, než se část lounského hotelu Oharka zřítila, vybuchl v něm jeden ze tří elektrických bojlerů na ohřívání vody. Z posudku vyplývá, že explodoval kvůli vadné montáži, údržbě a provozu a také kvůli neznalosti obsluhy, řekl lounský policejní ředitel Miloslav Šolc. V troskách 1. dubna zahynulo šest Poláků. Šolc podotkl, že posudek je dílčím výsledkem vyšetřování. Policie ještě čeká na názor statika a dalších odborníků.
</TEXT>
</DOC>
<DOC>
<DOCID>LN-20020418022</DOCID>
<DOCNO>LN-20020418022</DOCNO>
<DATE>04/18/02</DATE>
<TITLE>
Záhada. Oblíbený poválečný politik Jan Masaryk byl podle nejnovější expertizy zavražděn. Přitom v pitevní zprávě není ani zmínka o jakýchkoli známkách násilí.
</TITLE>
<GEOGRAPHY>PRAHA</GEOGRAPHY>
<TEXT>
Posudek renomovaného experta, podle něhož byl poválečný ministr zahraničí Jan Masaryk zavražděn, má nedostatky. Po přezkoumání posudku k tomu dospělo Městské státní zastupitelství v Praze. "Znalec uvádí, že někdo Masaryka vyhodil z okna za jeho plného vědomí. Z pitevního nálezu však neplyne, že by na jeho těle byly nalezeny známky zápasu," řekl mluvčí pražského státního zastupitelství Martin Omelka. Ten kvůli rozporům v posudku uložil koncem minulého týdne Úřadu dokumentace a vyšetřování zločinů komunismu (ÚDV) pokyny k dalšímu šetření. "Nedovedu si představit, že by se někdo za plného vědomí bez jakéhokoli odporu nechal vyhodit z okna. Zápasu nic nenasvědčovalo ani v Masarykově bytě," podotkl Omelka. Jan Masaryk byl nalezen mrtev 10. března 1948 pod okny svého služebního bytu v pražském Černínském paláci. StB vyšetřování smrti uzavřela s tím, že spáchal sebevraždu.
</TEXT>
<HEADING>
Závěry pitvy nelze zpochybnit
</HEADING>
<TEXT>
Pochybnosti o tom, že šlo o sebevraždu, vyvolaly během uplynulých víc než 50 let řadu spekulací. Vedly též k tomu, že šetření Masarykova konce v roce 1995 znovu otevřel ÚDV. Právě jeho pracovníci musejí podle pokynů státního zastupitelství k sporné otázce vyslechnout zpracovatele převratného posudku, experta z oboru biomechaniky Jiřího Strause. "Pokud to nepovede k vyjasnění, tak bude nutné přibrat další znalce," řekl Omelka. Tiskový mluvčí ÚDV Jan Srp sdělil, že pitevní protokol byl přezkoumán opakovaně již při předcházejících otevřeních případu, poprvé v roce 1968. "Nelze najít nic nového. Proto už nemůžeme závěry pitvy zpochybnit," uvedl mluvčí. Expert Straus zatím nebyl o požadavcích státního zastupitelství informován. "Pokud nebudu znát podrobnosti, nemůžu se k tomu vyjádřit," řekl. V posudku, který byl zveřejněn v březnu, znalec vyloučil sebevražedný skok a volný pád. Masaryka podle něj někdo vyhodil z okna z výšky 14,5 metru. "Byl to koordinovaný pád. Masaryk v plném vědomí očekával, že ho někdo vyhodí z okna," argumentoval tehdy znalec. Stání zastupitelství má pro ÚDV ještě další úkoly. Požaduje mimo jiné, aby vyšetřovatelé úřadu doplnili žádost o právní pomoc zaslanou do Ruska. "Chtějí vyslechnout osobu, která by k věci mohla něco říct. V žádosti není nijak specifikovaná," uvedl Omelka. Jak dlouho šetření v kauze smrti Jana Masaryka potrvá, si státní zástupce netroufá odhadovat.
Pochybnosti o tom, že šlo o sebevraždu, vyvolaly během uplynulých víc než 50 let řadu spekulací. Vedly též k tomu, že šetření Masarykova konce v roce 1995 znovu otevřel ÚDV. Právě jeho pracovníci musejí podle pokynů státního zastupitelství k sporné otázce vyslechnout zpracovatele převratného posudku, experta z oboru biomechaniky Jiřího Strause. "Pokud to nepovede k vyjasnění, tak bude nutné přibrat další znalce," řekl Omelka. Tiskový mluvčí ÚDV Jan Srp sdělil, že pitevní protokol byl přezkoumán opakovaně již při předcházejících otevřeních případu, poprvé v roce 1968. "Nelze najít nic nového. Proto už nemůžeme závěry pitvy zpochybnit," uvedl mluvčí. Expert Straus zatím nebyl o požadavcích státního zastupitelství informován. "Pokud nebudu znát podrobnosti, nemůžu se k tomu vyjádřit," řekl. V posudku, který byl zveřejněn v březnu, znalec vyloučil sebevražedný skok a volný pád. Masaryka podle něj někdo vyhodil z okna z výšky 14,5 metru. "Byl to koordinovaný pád. Masaryk v plném vědomí očekával, že ho někdo vyhodí z okna," argumentoval tehdy znalec. Stání zastupitelství má pro ÚDV ještě další úkoly. Požaduje mimo jiné, aby vyšetřovatelé úřadu doplnili žádost o právní pomoc zaslanou do Ruska. "Chtějí vyslechnout osobu, která by k věci mohla něco říct. V žádosti není nijak specifikovaná," uvedl Omelka. Jak dlouho šetření v kauze smrti Jana Masaryka potrvá, si státní zástupce netroufá odhadovat.
</TEXT>
</DOC>
<DOC>
<DOCID>LN-20020418023</DOCID>
<DOCNO>LN-20020418023</DOCNO>
<DATE>04/18/02</DATE>
<TITLE>
Ostře sledovaní lidé
</TITLE>
<TEXT>
Seriál exkluzivních rozhovorů
popisuje generální ředitel České televize Jiří Balvín finanční náročnost snu všech sportovních fanoušků
Šéf České televize Jiří Balvín, který vede instituci s třemi tisíci zaměstnanci, přišel na rozhovor pro Lidové noviny "v bezpečnostním doprovodu" svého tiskového mluvčího Davida Jiruška. V ruce měl několik papírů, z nichž předčítal své odpovědi týkající se volebního vysílání. Na některé otázky mluvčí odpovídal za svého ředitele.
LN: Česká televize musí ze zákona dát prostor stranám kandidujícím ve volbách. Kdo to kontroluje?
Česká televize dává přehled předvolebních spotů Radě České televize, která ho předává Poslanecké sněmovně.
LN: A poslanci se k předvolebnímu vysílání potom vyjadřují? To ne. My musíme ze zákona vymezit
stranám šestnáct hodin vysílání a oddělit předvolební spoty od vysílacího času. Denně to vychází na sedmdesát minut ve srovnatelných odpoledních časech. Ale poslanci k tomu nemají co říkat.
</TEXT>
<HEADING>
LN: Budete z toho mít nějaký finanční prospěch?
</HEADING>
<TEXT>
Nebudeme. Spoty jednotlivých stran musíme vysílat bezplatně. Tedy pokud nám je dodají - už se několikrát stalo, že se na obrazovce objevil titulek "Strana předvolební šot nedodala".
</TEXT>
<HEADING>
LN: Podle jakého klíče budete spoty uvádět?
</HEADING>
<TEXT>
Předvolební vysílání má velice přesnou matici, přesný vzorec. Strana, která jeden den začíná jako první, bude následující den třeba čtvrtá a podobně.
LN: Politikům věnujete celý pořad Bez imunity, který jste před nedávnem velkoryse přesunuli na osmou hodinu večer. Proč?
Chtěli jsme vyzkoušet, co to udělá. Je to předvolební servis divákům.
LN: To jste nevěděli dopředu? Sledovanost se pohybuje mezi třemi a čtyřmi procenty, což je na prime time dost málo. Překvapilo vás to?
Nepřekvapilo. Takový pořad bude vždycky mít nejvýše šest procent. Normální populace se nikdy nebude masově zajímat o politiku. Ale musím říct, že sledovanost pomalinku roste. Jenže už nejsme na začátku devadesátých let, kdy lidé sledovali politické debaty po milionech, protože byli šokováni z toho, že politici vystupují jako normální lidé. Navíc jde proti Bez imunity na Nově Milionář.
LN: Necháte pořad Bez imunity v osm hodin večer i po volbách?
Ne. Ale my vůbec přemýšlíme o inovaci toho formátu.
LN: Ještě stále plánujete převést Jedenadvacítku z druhého programu na ČT 1?
Ano, měla by to být druhá zpravodajská relace, v podobném duchu, jako byly v minulosti Události, komentáře. Tedy zpravodajsko-analytický pořad. Ještě si ale stále lámeme hlavu nad názvem.
LN: Prý chcete vyměnit moderátora v pořadu Naostro. Je to pravda?
Ředitel zpravodajství Zbyněk Honys hodlá vypsat výběrové řízení na pořad celkově. Myslím, že ten formát je dobrý, ale že se trochu vyčerpal - podle mě by tam mělo být více zúčastněných osob. Pořad pak trpí menší sledovaností i atraktivitou, protože pro jednoho moderátora je obtížné vést diskusi s jedním člověkem a udržet stabilní pozornost diváků.
LN: Šéfredaktor publicistiky také hovořil o změnách v pořadu Katovna. Co se vám osobně na Katovně nelíbí?
Česká televize rozhodně potřebuje kritickou kulturní revue, ale musí tam být prezentováno více názorů, ne jen dva. Spíš bych se klonil k takovému typu pořadu, jako je Sněží - kde je více lidí a mění se i moderátoři.
LN: Uvažujete o tom, že se rozloučíte s moderátory Katovny Janem Rejžkem a Vladimírem Justem?
Pokud nebudou "udramaturgovatelní" a nenechají připustit jiný názor, tak asi ano.
LN: Česká pošta vám vypověděla smlouvu, na základě které České televizi zajišťuje vybírání televizních poplatků. Kdo vám teď bude peníze vybírat?
Nový zákon neurčuje, že nám poplatky musí vybírat Česká pošta. Ale na tomto trhu není nikdo, kdo by měl takovou síť a byl schopen dopravit koncesionářský poplatek do ČT. Proto vedeme jednání, která bychom měli uzavřít v květnu.
LN: Za jeden poplatek si Česká pošta účtovala 2,80 koruny, nyní chce 3,30. Jste ochotni přistoupit na její požadavky?
Oni požadovali zdražení o padesát haléřů z jednoho poplatku. Ale jednáme o tom, že pro tuto chvíli zanecháme nějaký stav, který by se měnil až při úpravě financování České televize.
LN: To se ale hned tak nestane. Do voleb už vám sněmovna poplatek navýšit nestihne a po volbách to těžko bude priorita. Děláte něco pro to, aby se vám podařilo navýšení prosadit?
Tady byla jistá, i když nepsaná dohoda. Když se v roce 1997 poplatek navyšoval, dohodlo se, že za rok bude přebytkový rozpočet, v r. 1999 se opět vytvoří rezervní fond. V roce 2000 měl být vyrovnaný rozpočet, ze kterého měla Česká televize v následujícím roce 2001 čerpat, a zároveň jí měl být upraven koncesionářský poplatek.
LN: Ale to se nestalo. Proč?
Bohužel události z předloňské zimy (televizní krize, pozn. red.) to vše narušily a přestala být ochota k úpravě poplatku.
LN: To říkáte hodně opatrně. Prostě se politici naštvali a "za trest" televizi nezvedli poplatek?
Tak ta jednání měla být vedena kontinuálně a stále se v nich mělo pokračovat. My jsme je znovu obnovovali poté, co je tady tři roky nikdo nevedl. Nechci, aby to vyznělo servilně, ale jediný, kdo upozorňoval na nutnost navýšení poplatku, byly televizní odbory. Jejich vedení ředitelům, kteří se tu střídali, pořád zdůrazňovalo, že je to nutné. Ale ani pan Puchalský, ani pan Chmelíček nejednali.
LN: Jak vypadá takové jednání mezi televizním ředitelem a poslanci?
My jsme začali jednat, ale v pro nás nevýhodné situaci prozatímního vedení.
LN: Co po politicích chcete?
Chceme, aby v zákoně byla vazba koncesionářského poplatku na inflaci takzvaná indexace.
</TEXT>
<HEADING>
LN: Jaké jsou varianty?
</HEADING>
<TEXT>
Jsou jich desítky: zvednout po dvou letech o pět procent nebo například po dvou letech navýšit až o polovinu inflace.
LN: Jak si vysvětlujete, že vám politici poplatky nechtějí zvednout?
Je to nepopulární. Oni schvalují také zvedání regulovaného nájemného. Souvisí to asi s tím, že v této republice lidé obecně rozumějí několika věcem. Každý by vždycky lépe sestavil fotbalovou jedenáctku, poradil doktorům, jak mají léčit, a kdekdo by dělal tu televizi lépe. A tento vzorek je i v Poslanecké sněmovně. Ale úplně nejzákladnější problém je to, že se přestalo vysvětlovat, proč je navýšení poplatku důležité. Že když rostou ceny všeho ostatního, musí zákonitě růst ceny i nám.
LN: Není to ale vaše práce, vysvětlovat navýšení poplatku?
Ne, to je práce Rady ČT. Ta je komunikátorem mezi televizí a parlamentem, já jím nejsem.
LN: LN nedávno psaly o tom, že šéf rady Jan Mrzena se chtěl stát ředitelem Státní opery. Obrátil se s žádostí o zajištění politické podpory i na vás?
Ne, mne do toho neangažoval. Já sice v té době volal ministru kultury Pavlu Dostálovi, ale z jiného důvodu. Za panem Weinmannem se na druhém místě v konkursu umístil pan Šimerda, který pracuje v ČT jako ředitel festivalu Zlatá Praha. Když pan Dostál pana Weinmanna odvolal, zavolal jsem mu a zeptal se ho, jak to bude. Jestli máme s panem Šimerdou v televizi počítat, nebo ne. O panu Mrzenovi nepadlo ani slovo.
LN: Budete měnit vzhled zpravodajství?
</TEXT>
<HEADING>
(odpovídá mluvčí David Jirušek)
</HEADING>
<TEXT>
Pracujeme na postupné reimagi moderátorů. Vytvořili jsme nové vizážistické manuály, které odpovídají moderním trendům a zohledňují typologii moderátorů a moderátorek. Například dámy by měly odejít od tmavých barev.
LN: Mně se, pane Jirušku, nenahrává, když mluvíte vy.
</TEXT>
<HEADING>
(Jiří Balvín)
</HEADING>
<TEXT>
Tak já to řeknu. Pracujeme na reimagi i na změně osvícení studia. Ale výraznější změny případně nastanou až v září.
Sportovní kanál za miliardu
LN: Nedávno jste v deníku Právo prozradil, že uvažujete o třetím, sportovním kanálu. Proč?
To je zajímavé, jaký to vzbudilo rozruch. S tou myšlenkou přišel už před lety tehdejší šéfredaktor sportovní redakce Jiří Baumruk a to žádný rozruch nevzbudilo. Ta myšlenka se zrodila v okamžiku, kdy zkrachoval sportovní kanál Sport 1. V tu ránu jsme byli zavaleni všemi, kdo s nimi měli smlouvy. Za výhodných finančních podmínek nám nabízeli nejrůznější sportovní přenosy - jenže my je nemáme kde vysílat.
</TEXT>
<HEADING>
LN: Kdo by takový kanál financoval?
</HEADING>
<TEXT>
Víte, ta vysílací práva byla prodaná na český trh nejen kvůli tomu, aby lidé viděli například fotbalové přenosy, ale hlavně aby viděli sponzory, kteří ten fotbal financují. Takže sponzoři, a muselo by jich být určitě několik.
LN: Když jeden sportovní kanál zkrachoval, proč chcete zavádět nový?
Oni měli špatnou finanční politiku a vysoké náklady, my bychom to dokázali udělat levněji. Ale výhledově musí k digitalizaci dojít, i přesto, že s ní má problém celý svět. I Česká televize bude jednou digitální multiplex, kde budeme mít možnost zahájit kanál zpravodajsko-publicistický, vzdělávací, dětský i sportovní. Ten obrovský přetlak vysílacích práv na sportovní přenosy se musí nějak řešit. A proto jsme na olympiádě v Salt Lake City se sponzory, představiteli svazů a ministerstva školství začali vážně uvažovat o sportovním kanálu.
LN: Kde vezmete frekvenci? Žádná není volná.
Mohli bychom vysílat jedině ve spolupráci s kabelovým provozovatelem.
LN: Tím byste mohli odstranit sport z ČT 2. To by mohla být silná zbraň v rukou těch, kdo ČT 2 chtějí zprivatizovat a "trpí" ji jen kvůli sportovním přenosům, jako je olympiáda či mistrovství světa.
Z ČT 2 by sport samozřejmě vůbec nezmizel. Teď jsme teprve zahájili diskusi, takže realizace sportovního kanálu je teoreticky možná nejdříve na přelomu roku 2003/2004.
LN: Kolik by to stálo? To těžko můžu říct přesně, ale velmi, velmi zhruba asi miliardu. Minimálně.
</TEXT>
<HEADING>
Umí si představit všechno - i Drahoše
</HEADING>
<TEXT>
LN: Zanedlouho vyvrcholí výběrové řízení na šéfa brněnského studia ČT. V komisi, která vám doporučí jméno favorita, jsou dva lidé spřízněni se současným ředitelem Zdeňkem Drahošem. Proč?
</TEXT>
<HEADING>
Nejsou spřízněni.
</HEADING>
<TEXT>
LN: Jeden z členů této komise Stanislav Moša - ale tvrdí, že vás sám na své vztahy k Zdeňku Drahošovi upozorňoval.
O ničem takovém nevím. Navíc všechna trestní oznámení na pana Drahoše byla koncem března zastavena.
LN: Navrhnete pana Drahoše radě znovu na ředitelský post v Brně?
Počkám si na výběrovou komisi.
LN: A když komise řekne, že ho doporučuje?
Nepředjímejme. O post se hlásí pět lidí.
LN: Byl by pro vás přijatelný?
Nevím. Nechme tomu čas.
LN: No tak. Umíte si představit, že bude pan Drahoš ředitelem ČT Brno, nebo ne?
Já už si od 21. srpna 1968 umím představit úplně všechno.
</TEXT>
</DOC>
<DOC>
<DOCID>LN-20020418024</DOCID>
<DOCNO>LN-20020418024</DOCNO>
<DATE>04/18/02</DATE>
<TITLE>
Izraelský premiér Ariel Šaron slíbil, že se Izrael z palestinských území stáhne asi do týdne
</TITLE>
<TEXT>
Za katastrofální označil výsledek včerejší schůzky mezi Colinem Powellem a Jásirem Arafatem palestinský ministr informací Jásir Abid Rabbú.
JERUZALÉM - Desetidenní mírová mise šéfa americké diplomacie Colina Powella na Blízkém východě včera skončila. Její výsledek se však rovná takřka nule. Očekávalo se, že Powell donutí Izrael, aby se okamžitě stáhl z palestinských území. Powell měl také Palestince a Izraelce přimět k příměří. Nic z toho se mu ale nepodařilo. Včera Powell prohlásil, že mu izraelský premiér Šaron řekl, kdy se Izrael stáhne z palestinských území. Vágnost Šaronova vyjádření k této stěžejní otázce byla ale zarážející. "Stáhneme se v nejbližších dnech, do týdne nebo tak nějak," řekl podle Powella izraelský premiér. Jestliže Powellova jednání se Šaronem nebyla výrazným posunem dopředu, jeho včerejší setkání s Arafatem bylo přímo neúspěchem. Americký ministr po dvouhodinovém rozhovoru s palestinským vůdcem kvapně opustil jeho sídlo v Ramalláhu a bez jediného komentáře odjel do Jeruzaléma. Tam během tiskové konference prohlásil, že je Arafatem "zklamán". Vůdce Palestinců využil setkání s žurnalisty po jednání s Powellem k palbě kritiky na Izrael. "Izraelci se nestahují. Vracejí se zpět na území, která již opustili," rozčiloval se Arafat. Narážel tak především na krátkou úterní izraelskou operaci v Tulkarmu, z kterého se Izrael nedávno stáhl. Palestinský vůdce už rovněž nehodlá snášet svou izolaci v Ramalláhu, kde ho drží izraelské tanky od konce března. "Ptám se celého světa, ptám se prezidenta Bushe, ptám se OSN: je akceptovatelné, že tady musím zůstat?" stěžoval si novinářům. Výsledek Arafatovy schůzky s Colinem Powellem nejvíce rozhořčil palestinského ministra informací Jásira Abida Rabbúa. Jejich "setkání bylo katastrofální a skončilo bez konkrétního výsledku", řekl katarské satelitní televizi Al-Džazíra.
</TEXT>
<HEADING>
Situace je horší než na začátku
</HEADING>
<TEXT>
Hlavní palestinský vyjednavač Saíb Irikát označil za viníka neúspěchu Powellovy mise Šarona. Ten prý všechny snahy ministra zahraničí USA sabotoval. "Situace je tak při Powellové odjezdu mnohem horší, než když do země přijel," prohlásil Irikát. Po skončení jednání v Izraeli odletěl Powell do Egypta. Rozruch způsobilo jeho prohlášení, že se nesetká s prezidentem Husním Mubarakem, ale pouze s egyptským a jordánským ministrem zahraničí. Mubarak prý Powellovi řekl, že mu v jejich schůzce brání jeho "zdravotní indispozice". Skutečný důvod Mubarakovy "indispozice" ale může být v jeho postoji k blízkovýchodní mírové konferenci, jejíž možné uspořádání je výsledkem jednání Powella se Šaronem. Egyptský prezident totiž včera konání summitu odmítl. "V době, kdy se nedospělo k příměří ani ke stažení Izraelců z palestinských měst, považuji za nelogické takové setkání svolávat," prohlásil Mubarak.
Hlavní palestinský vyjednavač Saíb Irikát označil za viníka neúspěchu Powellovy mise Šarona. Ten prý všechny snahy ministra zahraničí USA sabotoval. "Situace je tak při Powellové odjezdu mnohem horší, než když do země přijel," prohlásil Irikát. Po skončení jednání v Izraeli odletěl Powell do Egypta. Rozruch způsobilo jeho prohlášení, že se nesetká s prezidentem Husním Mubarakem, ale pouze s egyptským a jordánským ministrem zahraničí. Mubarak prý Powellovi řekl, že mu v jejich schůzce brání jeho "zdravotní indispozice". Skutečný důvod Mubarakovy "indispozice" ale může být v jeho postoji k blízkovýchodní mírové konferenci, jejíž možné uspořádání je výsledkem jednání Powella se Šaronem. Egyptský prezident totiž včera konání summitu odmítl. "V době, kdy se nedospělo k příměří ani ke stažení Izraelců z palestinských měst, považuji za nelogické takové setkání svolávat," prohlásil Mubarak.
</TEXT>
</DOC>
<DOC>
<DOCID>LN-20020418025</DOCID>
<DOCNO>LN-20020418025</DOCNO>
<DATE>04/18/02</DATE>
<GEOGRAPHY>OSLO</GEOGRAPHY>
<TEXT>
Slavný norský badatel a cestovatel Thor Heyerdahl umírá na rakovinu mozku. Včera byl v kritickém stavu, ale stále naživu - přestože mu lékaři před týdnem předpovídali jen hodiny života. 87letý Heyerdahl, který se po celém světě proslavil v roce 1947 svou expedicí Kon-Tiki, byl o Velikonocích hospitalizován, ale poté se vrátil do svého domu v severní Itálii, aby prožil poslední hodiny života se svou rodinou. "Minulý týden doktoři řekli, že je to otázka dnů nebo spíš hodin," svěřil se cestovatelův syn Thor Heyerdahl mladší. "Zatím je na tom pořád stejně," doplnil. Minulý týden také lékaři vzdali boj s nevyléčitelnou rakovinou mozku. Podle slov nejbližších příbuzných není Heyerdahl schopen s nimi komunikovat a přestal i jíst a užívat léky. Nelituje však, že umírá. "Je nadmíru spokojen se svým životem. Je šťastný a zanechává tu šťastnou rodinu." Heyerdahl se v životě třikrát oženil a má čtyři děti, osm vnoučat a šest pravnoučat. Heyerdahl několikrát riskoval svůj život, aby dokázal, že některé konvenční a všeobecně uznávané teorie se mohou mýlit. Při své nejznámější expedici urazil na voru Kon-Tiki během 101 dnů cestu z Jižní Ameriky do Polynésie dlouhou 6920 kilometrů, přestože ho od toho mnoho vědců odrazovalo a prorokovalo mu utonutí. V roce 1970 přeplul Atlantik z Afriky na rákosové lodi Ra II, aby dokázal, že staří Egypťané mohli předběhnout Kryštofa Kolumba při objevování Ameriky. Heyerdahl tvrdohlavě obhajoval všechny své teorie, přestože mnozí vědci jeho objevy kritizovali pro nedostatek důkazů. Ještě na začátku letošního roku se vypravil na ostrov Šamoa v Pacifiku, kde spolupracoval na archeologickém průzkumu stavby, která by mohla být starobylou pyramidou.
</TEXT>
</DOC>
<DOC>
<DOCID>LN-20020418026</DOCID>
<DOCNO>LN-20020418026</DOCNO>
<DATE>04/18/02</DATE>
<GEOGRAPHY>BĚLEHRAD</GEOGRAPHY>
<TEXT>
Jugoslávská vláda včera vyzvala osoby obviněné Mezinárodním trestním tribunálem pro bývalou Jugoslávii (ICTY), aby se do tří dnů vzdaly bělehradským úřadům. Zároveň zveřejnila seznam 23 podezřelých válečných zločinců, jejichž vydání haagský soud požaduje. Mezi nimi je i nynější srbský prezident Milan Milutinović, obviněný z válečných zločinů v Kosovu. Seznam obsahuje také jména dvou nejhledanějších mužů na světě - bosenskosrbského vůdce z doby balkánských válek Radovana Karadžiče a jeho vojenského velitele Ratka Mladiče. Srbský ministr spravedlnosti Vladan Batić prohlásil, že osoby, po kterých bylo vyhlášeno pátrání, se mají přihlásit srbské policii. Pak bude navázán kontakt s ICTY. Vláda, která je pod silným tlakem Západu, zároveň naznačila, že zahájí právní proces, při němž budou ti, kdo se v časové lhůtě sami nevzdají, zatčeni. Jugoslávská vláda učinila tento dramatický krok poté, co parlament ve čtvrtek minulý týden schválil zákon umožňující vydat osoby obžalované z krutého a brutálního chování za balkánských válek v 90. letech minulého století soudu OSN v Haagu. Nový zákon je přitom kompromisním řešením mezi partnery ve vládní koalici. Umožňuje totiž vydání pouze těch osob, které už požaduje ICTY. Několik hodin po přijetí tohoto zákona se na protest proti tomuto zákonu na schodech parlamentu postřelil bývalý srbský ministr vnitra Vlajko Stojiljković. Exministr, jehož vydání Haag rovněž požadoval, svému zranění v sobotu podlehl.
</TEXT>
</DOC>
<DOC>
<DOCID>LN-20020418027</DOCID>
<DOCNO>LN-20020418027</DOCNO>
<DATE>04/18/02</DATE>
<GEOGRAPHY>WASHINGTON</GEOGRAPHY>
<TEXT>
Americký ministr obrany Donald Rumsfeld včera ve Washingtonu oznámil vytvoření nového "velitelství Sever", které bude pověřeno pouze obranou území Spojených států. Je to poprvé, co americké ozbrojené síly budou mít samostatné velitelství s tímto pověřením. "Je to historická premiéra," řekl Rumfeld novinářům v souvislosti s rozhodnutím přijatým po teroristických atentátech 11. září. Nové velitelství bude odpovědné za obranu území, vzdušného prostoru a pobřeží a bude koordinovat svou činnost s civilními úřady, řekl Rumsfeld.
</TEXT>
</DOC>
<DOC>
<DOCID>LN-20020418028</DOCID>
<DOCNO>LN-20020418028</DOCNO>
<DATE>04/18/02</DATE>
<GEOGRAPHY>VÍDEŇ</GEOGRAPHY>
<TEXT>
Na podzim by se mělo na české soudy obrátit pět až deset sudetských Němců s žalobami, kterými chtějí vymáhat majetek zabavený při poválečném odsunu. Oznámil to předseda Sudetoněmeckého krajanského spolku v Rakousku (SLÖ) Gerhard Zeihsel. "Záleží to také na českých advokátech; poté to zveřejníme. Ještě se to zkoumá," řekl Zeihsel na dotaz, kolik přesně lidí žaloby podá a ve kterých městech se jeho krajané na českou justici obrátí.
</TEXT>
</DOC>
<DOC>
<DOCID>LN-20020418029</DOCID>
<DOCNO>LN-20020418029</DOCNO>
<DATE>04/18/02</DATE>
<GEOGRAPHY>BERLÍN</GEOGRAPHY>
<TEXT>
Výbuch, k němuž došlo před týdnem u synagogy na tuniském ostrově Džerba, byl teroristickým aktem a spáchal ho 25letý Tunisan Nizár Nauár. Nauár řídil cisternový vůz s tekutým plynem, který vybuchl po nárazu na stěnu synagogy. Tento závěr je podle německého ministra vnitra Otta Schilyho definitivní. Muže stejného jména uváděly v posledních dnech i některé arabské noviny jako autora dopisu, kterým se pachatel přihlásil k útoku na Džerbě. Při výbuchu přišlo o život 15 lidí, z toho deset německých turistů.
</TEXT>
</DOC>
<DOC>
<DOCID>LN-20020418030</DOCID>
<DOCNO>LN-20020418030</DOCNO>
<DATE>04/18/02</DATE>
<GEOGRAPHY>HAAG</GEOGRAPHY>
<TEXT>
Náčelník generálního štábu nizozemské armády včera odstoupil z funkce kvůli aféře kolem masakru, k němuž došlo v roce 1995 v bosenské Srebrenici. Ze stejných důvodů rezignovala v úterý celá nizozemská vláda. Generál Ad van Baal byl v době masakru osmi tisíc Muslimů druhou nejvýše postavenou osobou nizozemské armády. Muslimy měl chránit nizozemský kontingent v rámci mírových sil. Minulý týden se dostala na veřejnost zpráva, z níž vyplývá, že mise selhala kvůli chybám velitelů a politiků.
</TEXT>
</DOC>
<DOC>
<DOCID>LN-20020418031</DOCID>
<DOCNO>LN-20020418031</DOCNO>
<DATE>04/18/02</DATE>
<TITLE>
New York a Washington trápí neobvyklá vedra * Úřady omezují spotřebu vody a obávají se léta
</TITLE>
<TEXT>
Nejsušší zimu za posledních sto let zažilo letos mnoho států USA. Odborníci se bojí, že sucho by mohlo mít katastrofální následky.
WASHINGTON - Spojené státy se obávají katastrofálního sucha, které má podle odborníků letos lámat všechny rekordy. Největší nebezpečí hrozí údajně východu a středozápadu USA. Mnohé státy v této části země letos zažily nejsušší zimu od roku 1895, kdy se v USA začaly spolehlivě zaznamenávat údaje o počasí. Neobvykle nízké dešťové srážky na podzim a sněhové v zimě způsobily, že se suchem se již nyní potýká více než třetina země. Jedním z nejpostiženějších států je Maine na severovýchodě USA. Po celém státě vysychají studny, na polích suchem praská půda a na řekách je rekordně nízký stav vody. Situace je natolik vážná, že Federální úřad pro krizové situace chce státu Maine jako prvnímu v dějinách USA poskytnout finanční pomoc, aby se se suchem vypořádal. Potíže ale mají i velké aglomerace na východním pobřeží USA. Starosta New Yorku Michael Bloomberg musel již koncem března kvůli suchu vyhlásit stav nebezpečí. Zatím jde pouze o první stupeň varování a kolem devíti milionů lidí žijících v New Yorku a na jeho předměstích zatím nemohou pouze umývat auta, každý večer zalévat trávník a procházet se kolem prýštících fontán. Opatření se ovšem zřejmě dále přitvrdí: zabránit by tomu mohly jen vydatné deště, které ale podle meteorologů v nejbližších týdnech nelze očekávat. Místo toho panuje sucho a teplota láme rekordy. V úterý se rtuť na teploměrech v New Yorku vyšplhala až na 33 stupňů Celsia, což je v tomto období nejvíce za posledních 106 let. Podobné horko překvapilo i sousední New Jersey a metropoli Washington, kde podobně vysoké teploty v dubnu zaznamenali naposledy v roce 1976. Obyvatelům New Yorku a Washingtonu se po suché, mrazivé zimě neobvykle teplé počasí zatím zamlouvá. Někteří se ale již nyní obávají toho, co je bude čekat v létě. "Neumím si představit, jaký bude srpen," řekl listu The Washington Post obyvatel metropole Roger Kennedy.
</TEXT>
<HEADING>
Jde o přežití
</HEADING>
<TEXT>
Starosti přibývají ale především úřadům. Sucho by totiž mohlo být katastrofou pro hospodářství celé země. Pokud suché počasí potrvá, jak varují meteorologové, bude to znamenat neúrodu všech zemědělských plodin. Tisíce farmářů na středozápadě budou muset prodat svá stáda na porážku. Státy jako Wyoming a New York se budou moci rozloučit s přílivem turistů, který každoročně plní jejich pokladny. A rozsáhlé požáry zřejmě letos vyplení o desetitisíce hektarů lesů a luk více než jiná léta. Situace může být letos o to horší, že sucha sužovala mnoho států USA již v posledních čtyřech letech. Zásoby vody v jezerech a půdě se tak rok od roku snižovaly a již zřejmě nedokáží vynahradit nedostatek srážek. "Nezbývá než držet Západu palce," řekl deníku USA Today Dick Larsen z Úřadu pro vodní zdroje státu Idaho. "Jde o přežití."
Starosti přibývají ale především úřadům. Sucho by totiž mohlo být katastrofou pro hospodářství celé země. Pokud suché počasí potrvá, jak varují meteorologové, bude to znamenat neúrodu všech zemědělských plodin. Tisíce farmářů na středozápadě budou muset prodat svá stáda na porážku. Státy jako Wyoming a New York se budou moci rozloučit s přílivem turistů, který každoročně plní jejich pokladny. A rozsáhlé požáry zřejmě letos vyplení o desetitisíce hektarů lesů a luk více než jiná léta. Situace může být letos o to horší, že sucha sužovala mnoho států USA již v posledních čtyřech letech. Zásoby vody v jezerech a půdě se tak rok od roku snižovaly a již zřejmě nedokáží vynahradit nedostatek srážek. "Nezbývá než držet Západu palce," řekl deníku USA Today Dick Larsen z Úřadu pro vodní zdroje státu Idaho. "Jde o přežití."
</TEXT>
</DOC>
<DOC>
<DOCID>LN-20020418032</DOCID>
<DOCNO>LN-20020418032</DOCNO>
<DATE>04/18/02</DATE>
<TITLE>
Jedna éra skončila, poznamenala včera německá média poté, co saský ministerský předseda Kurt Biedenkopf oznámil svou rezignaci.
</TITLE>
<GEOGRAPHY>BERLÍN</GEOGRAPHY>
<TEXT>
Po dvanácti letech v premiérském křesle včera předčasně odstoupil saský premiér Kurt Biedenkopf (72). Populární politik, často označovaný za "saského krále", měl v zemi silnou pozici, zemskou organizaci Křesťanskodemokratické unie (CDU) dovedl ve třech volbách za sebou k absolutnímu vítězství. Byl uznávaným politikem nejenom ve vlastní straně. Po řadě osobních afér se však rozhodl rezignovat na svou funkci. Biedenkopf se zasazoval o prohloubení spolupráce s Českou republikou i Polskem. Při návštěvách Prahy vždy podporoval vstup ČR do EU a odmítal ho spojovat se zrušením Benešových dekretů. Vztahy České republiky se Saskem jsou proto o poznání lepší než s Bavorskem, které požadavky sudetských Němců akcentuje. Své pověsti příznivce rozšíření EU dostál Biedenkopf i včera, kdy vyzval k odbourávání vzájemných předsudků při rozšiřování EU mezi Němci, Čechy a Poláky. "Rozšíření EU je pro Sasko dlouhodobě velkou šancí," prohlásil premiér spolkové země, která jako jediná sousedí s dvěma kandidátskými státy EU. Dnes Biedenkopfa nahradí jeho někdejší blízký spolupracovník a zemský ministr financí Georg Milbradt.
BERLÍN - Po dvanácti letech v premiérském křesle včera předčasně odstoupil saský premiér Kurt Biedenkopf (72). Populární politik, často označovaný za "saského krále", měl v zemi silnou pozici, zemskou organizaci Křesťanskodemokratické unie (CDU) dovedl ve třech volbách za sebou k absolutnímu vítězství. Byl uznávaným politikem nejenom ve vlastní straně. Po řadě osobních afér se však rozhodl rezignovat na svou funkci. Biedenkopf se zasazoval o prohloubení spolupráce s Českou republikou i Polskem. Při návštěvách Prahy vždy podporoval vstup ČR do EU a odmítal ho spojovat se zrušením Benešových dekretů. Vztahy České republiky se Saskem jsou proto o poznání lepší než s Bavorskem, které požadavky sudetských Němců akcentuje. Své pověsti příznivce rozšíření EU dostál Biedenkopf i včera, kdy vyzval k odbourávání vzájemných předsudků při rozšiřování EU mezi Němci, Čechy a Poláky. "Rozšíření EU je pro Sasko dlouhodobě velkou šancí," prohlásil premiér spolkové země, která jako jediná sousedí s dvěma kandidátskými státy EU. Dnes Biedenkopfa nahradí jeho někdejší blízký spolupracovník a zemský ministr financí Georg Milbradt.
</TEXT>
</DOC>
<DOC>
<DOCID>LN-20020418033</DOCID>
<DOCNO>LN-20020418033</DOCNO>
<DATE>04/18/02</DATE>
<TITLE>
Obrovské škody, které Americe způsobily teroristické útoky 11. září, si na včera zveřejněné videokazetě pochvaluje Usáma bin Ládin.
</TITLE>
<GEOGRAPHY>WASHINGTON</GEOGRAPHY>
<TEXT>
Teroristická síť Al Kajda se přihlásila k loňským atentátům v USA. Učinila tak prostřednictvím mluvčího na videozáznamu, který včera odvysílala televize MBC. Mluvčí Sulajmán abú Ghais řekl, že se skupině podařilo zasáhnout "nevěřící". "Dokážeme zasáhnout zdroj bezvěrců, kteří ve dne v noci veřejně bojují proti islámu. Jsme schopni udeřit přímo u dveří těch, kdo nevěří," prohlásil. Jeho slovům předcházely záběry na šéfa Al Kajdy Usámu bin Ládina, který s radostí konstatoval, že atentáty na New York a Washington způsobily USA obrovské hospodářské škody. "Ztráty na burze ve Wall Street dosáhly 16 procent a říká se, že je to od otevření tohoto trhu rekord. Finanční ztráty, jež následovaly po úspěšných a požehnaných útocích, přesáhly bilion dolarů; ať Bůh mučedníkům žehná a přijme je do ráje," říká bin Ládin na nahrávce. Podle televize MBC, která neobjasnila, jak videozáznam získala, byl natočen v první polovině prosince.
</TEXT>
<HEADING>
Kam zmizel bin Ládin?
</HEADING>
<TEXT>
Vše nasvědčuje tomu, že Usámovi bin Ládinovi se skutečně koncem loňského roku podařilo s pomocí zkorumpovaných místních velitelů vyklouznout z obklíčeného jeskynního komplexu v afghánských horách. S odvoláním na dobře informované oficiální zdroje to včera napsal deník The Washington Post. Američané oblast Tora Bora intenzivně bombardovali a poté tam vyslali i své vojáky, kteří bojovali po boku afghánských kmenových sil. Podle zpravodajských zdrojů, citovaných deníkem, v tomto postupu ale byla chyba: Američané prý měli při pozemní operaci převzít iniciativu dřív. První příslušníci zvláštních jednotek USA totiž na místo bojů dorazili až během třetího dne ofenzivy. Podle informací, následně získaných při výslechu příslušníků Al Kajdy, právě v těchto dnech bin Ládin uprchl. Ještě předtím - někdy kolem 3. prosince pronesl ke svým spolubojovníkům projev. Uprchnout se mu prý podařilo zdánlivě neprostupným obklíčením. Nepomohlo ani následné posílení pohraničních jednotek na pákistánské straně nedaleké hranice. Americká vláda doposud veřejně neřekla, zda bin Ládin v jeskynním komplexu skutečně byl, a ani nepřiznala, že se mu podařilo uniknout. Existuje sice domněnka, že byl při spojenecké ofenzivě zabit - tu ale zpochybňuje skutečnost, že při odposlechu komunikace v síti Al Kajda nikdo Usámovu smrt nepotvrdil. Oficiální verze americké armády zůstává stejná: "Nemáme důkaz, že by Usáma bin Ládin v komplexu Tora Bora byl - před (ofenzivou), během ní či potom," uvedl mluvčí velitele afghánských operací Tommyho Frankse.
Vše nasvědčuje tomu, že Usámovi bin Ládinovi se skutečně koncem loňského roku podařilo s pomocí zkorumpovaných místních velitelů vyklouznout z obklíčeného jeskynního komplexu v afghánských horách. S odvoláním na dobře informované oficiální zdroje to včera napsal deník The Washington Post. Američané oblast Tora Bora intenzivně bombardovali a poté tam vyslali i své vojáky, kteří bojovali po boku afghánských kmenových sil. Podle zpravodajských zdrojů, citovaných deníkem, v tomto postupu ale byla chyba: Američané prý měli při pozemní operaci převzít iniciativu dřív. První příslušníci zvláštních jednotek USA totiž na místo bojů dorazili až během třetího dne ofenzivy. Podle informací, následně získaných při výslechu příslušníků Al Kajdy, právě v těchto dnech bin Ládin uprchl. Ještě předtím - někdy kolem 3. prosince pronesl ke svým spolubojovníkům projev. Uprchnout se mu prý podařilo zdánlivě neprostupným obklíčením. Nepomohlo ani následné posílení pohraničních jednotek na pákistánské straně nedaleké hranice. Americká vláda doposud veřejně neřekla, zda bin Ládin v jeskynním komplexu skutečně byl, a ani nepřiznala, že se mu podařilo uniknout. Existuje sice domněnka, že byl při spojenecké ofenzivě zabit - tu ale zpochybňuje skutečnost, že při odposlechu komunikace v síti Al Kajda nikdo Usámovu smrt nepotvrdil. Oficiální verze americké armády zůstává stejná: "Nemáme důkaz, že by Usáma bin Ládin v komplexu Tora Bora byl - před (ofenzivou), během ní či potom," uvedl mluvčí velitele afghánských operací Tommyho Frankse.
</TEXT>
</DOC>
<DOC>
<DOCID>LN-20020418034</DOCID>
<DOCNO>LN-20020418034</DOCNO>
<DATE>04/18/02</DATE>
<TITLE>
Sebevražedné sklony může vyvolat lék proti akné Accutane. Tvrdí to matka mladého muže, který nedávno narazil letadlem do floridského mrakodrapu.
</TITLE>
<GEOGRAPHY>TAMPA</GEOGRAPHY>
<TEXT>
Matka patnáctiletého sebevraha, který v lednu navedl letadlo proti administrativní budově v Tampě na Floridě, zažalovala farmaceutickou společnost Roche/Hoffmann-La Roche o 70 milionů dolarů (téměř 2,4 miliardy korun). Charlie Bishop podle ní spáchal sebevraždu v důsledku depresí, jež jsou prý vedlejším účinkem léku proti akné Accutane. Charlie Bishop, student letecké školy v St. Petersburgu, nasedl 5. ledna do letounu cessna a poté jej navedl proti 42patrové administrativní budově. Bishopův čin si naštěstí nevyžádal žádné další oběti. Charlie v dopise na rozloučenou, který po sobě zanechal, vyjádřil podporu teroristické organizaci Al Kajda. V něm také hovoří o údajně plánovaných útocích Usámy bin Ládina, což podle právníků Bishopovy matky vypovídá a chlapcově duševním rozpoložení. "Lék by měl být úplně stažen z prodeje, nebo by pro jeho užívání měla být stanovena alespoň co nejpřísnější pravidla," cituje list The New York Times Julii Bishopovou, matku zemřelého. Navzdory tomu, že toxikologické testy přítomnost Accutanu v Bishopově organismu neprokázaly, Charlie měl lék před svou smrtí užívat dvakrát denně. Carolyn Glennová, mluvčí firmy Roche/Hoffmann-La Roche tvrdí, že Accutane od roku 1982, kdy jej společnost uvedla na trh, užívalo více než 13 milionů lidí bez většího rizika. "Dospěli jsme k názoru, že souvislost mezi Accutanem a depresivními či sebevražednými stavy není vědecky podložená," dodává Glennová. Proti tomuto tvrzení stojí skutečnost, že příbalový letáček léku informuje lékaře o možných psychotických či dokonce sebevražedných reakcích. Mezinárodní zdravotnické organizace zaznamenaly na 500 případů, kdy organismus pacienta reagoval na Accutane negativně.
TAMPA - Matka patnáctiletého sebevraha, který v lednu navedl letadlo proti administrativní budově v Tampě na Floridě, zažalovala farmaceutickou společnost Roche/Hoffmann-La Roche o 70 milionů dolarů (téměř 2,4 miliardy korun). Charlie Bishop podle ní spáchal sebevraždu v důsledku depresí, jež jsou prý vedlejším účinkem léku proti akné Accutane. Charlie Bishop, student letecké školy v St. Petersburgu, nasedl 5. ledna do letounu cessna a poté jej navedl proti 42patrové administrativní budově. Bishopův čin si naštěstí nevyžádal žádné další oběti. Charlie v dopise na rozloučenou, který po sobě zanechal, vyjádřil podporu teroristické organizaci Al Kajda. V něm také hovoří o údajně plánovaných útocích Usámy bin Ládina, což podle právníků Bishopovy matky vypovídá a chlapcově duševním rozpoložení. "Lék by měl být úplně stažen z prodeje, nebo by pro jeho užívání měla být stanovena alespoň co nejpřísnější pravidla," cituje list The New York Times Julii Bishopovou, matku zemřelého. Navzdory tomu, že toxikologické testy přítomnost Accutanu v Bishopově organismu neprokázaly, Charlie měl lék před svou smrtí užívat dvakrát denně. Carolyn Glennová, mluvčí firmy Roche/Hoffmann-La Roche tvrdí, že Accutane od roku 1982, kdy jej společnost uvedla na trh, užívalo více než 13 milionů lidí bez většího rizika. "Dospěli jsme k názoru, že souvislost mezi Accutanem a depresivními či sebevražednými stavy není vědecky podložená," dodává Glennová. Proti tomuto tvrzení stojí skutečnost, že příbalový letáček léku informuje lékaře o možných psychotických či dokonce sebevražedných reakcích. Mezinárodní zdravotnické organizace zaznamenaly na 500 případů, kdy organismus pacienta reagoval na Accutane negativně.
</TEXT>
</DOC>
<DOC>
<DOCID>LN-20020418035</DOCID>
<DOCNO>LN-20020418035</DOCNO>
<DATE>04/18/02</DATE>
<TITLE>
Češi více utrácejí - i za zbytečnosti
</TITLE>
<TEXT>
V Česku zavládl spotřebitelský optimismus. Příznivé počasí a příjemné ceny benzinu přiměly motoristy naleštit vozidla a vyrazit do ulic. Kutilové a zahrádkáři nakupují ostošest novější a dokonalejší techniku, zařízení bytů voní novotou. Alespoň podle statistik. Maloobchodní tržby se v únoru zvýšily ve srovnání s loňskými údaji o 4,3 procenta. Nejvíce vzkvétá právě prodej pohonných hmot - stoupl bezmála o 16 procent. A zároveň rostou výdaje za prodej a opravy automobilů. Počet prodaných nových aut přitom klesá. Češi se zřejmě začali zajímat o lépe vybavená, a tudíž dražší auta. Třeba je příští sezonu vymění i za nové modely a česká kotlina ztratí image vrakoviště Evropy. Kutilové a zahrádkáři potvrzují rčení o zlatých českých ručičkách. Jejich útrata se zvýšila o 14,2 procenta. S příchodem jara navíc lidé začali doplňovat i šatník. Nárůst maloobchodních tržeb vzrostl v této oblasti trhu o téměř 14 procent. Ať skeptik chce, či nechce, musí připustit, že životní úroveň stoupá. Utrácí se totiž - s mírnou nadsázkou za zbytečnosti. A to si může dovolit jen ten, kdo na to má. Alespoň podle ekonomické teorie, která člověka považuje za bytost racionální.
</TEXT>
</DOC>
<DOC>
<DOCID>LN-20020418036</DOCID>
<DOCNO>LN-20020418036</DOCNO>
<DATE>04/18/02</DATE>
<TITLE>
Colin Powell ukončil misi na Blízkém východě
</TITLE>
<TEXT>
Názory na výsledek mise amerického ministra zahraničí Colina Powella na Blízkém východě, která skončila včera, jsou nejen rozdílné, nýbrž přímo protichůdné. Powell na včerejší tiskové konferenci s mírným optimismem řekl, že dostal od palestinského vůdce Jásira Arafata příslib zásahu proti teroristům. Izraelský premiér Šaron mu zas slíbil, že dodrží časový plán ústupu z palestinských měst. "Nadešel čas činů, nikoli slov," pospíšil si však Powell předejít přehnaným nadějím. Jásir Arafat řekl, že jeho rozhovor s Powellem probíhal "v příjemném ovzduší". Zato jeho ministr informací Jásir Abid Rabbú setkání charakterizoval jediným slovem: "Katastrofa." Také palestinský vyjednavač Saíb Irikát míní, že situace Palestinců je v době odjezdu Powella z oblasti horší, než byla v době jeho příjezdu. Opravdu, Palestinci v těchto dnech zaznamenali vážnou ztrátu: byl zatčen Marván Barghútí, vůdce ozbrojených jednotek Fatah. Izraelská armáda považuje jeho zatčení za nejdůležitější úspěch svého nynějšího tažení. Snad v jediném Powell při své misi významně uspěl: poměrně se uklidnila situace na severní hranici Izraele. Během posledních dvou dnů zde panoval klid. Libanonští a syrští vůdcové asi vzali na vědomí Powellovo upozornění, že v případě pokračování útoků Hizballáhu by následovala bolestivá izraelská odveta.
</TEXT>
</DOC>
<DOC>
<DOCID>LN-20020418037</DOCID>
<DOCNO>LN-20020418037</DOCNO>
<DATE>04/18/02</DATE>
<TITLE>
Francie zažívá vlastní verzi televizní vzpoury
</TITLE>
<TEXT>
Francouzi se opět rozpomněli na své revoluční tradice. Tentokrát vyrážejí na barikády kvůli televizi. Šéf soukromé společnost Vivendi Universal Jean-Marie Messier se totiž rozhodl odvolat ředitele prodělečné televizní stanice Canal Plus Pierra Lescura. A to mu v levicové Francii jen tak neprojde. V úterý večer, snad po vzoru svých českých kolegů, si vysílání "půjčili" vzbouření zaměstnanci Canal Plus, aby se z televizní obrazovky zastali odvolaného ředitele. Včera se na stranu vzbouřenců přidal francouzský premiér a prezidentský kandidát Lionel Jospin. O pár hodin později se do věci vložila francouzská vysílací rada CSA, která televizi pohrozila odebráním licence. Tak funguje francouzský kapitalismus. Nikoho z výše uvedených lidí samozřejmě nezajímá, že Canal Plus už pět let prodělává. Jen loni zhruba půl miliardy eur. Jde přece o budoucnost francouzského filmu, a tomu odvolaný ředitel Lescure tolik fandil. Že tahal peníze z kapsy soukromých akcionářů, to už ve Francii nikoho nezajímá. Jak říká premiér Jospin: Je to přece v národním zájmu! Šéf společnosti Vivendi Jean-Marie Messier pije Francouzům krev už dlouho. Loni například odmítl tradovanou výjimečnost francouzské kultury a prohlásil, že jeho firma bude produkovat filmy tak, jako se to dělá v Hollywoodu - s ohledem na požadavky diváků. To byla ledová sprcha zvlášť pro intelektuály, neboť Canal Plus produkuje průměrně osm z každé desítky francouzských filmů. Hrdosti svých spoluobčanů se Messier dotkl i tím, že se i s rodinou přestěhoval do New Yorku, což mu tradičně antiameričtí Francouzi nikdy nezapomenou. Vzpoura proti "amerikanizátorovi" právě začala.
</TEXT>
</DOC>
<DOC>
<DOCID>LN-20020418038</DOCID>
<DOCNO>LN-20020418038</DOCNO>
<DATE>04/18/02</DATE>
<TITLE>
Potvrzeno: druhá světová válka už skončila, Německo prohrálo
</TITLE>
<TEXT>
Asi si potřebujeme dokázat, že jsme byli ve druhé světové válce na té správné straně. V posledních týdnech tomu alespoň nasvědčují přesně načasované návštěvy. Nejprve do Prahy dorazil britský premiér Tony Blair, utahaný po jednáních v Texasu o hloupostech, jako je budoucnost Blízkého a Středního východu, aby pronesl zásadní pravdu, že válka skončila tak, jak skončila a nic se na tom měnit nebude. Potom přijel evropský komisař Günter Verheugen, kterému jde v posledních týdnech hlava kolem ze zemědělské politiky při rozšiřování EU, aby prohlásil totéž. A nyní vyrazil Miloš Zeman do Ruska a hle, prezident Putin musel nahlas potvrdit, že Němci Moskvu nedobyli a že se na tom nic měnit nebude. Bravo. Dalo by se říct "velmoci se dohodly na míru", jak se to psalo po Mnichovu. Proč ale potřebujeme, aby nás velmoci ujišťovaly, že se nic měnit nebude, když nikdo relevantní po nás nechce, abychom něco měnili? Ale jistě, namítnou citlivější z nás, sudetští Němci přece chtějí zpět majetek, chtějí to, co jsme jim po právu za jejich zradu vzali. To je přeci REVIZE! Ano, někteří Němci to chtějí. Ale nikdo ve světě nechce, abychom jim my, vítězní Češi, dávali území, hrady, zámky, pole, stodoly, domy a podobně, což potvrdí klidně i Mikronésie, jestli nám to pomůže při řešení našeho traumatu.
</TEXT>
<HEADING>
Hácha už není prezidentem
</HEADING>
<TEXT>
Trápí mě jiná otázka, a je mi divné, že ji ještě nikdo nevznesl: Proč se naši politici stavějí do defenzivní role chudáka, na kterého dorážejí všichni okolo a on se musí utéct k silnějším? Vždyť sudetští Němci, Maďaři nebo Křováci dostanou pouze to, co jim dáme my. Možná naši politici v předvolebním shonu zapomněli na to, který se píše rok. Proto je jim dobré připomenout: Přátelé, prezident Hácha už v předpokoji v Mnichově dávno nesedí. Máme jiného prezidenta, který se teď rekreuje na Maltě, a ta žádné územní nároky vůči nám nemá. Nebo se pletu? Co udělá Německo, Rakousko, Británie, Francie, Španělsko a další, když se postavíme na zadní (na kterých nyní stojí až na čestné výjimky celá česká politická reprezentace) a řekneme: ,Sudetští Němci jsou prachobyčejní zrádci a mohou být rádi, že byli jenom vyhnáni, a ne pověšeni. Proto nic nedostanou.' Zvednou ostatní země výhrůžně prst a jako jeden muž (žena) řeknou: ,Tak to vás mezi námi dokonalými nechceme'? Hloupost. Tomu nemůže věřit ani pan Jan Zahradil. Lapálie s Benešovými dekrety, respektive s tím, co se stalo u nás po druhé světové válce, je složitá. Svět je složitý, život každého z nás je složitý a vůbec, nikdo to nemá jednoduché. Na druhou stranu vše je složité pouze tak, jak si připouštíme, že je to složité. A to beze zbytku platí i o Benešových dekretech a odsunu. Jan Zahradil několikrát řekl, že nechceme přepisovat historii. To je nonsens, protože historie jednoduše je a přepsat se nedá ani modrou barvou. Dají se vytrhat nepohodlné stránky z dějepisu, ale jak jsme se poučili, jenom načas. Náš největší problém nejsou sudetští Němci, požadavky některých z nich, ani revize druhé světové války. Je to daleko jednodušší - nejsme schopni se vyrovnat s vlastní historií. Jsme na tom podobně jako Rakousko, které se podle známého bonmotu pokusilo přesvědčit svět a hlavně sebe o tom, že Beethoven je Rakušan a Hitler Němec. Nicméně i Rakušany historie nakonec dostihla a obraz nevinného národa, který s Hitlerem od počátku nic nechtěl mít společného a hrdinně mu kazil plány pasivní rezistencí, vzal za své. My nemáme Beethovena ani Hitlera, ale někteří naši politici se nás snaží přesvědčit, že se prezident Beneš svými dekrety zasloužil o český stát. Jinými slovy, poděkujme mu za socialismus. Soudruh Grebeníček mu zajisté bude stát u hrobu čestnou stráž a Jiřina Švorcová přednese oslavnou báseň. V případě sudetských Němců se odvoláváme na Postupimskou dohodu. Velmoci v ní odsouhlasily odsun. Nicméně jedním dechem dodaly, že odsun musí proběhnout spořádaně a humánně. Ať si o svých předcích myslíme, že byli nejdokonalejší pod sluncem, musíme připustit, že minimálně divoký odsun spořádaný ani humánní nebyl. Docházelo k excesům a na historicích by nyní mělo být, aby tyto excesy popsali. A Němci, kteří nevině po válce trpěli, by měli být odškodněni. Jakkoli - slovně či nějakou symbolickou sumou. To přece není složité a nepotřebujeme na to posvěcení od velmocí ani měnit hranice a stěhovat se na Sibiř. Nemusíme odsoudit své předky, ale musíme se vypořádat s tím, co někteří z nich, vedeni špatnou myšlenkou, napáchali. Stačí k tomu trocha obyčejné odvahy.
Trápí mě jiná otázka, a je mi divné, že ji ještě nikdo nevznesl: Proč se naši politici stavějí do defenzivní role chudáka, na kterého dorážejí všichni okolo a on se musí utéct k silnějším? Vždyť sudetští Němci, Maďaři nebo Křováci dostanou pouze to, co jim dáme my. Možná naši politici v předvolebním shonu zapomněli na to, který se píše rok. Proto je jim dobré připomenout: Přátelé, prezident Hácha už v předpokoji v Mnichově dávno nesedí. Máme jiného prezidenta, který se teď rekreuje na Maltě, a ta žádné územní nároky vůči nám nemá. Nebo se pletu? Co udělá Německo, Rakousko, Británie, Francie, Španělsko a další, když se postavíme na zadní (na kterých nyní stojí až na čestné výjimky celá česká politická reprezentace) a řekneme: ,Sudetští Němci jsou prachobyčejní zrádci a mohou být rádi, že byli jenom vyhnáni, a ne pověšeni. Proto nic nedostanou.' Zvednou ostatní země výhrůžně prst a jako jeden muž (žena) řeknou: ,Tak to vás mezi námi dokonalými nechceme'? Hloupost. Tomu nemůže věřit ani pan Jan Zahradil. Lapálie s Benešovými dekrety, respektive s tím, co se stalo u nás po druhé světové válce, je složitá. Svět je složitý, život každého z nás je složitý a vůbec, nikdo to nemá jednoduché. Na druhou stranu vše je složité pouze tak, jak si připouštíme, že je to složité. A to beze zbytku platí i o Benešových dekretech a odsunu. Jan Zahradil několikrát řekl, že nechceme přepisovat historii. To je nonsens, protože historie jednoduše je a přepsat se nedá ani modrou barvou. Dají se vytrhat nepohodlné stránky z dějepisu, ale jak jsme se poučili, jenom načas. Náš největší problém nejsou sudetští Němci, požadavky některých z nich, ani revize druhé světové války. Je to daleko jednodušší - nejsme schopni se vyrovnat s vlastní historií. Jsme na tom podobně jako Rakousko, které se podle známého bonmotu pokusilo přesvědčit svět a hlavně sebe o tom, že Beethoven je Rakušan a Hitler Němec. Nicméně i Rakušany historie nakonec dostihla a obraz nevinného národa, který s Hitlerem od počátku nic nechtěl mít společného a hrdinně mu kazil plány pasivní rezistencí, vzal za své. My nemáme Beethovena ani Hitlera, ale někteří naši politici se nás snaží přesvědčit, že se prezident Beneš svými dekrety zasloužil o český stát. Jinými slovy, poděkujme mu za socialismus. Soudruh Grebeníček mu zajisté bude stát u hrobu čestnou stráž a Jiřina Švorcová přednese oslavnou báseň. V případě sudetských Němců se odvoláváme na Postupimskou dohodu. Velmoci v ní odsouhlasily odsun. Nicméně jedním dechem dodaly, že odsun musí proběhnout spořádaně a humánně. Ať si o svých předcích myslíme, že byli nejdokonalejší pod sluncem, musíme připustit, že minimálně divoký odsun spořádaný ani humánní nebyl. Docházelo k excesům a na historicích by nyní mělo být, aby tyto excesy popsali. A Němci, kteří nevině po válce trpěli, by měli být odškodněni. Jakkoli - slovně či nějakou symbolickou sumou. To přece není složité a nepotřebujeme na to posvěcení od velmocí ani měnit hranice a stěhovat se na Sibiř. Nemusíme odsoudit své předky, ale musíme se vypořádat s tím, co někteří z nich, vedeni špatnou myšlenkou, napáchali. Stačí k tomu trocha obyčejné odvahy.
</TEXT>
</DOC>
<DOC>
<DOCID>LN-20020418039</DOCID>
<DOCNO>LN-20020418039</DOCNO>
<DATE>04/18/02</DATE>
<TITLE>
...jinak se nevyhne srovnání s republikánem Miroslavem Sládkem, proslulým svými populistickými výroky.
</TITLE>
<TEXT>
Čím více klesají šance Občanské demokratické aliance na proniknutí do parlamentu, tím radikálněji se strana projevuje na veřejnosti. V úterý se šéf občanských jednorožců nechal slyšet: "Vrcholem cynického přístupu je oznámení, že část ruského dluhu bude umořena vystřelením české družice do vesmíru. Nabízí se otázka, zda by se v ní nenašlo místo i pro premiéra Zemana." Pomineme-li, že pro vtipnou kaši si šel pan Žantovský hodně hluboko do suterénu, lze jen těžko pochopit, co je cynického na tom, že ušetříme peníze, které bychom stejně za vynesení družice museli zaplatit. Bude snad sedm set padesát tisíc eur, které naši vědci využijí k jiným účelům, touhle operací nějak stigmatizováno? Předseda strany, jejíž preference se ani neblíží hranici zvolitelnosti, patrně podléhá jiné logice než zbytek lidstva. Ostatně již dříve se ODA prezentovala na své internetové stránce hrou Sejmi svého politika. "Vtipnost" této hry je opravdu třeskutá, ale straníci si ji nemohou vynachválit. Prý se jim velmi zvedla návštěvnost stránek. Jestli bude ODA důsledně postupovat podobnou cestou, dočkáme se lehčí a později možná i tvrdé pornografie na stranickém webu. To bude návštěvnost! Protože však jde o stranu konzervativní, mohla by být za každým hanbatým obrázkem nějaká veskrze dobře míněná výzva, třeba: Nekoukejte a jděte volit! Budou-li se straníci řídit návodem svého šéfa "Zakyslá důležitost partajních náčelníků nás opravdu nebaví", brzy zjistíme, že dosavadní výstřelky ODA a jejího šéfa byly jen slabým čajíčkem, který nestál ani za zdvižené obočí. Je smutné sledovat, jak se politik, který se mnohokrát trefně a kriticky vyjadřoval k politické situaci i ke svým soupeřům, mění ve svou karikaturu a pouští se do soutěže s patronem všech hulvátů Milošem Zemanem. Stran s volebními preferencemi na hranici statistické chyby je celá řada. Jejich pozice je obtížná a každá to řeší po svém. Některé mají dost peněz na inzeráty, jiné mají své senátory a mediálně známé osobnosti. Proti humoru a nadsázce v předvolební agitaci rozhodně nelze nic namítat. Mezi nabubřelými sliby některých politiků může být projevem jisté normálnosti a svému nositeli může přinést i značné sympatie. ODA však svou křečovitostí dokazuje neplatnost úsloví chudoba cti netratí. Jedna kniha populární spisovatelky Haliny Pawlowské se jmenuje Zoufalé ženy dělají zoufalé věci. Bojím se, že Michael Žantovský provede do voleb ještě něco opravdu monstrózního. Preference ODA a jeho stupňující se slovní agresivita to aspoň slibují.
</TEXT>
</DOC>
<DOC>
<DOCID>LN-20020418040</DOCID>
<DOCNO>LN-20020418040</DOCNO>
<DATE>04/18/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Jarmila Šuláková zpěvačka
1. a 2. Nevím, ale přeju si, ať to pro náš národ dopadne dobře.
3. a) Pokračovat v přibližování práva a justice směrem k EU; b) prosadit penzijní reformu, aspoň takovou jako v Polsku a Maďarsku; c) podpořit kvalitativní změny ve školství včetně vysokého.
</TEXT>
</DOC>
<DOC>
<DOCID>LN-20020418041</DOCID>
<DOCNO>LN-20020418041</DOCNO>
<DATE>04/18/02</DATE>
<TITLE>
Starý kontinent hledá svůj vztah k násilí na Blízkém východě
</TITLE>
<TEXT>
Tisíce lidí v Madridu a Římě protestovaly proti izraelské okupaci palestinských území. Ve Washingtonu se naopak sešly desetitisíce lidí na demonstraci, která měla Izrael podpořit. Tyto zprávy - typické pro poslední dva týdny - čteme v úterních novinách. Vztah Evropy - a zvláště Evropské unie - ke konfliktu ve Svaté zemi se skutečně liší od postoje USA. Na vrcholné úrovni nikoliv. Misi amerického ministra zahraničí Colina Powella zaštítila nejenom Evropská unie, ale dokonce i OSN a Rusko. A v Komisi OSN pro lidská práva hlasovaly proti rezoluci odsuzující Izrael Velká Británie a Německo. Na nižší, zejména dvoustranné úrovni vidíme jiný obraz. Podle sobotního vydání listu Guardian uvalila Velká Británie zbrojní embargo na Izrael - poprvé po dvaceti letech. V neděli německý ministr obrany prohlásil, že zastavuje prodej náhradních dílů pro zbraně do Izraele. Dejme tomu, na Západním břehu Jordánu je opravdu hodně mrtvých. A příčina posledního výbuchu násilí není jednoznačná: podle jedněch je to palestinský teror, který vyvolal ofenzivu armády na autonomní území, podle jiných zase teror vyvolala izraelská okupace. Proč se ale hovoří o sankcích jenom proti Izraeli? Proč sankce odhlasoval, byť pouze jako doporučení, Evropský parlament? Přeneseme-li se o deset let nazpět, můžeme si vzpomenout na sankce proti všem republikám bývalé Jugoslávie, neboť prý viníka války nebylo možné jednoznačně stanovit. Ale teď je viník znám hned. Ještě nejsou spočítáni mrtví a není známa příčina ani přesný průběh krveprolití v Džanínu, ale Evropa už kádruje. Přitom když byla počátkem ledna zachycena na trase z Íránu do Gazy loď Karine A naložená zbraněmi a výbušninami pro palestinskou samosprávu, o možných sankcích proti Arafatovi v Evropě nikdo neuvažoval. Nepřišla na ně řeč ani po bezprecedentní sérii teroristických výbuchů, ba ani poté, co byly v Ramalláhu nalezeny dokumenty dokládající přímou spojitost palestinské samosprávy s teroristy.
</TEXT>
<HEADING>
Protižidovské excesy
</HEADING>
<TEXT>
Ještě o poznání horší jsou protižidovské excesy v Evropě. Stát Izrael skutečně neprovádí vůči Palestincům politiku, které by bylo třeba tleskat. Navíc Evropská unie nastrkala do investic v rámci palestinské samosprávy miliardy eur - například letiště a přístav v Gaze. Je potom zcela logicky rozčilená, když izraelské buldozery pod ochranou tanků tyto investice ničí. To lze jasně pochopit. Pohled na Evropu posledních dnů však skýtá jiný dojem. Útoky na synagogy, židovské instituce i jednotlivé Židy. Když už chci protestovat proti politice Státu Izrael, tak proč ne u jeho institucí? Jsou-li však cílem útoků instituce místních židovských obcí, na mysl se nevkrádá slovo protiizraelský, ale slovo antisemitský. V úterý Centrum Simona Wiesenthala obvinilo Francii a Belgii, že jejich státní správa selhává při antisemitských incidentech...
Ještě o poznání horší jsou protižidovské excesy v Evropě. Stát Izrael skutečně neprovádí vůči Palestincům politiku, které by bylo třeba tleskat. Navíc Evropská unie nastrkala do investic v rámci palestinské samosprávy miliardy eur - například letiště a přístav v Gaze. Je potom zcela logicky rozčilená, když izraelské buldozery pod ochranou tanků tyto investice ničí. To lze jasně pochopit. Pohled na Evropu posledních dnů však skýtá jiný dojem. Útoky na synagogy, židovské instituce i jednotlivé Židy. Když už chci protestovat proti politice Státu Izrael, tak proč ne u jeho institucí? Jsou-li však cílem útoků instituce místních židovských obcí, na mysl se nevkrádá slovo protiizraelský, ale slovo antisemitský. V úterý Centrum Simona Wiesenthala obvinilo Francii a Belgii, že jejich státní správa selhává při antisemitských incidentech...
</TEXT>
</DOC>
<DOC>
<DOCID>LN-20020418042</DOCID>
<DOCNO>LN-20020418042</DOCNO>
<DATE>04/18/02</DATE>
<TITLE>
Ludvík Vaculík ve svém Posledním slově Budu volit ODS (LN 2. 4.) pokračuje v promyšleném kursu, jak oslovit politiky a vsunout do jejich programu alespoň část svých myšlenek. Jeho strategie je důmyslná. Vědom si toho, že neadresné stížnosti na špatné poměry už žádného politika nezajímají, adresuje své připomínky ke stavu země ODS. Mile lidské nápady literárního barda mají ale dvě zásadní chyby. Tou první je jejich obsah, druhou adresát.
</TITLE>
<HEADING>
Montéři cizích nápadů
</HEADING>
<TEXT>
Pan Vaculík si jako jeden z příkladů zla, které k nám nemilosrdný kapitalismus přinesl, vybral cizí kapitál. "Lákání cizího kapitálu do země dělá ze samostatného sedláka čeledína na jeho původním statku," píše a investiční pobídky vlády komentuje "tato podpora má se dávat drobnému a střednímu podnikání domácímu". Názor má starosvětskou dikci a je bohužel založen na mylném pojetí ekonomické reality. Jak už ukázal neúspěšný projekt Czech Made, obyvatele Česka ani tak nezajímá "drobné a střední podnikání domácí", jako spíš to, aby si mohli koupit co nejkvalitnější výrobky za co nejnižší cenu a aby si je měli za co koupit. Dobu, kdy ve válkou zničeném Japonsku a Německu vznikly značky automobilů, motocyklů a spotřebních výrobků, jsme prošvihli a globální trh nové značky do distribuce nepustí. Za posledních deset let jsme se vypracovali na úroveň zručných montérů cizích nápadů a buďme rádi alespoň za to. Typickým příkladem zahraničního investora, který si s daňovými úlevami zřídil v některé české ekonomické zóně továrnu, je japonský či tchajwanský výrobce elektroniky. V české továrně se komponenty smontují a hotové výrobky (auta, počítače či televize) putují do západní Evropy, kde má výrobce vybudovanou značku a prodejní síť. Není to příliš kreativní práce, ale díky za ni. Těžko si totiž lze představit, že by některý drobný či střední domácí podnikatel začal - i se státní podporou - vyrábět televize nebo počítače (o autech nemluvě) a uspěl s nimi na trhu. Kolem takové továrny se ale nabalují desítky subdodavatelů - buď opět cizí investoři, nebo i české firmy, které dokážou držet technologicky dech. A tady je příležitost pro spoustu lidí, kteří se seznámí s moderními technologiemi a ve vlastních firmách třeba nabídnou nové, lepší. Ze začátku asi nepůjde o celé televize, ale stačí výhodněji nabídnout jednu lepší součástku. Ať už máme proti současné vládě cokoliv, musíme jí přiznat podíl na přílivu investorů: prosadila umístění investičních pobídek přímo v zákoně. Za předchozích vlád se každá pobídka schvalovala jednotlivě, nyní každý investor dopředu ví, s čím může počítat. Agentura pro lákání zahraničních investorů CzechInvest získala již dvakrát za sebou titul "Nejlepší evropská investiční agentura roku".
</TEXT>
<HEADING>
Přitáhnout nejlepší mozky
</HEADING>
<TEXT>
Jediné, co je třeba okamžitě zlepšit, je uzákonění investiční podpory pro firmy v oblasti "výzkumu a vývoje". Dosud je totiž daňová úleva vázána na dosti vysokou počáteční investici - proto se k nám stěhují hlavně montážní linky, zatímco do Maďarska (které už podobný zákon má) směřují vývojové firmy. A právě investiční podporou takových zahraničních firem sem můžeme přitáhnout ty nejlepší mozky, od nichž se nejvíc naučíme. K založení Microsoftu nebyla žádná montážní hala zapotřebí. Zahraniční investoři jsou podhoubí, na němž za desítky let vzniknou i nové české značky. Nepotřebujeme před nimi chránit. A je chybné vytvářet mýtus dobrých domácích podnikatelů a nelítostných zahraničních otrokářů. A už vůbec nechápu, proč Ludvík Vaculík hledá zastání pro domácí drobné a střední podnikatele právě u ODS a označuje ji za "nejvyšší tuzemskou šarži ve štábu kapitalismu". Ledaže by měl na mysli ty podnikatele, kterých se ODS ústy svého předsedy zastává každou chvíli - i když jdou do vězení.
Jediné, co je třeba okamžitě zlepšit, je uzákonění investiční podpory pro firmy v oblasti "výzkumu a vývoje". Dosud je totiž daňová úleva vázána na dosti vysokou počáteční investici - proto se k nám stěhují hlavně montážní linky, zatímco do Maďarska (které už podobný zákon má) směřují vývojové firmy. A právě investiční podporou takových zahraničních firem sem můžeme přitáhnout ty nejlepší mozky, od nichž se nejvíc naučíme. K založení Microsoftu nebyla žádná montážní hala zapotřebí. Zahraniční investoři jsou podhoubí, na němž za desítky let vzniknou i nové české značky. Nepotřebujeme před nimi chránit. A je chybné vytvářet mýtus dobrých domácích podnikatelů a nelítostných zahraničních otrokářů. A už vůbec nechápu, proč Ludvík Vaculík hledá zastání pro domácí drobné a střední podnikatele právě u ODS a označuje ji za "nejvyšší tuzemskou šarži ve štábu kapitalismu". Ledaže by měl na mysli ty podnikatele, kterých se ODS ústy svého předsedy zastává každou chvíli - i když jdou do vězení.
</TEXT>
</DOC>
<DOC>
<DOCID>LN-20020418043</DOCID>
<DOCNO>LN-20020418043</DOCNO>
<DATE>04/18/02</DATE>
<TITLE>
Ad LN 15. 4.: Obchodníci s LTO budou opět souzeni
</TITLE>
<TEXT>
Několikrát jsme byli mediálními prostředky informováni, že na Slovensku těmto nezákonným praktikám včas zabránili. Proč tomu nemohlo být v České republice? U nás byli tehdy odpovědnými lidmi ministr financí Kočárník a jeho náměstek Klak. Živě si vzpomínám, jak se v televizní relaci náměstek Klak doslova obořil na novinářku, která mu předložila jakýsi dokument, týkající se kauzy LTO. Podrážděně vyžadoval, aby mu sdělila, jak se jí tento dokument dostal do rukou. Na jakékoli položené otázky novinářky arogantně odmítl odpovědět. Ptám se: Proč akce čisté ruce nebere v úvahu známé přísloví, že "ryba smrdí od hlavy"? Že by v této z nejšpinavějších kauz od r. 1989 hrála roli i opoziční smlouva? Jinými slovy "ruka ruku myje?"
</TEXT>
</DOC>
<DOC>
<DOCID>LN-20020418044</DOCID>
<DOCNO>LN-20020418044</DOCNO>
<DATE>04/18/02</DATE>
<TITLE>
Ad LN 12. 4.: New balls, please
</TITLE>
<TEXT>
Pravdu má Martin Zvěřina, že prezidentské dekrety už nejsou v kursu, proto je třeba změnit téma. Doporučuji ODS zaměřit se na navrácení církevního majetku dříve, než je předběhnou komunisté nebo ČSSD. Je to téma poměrně vděčné, na předvolebních shromážděních vzpomeneme, jak u nás církev vždy vykořisťovala a oblbovala prostý lid, vymáhala desátky a vůbec, vždyť nám upálila mistra Jana blahé paměti. Odborníka na to ODS má, doporučuji pana Zahradila.
</TEXT>
</DOC>
<DOC>
<DOCID>LN-20020418045</DOCID>
<DOCNO>LN-20020418045</DOCNO>
<DATE>04/18/02</DATE>
<TITLE>
Ad LN 12. 4.: Dr. Beneš se zasloužil o stát?
</TITLE>
<TEXT>
Podle Emanuela Mandlera Edvard Beneš v roce 1940 "sám sebe potvrdil" ve funkci prezidenta tehdy již neexistujícího Československa a exilová vláda a státní rada, které jmenoval, jej pochopitelně za prezidenta uznaly. Byl to tedy vlastně jakýsi uzurpátor-samozvanec. Vždyť přece v Praze byl legálně zvolený prezident - Emil Hácha a jím jmenovaná protektorátní vláda!? Edvard Beneš to neměl v letech 1938 - 1948 ani trochu lehké. Ale byl to on, který pozvedl prapor boje za obnovu samostatnosti Československa, které přes všechny chyby a těžkosti, které mnohonárodní stát měl, bylo mezi světovými válkami oázou demokracie ve střední Evropě. Za prezidenta Československa ho uznávali představitelé protihitlerovské aliance a rovněž tak převážná část národa, který trpěl pod nacistickou tyranií. To že se domníval, že protihitlerovská aliance "zkultivuje" Sovětský svaz, byl jeho, avšak nejen jeho omyl. Edvard Beneš a Československo s ním se dostal do soukolí "mlýnů" velmocenské politiky a je ubohé mu vyčítat cizí chyby a hříchy.
</TEXT>
</DOC>
<DOC>
<DOCID>LN-20020418046</DOCID>
<DOCNO>LN-20020418046</DOCNO>
<DATE>04/18/02</DATE>
<TEXT>
Ad LN 4. 4.: Dostálovo poučení z krizového vývoje V poslední době se nelze v Evropě vyhnout otázce Sudet a Benešových dekretů. Prohlášení ministra Dostála o tom, že vláda vydá jakousi dokumentační knihu o sudetském problému, je zajímavé, ale poněkud nešťastné. Vláda se chystá vydat něco, co měla vydat již dávno, a to nejen v českém jazyce, ale hlavně v němčině a angličtině a dalších jazycích již dávno. Dnes by bylo daleko lepší, kdyby po vzoru pana Laudera vydala v hlavních světových denících placený inzerát, ve kterém by bylo jasně, stručně a slušně vysvětleno české stanovisko. O tom, že se vláda musí uvedenou věcí zabývat, je jasné. Opět, již po několikáté, se jedná o nás bez nás. Češi jsou mimořádně citliví na vzpomínky na Mnichov, kde naši představitelé čekali jako lokajové v předsíni, až jim panstvo sdělí výsledek rozhodnutí. A mají pocit, že se něco podobného odehrává i dnes. Jen v "noblesnějším provedení". Porovnávat dnešní stanovisko vlády s Poučením z krizového vývoje nepovažuji za nejvhodnější. Dnešní česká vláda není žádný ÚV dosazený okupanty a Dostál není žádný bolševický aparátčík. Navíc v době vzniku Poučení tomuto pamfletu nevěřili ani ti, kteří ho psali. O tom, že je potřeba udělat něco na naši obranu proti agresivní politické protičeské kampani, jsou však dnes přesvědčeni všichni občané. To je veliký rozdíl.
</TEXT>
</DOC>
<DOC>
<DOCID>LN-20020418047</DOCID>
<DOCNO>LN-20020418047</DOCNO>
<DATE>04/18/02</DATE>
<TEXT>
Ad LN 11. 4.: Co bude Václav Klaus naznačil již jasně, jak si představuje úlohu první dámy. Ani my si nedovedeme představit, že by jeho manželka pracovala v jakékoliv dobročinné sféře nebo podobné nadaci jako je Vize 97. Škoda. Jsem však přesvědčena, že naši občané dají přednost angažovanosti, jak ji znají od Olgy Havlové a Dagmar Havlové, před vizí eventuální příští první dámy, věnující se jen občanskému a rodinnému životu.
</TEXT>
</DOC>
<DOC>
<DOCID>LN-20020418048</DOCID>
<DOCNO>LN-20020418048</DOCNO>
<DATE>04/18/02</DATE>
<TITLE>
Ad LN 15. 4.: Demokrati druhé kategorie
</TITLE>
<TEXT>
Úterní pořad ČT 1, ve kterém se diskutuje o "předvolebních tématech" za trvalé účasti delegátů ČSSD, ODS, KDU-ČSL, US-DEU a KSČM, doplňovaných v každém pořadu losováním dalších dvou stran z těch, které se účastní voleb 2002, naprosto úmyslně potlačuje rovný přístup všech stran k občanovi-divákovi. Zvýhodňuje totiž ty strany, které nejsou losovány a jsou zařazeny do pořadu trvale!
</TEXT>
</DOC>
<DOC>
<DOCID>LN-20020418049</DOCID>
<DOCNO>LN-20020418049</DOCNO>
<DATE>04/18/02</DATE>
<TITLE>
Ad LN 8. 4.: ODS začíná národní kampaň v bývalých Sudetech
</TITLE>
<TEXT>
Obrana tzv. národních zájmů je to nejlacinější, co může každá strana nabídnout. Všechny ostatní smysluplné sliby lze po volbách kontrolovat a strana z nich bude skládat účty. Pod pojmem národní zájem si lze představit zcela konkrétní činy, např. je určitě v národním zájmu, abychom neměli premiéra, za kterého se musíme stydět a který dělá ostudu nejen sobě, ale i nám všem. Bezpochyby je v národním zájmu co nejvyšší vzdělanost, a tedy kvalitní školství, důchodový systém, kvalitní soudnictví a práce policie. Těmto tématům je lépe se vyhnout, protože jsou příliš konkrétní a snadno kontrolovatelné. Snadno se obhajuje nebezpečí ohrožení národní zájmů (když de facto neexistuje), z hlediska nacionalismu. Jsem zvědav, jaká zajímavá témata pánové Zahradilové nyní po vyjádření Güntera Verheugena nastolí.
</TEXT>
</DOC>
<DOC>
<DOCID>LN-20020418050</DOCID>
<DOCNO>LN-20020418050</DOCNO>
<DATE>04/18/02</DATE>
<TITLE>
150 milionů tiketů bylo prodáno od pátku do úterý v sedmi státech USA, kde se provozuje hra Big Game.
</TITLE>
<TEXT>
ATLANTA, Georgia - Jackpot ve výši 325 milionů dolarů ( 11,3 miliardy korun), který se stal příčinou "americké horečky" posledních dní, padl. Výherci jsou podle posledních zpráv hned tři. Jeden z výherních tiketů byl prodán ve městečku Dacula ve státě Georgia, další ve státech New Jersey a Illinois. Žádné informace o jejich majitelích nejsou zatím známy. Pohádkové bohatství připadne šťastlivcům, kteří vsadili na čísla 26, 27, 25, 7, 10 a dodatkové číslo 23. V případě, že existuje více výherců, částka se mezi ně dělí. Závratná suma se tak hned stává v tomto případě třetinovou, navíc se ještě daní.
</TEXT>
<HEADING>
Sázková horečka
</HEADING>
<TEXT>
I když se sázková hra Big Game provozuje pouze v sedmi amerických státech (Georgii, Illinois, Massachusetts, Marylandu, Michiganu, New Jersey a Virginii), neuvěřitelná částka uložená v jackpotu "zahýbala" v posledních dnech celými Spojenými státy. Obyvatelé sousedních států nasedali do aut a autobusů, aby podnikli několikahodinovou cestu s cílem získat tiket pro hru Big Game. Jen ve státě Georgia se v úterý prodalo každou hodinu průměrně 1,5 milionu tiketů. U novinových stánků a benzinových pump se tvořily fronty lidí čekajících, až si budou moci zaškrtnout na svém tiketu vytipovaná čísla. "Předpokládám, že dnes prodám přes 10 000 tiketů," řekl v úterý pro CNN majitel novinového stánku Won Kim. Vidina ohromné výhry přilákala do front před trafikami i lidi, které loterie nechává obvykle chladnými. "Normálně nesázím, jenom když to vypadá na pořádnou výhru," svěřil se restauratér Lee Arthur. A jak by se Američané vypořádali s lehce nabytými penězi? "Určitě bych se rozdělil s přáteli," uvedl Arthur. "Zaplatil bych účty a dětem školu," řekl Jose Martinez, úředník z Brooklynu, který cestoval za tiketem do New Jersey. "Žena chce nového buicka," odpověděl další sázkař Bill Browder, jenž na svůj tiket stál frontu u čerpací stanice. I když každý touží, aby se právě on stal boháčem, statistiky jsou neúprosné: člověk pravděpodobněji zemře na následky pokousání psem, než by vyhrál jackpot v loterii.
I když se sázková hra Big Game provozuje pouze v sedmi amerických státech (Georgii, Illinois, Massachusetts, Marylandu, Michiganu, New Jersey a Virginii), neuvěřitelná částka uložená v jackpotu "zahýbala" v posledních dnech celými Spojenými státy. Obyvatelé sousedních států nasedali do aut a autobusů, aby podnikli několikahodinovou cestu s cílem získat tiket pro hru Big Game. Jen ve státě Georgia se v úterý prodalo každou hodinu průměrně 1,5 milionu tiketů. U novinových stánků a benzinových pump se tvořily fronty lidí čekajících, až si budou moci zaškrtnout na svém tiketu vytipovaná čísla. "Předpokládám, že dnes prodám přes 10 000 tiketů," řekl v úterý pro CNN majitel novinového stánku Won Kim. Vidina ohromné výhry přilákala do front před trafikami i lidi, které loterie nechává obvykle chladnými. "Normálně nesázím, jenom když to vypadá na pořádnou výhru," svěřil se restauratér Lee Arthur. A jak by se Američané vypořádali s lehce nabytými penězi? "Určitě bych se rozdělil s přáteli," uvedl Arthur. "Zaplatil bych účty a dětem školu," řekl Jose Martinez, úředník z Brooklynu, který cestoval za tiketem do New Jersey. "Žena chce nového buicka," odpověděl další sázkař Bill Browder, jenž na svůj tiket stál frontu u čerpací stanice. I když každý touží, aby se právě on stal boháčem, statistiky jsou neúprosné: člověk pravděpodobněji zemře na následky pokousání psem, než by vyhrál jackpot v loterii.
</TEXT>
</DOC>
<DOC>
<DOCID>LN-20020418051</DOCID>
<DOCNO>LN-20020418051</DOCNO>
<DATE>04/18/02</DATE>
<GEOGRAPHY>DILLÍ</GEOGRAPHY>
<TEXT>
V indickém státě Ásám vymysleli způsob, jak bojovat proti chudobě a zajistit vzdělání: děti mají od útlého věku chovat slepice, peníze z prodaných vajec spořit a z naspořených peněz si zaplatit pořádné vzdělání nebo rozjet nějakou obchodní činnost. Na nápad, jak sociálně vzkřísit stát, přišel policista z jedné vesnice. Podle něho se děti při chovu slepic naučí zodpovědnosti. Také se jim tím otevře budoucnost bez nepříjemné vidiny nezaměstnanosti. Do programu se již zapojilo 70 dětí.
</TEXT>
</DOC>
<DOC>
<DOCID>LN-20020418052</DOCID>
<DOCNO>LN-20020418052</DOCNO>
<DATE>04/18/02</DATE>
<TEXT>
Valérie. Základ tohoto jména musíme hledat v latinských jménech Valerius a Valentinus, která jsou odvozeninami od slova valens, "silný". Valérie tedy znamená "silná" nebo také "něco platná". Církevní kalendář si dnes připomíná Krescence, jehož základ tvoří latinské crescere - "růst, vzrůstat". Toto jméno se proto u nás překládá jako Rostislav. Dnešního dne slaví svůj svátek také patron hudebníků Lev IX. a patron vinařů Werner z Oberweselu.
</TEXT>
</DOC>
<DOC>
<DOCID>LN-20020418053</DOCID>
<DOCNO>LN-20020418053</DOCNO>
<DATE>04/18/02</DATE>
<TEXT>
Na vršku opředeném starými pověstmi se objevilo jako již dávno vyhaslá sopka Českého středohoří. Nikoli pod rudými prapory sociální demokracie, nýbrž s kokardami v národních barvách. Demonstrace síly se scvrkla na tisícovku účastníků, kteří by se vešli i do zahrady břevnovské hospody U Kaštanu, kde před 124 roky strana vznikla. Každá fobie značí chorobný strach, a správný Čech se bojí všeho cizího. Proto je právě teď před volbami nutné pozvednout hlas k obraně vlasti. Kdo hlasitěji zvolá "Nedejme se!", získá víc preferencí. Napřed ovšem musí vytvořit náležitý obraz vnějšího nepřítele, aby zdůvodnil svůj udatný postoj a zviditelnil tak zásluhy o svéprávnost. Nesnáším nabubřelost, kterou někteří naši politici staví na odiv jako důkaz náležité orientace, aby vzápětí komplex méněcennosti zázračně uzdravovali výroky zahraničních kapacit. Nejsme přece žádní ubožáčkové, kteří čekají, až jim někdo pofouká bolístku. Většinu národa nějaké dekrety vůbec nezajímají, natož aby je znepokojovaly. Záležitosti doby minulé patří historikům, a je ostuda, že s jejich studiemi nebyli dosud seznámeni především školáci. Podle mě jsou důležitější než hromadné zavádění internetu, což se ministru Zemanovi stejně nedaří. Jiný Zeman, dokonce premiér, sám autoritativně prohlásil dekrety za vyhaslé. Nechápu proto, proč najednou tak neprozřetelně rozdmýchal jejich popel a sype nám ho na hlavu. Fénix z něho určitě nepovstane, spíš jen obava z nečistého svědomí. Deklarace naším i německým zákonodárným sborem přijatá už před pěti roky jasně proklamuje vůli "nezatěžovat vzájemné vztahy právními a politickými otázkami z minulosti". S vlastnoručním podpisem tehdejšího předsedy vlády Václava Klause. Přesto právě z popudu předsedy dolní komory se má sejít sněmovna, aby přijala jím navrženou větičku "čistě konstanční, která na nikoho neútočí, nikoho nenapadá a nepokouší se o žádné právnické výklady". Aby se prostě vlastenecký vlk nažral a národní koza zůstala celá. Debatovat se bude celý den, jako by neexistovala mnohem potřebnější témata současná. Zvědav jsem obzvláště na diskusní vystoupení komunistických poslanců. Jestli si taky vzpomenou, že jejich předchůdci od samého počátku považovali za svou vlast SSSR. Skutečné bojovníky za vlast po druhé světové válce vozili do koncentráků nebo rovnou pod šibenici. Vlastenčení ještě zesílilo, když se objevily provokační letáčky, že Sudety byly a opět budou německé. Vůbec bych se nedivil, kdyby výrobce byl tuzemský. Narodil jsem se jako občan svébytného státu zbaveného třistaleté poroby a nerad bych umíral v ufňukaném Česku. Proto příště ještě lépe vysvětlím, proč v červnu nebudu volit hurávlastence.
</TEXT>
</DOC>
<DOC>
<DOCID>LN-20020418054</DOCID>
<DOCNO>LN-20020418054</DOCNO>
<DATE>04/18/02</DATE>
<TITLE>
Držitelé karet Visa v České republice v loňském roce jejich prostřednictvím utratili 116 miliard korun, což proti předloňským 83 miliardám představuje nárůst o 29 procent. Počet transakcí meziročně vzrostl o čtvrtinu na 60 milionů a průměrná hodnota jedné transakce dosáhla 1920 korun.
</TITLE>
<TEXT>
Český Mobil, nejmladší tuzemský mobilní operátor, získal v letošním roce 141 600 zákazníků a v současné době již obsluhuje jeden milion klientů. Společnost očekává, že během prvního pololetí začne vykazovat provozní zisk. Za loňský rok firma vykázala ztrátu před započtením úroků, daní a odpisů zhruba 1,5 miliardy korun, což byl přesto meziroční pokles o 49 procent.
Hrubý veřejný dluh, který je tvořen státním dluhem a zadlužením zdravotních pojišťoven, místních rozpočtů a mimorozpočtových fondů, se loni v Česku meziročně zvýšil o 21,7 procenta. Ke konci roku dosahoval 404,5 miliardy korun.
Mostecká uhelná vykázala za první tři měsíce letošního roku podle předběžných výsledků zisk před zdaněním 395 milionů Kč. Meziročně tak stoupl o 32 procent.
Osinek, dceřiná firma Fondu národního majetku, počátkem května Vítkovicím zaplatí 3,31 miliardy Kč za Vítkovice Steel. Řekl to generální ředitel Vítkovic Vladimír Bail s tím, že o Vítkovice Steel a o vstup do českého ocelářství projevila zájem významná ocelářská společnost ze země Evropské unie.
Pfizer, největší světová farmaceutická společnost, která vyrábí slavný lék proti impotenci Viagra, zaznamenala růst zisku v prvním čtvrtletí o 22 procent na 2,36 miliardy dolarů z 1,93 miliardy ve stejném období loni. Tržby se zvýšily o 11 procent na 8,418 miliardy dolarů.
Evropská komise schválila koupi francouzské Aventis Crop Science německým koncernem Bayer AG za 7,25 miliardy eur, tedy 6,38 miliardy dolarů. Bayer se ale musí vzdát některých výrobků. Německý koncern tak rozšíří své aktivity v agrochemii.
Ford Motor, americká automobilová dvojka, skončil v prvním čtvrtletí kvůli poklesu domácího automobilového trhu s čistou ztrátou 800 milionů dolarů. Jde o čtvrtou čtvrtletní ztrátu za sebou, v nejbližší budoucnosti však firma čeká zlepšení. V prvním čtvrtletí minulého roku vytvořil Ford zisk 1,06 miliardy USD. To bylo také naposledy, co měla automobilka kladný výsledek.
Jean-Marie Messier, generální ředitel francouzského konglomerátu Vivendi, odvolal v úterý kvůli sporům o strategii šéfa televizní dceřiné firmy Canal Plus Pierra Lescurea. Tento krok se nakonec neobešel bez událostí podobných předloňské krizi v České televizi.
KirchMedia dostane od věřitelských bank zhruba 100 miliónů eur. Půjčka má krachující mediální firmě pomoci zajistit běžný provoz alespoň do té doby, než nový management spolu s nuceným správcem najdou nové investory.
Hochtief, největší německá stavební skupina, uzavřel loňské hospodaření pod tlakem trvale slabé domácí stavební aktivity s výrazně nižším ziskem. Čistý zisk se snížil o 39 procent na 78 milionů eur.
České radiokom. 407,54 4,95
Český Telecom 332,21 0,79
Česká spořitelna 375,56 0,02
</TEXT>
</DOC>
<DOC>
<DOCID>LN-20020418055</DOCID>
<DOCNO>LN-20020418055</DOCNO>
<DATE>04/18/02</DATE>
<TITLE>
Tržby z prodeje benzinu a nákup kutilských a zahrádkářských potřeb táhly únorový růst maloobchodních tržeb. V příštím období by se o totéž měl postarat prodej automobilů.
</TITLE>
<GEOGRAPHY>PRAHA</GEOGRAPHY>
<TEXT>
Hospodářský pokles v Evropě se na spotřebitelském chování českých domácností nijak nepodepsal. Dokazují to i čerstvá statistická čísla, podle kterých maloobchodníci utržili v únoru o 4,3 procenta více než ve stejném období loni. Jinými slovy: Češi neztratili chuť utrácet. Mnout ruce si mohli především prodejci pohonných hmot. Jejich tržby se meziročně se zvýšily o rekordních 15,6 procenta. Pozadu nezůstal ani prodej kutilských a zahrádkářských potřeb, nábytku a zařízení pro domácnost, kde se příjmy obchodníků oproti loňsku zvedly o 14,2 %. "Nárůst tržeb zaznamenaly prodeje veškerého zboží, až na osobní automobily, kde se však situace podle prodejců jednotlivých značek od počátku roku rovněž zlepšila," uvedl analytik Raiffeisenbank Ivo Nejdl. Statistická data potvrzují i sami prodejci. "Meziroční nárůst našich tržeb dosáhl 27 procent. Od ledna do 13. dubna běžela reklamní kampaň kola štěstí a za toto období se naše tržby vyšplhaly na miliardu korun," podotkl Václav Brom, tiskový mluvčí společnosti Mountfield, která se specializuje právě na prodej kutilských a zahrádkářských potřeb. Podle jeho slov se změnil i přístup zákazníků. "Počet nákupů je zhruba stejný, ale lidé už nekupují jen to nejlevnější. To zřejmě souvisí s jejich lepší ekonomickou situací. Nyní dávají přednost kvalitním, luxusnějším, a tím i dražším věcem." Hlavním tahounem růstu tržeb zůstává palivo do osobních aut. "Letos v únoru klesly ceny pohonných hmot na úroveň, kde jsme je mohli vidět naposledy před dvěma a půl rokem. Nízká cena a hrozba opětovného brzkého zdražování byly silnou pobídkou ke zvýšené poptávce," vysvětlil analytik Patria Finance David Marek.
</TEXT>
<HEADING>
Trh práce tržby neovlivní
</HEADING>
<TEXT>
Dynamika růstu tržeb sice není podle Marka nijak závratná, měla by však postačovat k udržení příznivého vlivu spotřebitelské poptávky na hospodářský růst. Zároveň nehrozí riziko přehřívání ekonomiky a vzniku poptávkových inflačních tlaků. "Z pohledu měnové politiky jde o příznivé údaje a nás tak patrně čeká několik měsíců stabilních úrokových sazeb," shrnul Marek. Podobný výhled vidí i Jan Vejmělek z Komerční banky. "Vzhledem k zhoršující se situaci na trhu práce a relativně nízkému růstu reálných mezd nepředpokládáme, že by spotřebitelská poptávka začala představovat inflační problém. Na druhé straně není ani důvodem pro snížení úrokových sazeb," dodal. Podle Nejdla bude další růst maloobchodních tržeb limitovat zatím právě nepříliš dobrá situace na trhu práce. "Očekáváme i výrazný nárůst tržeb za prodej automobilů, který zřejmě udrží meziroční růst maloobchodních tržeb v následujících měsících nad čtyřmi procenty," dodal Nejdl.
Tržby v maloobchodě za poslední rok meziroční srovnání
Pramen: ČSÚ
</TEXT>
<HEADING>
Únorové tržby některých služeb v maloobchodě meziroční nárůst
</HEADING>
<TEXT>
pohonné hmoty 15,6 % kutilské potřeby, nábytek a zařízení domácnosti 14,2 % textil a obuv 13,5 % potraviny 3,7 % prodej aut -1,1 %
pohonné hmoty 15,6 % kutilské potřeby, nábytek a zařízení domácnosti 14,2 % textil a obuv 13,5 % potraviny 3,7 % prodej aut -1,1 %
</TEXT>
</DOC>
<DOC>
<DOCID>LN-20020418056</DOCID>
<DOCNO>LN-20020418056</DOCNO>
<DATE>04/18/02</DATE>
<TITLE>
Nemáme cenovou dohodu, tvrdí majitelé nemovitostí
</TITLE>
<TEXT>
Spor o výši nájemného skončil u antimonopolního úřadu. Dvě sdružení, která hájí na jedné straně zájmy nájemníků a na straně druhé majitele domů, se navzájem obviňují z nesprávného jednání.
PRAHA - "V Praze existuje nepsaná kartelová dohoda mezi soukromými vlastníky domů," uvedl včera místopředseda Sdružení nájemníků Milan Taraba. "Podle této domluvy by nájemné v Praze mělo být 12 500 korun," poznamenal bez bližšího upřesnění. Zástupci Občanského sdružení majitelů domů v ČR však takového praktiky popírají. Spor skončil u antimonopolního úřadu, kam Sdružení nájemníků podalo návrh na prošetření způsobu stanovování nájemného pražskými majiteli domů. "Šetření bylo provedeno. Nebyla nalezena indicie zakládající podezření na kartelovou dohodu," řekl LN Kristián Chalupa z odboru tisku a informací Úřadu pro ochranu hospodářské soutěže. "Stížnost byla podána přímo na nás, a to anonymně. Na základě toho antimonopolní úřad udělal namátkovou kontrolu," řekl výkonný předseda Občanského sdružení majitelů domů v České republice Tomislav Šimeček.
</TEXT>
<HEADING>
Rozdrobené vztahy
</HEADING>
<TEXT>
Šimeček odmítl nařčení z kartelové dohody. Podle něj by cenový kartel nebyl možný ani u vlastníků, kteří stojí mimo Občanské sdružení majitelů domů. Tato oblast je totiž značně rozdrobená a domluva o společném postupu by tak šla ztěží realizovat. "Cenová dohoda by se mohla objevit u obcí jako vlastníků bytů, ale na ty stížnost podána nebyla," míní Šimeček. Dalším sporným bodem, na který upozornil předseda Sdružení nájemníků Stanislav Křeček, jsou příspěvky na bydlení. Podle něj může stát přispívat na bydlení formou dorovnání nájemného, které přesáhne 15 procent příjmu rodiny, jen v případě, že existuje regulace nájemného. "Tato forma podpory státu je v případě deregulovaného nájemného naprosto nemyslitelná. Stát může přispívat na bydlení formou státních dávek, které jsou odvozené od sociální situace konkrétní rodiny," dodal Křeček. Situace v oblasti státních příspěvků na bydlení by se však měla změnit. "Připravujeme návrh zákona o příspěvku na nájemné," sdělil k tomu Šimeček. Křeček dále uvedl, že Sdružení nájemníků je nespokojeno s činností policie při ochraně práv lidí v nájemních vztazích. "Dochází k hrubému zásahu do práv nájemců. Policie odmítá řešit případy násilného vystěhování nájemce z bytu na ulici," dodal. Podle něj jde o trestný čin neoprávněného zásahu do užívání bytu.
Šimeček odmítl nařčení z kartelové dohody. Podle něj by cenový kartel nebyl možný ani u vlastníků, kteří stojí mimo Občanské sdružení majitelů domů. Tato oblast je totiž značně rozdrobená a domluva o společném postupu by tak šla ztěží realizovat. "Cenová dohoda by se mohla objevit u obcí jako vlastníků bytů, ale na ty stížnost podána nebyla," míní Šimeček. Dalším sporným bodem, na který upozornil předseda Sdružení nájemníků Stanislav Křeček, jsou příspěvky na bydlení. Podle něj může stát přispívat na bydlení formou dorovnání nájemného, které přesáhne 15 procent příjmu rodiny, jen v případě, že existuje regulace nájemného. "Tato forma podpory státu je v případě deregulovaného nájemného naprosto nemyslitelná. Stát může přispívat na bydlení formou státních dávek, které jsou odvozené od sociální situace konkrétní rodiny," dodal Křeček. Situace v oblasti státních příspěvků na bydlení by se však měla změnit. "Připravujeme návrh zákona o příspěvku na nájemné," sdělil k tomu Šimeček. Křeček dále uvedl, že Sdružení nájemníků je nespokojeno s činností policie při ochraně práv lidí v nájemních vztazích. "Dochází k hrubému zásahu do práv nájemců. Policie odmítá řešit případy násilného vystěhování nájemce z bytu na ulici," dodal. Podle něj jde o trestný čin neoprávněného zásahu do užívání bytu.
</TEXT>
</DOC>
<DOC>
<DOCID>LN-20020418057</DOCID>
<DOCNO>LN-20020418057</DOCNO>
<DATE>04/18/02</DATE>
<TEXT>
MOSKVA (od zvláštního zpravodaje LN v Rusku) - Reanimace Mezinárodní investiční banky (MIB), která je jedním z pozůstatků socialistické Rady vzájemné hospodářské pomoci (RVHP), by měla podpořit českou obchodní výměnu s Ruskem. Fakticky tak nahradí původní český projekt garančního fondu, do kterého mělo být přelito asi 300 milionů dolarů z ruského státního dluhu vůči Česku. Zřízení fondu se přitom podle prohlášení šéfa české diplomacie Jana Kavana při jeho jednáních v Moskvě koncem ledna mělo stát jedním z výsledků tehdy připravované návštěvy premiéra Miloše Zemana v Rusku. Na tiskové konferenci Zemana a jeho ruského kolegy Michaila Kasjanova tento týden se ale ruští novináři ptali na tento ambiciózní projekt marně. Náměstek ministra financí Ladislav Zelinka v rozhovoru pro LN vysvětlil změnu původních plánů především dvěma faktory. Rusku se totiž mezitím podařilo dosáhnout v rámci mezinárodní organizace pro ekonomickou spolupráci OECD přeřazení do méně kritické kategorie hodnocení obchodních rizik. Česká společnost pojištění obchodních operací EGAP tak již nebude muset jako dosud vyžadovat státní garance uzavřených českých podnikatelských kontraktů s ruskými firmami. Druhým důvodem odstoupení od garančního fondu se stala úspěšná jednání o jiných způsobech takzvané deblokace ruského státního dluhu. "Garanční fond vlastně již není z čeho vytvořit," řekl Zelinka s odkazem na čerstvě podepsané dohody o česko-ruských ekonomických projektech využívajících prostředků ze splátek ruského dluhu. Čeští podnikatelé ale budou moci podle Zelinky získat podporu pro své projekty od oživované banky MIB. Praha na rozdíl od Poláků či Maďarů nevystoupila z následnických organizací RVHP v kritické době, kdy hlavní podílník poskytující 46 procent aktiv této instituce - Rusko - neplnil své závazky.
</TEXT>
</DOC>
<DOC>
<DOCID>LN-20020418058</DOCID>
<DOCNO>LN-20020418058</DOCNO>
<DATE>04/18/02</DATE>
<TITLE>
Přehled služeb, nových nabídek a slev mobilních operátorů
</TITLE>
<TEXT>
Trh nových zákazníků je vyčerpán. Hlavním nástrojem operátorů k zvyšování zisků jsou proto placené služby.
PRAHA - Mobilní telefon už vlastní sedmdesát procent občanů České republiky. Trh se v podstatě naplnil. Tuzemští operátoři proto nemůžou své zisky zvyšovat pouhým lákáním nových zákazníků. Musejí poskytovat nové služby, za které budou uživatelé ochotni zaplatit trochu více peněz než doposud. Ještě na konci devadesátých let vědělo jen málo lidí, že se mobilem dá dělat i něco jiného než telefonovat a posílat krátké zprávy. A to se esemesky dostaly do mobilů jen jako jakýsi vedlejší produkt, o jehož úspěchu nebyli přesvědčeni ani odborníci. Dnes však už vytvářejí přes deset procent příjmů mobilních operátorů. Právě jejich obliba stála za zavedením mnoha služeb vytvořených na jejich bázi. Všichni tři tuzemští operátoři umožňují svým zákazníkům získávat prostřednictvím příkazů ve formě esemesek například nejnovější zprávy, informace o kursech, programech kin a divadel, jízdní řády a podobně. Zadávání dotazu je ovšem dost složité. Klient si musí vyhledat, popřípadě zapamatovat, jednotlivé kódy, kterými svůj požadavek uvede. Potom ho "otrocky" vyťuká na malé klávesnici mobilu a odešle na ústředí příslušné služby. Eurotel proto v minulém roce celý proces zjednodušil tak, že uživatel nejdříve vyťuká kód *111*#. Potom si vybírá přímo v menu svého telefonu. Další vylepšení přinesly SIM karty s technologií toolkit, které nabízejí Eurotel a Paegas. Po jejím vložení do mobilu (nové telefony se s ní prodávají přímo) se v menu telefonu objeví položka, přes kterou se informační SMS služby ovládají poměrně jednoduše.
</TEXT>
<HEADING>
GSM banking a Navigátor
</HEADING>
<TEXT>
Technologie SIM toolkit umožnila i zavedení služby GSM banking. Díky ní mohou uživatelé operovat se svým bankovním účtem přímo prostřednictvím svého mobilu. GSM banking zatím nabízí pouze Eurotel a Paegas. Oskar se hodlá připojit až v polovině letošního roku. Unikátní SMS službu představil minulý rok Paegas. Jeho Navigátor umožňuje na mobilu vyhledávat polohu nejrůznějších objektů. Služba najde nejbližší banku, restauraci, bankomat, autoservis, benzinovou pumpu, myčku, lékárnu nebo nemocnici. Výhodou Navigátora je, že uživatel nemusí před svým dotazem zadávat svoji momentální polohu. Mobilní telefon si ji totiž zjistí sám podle toho, k jaké základové stanici je zrovna připojen. Takzvané lokalizační služby nabízejí i Eurotel a Oskar. Jejich aplikace jsou však přístupné pouze prostřednictvím mobilního internetu - wapu. Navíc při jejich použití musí zákazník sám vyťukat svou momentální polohu. Buď ulici a město, nebo nějaký významný bod, u něhož se nachází. Na rozdíl od Navigátora jsou však tyto služby přesnější. Kvůli rozmístění základových stanic totiž služba od Paegase operuje s odchylkou až několik stovek metrů.
</TEXT>
<HEADING>
Hromadné konverzace
</HEADING>
<TEXT>
Posledním hitem v oblasti esemeskových služeb jsou SMS chaty. Ty umožňují více uživatelům, aby si spolu popovídali v jakýchsi virtuálních místnostech. Je to vlastně obdoba oblíbeného internetového "chatování". Mobilní operátoři vytvořili několik místností, které pojmenovali podle témat, na něž by se konverzace měla zaměřovat. Zákazníci tak mohou přes esemesky flirtovat, navazovat nové známosti, informovat se o postavení policejních radarů nebo diskutovat o výsledcích našich sportovců. Vedle toho si majitelé mobilů mohou vytvořit své vlastní místnosti, do nichž můžou omezit přístup jen pro vybrané hosty. Klasickému esemeskování se blíží takzvané šeptání, kdy si v jedné místnosti povídají pouze dva lidé.
</TEXT>
<HEADING>
Rozšíření nabídky za poslední rok
</HEADING>
<TEXT>
* zvýšení počtu tarifů pro předplacené karty * zlevnění klasických SMS * SMS chat * lokalizační služby - vyhledávání nejbližších objektů * GPRS - modernější a rychlejší přístup na internet
Eurotel od začátku března snížil ceny volání u svých předplacených služeb Go. U tarifu Quatro Go zlevnil hovory do pevné sítě o 5,20 Kč na 2,70 Kč. Zákazníci s tímto tarifem mají navíc do konce dubna možnost volat o víkendech a státních svátcích do sítě Eurotel za 1 korunu. U tarifu Original Go bylo změněno účtování. Zákazník zaplatí za první minutu hovoru 6,60 Kč, za následující však jen 4,40 Kč. Eurotel také nabídl možnost vyzkoušet si mobilní přístup na internet. Ten, kdo si do 31. května aktivuje program DATA, nebude muset po dobu tří měsíců za tuto službu platit žádný měsíční poplatek. Navíc dostane možnost stahovat si data o objemu 2 MB zdarma, popřípadě obdrží 100 volných minut pro připojení na síť. Ke konci března představil Eurotel novou SMS hru s názvem xgenGo. V ní se hráč pohybuje virtuálním světem a bojuje nebo spolupracuje s postavami jiných hráčů. Hra je ovládána prostřednictvím esemesek.
</TEXT>
<HEADING>
Hospodářské výsledky rok 2000 2001
</HEADING>
<TEXT>
3,30 3,30 1,80 * při placení inkasem ** Eurotel Relax a Eurotel Relax Plus - všední dny 8.00 - 16.00, Quatro Go - všední dny 7.00 - 16.00, ostatní - všední dny 8.00 - 20.00 *** první minuta hovoru/po první provolané minutě Účtování: U paušálů se účtuje první celá minuta, pak po vteřinách. Po třetí provolané minutě se sazba snižuje o 75 %. Tarify Go se počítají za každých započatých 30 sec.
Eurotel GSM banking
</TEXT>
<HEADING>
Služba pro přímé bankovnictví, umožňuje například:
</HEADING>
<TEXT>
* zjišťovat aktuální zůstatky na účtu * zadávat platební příkazy * sledovat historii účtu * informovat se o úrokových sazbách a měnových kursech; rozsah bankovních služeb vždy záleží na konkrétní bance
Po vložení speciální bankovní SIM karty se menu rozšíří o položky "Eurotel" a "Banking".
Spolupracující banky: GE Capital Bank, eBanka, Raiffeisen Bank, Union Banka
Zábava
Hry na Juice WAP
Lovci pokladů, Nebe v plamenech, Chcete být milionářem, IQ mapa, Superliga, Přistání na Měsíci, Tankodrom ad.
SMS Hry
Šibenice, Slovní fotbal, Křížovka, Hra se slovy, Kámen, nůžky, papír
SMS Chat
Komunikace s více uživateli mobilů prostřednictvím esemesek. Povely se zasílají na číslo 999666 nebo prostřednictvím služby Juice Easy
</TEXT>
<HEADING>
Místnosti
</HEADING>
<TEXT>
(témata pro chatování): Biják, Flirt, Muzika, Pokec, Sport, Radary (dopravní situace, silniční radary), Vtipy a další. Uživatel si může vytvořit vlastní místnosti.
Cena:
odeslání SMS: podle příslušného tarifu přijetí SMS z chatu: 0,50 Kč
Mobilní internet
CENOVÉ PROGRAMY GPRS
WAP DATA
Měsíční paušál 0 Kč 195 Kč * Volný kredit 0 2MB
WAP 0,525 Kč/1 kB 0,42 Kč/1KB
Internet 0,525 Kč/1 kB 0,0315 Kč/1KB
PORTÁL JUICE WAP
Můj Juice: e-mail, loga a melodie, chat, obrázkové SMS
Juice Hledání: Mobilní průvodce, telefonní seznamy, encyklopedie
Juice Zábava: hry, hitparáda, seznamka, horoskopy, Kámasútra
Zprávy: souhrn zpravodajství, ČTK, iDnes, CNN Mobile
Sport: Sport Info, fotbal, hokej, kursové sázení
Počasí, Cestování, Byznys, Juice Nákupy, Eurotel stránky
Hovory do zahraničí
SLUŽBA NETCALL (PŘEDČÍSLÍ *55)
Zóna Cena za minutu hovoru
I. (Západní a střední Evropa, USA, Kanada) 8,30
II. (např. Izrael, Japonsko, Řecko) 13,55
III. (např. Mexiko, Turecko, Rusko, Makedonie) 19,95
IV. (např. Thajsko, Chile, Argentina) 36,75
V. (např. Vietnam, Čína, Sudán) 47,25
KLASICKÉ VOLÁNÍ
VI. (např. Austrálie, Kuba, Japonsko) 65,56
VII. (např. Brazílie, Čína, Thajsko) 81,89
VIII. (zbytek světa) 98,37
</TEXT>
<HEADING>
GSM InfoText
</HEADING>
<TEXT>
Informace se zasílají na mobil prostřednictvím SMS zpráv. Nové telefony jsou už vybaveny SIM kartou, která tuto službu v sobě zahrnuje a v menu vytváří položku s názvem Info Easy.
Cena: za přijetí zprávy 2 až 15 korun podle typu informace
Nabízené informace: Zprávy: ČTK, iDnes, počasí, kursy, Burza cenných papírů
Sport: všeobecné, fotbal, hokej
Zábava: anekdoty, biorytmy, drby, horoskop, hádanky
Program TV
E-mail, fax
Cestování: dopravní informace, jízdní řády, přechody, slovník
Svátek
</TEXT>
<HEADING>
Rejstřík: obchodní rejstřík, živnostenský rejstřík, plátci DPH
</HEADING>
<TEXT>
Paegas se v současné době přejmenovává podle svého většinového majitele na T-Mobile. Tento německý operátor vlastní většinový podíl v CMobilu, který je hlavním akcionářem RadioMobilu provozovatele sítě Paegas. Své jméno změní i další mobilní společnosti v Rakousku, Británii a USA, jejichž většinovým vlastníkem je T-Mobile. Aby se nové pojmenování dostalo do povědomí zákazníků, zahájil Radiomobil na začátku dubna nákladnou reklamní kampaň. Paegas získal na začátku tohoto roku několik ocenění za svou službu Navigator. Ta usnadňuje uživateli mobilního telefonu vyhledávat nejrůznější objekty v jeho okolí, například lékárnu, nemocnici, bankomat, kino nebo autoservis. Podobné služby nabízejí i konkurenti Paegasu. Předností Navigátoru ale je, že zákazník nemusí ručně zadávat místo, kde se právě nachází. Služba si je zjistí sama. Od března umožňuje Paegas zasílat takzvané zvukové pohlednice. Zákazník si může vybrat zvukovou nahrávku a zadat číslo, na které chce svou "pohlednici" poslat. Nahrávky jsou členěny do několika kategorií, například přání k narozeninám, pozvání na večírek nebo pozdrav z restaurace. Do 9. července mohou uživatelé služby Twist Standard volat o víkendech a o svátcích do sítě Paegas za 1,05 koruny za minutu.
</TEXT>
<HEADING>
Hospodářské výsledky
</HEADING>
<TEXT>
* zjištění aktuálního zůstatku na účtu * historie účtu * zadání jednorázového nebo trvalého platebního příkazu * zřízení termínovaného vkladu * informace o úrokových sazbách a měnových kursech * přímé spojení s infolinkou
Po vložení speciální bankovní SIM karty se menu rozšíří o položku s názvem Bankovní služby.
Spolupracující banky
EBanka, ČSOB, Poštovní spořitelna, Union banka GE Capital Bank, Česká spořitelna
Zábava
Hry na QuickWap
šibenice šachy numerik kvizy bludiště
SMS Chat
Komunikace s více uživateli mobilů prostřednictvím esemesek, povely se zasílají na číslo 5555.
Místnosti (témata pro chatování):
Flirt, Pokec, Seznamka, Sport, Film, Kultura, Mobily, Cestování, Hudba, Odvaz. Uživatel si může vytvořit vlastní místnosti.
Cena:
Odeslání SMS: podle příslušného tarifu Přijetí SMS z chatu: 0,53 Kč
Audiopohlednice
Novinka od Paegasu, která umožňuje zasílání hlasových vzkazů jiným uživatelům. Přístup na službu je na telefonním čísle 6666.
Cena:
Výběr vzkazu na čísle 6666: 3,15 Kč za minutu. Doručení vzkazu: 14,90 Kč
Mobilní internet
CENOVÉ PROGRAMY GPRS
GPRS Basic GPRS Pro
</TEXT>
<HEADING>
měsíční paušál 0 Kč 199 Kč
</HEADING>
<TEXT>
Informace se zasílají na mobil prostřednictvím SMS zpráv. Dotaz ve formě SMS s klíčovým slovem se posílá na číslo 4616. Jednodušší přístup nabízí speciální SIM karta.
Cena: za přijetí zprávy 1 až 3 koruny podle typu informace
</TEXT>
<HEADING>
Nabízené informace:
</HEADING>
<TEXT>
zpravodajství česky: denní tisk, ČTK, ČIA, iDnes, iHned zpravodajství anglicky business: měnové kursy, obchodní rejstřík, RM-Systém doprava: dopravní informace, jízdní řády, letové řády, poloha vlaku, odlet a přílet letadel v Ruzyni kultura: programy kin, divadel a klubů, restaurace, akce pro děti, novinky ze světa hudby, televizní program volný čas: anekdoty, křížovky, seznamka, horoskopy praktické informace: telefonní předvolby, kalendář, svátky
Zákazníci Oskaru si mohou od února esemeskovat ve všední dny v rámci jeho sítě za 1,575 Kč. Stejně stojí minuta víkendového volání z Oskaru na Oskar. Tato nabídka platí do 30. dubna. Od začátku dubna Oskar nabízí takzvanou vratnou záruku. Pokud by jeho zákazníci nebyli spokojeni s dodaným mobilem nebo službou, mohou ji do 30 dnů ode dne koupě vrátit. Ti co si chtějí služby Oskaru nejdříve vyzkoušet, mohou si od dubna pořídit TestKartu za 100 korun. Ta funguje jako klasická Oskarta. Pokud si ji zákazník dobije do 15 dnů od aktivace, získá navíc kredit ve výši 50 korun.
</TEXT>
<HEADING>
Hospodářské výsledky
</HEADING>
<TEXT>
Služba, která umožňuje zasílat informace na mobil prostřednictvím SMS zpráv. Dotaz ve formě SMS s klíčovým slovem se posílá na telefonní číslo 7777.
Cena: 3,68 Kč za odeslání požadavku, přijetí zprávy zdarma
Aktivní SMS
</TEXT>
<HEADING>
Nabízené informace:
</HEADING>
<TEXT>
SMS Seznamka horoskopy: běžné, partnerské i čínské křížovky: zasílání vyluštěných křížovek počasí: předpověď na 2 dny program televize: domácí i zahraniční televize šťastná čísla: nápověda pro sázející vtipy
SMS Seznamka horoskopy: běžné, partnerské i čínské křížovky: zasílání vyluštěných křížovek počasí: předpověď na 2 dny program televize: domácí i zahraniční televize šťastná čísla: nápověda pro sázející vtipy
</TEXT>
</DOC>
<DOC>
<DOCID>LN-20020418059</DOCID>
<DOCNO>LN-20020418059</DOCNO>
<DATE>04/18/02</DATE>
<TITLE>
PRAHA - Evropští mobilní operátoři dosud nepřesvědčili mnoho zákazníků, aby více využívali služeb mobilního internetu. "Evropské společnosti se zaměřily na vylepšování sítí a nabídku modernějších mobilů, zapomněly však dát svému internetu obsah," řekl odborník na mobilní komunikace Christian Terfloth ze společnosti DiamondCluster. Tuzemští operátoři v minulosti vytvořili vlastní portály - jakési brány, přes které uživatel mobilního telefonu vstupuje na internet. Nabízejí na nich různé hry, vyhledávací služby, zpravodajství, zasílání a přijímání e-mailů, popřípadě i vstup na wapové stránky (obdoba internetových stránek pro mobily) jiných společností.Těch ovšem zatím moc není. Přitom úspěch japonské internetové služby i-mode (na konci minulého roku ji využívalo už přes 30 milionů zákazníků) spočívá právě v množství stránek, které vedle mobilních operátorů nabízejí nezávislé společnosti.
</TITLE>
<HEADING>
Japonci mobilní internet zvládli
</HEADING>
<TEXT>
Japonští uživatelé tak mají možnost brouzdat mezi mnoha tisíci stránek, Češi a Evropané se musejí spokojit jen s několika stovkami. Japonci si mohou navíc na rozdíl od evropských spotřebitelů vybrat z daleko širší nabídky přístrojů s velkou barevnou obrazovkou. Ta nejen usnadňuje orientaci na wapových stránkách, ale hry na nich jsou mnohem zábavnější. A právě na hry zlákala služba i-mode většinu svých zákazníků.
Japonští uživatelé tak mají možnost brouzdat mezi mnoha tisíci stránek, Češi a Evropané se musejí spokojit jen s několika stovkami. Japonci si mohou navíc na rozdíl od evropských spotřebitelů vybrat z daleko širší nabídky přístrojů s velkou barevnou obrazovkou. Ta nejen usnadňuje orientaci na wapových stránkách, ale hry na nich jsou mnohem zábavnější. A právě na hry zlákala služba i-mode většinu svých zákazníků.
</TEXT>
</DOC>
<DOC>
<DOCID>LN-20020418060</DOCID>
<DOCNO>LN-20020418060</DOCNO>
<DATE>04/18/02</DATE>
<TITLE>
Podobně jako v ČT: odvolávání šéfů, protesty odborů a osobností, odstřihávání programu. To vše v přímém přenosu na francouzském Canal Plus.
</TITLE>
<GEOGRAPHY>PAŘÍŽ</GEOGRAPHY>
<TEXT>
Generální ředitel mediálního gigantu Vivendi Universal Jean-Marie Messier odvolal v úterý šéfa dceřiné společnosti Canal Plus Pierra Lescurea. Následuje fraška v přímém přenosu. V lecčems se podobá situaci v České televizi před více než rokem. Podpora politiků protestujícím odborářům na sebe nedala dlouho čekat. Vysílací rada včera dokonce pohrozila, že Canal Plus odejme licenci. Francouzská společnost Vivendi před dvěma lety převzala americká filmová studia Universal. Od té doby akcie společného podniku prakticky neustále klesají. Jean-Marie Messier se snaží najít řešení. Rozhodl se začít u Canal Plus. Tato televizní stanice již řadu let nevydělává. Odvolal jejího šéfa Pierra Lescurea. Canal Plus okamžitě přestal vysílat program. V přímém přenosu se objevili protestující zaměstnanci. "Vedení Canal Plus bylo v krizi, a proto jsem se rozhodl je vyměnit," prohlásil Messier. Zároveň vyzval, aby si odvolaný šéf nebral zaměstnance ani diváky za rukojmí. Messier je již delší dobu filmovými a televizními kruhy vnímán jako škůdce a odrodilec, který se přestěhoval do New Yorku. Před časem pro deník Le Figaro prohlásil, že odmítá francouzskou výjimečnost a že evropský film potřebuje americký model, kdy se budou produkovat filmy, které mají šanci u diváků uspět. V silně nacionalistické Francii si za tento přístup vysloužil odsouzení. Francouzské filmové kruhy si nyní, po odvolání šéfa Canal Plus, myslí, že Messier své představy začíná uskutečňovat v praxi. A mají strach.
</TEXT>
<HEADING>
Volby a intervence premiéra Jospina
</HEADING>
<TEXT>
Podpory se protestující zaměstnanci dočkali i ze strany politiků. Není divu. Před prezidentskými volbami hesla jako ohrožení svobody projevu nebo hrozba naší národní kinematografii přinášejí voličské hlasy. Zatím se ke krizi vyjádřili všichni kandidáti na post prezidenta. Jako jeden muž hovoří o tom, že je potřeba dodržovat pravidla schválená televizní radou. Pakliže by byla porušena, je potřeba zasáhnout. "Je nepřípustné, aby byla porušována svoboda slova," prohlásil premiér Lionel Jospin. I další politici hovoří v tomto duchu. "Messier je přesnou karikaturou globalizace, proti níž bojujeme," uvedl Noel Mamere ze Strany zelených. Pravicový poslanec Franćois Bayrou dodává: "Jsem šokován brutalitou rozhodnutí Jean-Marie Messiera."
Podpory se protestující zaměstnanci dočkali i ze strany politiků. Není divu. Před prezidentskými volbami hesla jako ohrožení svobody projevu nebo hrozba naší národní kinematografii přinášejí voličské hlasy. Zatím se ke krizi vyjádřili všichni kandidáti na post prezidenta. Jako jeden muž hovoří o tom, že je potřeba dodržovat pravidla schválená televizní radou. Pakliže by byla porušena, je potřeba zasáhnout. "Je nepřípustné, aby byla porušována svoboda slova," prohlásil premiér Lionel Jospin. I další politici hovoří v tomto duchu. "Messier je přesnou karikaturou globalizace, proti níž bojujeme," uvedl Noel Mamere ze Strany zelených. Pravicový poslanec Franćois Bayrou dodává: "Jsem šokován brutalitou rozhodnutí Jean-Marie Messiera."
</TEXT>
</DOC>
<DOC>
<DOCID>LN-20020418061</DOCID>
<DOCNO>LN-20020418061</DOCNO>
<DATE>04/18/02</DATE>
<TITLE>
Udržet pracovníky - tak zdůvodnil zbankrotovaný Enron nutnost odměnit své zaměstnance. Konkursní soud mu dal za pravdu.
</TITLE>
<TEXT>
NEW YORK - Americký konkursní soud v úterý schválil většinu požadavků zkrachovalého energetického koncernu Enron Corp na výplaty odměn vrcholovému managementu a dalším zaměstnancům. Celkem půjde podle podmínek až o 140 milionů dolarů. V noci na včerejšek to uvedl soudce Arthur Gonzales. "Enron předvedl, že náležitě uplatnil svou podnikatelskou soudnost," uvedl soudce po šestihodinovém slyšení. Zároveň ale vyzval Enron North America k větší spolupráci a větší sdílnosti, pokud jde o příjemce odměn. Zkrachovalý obchodník s energií Enron k výplatám bonusů uvedl, že jsou nezbytné, aby jeho manažeři a další zaměstnanci nepřeběhli ke konkurenci. Rozhodnutí soudu označila jako férové i Alistaire Bambachová, zastupující americkou komisi pro cenné papíry. Komise si stěžovala minulý týden právě na nedostatek informací o tom, komu chce Enron milionové sumy bonusů vyplácet.
</TEXT>
</DOC>
<DOC>
<DOCID>LN-20020418062</DOCID>
<DOCNO>LN-20020418062</DOCNO>
<DATE>04/18/02</DATE>
<TITLE>
říká klavírista Petr Malásek o dnešním "koncertu osobností" nazvaném Rýmování o životě
</TITLE>
<TEXT>
Ve výjimečném večeru se na pódiu pražské Paegas Areny představí osm natolik výrazných a svébytných osobností, jaké by se za normálních okolností koncertně potkaly a stylově splynuly jen stěží. Vystoupení, v němž se představí Lucie Bílá, Iva Bittová, Jana Kirschner, Petr Hapka, Milan Lasica, Richard Müller, Jaromír Nohavica a Hana Hegerová (setkání bylo pojmenováno z úcty k ní), je jistě organizačně náročné, může však přinést neopakovatelný zážitek. Už proto, že známé písničky představí trochu jinak.
PRAHA - Rýmování o životě, které se po pražském večeru přesune na Moravu (21. 4. do haly Rondo v Brně) a na Slovensko (23. 4. do Bratislavy), totiž představí osmici zpěváků sice v jejich nejúspěšnějších či nejznámějších písničkách, avšak ve speciálním aranžmá a nastudování klavíristy Petra Maláska: "Všechny písničky, které na pódiu zazní, jsou hity, které jsme upravili takzvaně k obrazu svému: podržet a podtrhnout jejich neopakovatelného ducha, citlivě je přizpůsobit vnitřní dramaturgii koncertu, zkrátka využít a zachovat písňovou poetiku a interprety potěšit novým aranžmá, to byl úkol, který jsem si před sebe postavil," pokračuje Petr Malásek. Sám mimo jiné koncertně doprovází právě Hanu Hegerovou a pro tento večer si podle vlastních slov stanovil vysoký cíl - neshodit se v očích osobností, kterých si on sám velmi váží. Aranžmá uvede v život osobně, spolu s Pražským studiovým symfonickým orchestrem, podle Maláska nejlepšími muzikanty svého oboru. "Je to všechno naše společná práce," zdůrazňuje aranžér.
</TEXT>
<HEADING>
Bílá s Nohavicou poprvé
</HEADING>
<TEXT>
První nápad uspořádat setkání lidí, kteří spolu alespoň po dvojicích vystupovali, nikdy však neměli příležitost "vidět se" koncertně dohromady, vznikl už před třemi lety, přípravy začaly podle Dany Skalové z B &amp;M Music loni na jaře. Dramaturgicky se na koncertu vedle pořádající agentury podílel právě Petr Malásek a v jednom případě též Richard Müller - právě jeho nápadem bylo pozvat na pódium Jaromíra Nohavicu. Müllerovo "osobní" telefonické pozvání Nohavica přijal. Pojítkem mezi jednotlivými umělci je (kromě poněkud "elitářské" definice koncertu a tenčí či silnější šansonové nitě v jejich tvorbě) často spolupráce ve dvojicích - ať už jde o hitové duety Jany Kirschner, Lucie Bílé či Hany Hegerové s Petrem Hapkou, anebo o duet Ivy Bittové s Richardem Müllerem, kterým letos v zimě prozářili pražskou Lucernu. Jediné dvě osobnosti, které na sebe ještě pracovně "nenarazily", jsou Lucie Bílá a Jaromír Nohavica. Richard Müller, který bude jedním z osmi vrcholů večera, se na koncerty těší ("především na to, jak se budeme vzájemně na pódiu hecovat"), byť je podle něho jejich název zbytečně silácký - "je to, jako kdyby se chtělo říct, že jiné osobnosti už tu nejsou, a to přece není pravda," řekl Lidovým novinám. Ke svému koncertnímu repertoáru vybranému pro tuto příležitost však nechce říci mnoho: "Budou to asi osvědčená čísla, víc neprozradím. Pochopitelně se těším na zkoušky a jsem velmi zvědavý, jak jsou mé písničky zaranžované. Je to pro mne lákadlo. A jinak jde především o to, aby byli lidé spokojení," dodává. Milan Lasica je, pokud jde o vyzrazení reportoáru, otevřenější: "Zazpívám jeden kus ze svého alba písní ze čtyřicátých let a pak půjdu rychle do zákulisí," řekl LN. Koncertní minisérie je pro něj výjimečná už tím, že na pódiu, jak přiznává, bude tentokrát zpívat - a věřit, že je osobnost. "Jestli se mi nezdá označení Koncert osobností příliš elitářské? Víte, zdá se mi spíš směšné, protože u nás na Slovensku to osobnostmi jen kvete. Dokonce máme i plakáty ,Volte osobnosti'; proto si myslím, že si mých zbývajících sedm koncertních kolegů nezaslouží, aby jim někdo takhle nadával." Milan Lasica, jenž koncert uvede též mluveným slovem, tvrdí, že Rýmování o životě bere především jako příležitost k setkání s pěveckými kolegy, které má rád. Přestože Rýmování o životě má v názvu "koncert", pódiová výprava se bude klasickému koncertnímu pojetí poněkud vymykat: "Nepůjde o koncert v tradičním stylu," upřesňuje Petr Malásek, "celá scéna bude v tomto případě připomínat spíše divadlo. Nepřejeme si ale, aby působilo vyumělkovaně, jde nám spíš o propojení výtvarného řešení scény a světel, které by měly celkovou atmosféru umocňovat." Jeho rámec tvoří vystoupení Hany Hegerové a Richarda Müllera, jako pojítko se na pódiu několikrát - též v samostatném vystoupení - objeví Petr Hapka či Iva Bittová; Jana Kirschner, Jarek Nohavica a Lucie Bílá v daném pořadí. Hodinový záznam z pražského Koncertu osobností budou mít možnost zhlédnout i televizní diváci: 8. května jej odvysílá kanál HBO od 20 hodin.
První nápad uspořádat setkání lidí, kteří spolu alespoň po dvojicích vystupovali, nikdy však neměli příležitost "vidět se" koncertně dohromady, vznikl už před třemi lety, přípravy začaly podle Dany Skalové z B &amp;M Music loni na jaře. Dramaturgicky se na koncertu vedle pořádající agentury podílel právě Petr Malásek a v jednom případě též Richard Müller - právě jeho nápadem bylo pozvat na pódium Jaromíra Nohavicu. Müllerovo "osobní" telefonické pozvání Nohavica přijal. Pojítkem mezi jednotlivými umělci je (kromě poněkud "elitářské" definice koncertu a tenčí či silnější šansonové nitě v jejich tvorbě) často spolupráce ve dvojicích - ať už jde o hitové duety Jany Kirschner, Lucie Bílé či Hany Hegerové s Petrem Hapkou, anebo o duet Ivy Bittové s Richardem Müllerem, kterým letos v zimě prozářili pražskou Lucernu. Jediné dvě osobnosti, které na sebe ještě pracovně "nenarazily", jsou Lucie Bílá a Jaromír Nohavica. Richard Müller, který bude jedním z osmi vrcholů večera, se na koncerty těší ("především na to, jak se budeme vzájemně na pódiu hecovat"), byť je podle něho jejich název zbytečně silácký - "je to, jako kdyby se chtělo říct, že jiné osobnosti už tu nejsou, a to přece není pravda," řekl Lidovým novinám. Ke svému koncertnímu repertoáru vybranému pro tuto příležitost však nechce říci mnoho: "Budou to asi osvědčená čísla, víc neprozradím. Pochopitelně se těším na zkoušky a jsem velmi zvědavý, jak jsou mé písničky zaranžované. Je to pro mne lákadlo. A jinak jde především o to, aby byli lidé spokojení," dodává. Milan Lasica je, pokud jde o vyzrazení reportoáru, otevřenější: "Zazpívám jeden kus ze svého alba písní ze čtyřicátých let a pak půjdu rychle do zákulisí," řekl LN. Koncertní minisérie je pro něj výjimečná už tím, že na pódiu, jak přiznává, bude tentokrát zpívat - a věřit, že je osobnost. "Jestli se mi nezdá označení Koncert osobností příliš elitářské? Víte, zdá se mi spíš směšné, protože u nás na Slovensku to osobnostmi jen kvete. Dokonce máme i plakáty ,Volte osobnosti'; proto si myslím, že si mých zbývajících sedm koncertních kolegů nezaslouží, aby jim někdo takhle nadával." Milan Lasica, jenž koncert uvede též mluveným slovem, tvrdí, že Rýmování o životě bere především jako příležitost k setkání s pěveckými kolegy, které má rád. Přestože Rýmování o životě má v názvu "koncert", pódiová výprava se bude klasickému koncertnímu pojetí poněkud vymykat: "Nepůjde o koncert v tradičním stylu," upřesňuje Petr Malásek, "celá scéna bude v tomto případě připomínat spíše divadlo. Nepřejeme si ale, aby působilo vyumělkovaně, jde nám spíš o propojení výtvarného řešení scény a světel, které by měly celkovou atmosféru umocňovat." Jeho rámec tvoří vystoupení Hany Hegerové a Richarda Müllera, jako pojítko se na pódiu několikrát - též v samostatném vystoupení - objeví Petr Hapka či Iva Bittová; Jana Kirschner, Jarek Nohavica a Lucie Bílá v daném pořadí. Hodinový záznam z pražského Koncertu osobností budou mít možnost zhlédnout i televizní diváci: 8. května jej odvysílá kanál HBO od 20 hodin.
</TEXT>
</DOC>
<DOC>
<DOCID>LN-20020418063</DOCID>
<DOCNO>LN-20020418063</DOCNO>
<DATE>04/18/02</DATE>
<TITLE>
Paměti světově proslulého klavírního virtuosa vyšly konečně i v českém jazyce
</TITLE>
<TEXT>
Svou vzrušující cestu za slávou zachytil pianista Artur Rubinstein (1887-1975) ve dvou svazcích pamětí. První díl Moje mladá léta právě vyšel v nakladatelství H+H.
Benjamínkovi z polské židovské rodiny dopřál osud prožít dobrodružný a šťastný život. Byl rozmazlován ženami i příležitostnými mecenáši, kteří se na scéně objevili vždycky včas, aby rozhazovačnému mladíkovi poskytli první (finanční) pomoc. Srovnáme-li Rubinsteinova studijní léta - kdy "cvičit" pro něj znamenalo usednout ke klavíru s bonboniérou a oblíbenou knihou nebo přehrávat si právě uváděné operní novinky - s drilem současných adeptů tohoto nástroje, nejde na rozum, jak se mohl tento byť geniální pianista vypracovat v jednoho z nejuznávanějších interpretů. Sám ostatně svou nevalnou pracovní morálku často komentuje. Takto například hovoří o svém nepříliš povedeném pařížském debutu: "Ze všech sil jsem levou rukou odehrál hrdinské téma, za pomoci pedalizace jsem se přenesl přes obtížnou pasáž a právě tehdy jsem zjistil, že hlasitá, i když z hudebního hlediska nejhorší hra se vždycky setká u nezasvěcené, nemuzikální části publika s nadšeným přijetím. S hanbou přiznávám, že jsem toho i později mnohokrát využil." S odhodláním vypsat vše a nic nezatajit vzpomíná pětaosmdesátiletý umělec na důležité i marginální události, jež zachytila jeho fenomenální paměť. S otevřeností a shovívavostí k vlastnímu bouřlivému mládí popisuje své četné milostné avantýry, jež sice nevyhledával, ale které ho potkávaly na každém kroku. Kouzlu elegantního mladíčka s ohnivým temperamentem podlehla nejen slavná pěvkyně Ema Destinnová. "Opravdu jsem se lekl, když jsem viděl tetovanou barevnou hlavu hroznýše, který jí oplétal nohu od kotníku až nahoru po stehno - a potřeboval jsem hezkou chvíli, abych se vzpamatoval. Obávám se, že jsem toho večera nebyl ve vrcholné formě, ale vypadalo to, že si z toho moc nedělá; byla později vlídná a mateřská." Není divu, že se ve smršti večírků, cest, setkání s králi a šlechtici dozvídáme o jeho klavírním stylu jen jaksi mimochodem. "Občas mě (Paderewski) okouzlil nádherně zahranou frází nebo překrásným, nezřídka přímo vzrušujícím zvukem, zato mě poněkud zklamalo jeho přehnané rubato a časté lomené akordy. Pomyslil jsem si, jak velice se lišíme jako hudební individuality." Rubinstein se nesnažil vytvořit literární dílo; zvolil hutný, vyprávěcí styl, přesto má nepopiratelný dar ve zkratce zachytit atmosféru a každou situaci vypointovat. Vzdělaný a sečtělý umělec se nepokouší mentorovat nebo filozofovat, nedává sám sebe za odstrašující příklad, není sentimentálně zahleděn do minulosti. Škoda, že české vydání nedoprovázejí podobně jako anglický originál fotografie z rodinného archivu. Redaktorce Soně Hrudkové uniklo sice pár drobností (weeping willow je anglický název smuteční, nikoli "plačící" vrby; Rubinstein nemohl hrát Brahmsův koncert b moll, protože takový neexistuje), jinak ale překlad Vlasty Dvořáčkové funguje stejně sugestivně jako originál. Rubinsteinovy paměti (druhý díl nazvaný Moje mnohá léta nakladatelství H+H chystá) jsou živou encyklopedií anekdot o slavných umělcích, cestopisem živě zachycujícím předválečný život v evropských metropolích, pozoruhodnou kronikou dvacátého století.
Artur Rubinstein: Moje mladá léta
Z anglického originálu My young years přeložila Vlasta Dvořáčková
H+H, Praha 2001
575 stran
</TEXT>
</DOC>
<DOC>
<DOCID>LN-20020418064</DOCID>
<DOCNO>LN-20020418064</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
V pondělí 22. 4. v 18 hodin představí básník Eugen Brikcius v Rakouském kulturním fóru na Jungmannově náměstí v Praze 1 svou novou knihu Sny Eugena Brikciuse. Svazek s kresbami Jana Šafránka vydává nakladatelství Zdeněk Cibulka - Týnská literární kavárna spolu s nakladatelstvím Garamond. Jak uvedl Brikcius pro LN, "vloni si nechával zdát lyrické sny, přepisoval je do filmových scénářů a spolu s režisérem Boro Radojčičem je natáčel". Výsledné Sny Eugena Brikciuse, jemně ironizující výklady více či méně známých fenoménů doprovázené vizuální rekonstrukcí mýtu či příběhu souvisejícího s tématem, byly "pro potěchu autora i dobrého půl milionu kulturních diváků" vysílány neděli co neděli na ČT 1. Až začátkem letošního roku se autor, známý iniciátor happeningů, rozhodl tato "graciezní ozvláštnění zdánlivě samozřejmých pojmů, věcí a událostí" převést do ryze literární podoby.
</TEXT>
</DOC>
<DOC>
<DOCID>LN-20020418065</DOCID>
<DOCNO>LN-20020418065</DOCNO>
<DATE>04/18/02</DATE>
<TITLE>
Kulturní diář
</TITLE>
<TEXT>
Na politické scéně (jak zní klišé) se objevila nová strana. Když jsem poprvé její jméno zaslechl, domníval jsem se, že jde o stranu Balvínovu, to jest sdružující lidi spjaté s Českou televizí. Taková partaj by možná byla velmi mocná. Ukázalo se však, že název zní Balbínova poetická strana. Balbínova podle "poetické hospůdky" v pražské Balbínově ulici, která zas nese jméno barokního historika a spisovatele, jezuity Bohuslava Balbína. Na kandidátních listinách se skví několik známých umělců. Proč ne. V zastupitelských sborech sedávali už Karel Havlíček Borovský, Jaroslav Vrchlický, Josef Václav Myslbek, Viktor Dyk, Alois Jirásek... Po listopadu 1989 třeba Rudolf Hrušínský, Dagmar Hochová či Eva Kantůrková. Balbínova poetická strana předkládá v Praze a v krajích Středočeském a Královéhradeckém, jak už bylo sděleno, tyto muže, kteří jsou hotovi zasednout v poslaneckých lavicích: písničkáře Jaroslava Hutku (ten by prý v případě zvolení nenosil do sněmovny společenský oblek, "v parlamentu na to není předpis", ha ha ha), básníka, výtvarného kritika, teoretika a historika undergroundu Ivana Jirouse vulgo Magora, básníka, písničkáře, publicistu a překladatele Jiřího Dědečka, písničkáře Michaela Janíka... Buď je to všechno jenom legrace asi taková, jakou si už kdysi vyzkoušel Jaroslav Hašek, když založil Stranu mírného pokroku v mezích zákona. Anebo je to přece jen míněno trochu vážně - jako když Karel Čapek zkoušel ve dvacátých letech 20. století prosadit - i svou kandidaturou v politickém životě Národní stranu práce. Neuspěl, jak známo, ani straník Hašek a neuspěl ani straník Čapek. Posledně jmenovaný si však všiml (v roce 1928), že "dnešní volič buď čte a věří, že naštěstí pro stát je amen s vládní mocí levých, že na socialistických nápadech není dobrý ani chlup a že vcelku ty levé pány je třeba považovat za živly neblahé a škodlivé, pod jejichž kopyty tráva neroste; nebo naopak čte a věří, že ti pánové z pravice představují nesmiřitelnou politickou reakci, kterou je třeba potírat ve všem a napořád. Když pak jednou se tento čtenář a volič zase dočká toho, že se ty urputné politické protivy tiše zlikvidují v jakési neslané a nemastné dohodě, vystřízliví ze svého spravedlivého hněvu a řekne si, že ta politika je přece jenom čachr, machlířství a lumpárna. Nejhorší přitom je, že tento volič ovšem nemá pravdu; je jen špatně vychován tiskem a partajní sufizancí; není mravně připraven na ten celkem prostý fakt, že v našich poměrech politika je a vždy bude odkázána na spolupráci." Tak co tedy s těmi balbínisty? Ještě jednou Karel Čapek: "... je opravdu možno nesloužit žádné straně a přitom prakticky, aktivně sloužit politice; ovšem mandát si tím nikdo nevyslouží."
Nikoli mandát, nýbrž zápis do Guinnessovy knihy rekordů si vysloužil jistý rychlospisovatel z obce Turzovka ve slovenském okrese Čadca. Podle zprávy ČTK tento emeritní horník z ostravských dolů píše prózu nejrychleji na světě: za necelých 24 hodin sepsal stostránkovou knihu, jakýsi historický příběh z "vymyšlené země". Námět si úderník vybral z jedenácti nabízených. Psal a psal, pouze na hodinku si zdříml. Vybavuje se mi Kainarův verš "Nasliním a jedu"... Pelhřimovská agentura Dobrý den, jež byla u toho, se přičiní o zápis do proslulé knihy světových pozoruhodností, čtenáři se mohou těšit na knižní vydání. To se má objevit, jak sděluje agenturní zpráva vynalézavě, "zanedlouho na pultech knihkupectví". Tudy na to!
</TEXT>
</DOC>
<DOC>
<DOCID>LN-20020418066</DOCID>
<DOCNO>LN-20020418066</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Irští The Cranberries vystoupí 23. dubna v pražské Paegas Areně. Do Prahy přijedou podpořit loňské album Wake Up And Smell The Coffee. Kdysi progresivní čtveřice, která vsadila na spletenec kytar drsného soundu, "irské noty" a nezaměnitelného hlasu frontmanky Dolores O'Riordanové, dnes poprocková kapela, která přes uhlazenost alb dává koncertně vzpomenout na začátek devadesátých let nejen zvukem, ale i hity jako Zombie či Ode To My Family, předstoupí před pražské publikum s novým repertoárem. Skupina, jež na minulém pražském koncertě nezklamala fanoušky svých počátečních alb a zpěvaččina svérázného pódiového projevu i diamantově řízného hlasu, se představí v doprovodu lotyšského objevu Brainstorm. Ti v Praze uvedou své aktuální album Online.
</TEXT>
</DOC>
<DOC>
<DOCID>LN-20020418067</DOCID>
<DOCNO>LN-20020418067</DOCNO>
<DATE>04/18/02</DATE>
<GEOGRAPHY>BRNO</GEOGRAPHY>
<TEXT>
Dvojí výročí brněnského rodáka Ericha Wolfganga Korngolda (1897-1957) připomenou Hudební dny, které v jihomoravské metropoli proběhnou od 5. do 11. května. Připomenou operní, komorní i symfonickou tvorbu skladatele vyškoleného ve Vídni u Alexandra Zemlinského, jenž se proslavil ve Spojených státech jako autor filmové hudby (nositel dvou Oscarů). Pořádající společnost Opus musicum pozvala vídeňského muzikologa a popularizátora hudby Marcela Prawého, jehož autentické vzpomínky spolu s Korngoldovou hudbou zaznějí na zahajovacím nedělním matiné v Mahenově divadle. V úterý bude na skladatelově rodném domě v ulici Na Kolišti odhalena pamětní deska z dílny Milivoje Husáka. Instalace nazvaná Café Korngold, jež má v Domě umění vernisáž ve čtvrtek 9. 5. v 16 hodin, má plnit funkci přednáškového a literárního pořadu s živou hudbou. Do 17. 5. bude otevřena každý den od 10 do 18 hodin. Symfonická hudba zazní ve čtvrtek v podání Státní filharmonie Brno pod taktovkou Caspara Richtera, v sopránových áriích se představí sólistka Státní opery ve Vídni Eliane Coelhová. O den později uvede soubor Janáčkovy opery inscenaci Korngoldovy opery Mrtvé město v režii Ansgara Haaga, převzatou od Badisches Staatstheater Karlsruhe. Reprízy jsou na programu 12., 15. a 17. května. Hudební dny, jež jsou součástí Měsíců Rakouska v Brně, uzavře 11. května v Uměleckoprůmyslovém muzeu večer sestavený z komorní a písňové tvorby E. W. Korngolda.
</TEXT>
</DOC>
<DOC>
<DOCID>LN-20020418068</DOCID>
<DOCNO>LN-20020418068</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Dvaadvacet začínajících básníků a prozaiků je zastoupeno v čítance Z kapsáře, jež je prvním tištěným dílem elektronického kulturního magazínu Totem (TOTální E Magazín). Nedávno založený internetový deník (www.totem.cz) nabízí "prostor pro všechny, kteří se chtějí podělit o svá díla, výtvory, články, nápady i jakékoliv pokusy v oblasti literatury, hudby, grafiky, filmu, divadla a dalších kulturních oblastí". Výzva tvůrců Totemu může být lákavá především pro ty autory, kteří dosud marně dobývali tuzemská nakladatelství: "U nás můžete své příspěvky sami vkládat, zařadit do rubriky, určit datum zveřejnění, obohatit je o obrázky nebo zvuky atd., a to vše přímo přes web."
</TEXT>
</DOC>
<DOC>
<DOCID>LN-20020418069</DOCID>
<DOCNO>LN-20020418069</DOCNO>
<DATE>04/18/02</DATE>
<TITLE>
procento divácké úspěšnosti*
</TITLE>
<HEADING>
Andělská tvář (ČR) 27 %
</HEADING>
<TEXT>
Klasik české lidové komedie Zdeněk Troška natočil historický velkofilm o chudé krásce (Michaela Kuklová) a dvou bratrech (Filip Blažek, Jiří Pomeje) z tajemného zámku.
</TEXT>
<HEADING>
Banditi (USA)
</HEADING>
<TEXT>
Kriminální komedie s Brucem Willisem. Dva úspěšní bankovní lupiči vezmou jako rukojmí ženu v domácnosti Kate a ta jim obrátí život vzhůru nohama.
</TEXT>
<HEADING>
Bulšit (USA) 34 %
</HEADING>
<TEXT>
Parodie na teenagerovské komedie, jejíž místy velmi doslovný humor je určen pro mladé publikum. Hrdiny filmu jsou ošklivá "Popelka", sexy potvora, skupina paniců, studentka z Evropy a roztleskávačky.
Černý jestřáb sestřelen (USA) 83 %
Režisér Ridley Scott natočil válečné drama podle vojenské operace amerických ozbrojených sil v Somálsku v roce 1993.
</TEXT>
<HEADING>
Čistá duše (USA) 81 %
</HEADING>
<TEXT>
Russell Crowe jako geniální matematik John Forbes Nash, který aspiroval na Nobelovu cenu, ale za své výjimečné nadání zaplatil duševním zdravím.
</TEXT>
<HEADING>
Dannyho parťáci (USA) 78 %
</HEADING>
<TEXT>
Hvězdně obsazená kriminální komedie Stevena Soderbergha o partě podvodníků, kteří se pokusí za jedinou noc obrat tři kasina o 150 milionů dolarů.
</TEXT>
<HEADING>
Enigma (Německo, Británie) 57 %
</HEADING>
<TEXT>
Thriller podle bestseleru Roberta Harrise se odehrává v roce 1943. Nacistické ponorky změnily kód a spojencům může pomoci jen geniální dešifrátor Tom Jericho.
</TEXT>
<HEADING>
E. T. - Mimozemšťan (USA) 96 %
</HEADING>
<TEXT>
Kultovní sci-fi se vrací ve vylepšené verzi. Film byl upraven za pomoci digitálních technologií a doplněn o vystřiženou scénu s Harrisonem Fordem.
Formule! (USA) 46 %
Akční drama z prostředí automobilových závodů. V roli zkušeného pilota Sylvester Stallone, který se po letech vrací do kokpitu.
Harry Potter a Kámen mudrců (USA, Británie) 76 %
Filmové zpracování prvního dílu pohádkových příběhů o malém kouzelníkovi Harrym Potterovi a jeho přátelích Ronovi a Hermioně.
Jay a mlčenlivej Bob vrací úder (USA) 69 %
Autorská parodie režiséra Kevina Smithe si bere na mušku Hollywood. Ve filmu vystupují i slavní režisérovi přátelé, kteří parodují sami sebe.
</TEXT>
<HEADING>
Křižovatka smrti 2 (USA) 65 %
</HEADING>
<TEXT>
Společná dovolená detektiva Leeho (Jackie Chan) a detektiva Cartera (Chris Tucker), které známe z prvního dílu, se zvrhne v boj s hongkongským mafiánským bossem.
Léto k nepřežití (USA) 60 %
Hrdinové lehké letní komedie strávili tři týdny jako instruktoři na dětském táboře. Na poslední den je naplánovaná závěrečná besídka...
</TEXT>
<HEADING>
Malý svědek (USA) 40 %
</HEADING>
<TEXT>
Thriller režiséra Harolda Beckera s Johnem Travoltou v hlavní roli. Frank Morrison jako jediný věří svému dvanáctiletému synovi, který žije s matkou a podivným nevlastním otcem (Vince Vaughn).
</TEXT>
<HEADING>
Milionový závod (USA) 72 %
</HEADING>
<TEXT>
Rozverná komedie o zvláštním závodu, který pro své klienty zorganizuje majitel kasina. O dva miliony dolarů se utká šest týmů, ve kterých se objeví i Rowan Atkinson či Whoopi Goldbergová.
</TEXT>
<HEADING>
Mulholland Drive (USA, Francie) 84 %
</HEADING>
<TEXT>
David Lynch natočil další noční můru. Začínající herečka se zaplétá do tajemných záhad a začíná se bát vlastních snů. Film získal cenu za režii na festivalu v Cannes.
</TEXT>
<HEADING>
Návrat do Země Nezemě (USA) 50 %
</HEADING>
<TEXT>
Studio Walta Disneyho se po letech vrací k úspěšné animované pohádce o chlapci Peteru Panovi, který nechtěl nikdy vyrůst. Ve volném pokračování se opět objeví i zlotřilý kapitán Hook.
Arnold Schwarzenegger jako losangeleský hasič, který přišel o ženu a syna při teroristickém útoku. Když policie zklame, bere spravedlnost do svých rukou.
Radhošť (ČR) 60 %
Tři povídky mladých českých tvůrců. Zahrádka ráje Bohdana Slámy, Otevřená krajina svobodného muže Pavla Gobla a Radhošť Tomáše Dorušky.
</TEXT>
<HEADING>
Rok ďábla (ČR) 77 %
</HEADING>
<TEXT>
Nový mystifikační film Petra Zelenky je smutnou komedií o andělích. V hlavních rolích Jaromír Nohavica, Karel Plíhal a skupina Čechomor.
Sex a Lucia (Španělsko) 72 %
Výrazná osobnost současné španělské kinematografie, režisér Julio Medem natočil erotické drama o hledání lásky a nevyzpytatelných cestách osudu.
</TEXT>
<HEADING>
Taková zvláštní rodinka (USA) 72 %
</HEADING>
<TEXT>
Absurdní tragikomedie o rodině, ve které je každý člen něčím opravdu zvláštní. Geniální děti, dobrá matka a špatný otec, který předstírá rakovinu, po letech pod jednou střechou.
</TEXT>
<HEADING>
Ti druzí (USA, Francie, Španělsko) 78 %
</HEADING>
<TEXT>
Matka (Nicole Kidmanová) se dvěma dětmi žije v ponurém venkovském sídle. Noví sloužící jsou poněkud zvláštní a v domě se nejspíš skrývá ještě "něco".
</TEXT>
<HEADING>
Výlet (ČR) 81%
</HEADING>
<TEXT>
Druhý celovečerní film režisérky Alice Nellis s Ivou Janžurovou a jejími dcerami Sabinou a Theodorou Remundovými. Babička, matka a dvě dospělé dcery se v komediální road movie vydávají na Slovensko, uložit urnu s otcovým popelem.
Druhý celovečerní film režisérky Alice Nellis s Ivou Janžurovou a jejími dcerami Sabinou a Theodorou Remundovými. Babička, matka a dvě dospělé dcery se v komediální road movie vydávají na Slovensko, uložit urnu s otcovým popelem.
</TEXT>
</DOC>
<DOC>
<DOCID>LN-20020418070</DOCID>
<DOCNO>LN-20020418070</DOCNO>
<DATE>04/18/02</DATE>
<TITLE>
říká jihoafrický režisér Brian Tilley, držitel ceny Václava Havla z letošního ročníku festivalu Jeden svět
</TITLE>
<TEXT>
Snímek Je to můj život režiséra Briana Tilleyho letošní ročník festivalu Jeden svět zahajoval. Při té příležitosti převzal hrdina filmu, Jihoafričan Zackie Achmat, Cenu homo homini udílenou společností Člověk v tísni "za nasazení vlastního života při prosazování obecně prospěšných cílů". Zackie Achmat je HIV pozitivní, odmítá brát léky, dokud nebudou dostupné všem postiženým v jeho zemi.
LN: V České republice žije s HIV či AIDS řádově několik tisíc lidí, jakého množství populace se týká tento problém v JAR?
Před deseti lety to v JAR bylo podobné jako u vás. Dnešní statistiky ale uvádějí, že HIV pozitivní nebo nemocný AIDS je každý čtvrtý člověk. Podobně to vypadá i v jiných afrických zemích. Největší tragédie je, že existují účinné léky, ale v JAR není politická vůle je používat.
</TEXT>
<HEADING>
LN: Jaké jsou příčiny tohoto rozhodnutí?
</HEADING>
<TEXT>
Není to proto, že by v JAR nebyly na léčbu peníze nebo že by nefungovala potřebná infrastruktura. Prezident bohužel uvěřil tvrzením, že virus HIV nemá spojitost s nemocí AIDS. Je to podobně absurdní, jako kdyby tvrdil, že Země není kulatá.
LN: Jaká je geneze vašeho snímku Je to můj život?
Se Zackiem Achmatem se znám od počátku osmdesátých let. Oba jsme byli aktivní v hnutí proti apar-theidu. Koncem devadesátých let Zackie zjistil, že je HIV pozitivní. Začal se angažovat v hnutí Treatment Action Group, které usiluje o to, aby byly léky dostupné všem nemocným. Když pak přišel s tím, že na protest přestane brát aniretroviry, rozhodl jsem, že to prostě musím zaznamenat na film. Na půl roku jsem se nastěhoval do jeho domu, abych mu byl co nejblíže a abych dokonale poznal způsob jeho života. Natáčel jsem ho při všech důležitých akcích, při soudních sporech, ale i při běžných každodenních činnostech.
LN: Váš film se zabývá obecnými etickými problémy, ale zároveň je to film velmi intimní. Měli jste předem stanovenou hranici, kterou nepřekročíte?
To je právě jeden z nejdůležitějších úkolů při práci dokumentaristy. Je třeba mít citlivý filtr na to, kam až jít, co ještě točit a co už ne. Být půl roku objektem filmaře je velmi náročné, takže se samozřejmě stávalo, že Zackie nechtěl točit nebo nepřišel na sraz. S tím jsme ale museli počítat. Na začátku jsme se dohodli, že jediným tabu pro nás bude Zackieho ložnice. Jenže pak byl celé dva měsíce nemocný, tak jsme museli točit i v ložnici.
LN: Uvažujete o tom, že budete Zackieho život zaznamenávat dál?
V průběhu natáčení jsem o tom uvažoval. Ale po sestřihu jsem viděl, že je tenhle film kompletní - má začátek a konec. Bylo by určitě zajímavé zachytit moment, kdy Zackie začne brát léky nebo kdy se jeho zdravotní stav rapidně zhorší... Ale nechce se mi do toho, nemám to srdce natočit film, na jehož konci by Zackie zemřel.
LN: Je paradoxní, že v tomto problému proti sobě stojí demokraticky zvolený černošský prezident se svou vládou a nejchudší, převážně černošské vrstvy obyvatel. Je deziluze z nové vlády všeobecná?
Zatím ne. Ale problém léčby HIV pozitivních a nemocných AIDS stále roste. Týká se života a smrti milionů lidí, proto se nedá vyloučit, že se stane měřítkem, podle něho bude veřejnost hodnotit vládu.
LN: Ve filmu Zackie přirovnává HIV k barvě kůže - je to něco, čeho se nelze zbavit. Dá se říci, že otázka léčby HIV teď nahradila někdejší kardinální problém JAR, rasovou diskriminaci?
Rasismus není něco, čeho bychom se už dokázali zbavit, na to má příliš hluboké kořeny. Nejspíš s ním budeme muset žít navždy, je jen otázka, jak moc se ho podaří potlačit. Diskriminace kvůli HIV se objevila jako cosi nového, s čím zatím neumíme žít. Jsou to dva problémy, které existují vedle sebe, rozhodně jeden nenahradil druhý.
LN: Jaké byly ohlasy na váš film v JAR a jak na něj reagují lidé ve světě? U nás film vysílala státní televize.
Nebylo to poprvé, co se široká veřejnost o této věci dozvěděla. Ten problém se hodně medializuje, denně se o něm mluví, zasahuje do života všech lidí u nás. Film se objevil v televizi ve čtrnácti zemích světa. Pomáhá snad zvyšovat informovanost o našem problému na mezinárodním poli.
LN: Zackie Achmat získal na festivalu Jeden svět Cenu homo homini, vy si odvážíte Cenu Václava Havla. Může vám ocenění získané na druhém konci světa ve vašem snažení alespoň trochu pomoci?
Jsem si jist, že náš prezident Václava Havla respektuje, ale obávám se, že sympatie Václava Havla k našemu úsilí jsou pro nás spíš psychickou podporou, než že by mohly mít konkrétní dopad.
</TEXT>
</DOC>
<DOC>
<DOCID>LN-20020418071</DOCID>
<DOCNO>LN-20020418071</DOCNO>
<DATE>04/18/02</DATE>
<TITLE>
O mezinárodní festival dokumentárních filmů Jeden svět projevilo zájem především mladé publikum
</TITLE>
<TEXT>
Včera večer v pražském Divadle Archa vyvrcholil předáváním cen 4. ročník festivalu Jeden svět. O vítězných dokumentech rozhodovalo pět festivalových porot. Část festivalové přehlídky budou moci v následujících týdnech vidět diváci v patnácti regionech. Vítězné snímky uvede i pražské kino Aero.
PRAHA - Jednu z hlavních cen festivalu Jeden svět uděluje prezident Václav Havel snímku, který "výjimečným způsobem přispívá k ochraně lidských práv". Ocenění si přišel převzít jihoafrický režisér Brian Tilley, autor snímku Je to můj život věnovaného neúnavné snaze Zackieho Achmata zajistit dostupné léky pro nemocné AIDS.
</TEXT>
<HEADING>
"Utrpení druhých není lhostejné"
</HEADING>
<TEXT>
Prezident Václav Havel, jenž je momentálně na rekondičním pobytu na Maltě, poslal své zdůvodnění na videozáznamu: "Je to silný autentický příběh člověka, kterému utrpení druhých není lhostejné, nese silné poselství o moci bezmocných, o odvaze k osobní oběti ve prospěch práv ostatních ohrožených bytostí. Film mimořádným způsobem akcentuje ochranu lidských práv a nezbytnost globální lidské odpovědnosti ke světu a za svět." Cenu za nejlepší film udělila hlavní porota složená z významných světových dokumentaristů americkému snímku Nedokončená symfonie režisérské dvojice Bestor Cram a Mike Majoros. Volbu nejlepšího filmu odůvodnila předsedkyně poroty, režisérka Drahomíra Vihanová slovy: "Snímek beze zbytku naplnil kritéria, která porota u filmů hledala. Umně zvládnutý dokument zachycuje historickou událost - americké protesty proti válce ve Vietnamu, ale odhaluje i to, jak válka korumpuje a podlamuje demokracii, což platilo, a bohužel stále platí, po celém světě."
</TEXT>
<HEADING>
Intimní příběhy i globální problémy
</HEADING>
<TEXT>
Ocenění za nejlepší režii připadlo švédskému filmaři Peteru Torbiornssonovi za snímek Milenci ze San Fernanda. Režisér dvacet let natáčel životní pouť partnerské dvojice z nikaragujské vesničky. Porota udělila také zvláštní uznání snímku Děti ze stanice Vítězství režisérky Edet Belzbergové o dětech žijících v bukurešťském metru. Porota složená z lidí, kteří se vzepřeli represi, násilnostem a nespravedlnosti, rozhodla o udělení Ceny Rudolfa Vrby francouzskému snímku režisérky Nino Kirtadzeové Čečenská ukolébavka. Pět válečných korespondentů, mezi nimi i Petra Procházková, líčí své osobní prožitky a profesionální zkušenosti z války, která "Západ nezajímá". Za nejlepší krátký dokument udělil ocenění primátor hlavního města Prahy filmu Děti války autorky Tatiany Furmanové - ten vypráví o setkání čečenské běženkyně a ruské režisérky v uprchlickém táboře. Čestné uznání předal také ředitel Českého rozhlasu za "kreativní použití hudby a zvuku v dokumentu" švédskému filmu Sacrificio - Kdo zradil Che Guevaru?
</TEXT>
<HEADING>
Prestiž filmové přehlídky roste
</HEADING>
<TEXT>
Podle slov Igora Blaževiče, ředitele festivalu Jeden svět, se letos podařilo ještě více zvýšit zájem diváků o přehlídku: "Odezva pro nás byla až překvapivá. Ukazuje se, že mezi mladými lidmi je skutečný zájem o realitu světa." Studenti tvořili více než devadesát procent návštěvníků festivalu, oproti minulým ročníkům se podle Blaževiče jejich věkový průměr ještě snížil: "Vždy na nás chodili vysokoškoláci, tentokrát bylo v publiku vidět také hodně středoškoláků." Prestiž přehlídky se odrazila i na počtu přihlášených snímků. "Sešlo se nám 720 filmů z celého světa," rekapituluje Igor Blaževič, "při výběru jsme více hleděli na profesionální kvalitu, aby se v programu neobjevovalo příliš aktivistických apelů." Jako dobrý dramaturgický tah se ukázalo zařazení retrospektiv významných světových filmařů a klasických dokumentů. "Mile mě překvapil divácký ohlas na starší snímky," komentuje návštěvnost ředitel festivalu, "obrovský zájem byl tradičně o filmy mapující dění v exotických zemích - v Latinské Americe, Asii, Africe; velký ohlas letos vzbudily snímky s tématem globalizace, přitažlivé byly také tituly týkající se islámu, terorismu a dění na Blízkém východě."
Oceněné filmy - Jeden svět 2002
Cena Václava Havla Je to můj život
Nejlepší film Nedokončená symfonie
Nejlepší režie Milenci ze San Fernanda
Cena Rudolfa Vrby Čečenská ukolébavka
Cena primátora hlavního města Prahy Děti války
Čestné uznání Českého rozhlasu Sacrificio - Kdo zradil Che Guevaru
Cena diváka Život a dluh
</TEXT>
</DOC>
<DOC>
<DOCID>LN-20020418072</DOCID>
<DOCNO>LN-20020418072</DOCNO>
<DATE>04/18/02</DATE>
<TITLE>
Záznam z veřejné debaty na Mezinárodním festivalu dokumentárních filmů Jeden svět, Divadlo Archa 12. dubna 2002
</TITLE>
<TEXT>
Jeden svět přinesl nejen přehlídku dokumentárních filmů, ale i cyklus veřejných debat věnovaných některým z témat festivalu.
Břešťan: V roce 1989 stálo Československo na sedmé příčce největších světových vývozců zbraní. K jeho odběratelům patřily mimo jiné Čína, Indie, Kuba, Vietnam, Sýrie, Írán a Libye. S výjimkou roku 1997 vývoz zbraní z ČR neustále klesal (loni dosáhl hodnoty 68 milionů dolarů). Se zbraněmi v roce 2001 v Česku obchodovalo 80 společností, které je vyvážely do 73 zemí. Poprosím Martina Mrnku, aby nám řekl, jak vypadá systém udílení licence.
Mrnka: Pokud chcete vyvážet zbraně z ČR, potřebujete k tomu povolení a licenci. Oboje vyřizuje ministerstvo průmyslu a obchodu. K procesu se mohou vyjadřovat ministerstva zahraničí, vnitra a obrany. Svou roli v tom pochopitelně hrají také tajné služby.
Břešťan: Moje další otázka směřuje na pana poslance Koháčka. Patří seznam zemí, kam vyvážíme zbraně, mezi utajované skutečnosti?
Koháček: Domnívám se, že seznam zemí, kam zbraně vyvážíme, by rozhodně utajen být neměl. Na druhou stranu: obchod je vždy vázán individuální smlouvou, což vyžaduje citlivý přístup. Každopádně tu dochází ke střetu různých zájmů.
Spurný: Bohužel, seznam vývozců zbraní zůstává údajem, na nějž se vztahuje utajení. A to včetně uzavřených obchodů. Běžný občan tedy nemá možnost zjistit, s kým tímto způsobem obchodujeme.
Břešťan: Můžete nám alespoň říci, kam vyvážíme, případně jmenovat tzv. problematické země?
Spurný: Obchod se zbraněmi dnes ovládají titíž lidé, kteří se jím zabývali už v osmdesátých letech. Navázali kontakty se zeměmi, které z dnešního pohledu chápeme jako rizikové. S těmito státy velmi čile obchodujeme. Zbraně vyvážíme kupříkladu do Jemenu. Tedy země, kde údajně měli mít své tábory teroristé z Al Kajdy. Nemám nic proti obchodu se zbraněmi. Ale to, jak ho provozuje naše republika, nepředstavuje něco zrovna chvályhodného.
Břešťan: Já jen dodávám, že dalšími takovými lokalitami jsou například Srí Lanka, Angola či Zimbabwe. Pane Schneidere, vy máte smůlu v tom, že zde jako jediný zastupujete subjekty, které mají na starosti příslušná razítka. Z ministerstva průmyslu totiž nikdo nepřišel, i když byli pozváni a přislíbili účast. Řekněte nám tedy, jak je možné, že vyvážíme do zemí, na které sice není uvaleno embargo, ale jsou sužovány vnitřními konflikty? V této souvislosti by bylo vhodné zmínit, že ČR v roce 1998 přistoupila ke kodexu Evropské unie zakazujícímu vývoz zbraní do rizikových oblastí. Takže: jak to, že do těchto zemí posíláme smrtonosný materiál?
Schneider: Systém udělování příslušných povolení se odehrává v rámci správního řízení. Povinnosti jednotlivých subjektů, které se k tomu vyjadřují, jsou přesně stanoveny. Vyjádření ministerstva vnitra se skládá z dílčích podkladů, které obsahují i závěry policejního prezidia. A svá stanoviska dodávají také civilní zpravodajské služby. V daném rámci máme svá území přesně vymezena. Ale ze zkušenosti vím, že i kdybychom se k tomu nevyjadřovali, tak pro ministerstvo průmyslu a obchodu (MPO) by stejně stačil jenom výpis z trestního rejstříku. Neboť pokud někdo žádá o povolení a byl například obviněn z porušování předpisů v oblasti obchodu se zbrojním materiálem, MPO na to někdy nebere zřetel. Jak to? Ministerstvo průmyslu třeba mohlo mezitím prohrát soud, jenž se točil okolo neudělení příslušného povolení. Když vyhovíte podmínkám zákona, máte nárok na cokoli! Platí tedy, že jakékoli podezření sice může být během správního řízení dáno na stůl, ale dotyčný subjekt má právo se k němu vyjadřovat.
Břešťan: Pane Koháčku, neměly by být tyto zákony změněny?
Koháček: Já myslím, že ano. Rád bych ale upřesnil, proč je tento zákon právě takový. Shodou okolností jsem byl v roce 1994 zpravodajem k návrhu tohoto zákona. Ten se samozřejmě připravoval o něco dříve, krátce po pádu komunismu, kdy občan byl "to hlavní". V euforické době se téměř vše podřizovalo režimu správního řádu, o kterém zde hovořil pan Schneider. Dnes se ukazuje, že v některých případech není dobré, aby takové věci podléhaly správnímu řádu.
Spurný: Dobrá, není možné odmítnout někomu povolení. Ale bylo by možné odmítnout vývoz do konkrétních teritorií! Tedy například do již zmiňovaného Jemenu nebo stále nestabilní Kambodže. A státní úředníci povolení do těchto zemí dávají, což považuji přinejmenším za nedobré. Mně prostě vadí, že ČR se soustřeďuje na vývoz zbraní do rizikových zemí...
Břešťan: Řekli jsme, že vyvážíme zbraně do Jemenu. Tento stát se proslavil tím, že tanky, které dostal z Polska, obratem poslal do Súdánu. Existuje nějaká možnost, jak zaručit, aby nedocházelo k reexportu zbraní vyvezených z ČR, pane Schneidere?
Schneider: V rámci každého obchodu existuje dokument, který stvrzuje konečného uživatele. Takový certifikát vydává některá z vládních institucí země dovozce. Nebudu mluvit konkrétně, ale kupříkladu kolegům z civilní kontrarozvědky se podařilo přistihnout úplatného úředníka jisté latinskoamerické země při vydávání falešných dokladů. Takže něco se s tím dělat dá. Se všemi státy však nemáme smlouvu o právní pomoci. A to bych viděl jako základní problém.
Břešťan: Může takový papír zaručit, že někdo zbraně neodveze jinam?
Schneider: Ten certifikát musíme považovat spíše za takové čestné slovo. Je obtížné dohlížet na jeho plnění.
Koháček: Když se projednával zákon o dovozu a vývozu vojenského materiálu, byl jsem to já, kdo do trestního zákoníku v § 124 "propašoval" odstavce "d" a "c". V nich stojí, že ten, kdo uskuteční vývoz zbraní bez povolení, může být potrestán odnětím svobody na osm let. V případě organizované trestné činnosti až na deset let. Trestné však může být i předložení údajů, jimiž dotyčný uvede úřady v omyl. V tomto případě rovněž hrozí několikaleté vězení.
Břešťan: K tomu je potřeba dodat, že i když pan poslanec Koháček a jeho kolegové odvedli perfektní práci, realita je taková, že příliš mnoho lidí za nelegální obchod se zbraněmi zatím odsouzeno nebylo. V případě pašování zbraní do Severní Koreje se to dotklo jediného člověka. Navíc vyvázl jen s mírným trestem.
Hlas z publika: Rád bych se vrátil ke Kodexu EU. Plánuje ČR vydání oficiální zprávy o vývozu zbraní, tak jak to stanovuje uvedený kodex?
Břešťan: Tady na debatě ale nikdo z vlády není.
Hlas z publika: Jsem zde jen za sebe, jako občan, ale na tuto otázku vám dokážu odpovědět. Zpráva bude předána k 30. červnu tohoto roku Bezpečnostní radě státu a následně půjde do vlády. Vím to, protože pracuji na ministerstvu zahraničí.
Jiný hlas z publika: Vlády a parlamenty většinou nechtějí poskytovat informace týkající se vývozu zbraní. Právě nedostatečná transparentnost ztěžuje vymáhání odpovědnosti na příslušných úřednících. Některé evropské země mají dobře vyvinuté mechanismy parlamentní kontroly obchodu se zbraněmi. Za všechny bych zmínila například Švédsko a Nizozemsko. Plánuje se zavedení těchto kontrolních parlamentních mechanismů i v ČR?
Koháček: Systém parlamentní kontroly má své nedostatky. Je pravda, že jsme se již několik let zabývali tím, do jaké míry by poslanci tyto záležitosti měli sledovat. Na první pohled to vypadá jednoduše: vy jste zástupci lidu, tak kontrolujte obchody. Problémem ovšem zůstává, že v obchodě si druhá strana může stanovit, že se obsah smlouvy považuje za neveřejný. Pro příklad nemusíme chodit daleko: vždyť dodnes veřejnost nezná celý obsah smlouvy o částečném vyrovnání dluhu mezi ČR a Ruskem.
Hlas z publika: Otázka pro pana poslance Koháčka. Říkal jste, že systém parlamentní kontroly v ČR ještě neexistuje. Já jsem se chtěl zeptat, jestli víte o tom, že někteří poslanci, nebo dokonce vy sám osobně, jste se snažili získat informace od příslušných státních orgánů týkající se vývozu do zemí s represivním režimem?
Koháček: Systematicky ne, to říkám jednoznačně. V individuálních případech ano, ale protože se jedná o záležitosti v režimu utajení, nemohu k tomu nic bližšího říct.
(redakčně kráceno)
</TEXT>
<HEADING>
MODERÁTOŘI: Martin Mrnka a Robert Břešťan
</HEADING>
<TEXT>
HOSTÉ: Petr Koháček, poslanec (ODS), místopředseda výboru pro obranu a bezpečnost a člen podvýboru pro zpravodajskou službu, Jaroslav Spurný, redaktor časopisu Respekt, Milan Štefanec, představitel nevládní organizace Nesehnutí, Jan Schneider, Policejní prezidium.
HOSTÉ: Petr Koháček, poslanec (ODS), místopředseda výboru pro obranu a bezpečnost a člen podvýboru pro zpravodajskou službu, Jaroslav Spurný, redaktor časopisu Respekt, Milan Štefanec, představitel nevládní organizace Nesehnutí, Jan Schneider, Policejní prezidium.
</TEXT>
</DOC>
<DOC>
<DOCID>LN-20020418073</DOCID>
<DOCNO>LN-20020418073</DOCNO>
<DATE>04/18/02</DATE>
<TEXT>
Vypracovaný kluk s úplně vyholenou hlavou kroutí zaraženě hlavou: " Je to fakt svinstvo. Hrozný je, že se to týká i našich holek. " Stojíme na schodech před kinosálem a mluvíme o filmu, který jsme právě viděli. Zoufalý pláč, příběh moldavské dívky, která byla zavlečena do Kosova a přinucena k prostituci. Máme za sebou první den promítání dokumentů z festivalu Jeden svět na Střední policejní škole v Hrdlořezích. Sál s kapacitou 300 míst byl plný. Stejně jako při ostatních projekcích filmů z nabídky Jednoho světa. Viděly je stovky začínajících policistů. Promítání na policejní škole se stejně jako projekce v dalších specializovaných zařízeních, jako jsou azylový dům, vojenský filmový klub a věznice, konaly v letošním ročníku festivalu Jeden svět poprvé. Mladí policisté viděli dokumentární filmy o terorismu, rasismu, obchodu se ženami, šikanování nebo aktivitách tajných služeb. Jevy, se kterými se při své práci setkávají, měli možnost sledovat z jiné perspektivy, například očima člena pouličního gangu nebo zneužívané dívky. Mohli také porovnat vlastní zkušenosti se zkušenostmi policie v jiných zemích světa. "Nemusíte se mě ptát, jestli se mi to líbilo. To je přece jasný, ne?" přeruší mou vtíravou otázku kluk v uniformě, který má zrovna dnes službu u vchodu. "Mohl jsem se dívat jen ode dveří, protože nesmím opustit své místo, vystřídali jsme se s kolegou, každý na jeden film. Bylo to dost dobrý. Mám sice příští týden trénink aikida, ale pokusím se ještě přijít." Začínám se stydět za své obavy, že nikdo nepřijde. V sále i předsálí je mezi představeními živo. Zaznívá pochvala i kritika, ale hlavně je patrný zájem. Dokonce dorazili i studenti z Policejní akademie v Praze 4. "Potřebujeme vidět co nejvíc filmů o tom, jak policie pracuje, " přesvědčuje mě o přestávce jeden mladík. " Zajímá nás film o skinheadech a taky o šikaně v ruské armádě, " uvažují nad programem další dva. Publikum reaguje bezprostředně i během promítání. Třeba potleskem, když v českém filmu Hry prachu o zasedání MMF a Světové banky v Praze zasahující policisté začnou demonstranty házející dlažební kostky skrápět vodním dělem. Největší úspěch měl film Jednoho zářijového dne, o útoku teroristického komanda na izraelské sportovce během olympijských her v Mnichově v roce 1972. Film, který podrobně rozkrývá chyby v jednání tehdejších německých úřadů a policie, diváky doslova přibil do sedadel. Podobně dopadl i film Goldin seznam, o tajných operacích izraelské tajné služby proti Palestincům údajně zapojeným do teroristických útoků. " Oba filmy se mi moc líbily. Něco jsem o těchto událostech sice slyšel, ale neznal jsem podrobnosti. Je to fakt hrozný, jak zásadních chyb se policie v Mnichově dopustila, " komentuje nadšeně oba dokumenty Tomáš Lehký, policista studující v jednoleté základní odborné přípravě. " Zajímají nás lidská práva, studentům na naší škole o této problematice přednášíme a vydali jsme i několik učebnic, " komentoval svůj souhlas s promítáním ředitel školy Ing. Jiří Zlámal. " Nejlepší snímky bychom rádi využili přímo ve výuce, " dodává.
</TEXT>
</DOC>
<DOC>
<DOCID>LN-20020418074</DOCID>
<DOCNO>LN-20020418074</DOCNO>
<DATE>04/18/02</DATE>
<TITLE>
říká členka mezinárodní poroty festivalu Jeden svět a šéfredaktorka pořadu BBC Correspondent Fiona Murchová
</TITLE>
<TEXT>
V mezinárodní porotě festivalu Jeden svět zasedala i distingovaná Angličanka Fiona Murchová. Na první pohled nenápadná žena, jež však zastává post šéfredaktorky pořadu Correspondent. Ten je považován za vlajkovou loď britské televize BBC v oblasti publicistiky a dokumentaristiky zaměřené na zahraniční politiku a lidská práva. Od roku 1997, kdy Murchová začala Correspondentu šéfovat, si pořad vysloužil mnohá ocenění.
Vaše dramaturgie se dotýká řady závažných témat. Odvysílali jste filmy o životě mladých novinářů v Číně, ženské obřízce v Africe, dětské práci v Indii, pedofilních kněžích nebo lidech zodpovědných za genocidu v Kambodži. Jak témata vybíráte?
Před mým příchodem to v Correspondentu fungovalo kupříkladu tak, že reportér jel do Moskvy a natočil tam "něco o životě". Udělal se rozhovor s ministrem, mluvilo se o ekonomice, politice a pak se jelo domů. Zkrátka nuda a plytkost - nikdo se na to nedíval. Kolegům jsem tedy řekla: podívejte se, naše pořady sice mají být o celém světě, ale nemůžeme to dělat tak, že když dlouho nebyla Indie, tak pojedeme právě tam. Nejdříve musíme zjistit, co se kde děje zajímavého. Lidé se na film dívají jen tehdy, když v něm naleznou příběh. Pak jsou zvědaví, jak dopadne.
</TEXT>
<HEADING>
Účastníte se natáčení osobně?
</HEADING>
<TEXT>
Byla jsem reportérkou na stanici Channel 4, jezdila jsem po světě a točila reportáže. Ale pak se mi narodila dcerka, cestovat s ní nebylo úplně ideální. Tak jsem se dostala na druhou stranu kamery. Teď s kolegy vymýšlím témata, a když se vrátí z terénu, tak jdeme do střižny a já jim pomáhám film dokončit.
Kolik reportérů pro Correspondent pracuje? Jsou vaši lidé z větší části zaměstnanci BBC nebo novináři na volné noze?
Momentálně máme jen velmi málo kmenových reportérů. BBC má sice po celém světě 56 zpravodajských kanceláří, kde pracují její zaměstnanci, které jsme před lety pro Correspondent využívali. To je ale stále složitější, protože BBC dělá 24hodinové zpravodajství a tito lidé jsou buďto na obrazovce v přímém přenosu, nebo dělají reportáže právě pro zpravodajství. Takže teď máme jen tři čtyři kmenové reportéry a zbytek jsou novináři a filmaři na volné noze.
Podmínky, za kterých vaši lidé pracují, jsou někdy velmi nebezpečné. Jako když se jeden z vašich reportérů vydal tajně do Zimbabwe, kam má momentálně BBC zakázán vstup, nebo když se točilo v Sieře Leone, kde se odehrává snad nejkrutější občanská válka vůbec. Poskytujete svým reportérům nějakou ochranu?
Máme velmi přísná bezpečnostní opatření. BBC měla vždy striktní opatření, ale nyní, po smrti několika novinářů, se tato opatření ještě zpřísnila. Před pěti lety zemřel v Bosně mladý reportér a od té doby BBC, ITN a další britské televize své bezpečnostní zásady značně zostřily. Novináři se nyní musí povinně účastnit kursu pobytu v "nepřátelském prostředí", kdy stráví šest dní výcvikem u britské armády. Intenzivně se učí, jak rozpoznat miny, jak zacházet se zbraněmi nebo jak se zachovat v případě, že by byli vzati do zajetí jako rukojmí. Jednotlivé státy jsou také rozděleny do kategorií. Země ve válečném stavu je v první kategorii, druhá kategorie jsou státy, kde je přísný policejní nebo vojenský režim, kde by mohli být zatčeni. To jsou většinou země s autoritativními, totalitními vládami. Když moji lidé jedou do nějaké takové země a nemají novinářské vízum nebo když jedou přímo do válečné zóny, musí mi v určitou dohodnutou dobu zavolat, všichni u sebe mají satelitní telefon. Pokud se neozvou, po několika hodinách zahájíme nouzovou proceduru, informujeme ministerstvo zahraničí, British Council a ambasádu v té které zemi. V tu chvíli už ale může být pozdě. Uvědomila jsem si, že své lidi nejlépe ochráním, když je budu držet na uzdě, říkat jim ne, do toho nechoď, to nedělej, to nemá cenu, to za to nestojí. Oni se tak strašně vášnivě snaží jít za svou věcí, že je někdy velmi těžké je ukočírovat. Myslí si, že si mohou dovolit cokoli a nic se jim nestane.
Financování Correspondentu zajišťuje jen BBC, nebo disponujete i jinými zdroji?
Rozpočet máme velmi napjatý, peníze BBC zdaleka nestačí. Takže se snažíme sehnat peníze i jinde. Koprodukčně jsme už spolupracovali s Němci, Francouzi a Američany.
Jak navazování takové spolupráce vypadá? S producenty se setkávám hlavně na
festivalech. Dvakrát do roka - v dubnu a v říjnu - se koná festival v Cannes, kam jezdí i Američané. Během léta zase probíhá festival v kanadském Banffu. Američané byli až donedávna hodně lhostejní, moc se nezajímali o okolní svět. Od teroristických útoků 11. září se to však změnilo. Ale pokud se člověk snaží sehnat finance z USA, musí mít jeho příběh nějaký americký aspekt.
Které americké společnosti jsou ochotny investovat do vámi připravovaných produkcí?
Nejčastěji je to Discovery Channel, pak newyorská společnost A &amp;E a síť lokálních televizních kanálů PBS. Mladým filmařům, kteří shánějí peníze, bych doporučila jet na zmíněné festivaly a zkusit tam Američany oslovit.
</TEXT>
<HEADING>
Jak v Británii funguje systém financování dokumentárních filmů?
</HEADING>
<TEXT>
Britská vláda si již uvědomila, že se u nás netočí dost děl se zahraničněpolitickou problematikou. A tak nedávno ustavila grantový systém na podporu mladých tvůrců. Ti v jeho rámci prezentují své nápady a následně pak na jeden projekt obdrží grant ve výši 8000 liber. Producenti dříve nebyli ochotni riskovat a financovat neznámé filmaře. Díky novému grantovému systému mohou začínající tvůrci dovést svůj film do stadia, kdy už producent pozná, jestli se jedná o dobrý projekt. Mladí dnes mají šanci jak v nezávislých společnostech, tak v BBC.
Věděla jste o existenci festivalu Jeden svět a byla jste už někdy v porotě nějaké jiné přehlídky?
Festival Jeden svět jsem znala, ale proč mě ředitel festivalu Igor Blaževič vlastně kontaktoval, to nevím. Zkrátka mi zavolal do kanceláře a zeptal se, jestli bych nechtěla být v porotě. A já jsem mu odpověděla, že mi bude potěšením. V minulých letech jsem byla členkou poroty na festivalech dokumentů v Cannes, New Yorku a také v Británii, při udělování cen Royal Television Society a Amnesty International. Možná mě Igor oslovil proto, že pro Jeden svět vybral dva naše filmy a viděl tam mé jméno, nevím.
Organizátoři tvrdí, že Jeden svět je největší festival dokumentárních filmů s tematikou lidských práv na světě. Souhlasíte s nimi?
Nejspíš ano. Human Rights Watch sice pořádá velkou přehlídku s podobnou tematikou v Londýně, ale tam převažují hrané filmy.
Jak se díváte na organizaci festivalu? Funguje vše tak, jak by mělo, nebo by organizátoři mohli něco vylepšit?
Dosud jsem nenarazila na nějaké zádrhele. Mělo by se však konat více diskusí s autory filmů, a to nejen o jejich obsahové stránce. Při takových diskusích by se lidé mohli dozvědět, jak filmy vznikají. Velice zajímavé jsou i etické aspekty. Můžete se tvůrce zeptat: nemáte pocit, že jste někoho zneužil, myslíte, že bylo fér ukázat tu ženu, když plakala, a podobně. Slyšíte sice spoustu lidí, jak si o filmech vyprávějí po kavárnách, ale postrádám ještě širší fórum.
Už jste viděla několik soutěžních snímků. Máte nějaký svůj tip?
Všeobecně vzato se mi nejvíce líbily filmy, kde o něco jde a nechybí pointa. Zaujaly mě mnohem víc než dokumenty, které jsou jen kronikou hrůzy. Já ta díla vnímám i z pohledu šéfredaktorky televizního pořadu - zda bych je zařadila do vysílání. Film nestačí jen natočit a odvysílat. Podstatné je, aby u něj diváci zůstali až do konce.
</TEXT>
</DOC>
<DOC>
<DOCID>LN-20020418075</DOCID>
<DOCNO>LN-20020418075</DOCNO>
<DATE>04/18/02</DATE>
<TITLE>
říká režisér a člen mezinárodní poroty Jurij Chaščevackij o svém snímku uvedeném na festivalu Jeden svět
</TITLE>
<TEXT>
Poslední film režiséra Jurije Chaščevackého Ve stínu kříže a kladiva, prezentovaný na festivalu Jeden svět, poukazuje na nebezpečné ideologické tendence v současném pravoslaví.
Neobáváte se, že vám může být vytýkáno, že poté, co si ruské pravoslaví za komunismu tolik vytrpělo, předkládáte nyní jeho trochu příliš příkrý odsudek?
Ve svém filmu nemluvím o celém pravoslaví, ale o současném trendu jeho hlavního proudu, reprezentovaného moskevským patriarchou Alexijem II. Jako sympatizant pravoslaví se nejen v Bělorusku, kde žiji, ale i v Rusku samotném setkávám s mnoha věřícími, jichž si velmi vážím. Hlavní proud však podle mě vyhlíží právě tak, jak ho popisuji ve svém filmu.
</TEXT>
<HEADING>
Co tomuto proudu nejvíce vytýkáte?
</HEADING>
<TEXT>
Podle mě se ani dnešní ruské pravoslaví nedokázalo vymanit z historické role služky imperiálním cílům Ruska. Když jej komunisté začali v minulém století likvidovat, tak to nebylo jen kvůli mocenské rivalitě. V konečném důsledku šlo o nahrazení jedné ideologie druhou. Ten střet byl opravdu nesmírně krutý. Ale ani po jeho skončení se pravoslaví - připomínám, že v tom hlavním proudu - neoprostilo od svých ideologicky zabarvených "grifů".
Jedná se tedy podle vás o srážku různých názorových proudů uvnitř církve?
Ano, a bohužel mám silný pocit, že až příliš často vítězí ten převládající názor. Jen občas mimo něj je možné narazit na určité výjimky.
Kdy vás napadla myšlenka natočit na toto téma film?
V posledních deseti letech jsem točil hodně dokumentů na zakázku. Ale na to, co by mě skutečně zajímalo, zkrátka nebyl čas. Nedávno jsem však přijal nabídku svého moskevského producenta, abychom společně dovedli do konce jedno z našich starých témat - ruské pravoslaví. Na začátku 90. let jsem točil dokument o známém pravoslavném knězi Alexandru Meňovi. Ten zosobňoval fenomén otevřenosti a tolerance vůči ostatním konfesím, nebývalý u ostatních kněží. Na přelomu 80. a 90. let byl však Meň za záhadných okolností zavražděn. Tehdy jsem o tom připravoval dokument, ale práce byly zastaveny pro nedostatek financí. K tématu jsem se vrátil a pojal ho šířeji: jako obraz ztráty otevřenosti a návratu k ideologické indoktrinaci části ruského pravoslaví. Po hlubším poznání bolševismu a pravoslaví jsem navíc zjistil, že tato ruská církev v mnohém vznik bolševismu ovlivnila.
Ve filmu využíváte záběry z pohřbu Lenina, pozdějšího stalinského období a nechybí ani Nikita Chruščov při svých plamenných projevech. Jak jste se k těmto archivům dostal?
Nejde o doslova exkluzivní věci. Všechny použité materiály jsou dostupné v hlavním moskevském filmovém archivu. Strávil jsem tam stovky hodin při výběru skutečných perel. A to je podle mého názoru umění historického dokumentu - dokázat najít ty nejlepší záběry a vtisknout jim řád.
</TEXT>
<HEADING>
Jak na vás zapůsobily reakce pražského festivalového publika?
</HEADING>
<TEXT>
Cítil jsem nejen velký zájem, ale i trochu rozpaků. Mezi návštěvníky převažovali mladí lidé a pro ně je téma ruského pravoslaví přece jen vzdálené. Ale to je v pořádku. I tak jsme našli spoustu zajímavých témat k diskusi a některé jejich otázky mě mile překvapily.
</TEXT>
<HEADING>
Mají prezentace dokumentů na festivalech vůbec smysl?
</HEADING>
<TEXT>
Určitě. Pro každého filmaře je to vzácná příležitost dostat se do přímého kontaktu s divákem a komunikovat s ním. Zvlášť v Praze to byla fascinující zkušenost. Týmu Jednoho světa se podařilo vytvořit skutečně profesionální mezinárodní festival, který ve svém zaměření nemá konkurenci. Největší devizu vidím v otevřenosti.
Určitě. Pro každého filmaře je to vzácná příležitost dostat se do přímého kontaktu s divákem a komunikovat s ním. Zvlášť v Praze to byla fascinující zkušenost. Týmu Jednoho světa se podařilo vytvořit skutečně profesionální mezinárodní festival, který ve svém zaměření nemá konkurenci. Největší devizu vidím v otevřenosti.
</TEXT>
</DOC>
<DOC>
<DOCID>LN-20020418076</DOCID>
<DOCNO>LN-20020418076</DOCNO>
<DATE>04/18/02</DATE>
<TITLE>
říká Steve Wolf, viceprezident společnosti NRG ve střední a východní Evropě, která je hlavním sponzorem festivalu Jeden svět
</TITLE>
<TEXT>
"My se spíše než za nadnárodní společnost označujeme za společnost globální. Máme soubor pravidel, kterými se při obchodování řídíme. Jedním z nich je to, že chceme být platnými členy té společnosti, ve které pracujeme. Snažíme se nebýt jen firmou, která vydělává peníze." Tak charakterizoval cíle své firmy viceprezident energetické společnosti NRG Europe Steve Wolf.
V posledním desetiletí přijala řada společností určitá etická pravidla svého fungování. Můžete popsat, jak tento trend vypadá v USA, odkud vaše firma pochází, a v evropských zemích?
Ano, opravdu se stalo módou, že firmy musejí mít definovanou svou etiku a své hodnoty. Je to teď populární, dá se to uplatnit v heslech na plakátech a podobně. Ale otázka je, zda tím opravdu ty firmy žijí. My to bereme vážně. Je hezké ohlížet se na životní prostředí a řádně oceňovat zaměstnance, ale nejdůležitější je být aktivním občanem, být součástí místní společnosti, podporovat občanské iniciativy. Právě proto je pro nás Člověk v tísni dobrým příkladem společnosti, kterou chceme podporovat jde o organizaci místních lidí, která má celosvětovou působnost. Podporujeme ale více místních aktivit v České republice. Například v Kladně, kde jsme investovali, se snažíme více se zapojit do místní společnosti.
Mohl byste jako ředitel vaší firmy ve střední a východní Evropě porovnat, do jaké míry se tento trend uplatňuje u nás a v USA?
Co se týče naší společnosti, nemyslím, že by byl nějaký podstatný rozdíl v tom, kolik vydáváme na charitativní účely v USA a na mezinárodní úrovni. I když asi přece jen ve Spojených státech vydáváme o něco více. Teď tam například podporujeme známou charitativní akci United Way. Rozdíl je ale v tom, že za dolar, který věnujeme na podobné účely v zahraničí, lze pořídit o hodně více, než když stejný dolar věnujeme na dobročinnost v USA. V USA máme již celá desetiletí tradici v aktivním občanství. Lidé vědí, co to znamená být aktivní při podpoře místních iniciativ a při vedení charitativních akcí. Máme také tu zkušenost, že tyto investice se pak vracejí. Nechci to zase obracet zpátky k obchodu, ale taková činnost je zpětně výhodná i pro lidi zabývající se obchodem. My tuto zkušenost v USA již máme a jsem přesvědčen, že k ní pomalu docházejí i lidé v České republice. Je možné, že tento přístup u vás nejprve někoho překvapoval, že to nebyl způsob sociálního chování, na něž jste tu byli zvyklí.
Při podpoře dobročinných akcí řada českých dárců z řad firem nerozlišuje mezi reklamním zviditelňováním firmy a skutečným dárcovstvím. Myslíte si, že takový rozdíl existuje?
Myslím, že je potřeba obojího. Je potřeba, aby existovaly dary, u nichž dárce zůstane v pozadí, i sponzoring, který je určitou formou reklamy. Takto my například podporujeme kladenský hokejový tým. Nejde zde o to, že bychom tím pomáhali lidem v nouzi, ale je to užitečné pro rozvoj místní kultury. Na druhé straně třeba dáváme některým školám počítače a neděláme kolem toho žádnou reklamu. Je tedy potřeba udržovat určitou rovnováhu, a to jak na úrovni místní, tak i globální. Společnost Člověk v tísni jsme objevili již před několika lety a zaujala nás tím, že měla dobré jméno. Z naší strany nešlo přímo o kalkul s reklamou, ale na druhé straně jsme byli přesvědčeni, že když její činnost podpoříme, veřejnost i vláda si uvědomí, že chceme být součástí společnosti v České republice a že naše firma má tradici v podporování dobročinnosti. To nám pak zpětně pomůže i v našich obchodech.
A co vás zaujalo právě na filmovém festivalu Jeden svět, že jste se ho rozhodli podpořit?
Brali jsme to spíše jako podporu činnosti společnosti Člověk v tísni než festivalu jako takového. Tato společnost má velmi široký záběr a zabývá se řadou důležitých problémů jak v České republice, tak i v zahraničí. Zároveň jsme viděli, že cíl festivalu má svůj smysl. Nehleděli jsme jenom na reklamní efekt, ale na druhé straně pro nás nebylo zanedbatelné, že festival má podporu některých politiků, prezidenta Havla a pražského primátora, že o něm veřejnost dost ví.
Celé odvětví průmyslu, jehož je NRG součástí, prošlo v minulém roce velkou krizí. Jak tyto události, včetně pádu Enronu, ovlivnily vaši společnost?
Ten kolaps se netýkal jen Enronu, ale opravdu tvrdě poznamenal celé energetické odvětví. Investoři po celém světě se rozhodli znovu promyslet své investice v této oblasti. Nás tedy nejvíce zasahuje to, jak se změnil pohled obchodníků z Wall Street na druh společností, jako jsme my. I pro nás to znamenalo, že musíme naši společnost transformovat. Rozhodli jsme se stáhnout se z mezinárodního prostředí do Spojených států, dokud se trh zase nestabilizuje. To se ale netýká jen nás. I ostatní americké společnosti mají nyní obdobné problémy se získáváním kapitálu a rozvojem podnikání.
Je tento vývoj jedním z důvodů, proč se NRG stáhla z privatizace ČEZ?
Ano. Kvůli tomuto vývoji jsme se museli na poslední chvíli ze soutěže stáhnout.
S privatizací ČEZ byly také spojeny pověsti o korupci. Jaký je váš názor na tuto věc?
Nemáme k tomu oficiální postoj. Je ale smutné, že v některých rozvíjejících se zemích, jako je například Česká republika, společnost tak smířeně přijímá, že tu existuje korupce. Mnohokrát člověk slyší, že to a to muselo být uděláno "českou cestou" a myslí se tím korupce. To je podle mě tragédie. Ohledně ČEZ jsme pověsti o korupci také slyšeli, ale těžko k tomu můžeme říct víc. My jsme nikoho neupláceli, ani nás žádný vládní úředník o úplatek nežádal.
Nadnárodní společnosti se ale všude na světě snaží ovlivňovat politiky a získávat politickou a ekonomickou moc.
Ovšemže jsou tu vlivné firmy a my jsme jedna z nich, ale rozdíl je v transparentnosti takového působení a především v tom, že takové procesy v USA probíhají podle zákona, legálně. Nechci se ale stavět do role jakéhosi soudce České republiky. Myslím, že situace se od té doby, co jsem před mnoha lety přijel, o hodně zlepšila. Máte výborný potenciál a brzo vstoupíte do Evropské unie. Dochází k podstatným změnám. Hovořil jsem s mnoha mladými politiky a byznysmeny, kteří již nechtějí pasivně přijímat ty špatné "české" způsoby.
</TEXT>
</DOC>
<DOC>
<DOCID>LN-20020418077</DOCID>
<DOCNO>LN-20020418077</DOCNO>
<DATE>04/18/02</DATE>
<TITLE>
V patnácti městech Čech, Moravy a Slezska se ve dnech 22. 4. až 19. 5. uskuteční letošní Oneworld tour. Ve zkrácené festivalové verzi mohou diváci vidět přehlídku vybraných festivalových snímků. V každém městě je Jeden svět 2002 ucelenou akcí. Kromě filmů otevírá diskusní fóra, nabízí debaty se zajímavými hosty, výstavy fotografií, koncerty. Nad festivalem převzalo záštitu 13 primátorů a starostů měst a jedna náměstkyně primátora. Promítání v regionech je založeno na spolupráci s místními nevládními organizacemi a klubovými kiny. Regionálními partnery jsou Nesehnutí, Bludný kámen, Diecézní charita, Divadlo hudby, Otevřený klub AD, Mezinárodní centrum duchovní obnovy a Poradna pro integraci.
</TITLE>
<TEXT>
Liberec 22. 4. - 26. 4. Papířové nám., Experimentální studio, Klub Rituál, Kulturní centrum Olympia Hrádek, Výstaviště Jablonec nad Nisou, RC Golet
Olomouc 6. 5. - 9. 5. Divadlo hudby, Letní kino
</TEXT>
</DOC>
<DOC>
<DOCID>LN-20020418078</DOCID>
<DOCNO>LN-20020418078</DOCNO>
<DATE>04/18/02</DATE>
<TITLE>
říká o své práci americký režisér Robert Wilson, který hostuje v Národním divadle
</TITLE>
<TEXT>
Premiéru má zítra v pražském Národním divadle téměř neuváděná opera Leoše Janáčka Osud. Do Prahy ji přijel nastudovat světoznámý americký režisér Robert Wilson.
PRAHA - "Jen geniální inspirace nebo zázrak může dát vašemu dílu smysl," citoval ředitel Národního divadla Jiří Srstka dopis Maxe Broda Janáčkovi, aby ilustroval složitou pozici tvůrce, jenž se pokouší o jevištní uvedení Osudu. Opera, která vznikala v letech 1903 1907, se na domácí scéně poprvé objevila až v roce 1958 v Brně v úpravě dirigenta Václava Noska. Komplikované libreto odrazuje inscenátory, i když hudební kvality díla jsou nepopiratelné. "Naposledy nás od uvedení Osudu zrazoval v Paříži Milan Kundera," dodal Srstka, který před pěti lety kontaktoval režiséra Wilsona. "Hudebník Jan Kotík nás upozornil, že Wilson si poslechl nahrávku této opery a byl jí nadšen.
</TEXT>
<HEADING>
Stage A, Stage B...
</HEADING>
<TEXT>
Robert Wilson, který proslul režiemi založenými na emocionálně vypjaté vizualizaci hudebního díla, bude tedy dalším z několika odvážných tvůrců, kteří se pokusili Osud uvést na jeviště. Jeho úsilí právem budí pozornost nejenom pražského publika. "Inscenace vznikla v koprodukci Teatro Real v Madridu a premiéra je očekávanou událostí v operních kruzích, čekáme hosty z proslulého neapolského divadla San Carlo i z amsterdamské opery, kteří uvažují o přenesení inscenace," vysvětlil Srstka a dodal, že pro potřeby inscenace byl také rozšířen světelný park Národního divadla. "Máme nyní špičkovou techniku, která bude sloužit i dalším tvůrcům." Wilson zahájil v Národním divadle první část přípravy představení, tzv. Stage A již loni na podzim. Wilsonův způsob, který rozděluje proces vzniku na dvě etapy, je zcela neobvyklý. Vše je nejprve připraveno s figuranty ve zkušebně, aranžmá, která jim režisér předvádí, jsou asistenty číslována a zaznamenána do klavírního výtahu. Pak se aranžmá spojuje s hudbou a figuranti vykonávají předepsané pohyby podle čísel. Teprve pak vzniká scéna, světelná režie a konečně Wilson přistoupí k druhé fázi zkoušek, tzv. Stage B, kdy sólisté naplňují připravenou formu.
</TEXT>
<HEADING>
Ticho a nehybnost
</HEADING>
<TEXT>
Na tiskové konferenci Wilson dostál své pověsti osobitého a kontroverzního režiséra a také víc než o inscenaci Osudu rozsáhle hovořil o své režijní metodě a tvůrčím krédu. Janáčkovu operu však označil za jedinečný opus 20. století: "Je to poetické dílo, které režisérovi poskytuje velkou svobodu a klade nekonečné otázky. Janáčkova hudba je zde mimořádně mnohovrstevnatá, plná rozporů, je to hudba, která mě nikdy neomrzí," řekl. Wilsonovo pojetí režijní práce směřuje k posílení toho, co divák slyší. "Vizuální stránka by měla ulehčit vnímání hudby, ale vše, co při sledování opery vidíme, musí mít svůj rytmus a architekturu. Často pracuji s abstrakcí, chci, aby gesta a pohyby měly svůj vlastní význam a autonomii," vysvětlil Wilson a připomněl, že tyto postupy jsou blízké východním divadelním kulturám. Dodal také, že každou zkoušku zahajuje tichem. "Teprve v tichu a bez pohybu začínáme naslouchat. I v absenci pohybu je pohyb skrytý, a proto pracuji s nehybností a sleduji instinktivní jednání." Pro svou osobitou režijní metodu našel Wilson inspiraci v chování hluchého afroamerického chlapce, kterého adoptoval. "Nikdy jsem nestudoval divadlo ani operu, to bych možná pracoval jinak. Vždy totiž vycházím z osobních prožitků. Moje první práce pro divadlo - Pohled hluchoněmého - čerpala ze snů a fantazií chlapce, který neslyšel a nemluvil. Viděl něco jiného než já, protože jsem se zabýval tím, co jsem slyšel. Od něj jsem se naučil naslouchat tělem a také to, že zvuk vychází z pohybu." Režisér se přiznal, že by rád uvedl i jiné Janáčkovy opery. V Praze pracoval se svým týmem, ale našel i nové spolupracovníky. Někteří z figurantů studentů domácích uměleckých škol pojedou díky němu na letní stáž do Watermill Centre na Long Islandu, kde založil multidisciplinární uměleckou laboratoř pro divadlo a projekty vizuálního umění.
</TEXT>
<HEADING>
Operní hvězdy
</HEADING>
<TEXT>
Robert Wilson potvrdil, že pobyt v Praze se odrazil i v jeho inscenaci. Navštívil také místo děje opery - lázně Luhačovice. "Jinak teď rozumím české hudbě i lidem. Inspiraci jsem sbíral různě, někdy jsem to, co jsem viděl, plně využil, jindy vůbec ne. Ale i to je reakce," uzavřel režisér, který se domnívá, že jeho inscenace je jen produktem své doby. "Je to, jako když padá hvězda, a na rozdíl od Janáčkova nesmrtelného díla setrvá v paměti jen krátce." Hudebně Osud nastudoval dirigent Jiří Bělohlávek, v hlavních rolích se představí domácí operní hvězdy - Štefan Margita, Ivan Kusnjer a Eva Urbanová. V roli alegorické postavy - Osudu hostuje Soňa Červená, česká pěvkyně, která působila na významných operních scénách a nyní, po ukončení pěvecké dráhy, je v angažmá v hamburské Thalii. O Wilsonovi hovořila s nadšením a označila ho za jednoho z nejhudebnějších režisérů, jež ve své kariéře potkala. "Má neobyčejný smysl pro rytmus jeviště, je mistrem utajených vztahů a redukovaných gest. Divákům nepředžvýkává děj, ale naopak komponuje jedinečné obrazy, které provokují jejich fantazii," svěřila se Červená.
Robert Wilson potvrdil, že pobyt v Praze se odrazil i v jeho inscenaci. Navštívil také místo děje opery - lázně Luhačovice. "Jinak teď rozumím české hudbě i lidem. Inspiraci jsem sbíral různě, někdy jsem to, co jsem viděl, plně využil, jindy vůbec ne. Ale i to je reakce," uzavřel režisér, který se domnívá, že jeho inscenace je jen produktem své doby. "Je to, jako když padá hvězda, a na rozdíl od Janáčkova nesmrtelného díla setrvá v paměti jen krátce." Hudebně Osud nastudoval dirigent Jiří Bělohlávek, v hlavních rolích se představí domácí operní hvězdy - Štefan Margita, Ivan Kusnjer a Eva Urbanová. V roli alegorické postavy - Osudu hostuje Soňa Červená, česká pěvkyně, která působila na významných operních scénách a nyní, po ukončení pěvecké dráhy, je v angažmá v hamburské Thalii. O Wilsonovi hovořila s nadšením a označila ho za jednoho z nejhudebnějších režisérů, jež ve své kariéře potkala. "Má neobyčejný smysl pro rytmus jeviště, je mistrem utajených vztahů a redukovaných gest. Divákům nepředžvýkává děj, ale naopak komponuje jedinečné obrazy, které provokují jejich fantazii," svěřila se Červená.
</TEXT>
</DOC>
<DOC>
<DOCID>LN-20020418079</DOCID>
<DOCNO>LN-20020418079</DOCNO>
<DATE>04/18/02</DATE>
<TITLE>
V Českých Budějovicích vystavují slovenští výtvarníci Mária a Blažej Balážovi
</TITLE>
<TEXT>
V Domě umění v Českých Budějovicích, jenž patří mezi nejzajímavější mimopražské nekomerční síně, protože soustavně seznamuje s aktuálními podobami našeho i zahraničního výtvarného umění, se v ČR poprvé samostatně představují slovenští výtvarníci Mária a Blažej Balážovi.
Mária Balážová (1956) vystudovala na Vysoké škole múzických umění v Bratislavě (1978 - 1984) scénické výtvarnictví, věnuje se textilní tvorbě, kresbě a grafice, od roku 1992 také malbě. V poslední době se sice důsledně hlásí k jazyku geometrie, ale svá díla nekonstruuje ze základních geometrických tvarů, skládá je ze stylizovaných hadích podob. Výsledkem jsou geometrické útvary, novoznaky navozující často protichůdné myšlenky s rozličnými výklady. Připomínají nejen známé symboly (židovskou hvězdu, muří nohu, kříž či svastiku), ale dokonce i funkční schémata. Vždy mají dokonalou, téměř neosobní formu, skoro nikdy však jména, rozlišena jsou jen pořadovými čísly. Společným názvem Hadí geometrie ukazují k živé přírodě, k prastarým kultům a primitivním kulturám. Stylizovaná hadí hlava se postupně proměnila v kosočtverec s čárkou, symbol, který netřeba vysvětlovat. Opakováním a násobením jednoduchého variabilního prvku vznikají i složitější sestavy, ale výsledný novoznak je vždy přímý, jasně přehledný. Užití symetrie - často i několikanásobné - dál umocňuje tělesné a fyziologické pocity. Malířka tak v obecnější rovině navázala na tvorbu ze začátku devadesátých let, na obrazy se schematicky stylizovanými vnitřními orgány.
</TEXT>
<HEADING>
Odpadky, odstřižky a znehodnocené mince
</HEADING>
<TEXT>
Blažej Baláž (1958) studoval v Bratislavě malbu a grafiku na Vysoké škole výtvarných umění (1977 - 1983). V osmdesátých letech se úspěšně věnoval klasické tvorbě, od začátku let devadesátých vytváří, většinou z odpadových materiálů, příležitostné instalace. Na podlaze trnavské Galerie J. Koniarka například v roce 1992 vykreslil z bílých šedých a černých kousků látky veliký prstenec (Kolo, kolo mlýnské, za štyri rýnské...), kout galerie zarovnal pestrobarevnými odstřižky (Myšacia dierka), zavřené okno ze dvou zaplnil barevnými látkami (VÝK/H/LAD). Instalace většinou měly viditelně ekologický či filozofující obsah, ale příliš se podobaly dílům Ivana Kafky nebo Dezidera Tótha. Baláž sice pohotově reaguje na dobové problémy a známá díla, dobrá informovanost mu v případě instalací však spíše škodí, odvádí ho od podstaty. V roce 1992 začal používat - jako "mikromatric" nových grafických listů mince. "Ukazuje," píše Alena Vrbanová v katalogu malířovy výstavy v Múzeu mincí a medailí v Kremnici, "devalvaci a vyprázdněnost lidských a historických hodnot, polemizuje s přínosem uměleckých avantgard 20. století, ale i svým vlastním uměleckým snažením." V posledních době dokonce platné mince vlastnoručně piluje, zbavuje je tak tváře i ceny. Znehodnocená kolečka dál využívá v obrazových asamblážích, kovový prach plošně nanáší na plátna. Povrch monochromatických obrazů působí podobně jako skelný papír, navíc se hlubokou nebarevností blíží sametu. Největší vystavené dílo (Makové pole o rozměrech 300x600 cm) vzniklo vlastně stejně, ale ze zrníček máku. Mária a Blažej Balážovi programově naplňují jasnou myšlenku, předem daný koncept. Jejich výstava je vzácně vyrovnaná: nemá slabá místa, ale ani vyvrcholení.
Mária a Blažej Balážovi: Skrytý půvab malby
Dům umění, České Budějovice Do 21. 4. 2002
</TEXT>
</DOC>
<DOC>
<DOCID>LN-20020418080</DOCID>
<DOCNO>LN-20020418080</DOCNO>
<DATE>04/18/02</DATE>
<TEXT>
V rámci předplatného do Národního divadla jsme šli 2. 4. na představení opery Tosca. Její večerní uvedení, publikované na dubnových programech, připomnělo ještě ten den odpoledne Rádio Classic. Když jsme do divadla přišli, čekala nás jen fronta zklamaných diváků, jimž v pokladně vraceli peníze za vstupenky. Zaměstnanec divadla, který tam situaci organizoval, nám na dotaz, proč se představení nekoná, sdělil, že bylo nečekaně zrušeno, protože americký režisér pan Wilson, který připravuje Janáčkovu operu Osud, si přál ten večer zkoušet. Celá věc působila velmi trapně jak na naše, tak na zahraniční diváky. Navíc za chvíli "spadl" v pokladně počítač a čekajícím bylo sděleno, že pro peníze za vstupenky si mohou přijít kdykoli do konce týdne. Další velká nepříjemnost nejen pro mimopražské, ale i pražské diváky z okrajových čtvrtí. Pro předplatitele byl vyvěšen letáček, že náhradní představení je 30. dubna (to máme už jinou akci, a pokud abonentky neudáme známým, propadnou). Divadlo se dodatečně předplatitelům i písemně omluvilo bez udání vlastní příčiny zrušení představení. Několik diváků šlo žádat do vedlejší administrativní budovy o bližší vysvětlení. K telefonu jsme dostali p. Havránka, zástupce ředitele obchodního oddělení, ale žádnou další informaci jsme od něj už nezískali. Aktuálnost věci vidím v tom, že když jsem se zaměstnancem ND o věci později mluvil, ukázal mi s výmluvným gestem na dubnový program, kdy se 12 dní nehraje. Mluvit o příčinách nechtěl. Kolik to všechno stojí? Kdo to platí? Jaké jsou dopady na pověst naší první scény mezi našimi i zahraničními diváky? Mezi nespokojenými někdo přiléhavě poznamenal, že to je jako za totality, když jsme tak reagovali na přání tehdejších mocipánů. Je to projev české národní povahy, nebo bylo a je všechno třeba jinak? Trapnost v každém případě zůstala.
</TEXT>
</DOC>
<DOC>
<DOCID>LN-20020418081</DOCID>
<DOCNO>LN-20020418081</DOCNO>
<DATE>04/18/02</DATE>
<TITLE>
V sobotu 13. 4. byla v rubrice Nové knihy uvedena recenze knihy Alasdaira Graye Lanark: Život ve čtyřech knihách.
</TITLE>
<TEXT>
Ráda bych se několika slovy vyjádřila k recenzi Zdeňka Berana na Grayova Lanarka, v jejímž závěru podrobil ostré kritice můj překlad. Alasdair Gray je nesmírně hravý autor a nic by ho nepotěšilo víc než seriózní polemika nad zbabělostí nachových hlemýžďů. Gray podle libosti zkresluje skutečnost, svévolně nakládá s literárním materiálem a vysmívá se sešněrovaným akademikům. Proč by měl v případě zašifrovaných hlemýžďů dělat výjimku? Rejstřík plagiátů je ta nejméně věrohodná část celé knihy. Celých osmnáct hesel odkazuje k neexistujícím pasážím na neexistujících stranách a některá hesla vůbec nezačínají tak, jak je naznačeno. 1984 i Píseň o starém námořníkovi znám dobře v obou jazycích a nemyslím si, že existuje jen jeden způsob jejich převodu. Naopak, Lanark si říká o jiná, "grayovštější" řešení. Pane Berane, já nejsem diletant. Diletant se na měsíc nezavře do univerzitní knihovny v Norwichi, aby se prokousal co největším počtem sekundární literatury a svého autora co nejlépe poznal. Diletant netráví hodiny brouzdáním po internetových ulicích Glasgowa a ověřováním toponym. A nakladatelství Argo s diletanty nespolupracuje.
</TEXT>
</DOC>
<DOC>
<DOCID>LN-20020418082</DOCID>
<DOCNO>LN-20020418082</DOCNO>
<DATE>04/18/02</DATE>
<TITLE>
Temperamentní domácí fanoušci tleskali svižně vedenému duelu s brankovými příležitostmi na obou stranách
</TITLE>
<TEXT>
Čisté konto udržela i v druhém přípravném zápase české fotbalové reprezentace nově složená obrana Brücknerova výběru. Na druhé straně branka soupeře zůstala, stejně jako před třemi týdny ve Walesu, opět nezdolána.
</TEXT>
<HEADING>
Řecko - Česko 0:0
</HEADING>
<GEOGRAPHY>JANINA</GEOGRAPHY>
<TEXT>
Temperamentní řečtí fanoušci, kteří obsadili nejen tribuny, ale i balkony a střechy okolních domů, nadšeně povzbuzovali svůj tým už dlouho před úvodním hvizdem. V sedmé minutě pak měli první příležitost k vzrušení. Domácí obránce Dabizas se objevil zcela volný před Vaniakem, ale hlavičkoval nad branku. Zbrusu nová stoperská dvojice Holeňák Bolf se měla i v dalším průběhu co ohánět. Řekové se krátkými přihrávkami dostávali poměrně snadno na dostřel. Zvláště Tsartas hýřil nápady, za něž sklízel nadšený potlesk tribun.
</TEXT>
<HEADING>
Liberečtí obránci skončili na marodce
</HEADING>
<TEXT>
Až ve dvacáté minutě založil první nadějnou akci Sionko, jehož trenér postavil netradičně na levý kraj zálohy. Nedvěd kolmou přihrávkou vybídl ke sprintu Poborského, ale jeho centr řečtí zadáci zblokovali. Pak se pustil do útočení obránce Johana, ale v soupeřově šestnáctce se nešťastně hlavou srazil s Dabizasem a otřesen opustil hřiště. Jeho místo zaujal Mlejnský, jako druhý debutant vedle Vachouška, který nastoupil ke své reprezentační premiéře hned od začátku a ve 31. minutě měl po Poborského přihrávce první šanci. Zamířil však příliš vysoko a Nedvědova střela z dálky skončila pro změnu v náručí brankáře Nikopolidise. Po Johanovi se zranil i druhý liberecký obránce Holeňák, v závěru prvního poločasu pokulhával s nakopnutým kotníkem a do druhého dějství už nenastoupil. Trenér Brückner udělal o přestávce hned čtyři změny a jeden z nových hráčů Štajner, který vyměnil nevýrazného Kollera, se hned uvedl svým typickým brejkem. V 56. minutě Nedvěd využil nedorozumění v řecké obraně, vypíchl míč, obešel i brankáře, ale z ostrého úhlu trefil jen tyč. O čtrnáct minut později našel Štajner dlouhým centrem u vzdálenější tyče Poborského, ale záložník římského Lazia ve skluzu minul branku. To už oba soupeři zcela opustili opatrné taktizování a útoky se rychle přelévaly z jedné strany na druhou. Český tým měl víc ze hry, domácí po odchodu Tsartase přece jen hodně ztratili ze své nebezpečnosti. Největší příležitost měl v 73. minutě Vachoušek, který se ocitl sám před brankářem, ale Nikopolidis jeho úmysl vystihl. Dravý nováček pak dokonce dostal míč do sítě, ale rozhodčí si všiml, že si při tom pomohl faulem. Nedvědova bomba z voleje zasvištěla těsně nad řeckou brankou, což ocenili bouřlivým potleskem i domácí fanoušci, jimž se bezstarostně vedený zápas líbil. Jen po Basinasově pádu v šestnáctce se zlobili na švýcarského rozhodčího, který měl podle jejich mínění nařídit penaltu.
Nedvěd: Už zase hrajeme fotbal Trenér českých fotbalistů Karel Brückner
nebyl výsledkem zklamán. "Hráli jsme dvakrát za sebou 0:0, takže to vypadá, že je naše hra založena na defenzívě, ale opak je pravdou. Ve Walesu a zvláště tady jsme hráli hodně útočně," konstatoval kouč. Příčinami neproměněných šancí se zatím nezabýval, vyzdvihl však hru nováčků. "Museli jsme nasadit hodně nových hráčů a jejich nasazení mě uspokojilo," řekl Brückner. "Už zase hrajeme fotbal, i když zatím nedáváme góly," zhodnotil kapitán Pavel Nedvěd, který měl dvě šance. Němec v řeckých službách Otto Rehhagel byl spokojen s první půlhodinou. "To jsme hráli výborně a mohli dát gól. Pak byl soupeř lepší. Po velkém střídání jsme trochu ztratili rytmus. Ale teď nám nejde ani tak o výsledky, ale o hledání optimální sestavy. A z tohoto pohledu to byl velmi prospěšný zápas proti těžkému soupeři," uzavřel Rehhagel.
</TEXT>
</DOC>
<DOC>
<DOCID>LN-20020418083</DOCID>
<DOCNO>LN-20020418083</DOCNO>
<DATE>04/18/02</DATE>
<TITLE>
Jako za výkladní skříní si musí připadat v posledních dnech Jaromír Jágr. Jeho chuť hrát na mistrovství světa rozpoutala v Česku hokejové šílenství. Jak to útočník Capitals snáší?
</TITLE>
<GEOGRAPHY>PRAHA</GEOGRAPHY>
<TEXT>
Představte si tu situaci. Přijedete po dlouhé cestě přes oceán znovu domů. Ještě na letišti si kousnete do housky a ouha. Zub, který se vám už delší dobu viklal, vypadne na zem. Nepříjemná chvilka, ale tím to ještě zdaleka nekončí. Druhý den si totiž ráno otevřete noviny, na první stránce uvidíte svoji obrovskou fotku a pod ní čtete palcový titulek, který vám radí, ať si dojdete k zubaři. Že je to vymyšlený příběh? Že to není možné? Ale je. Přesně takovou situaci zažil po svém úterním příjezdu do Česka hokejista Jaromír Jágr. Největší český sportovní idol současnosti svým rozhodnutím hrát po osmi letech na mistrovství světa nechtěně vyvolal hokejové šílenství. Tisíce podpisů fanouškům, stovky zodpovězených otázek, namířené objektivy kamer a houf novinářů bažících po každé maličkosti - to je odvrácená tvář slávy, daň za miliony na kontě. "Nechci kolem sebe cirkus. Nechci, aby ten šampionát byl o Jágrovi, to by nebylo fér. Jsem jen jeden z dvaceti hráčů týmu, který touží vyhrát," vyslovil v úterý Jágr přání, které ale bude těžko splněno.
</TEXT>
<HEADING>
Manažer Jelínek: Tlak na Jardu je obrovský
</HEADING>
<TEXT>
Už týden před začátkem MS se mluvčímu hokejové reprezentace ozývají zahraniční televize s žádostí o rozhovor. Desítky dalších pak na hokejovou modlu směřují z české strany, televizní štáby sledují každý jeho trénink, každý jeho krok. Propukla nefalšovaná jágromanie. "Ano, dá se to tak nazvat. Ten tlak, především od médií, je obrovský," potvrzuje Marián Jelínek, Jágrův přítel, manažer i osobní trenér v jedné osobě. "Žádosti o rozhovory, pozvání do televize a na besedy - toho všeho je v poslední době strašně moc. Většinu musím odmítat." Příliš klidu si Jágr zřejmě neužije ani přímo na mistrovství světa. A nepůjde zdaleka jen o pozornost soupeřů. I proto trenéři národního týmu pár dní před začátkem turnaje nedumají jen o nominaci, ale i způsobu, jak Jágra od zbytečně velké pozornosti uchránit. "Budeme o tom s Jardou mluvit. Určitě ho nebudeme schovávat, ale chceme rozložit povinnosti, které tým vůči novinářům a sponzorům má, na všechny hráče," říká trenér Vladimír Martinec a hned ještě dodává: "Osobně jsem ale přesvědčený, že to zvládne stejně jako na olympiádě. Je na to dost starý i zkušený. A navíc je na tlak zvyklý i z Ameriky." Marián Jelínek souhlasí, i když rozdíl mezi Amerikou a Českem v tomto směru přesto vidí. "Tady je to ještě pořád trochu džungle. V Americe například neexistuje, aby Jardovi nějaký novinář volal na mobil, anebo na něj dokonce zvonil u branky. Velký rozhovor se zásadně domlouvá přes manažera. V Česku ale řadě lidí chybí schopnost empatie. Nedokáží pochopit, že i Jarda potřebuje svůj klid. A navíc nejednají na rovinu. Zkouší, co vydržíme."
</TEXT>
<HEADING>
Napětí a rozladění často zakryje úsměvem
</HEADING>
<TEXT>
A jak Jágr stálý tlak okolí snáší? "Je z něj vyčerpaný. Především z toho, že ne vždycky se může chovat tak, jak v té chvíli cítí. Protože to by ho pak některé noviny roznesly," míní Jelínek, který v tomto směru svého svěřence obdivuje: "Smekám před tím, jak dokáže skrýt napětí či drobné rozladění za úsměv nebo nějaký vtípek. V tom je lepší i než Mario nebo Wayne Gretzky." Rozhovory pro noviny a televizi prý navíc Jágra vyčerpávají i z jiného důvodu. "On prostě patří mezi lidi, kteří raději poslouchají, než odpovídají. Navíc nemá rád povídání o ničem. Než takový rozhovor, to raději žádný, říká mi," prozrazuje Jelínek. Přesto všechno je Jágr ke svému okolí v rámci možností vstřícný. "Ten zlý, který lidi odmítá, se snažím být já," směje se Jelínek, který dobře ví, jak důležitá je pro jeho chráněnce dobrá image. "Z vlastní zkušenosti vím, jak moc člověk dá na první dojem. Mě třeba Jarda jednou na večírku seznámil s boxerem Holyfieldem. Podal mi ruku a srdečně se na mě usmál. Od té chvíle je to pro mě sympaťák. Kdyby se na mě ale tehdy zatvářil kysele, asi bych si o něm myslel něco jiného. A to samé platí i pro Jardu." A Jágr se radami svého přítele řídí, a dobře dělá. Jestliže dřív se o něm často psalo jako o rozmazlené hvězdě, v posledních letech se v očích lidí právem změnil. V dobrého kapitána a muže, který ví, co v životě chce.
A jak Jágr stálý tlak okolí snáší? "Je z něj vyčerpaný. Především z toho, že ne vždycky se může chovat tak, jak v té chvíli cítí. Protože to by ho pak některé noviny roznesly," míní Jelínek, který v tomto směru svého svěřence obdivuje: "Smekám před tím, jak dokáže skrýt napětí či drobné rozladění za úsměv nebo nějaký vtípek. V tom je lepší i než Mario nebo Wayne Gretzky." Rozhovory pro noviny a televizi prý navíc Jágra vyčerpávají i z jiného důvodu. "On prostě patří mezi lidi, kteří raději poslouchají, než odpovídají. Navíc nemá rád povídání o ničem. Než takový rozhovor, to raději žádný, říká mi," prozrazuje Jelínek. Přesto všechno je Jágr ke svému okolí v rámci možností vstřícný. "Ten zlý, který lidi odmítá, se snažím být já," směje se Jelínek, který dobře ví, jak důležitá je pro jeho chráněnce dobrá image. "Z vlastní zkušenosti vím, jak moc člověk dá na první dojem. Mě třeba Jarda jednou na večírku seznámil s boxerem Holyfieldem. Podal mi ruku a srdečně se na mě usmál. Od té chvíle je to pro mě sympaťák. Kdyby se na mě ale tehdy zatvářil kysele, asi bych si o něm myslel něco jiného. A to samé platí i pro Jardu." A Jágr se radami svého přítele řídí, a dobře dělá. Jestliže dřív se o něm často psalo jako o rozmazlené hvězdě, v posledních letech se v očích lidí právem změnil. V dobrého kapitána a muže, který ví, co v životě chce.
</TEXT>
</DOC>
<DOC>
<DOCID>LN-20020418084</DOCID>
<DOCNO>LN-20020418084</DOCNO>
<DATE>04/18/02</DATE>
<GEOGRAPHY>GELSENKIRCHEN</GEOGRAPHY>
<TEXT>
V německém fotbalovém klubu Schalke 04 se po sezoně budou těžce loučit s Jiřím Němcem. Pětatřicetiletý záložník se po devíti letech vrátí domů, aby mohl jeho syn chodit do české školy. Manažer Rudi Assauer ocenil Němce jako jednu z nejlepších posil za poslední léta a rád by s ním i v budoucnu spolupracoval. "Je to obrovská škoda, že Jirka odejde, protože jsme za posledních deset let sotva udělali lepší nákup. Udělal toho pro nás mnoho, takže musíme jeho rozhodnutí respektovat," smířil se Assauer. Němec by po návratu chtěl hrát ještě alespoň jednu sezonu v české lize. V Schalke by rádi využili Němcových fotbalových zkušeností pro hledání nových talentů. V České republice i na Slovensku by prý mohl objevovat pro německý tým posily. Bývalý reprezentační kapitán přišel do Schalke v roce 1993 z pražské Sparty. Největší úspěch zažil o čtyři roky později při triumfu v Poháru UEFA společně s Radoslavem Látalem. Dohromady odehrál v Německu 303 ligových či pohárových zápasů.
</TEXT>
</DOC>
<DOC>
<DOCID>LN-20020418085</DOCID>
<DOCNO>LN-20020418085</DOCNO>
<DATE>04/18/02</DATE>
<TITLE>
Také závěr letošního ročníku nejvyšší domácí soutěže provázejí spekulace o zákulisních machinacích
</TITLE>
<TEXT>
Napínavým dramatem je finiš první fotbalové ligy. Možná se ale spíš jedná o absurdní hru psanou zákulisními dohodami. Proč letitá tradice pokračuje?
PRAHA - Hostující fanoušci na Žižkově ironicky skandují jméno domácího manažera Horníka. Sázkové kanceláře na některé zápasy nevypisují kursy. Z jednoho klubu letí na svaz protest proti neuznanému gólu, jiní si pouze uleví sloganem: "Rozhodčí nás zařízl". A další si naopak po vítězství ani tak necení tří bodů, nýbrž toho, že vyvrátili různé pochybnosti. Závěry ligových ročníků přibývají, ale jejich kulisa zůstává stejná. Po straně se mluví o intrikách, korupci. "Dějí se tu hrozné věci," žasne největší osobnost ligy Miroslav Kadlec. "Spekulace je jedna věc, a dokázat podplácení nebo něco jiného věc druhá. A protože ještě nikdo nikdy nic nedokázal, musím věřit, že i letos bude všechno v pořádku," konstatoval trenér Karel Jarůšek, který nedávno rezignoval v Drnovicích. Bossové i další představitelé českého fotbalu však rázně opakují: Liga je férová. Z čeho vychází dvojí optika? A proč se v Anglii, Francii, Německu či Španělsku nepochybuje o tom, že o titulu, respektive sestupu se rozhoduje jen a jen na hřišti a nepeče se kdesi v"tajemném podsvětí"? "Je to celkovou vyspělostí společnosti," myslí si záložník Liverpoolu Vladimír Šmicer. "Ve Francii jsem byl tři roky, v Anglii už to bude totéž, ale ani jednou jsem se nesetkal s obviněním, že by někdo někomu něco prodal, nebo že by koupil rozhodčího. Lidi jsou, alespoň podle mě, vychováváni k tomu, že k podvodu se normální člověk nemůže snížit."
</TEXT>
<HEADING>
Jarůšek: Lidskost proti normám
</HEADING>
<TEXT>
Jenže jiná země, jiné mravy. Důkazy odlišné morálky domácí fotbal přímo chrlí. Například kauza Drnovice. Pětadvacet kol se v nejvyšší soutěži bili s profesionálním týmem, zbývajících pět kapitol však musí dohrát s převahou amatérů v mužstvu, kteří měli donedávna nárok jen na divizi. Nadcházející víkend přitom tento tým bude rozhodovat o ligovém prvenství, do vesnice na Vyškovsku zamíří v tabulce druhý Žižkov. O znerovnoprávnění sestupové rulety snad nemá smysl ani mluvit. "Všechno se událo v rámci přestupních řádů, tedy do 6. dubna, takže to bude asi v pořádku," chytil se nejdříve svazového stanoviska kouč Jarůšek. "A jak se na to dívám lidsky? Jako každý člověk - když devět hráčů přestoupí pět kol před koncem jinam, tak to není normální. Ale o lidskost tady přece nejde." Výstražné znamení k možnému porušování sportovní etiky "rozsvítila" například i sázková kancelář Tipsport. Ta na začátku minulého týdne nezařadila do své nabídky utkání Slavia - Liberec. "Naši bookmakeři si s těmito zápasy nevěděli rady," vysvětlil tiskový mluvčí Tipsportu Lubomír Ježek. A kuloárové řeči, že Slavia pustí Liberci výhru jako kompenzaci za předchozí vítězství nad stejným sokem v domácím poháru, už nestojí na vodě. V takové atmosféře se pak zdají být na místě dohady, že klíčový liberecký hráč Václav Koloušek nedostal ve zmíněném duelu náhodou osmou žlutou kartu, která ho vyřadí ze dvou důležitých utkání o titul.
</TEXT>
<HEADING>
Důvěřuj, ale prověřuj
</HEADING>
<TEXT>
"Nejvíc mě štve, že všichni brečej', všichni spekulují, že tohle je prodané a tamto dohodnuté, ale pak jdou a udělají to samé," posteskl si Šmicer. "Borci z přeboru, A třídy, dokonce i z Hanspaulky na lize řeknou: Bylo to maňáskové divadlo, ale druhý den se diví, že rozhodčí neslyšel na deset tisíc, které mu nabízeli, protože soupeř dal dvacet." Jak proti tomu bojovat, kromě oprašování hesla - s poctivostí dojdeš nejdál? Důslednější mediální kontrolou. "Když například napíše na první stranu něco Bild, má to ohromnou váhu. Noviny mají v moci odvolat i trenéra. V tom se s Německem asi nemůžeme vůbec srovnávat," uvedl Miroslav Kadlec, někdejší opora Kaiserslauternu. "Každý zápas snímá několik kamer, kterým nic neunikne," doplnil Šmicer. "Když třeba hráč na někoho plivne a rozhodčí ani jeho asistenti to nepostřehnou, dotyčný z toho stejně beztrestně nevyvázne. V Anglii se totiž trestá i na základě videa. To samozřejmě platí i o sporných penaltách a podobných věcech. I našemu fotbalu by to určitě prospělo."
"Nejvíc mě štve, že všichni brečej', všichni spekulují, že tohle je prodané a tamto dohodnuté, ale pak jdou a udělají to samé," posteskl si Šmicer. "Borci z přeboru, A třídy, dokonce i z Hanspaulky na lize řeknou: Bylo to maňáskové divadlo, ale druhý den se diví, že rozhodčí neslyšel na deset tisíc, které mu nabízeli, protože soupeř dal dvacet." Jak proti tomu bojovat, kromě oprašování hesla - s poctivostí dojdeš nejdál? Důslednější mediální kontrolou. "Když například napíše na první stranu něco Bild, má to ohromnou váhu. Noviny mají v moci odvolat i trenéra. V tom se s Německem asi nemůžeme vůbec srovnávat," uvedl Miroslav Kadlec, někdejší opora Kaiserslauternu. "Každý zápas snímá několik kamer, kterým nic neunikne," doplnil Šmicer. "Když třeba hráč na někoho plivne a rozhodčí ani jeho asistenti to nepostřehnou, dotyčný z toho stejně beztrestně nevyvázne. V Anglii se totiž trestá i na základě videa. To samozřejmě platí i o sporných penaltách a podobných věcech. I našemu fotbalu by to určitě prospělo."
</TEXT>
</DOC>
<DOC>
<DOCID>LN-20020418086</DOCID>
<DOCNO>LN-20020418086</DOCNO>
<DATE>04/18/02</DATE>
<TITLE>
Osm let nastupoval za bundesligový Kaiserslautern a získal si ohromné renomé. Před čtyřmi roky se pak vrátil domů a prožil malý šok. "Jako bych se vrátil i v čase," říká 37letý brněnský kapitán Miroslav Kadlec. Málokdo jiný může srovnat poměry v domácí lize a v zahraničí tak jako on.
</TITLE>
<TEXT>
LN: Jaký máte dojem ze závěru první ligy? Myslíte si, že je všechno fér?
Samozřejmě že ne. U nás se dějí hrozné věci. V zahraničí by se něco takového nemohlo vůbec stát. Zatím jsem pořád ještě hráč, takže nevidím do funkcionářského života, ale určitě není všechno fér. Vezměte si přestup devíti hráčů z Drnovic do Příbrami. Další věcí jsou výkony sudích. Když to člověk vidí... Iv Německu se dopouštějí chyb, ale když jich ti naši udělají za zápas pět a víc, pak už je to trošku divné.
LN: Často se víc než o umění fotbalistů mluví o nečistých praktikách manažerů a funkcionářů.
Je tu spousta podezření. Všichni funkcionáři brečí, že atmosféra kolem fotbalu není dobrá. Ale oni tomu sami nahrávají svým chováním.
LN: Když Brno na jaře prohrálo na Žižkově po sporných výrocích rozhodčího, uvažoval jste o tom, že skončíte s kariérou. Byl to typický zápas pro českou ligu?
Přesně tak. Zlobili jsme se na rozhodčího, trenér Ščasný s manažerem Horníkem ho chválili. Když jim sudí udělal v bleděmodrém udělal to samé co nám v Příbrami, dělali divadlo. Vždycky se to vrátí.
LN: Máte dojem, že rozhodčí chybují proto, že jsou ovlivněni?
Když jsem se vrátil z Německa, měl jsem obavy, slyšel jsem, co rozhodčí dokážou. A musím říct, že jsem byl překvapený, zdálo se mi, že se zlepšili. Ale pak šly jejich výkony dolů. Připadá mi to jako krok zpátky. Těžko říct, jestli je to ovlivněním. Pokud nemám nic podloženého, nemá cenu, abychom se o tom bavili.
LN: Zapadá do atmosféry kolem fotbalu skutečnost, že fanoušci ironicky vyvolávají při zápasech jméno manažera Horníka či dalších funkcionářů?
Samozřejmě. Je to důsledek toho, jak se funkcionáři baví, co dělají. U nás se nic neututlá, během dvou tří měsíců se všechno provalí. Můžou si za to sami.
</TEXT>
<HEADING>
LN: Neunavuje vás to všechno po tolika letech?
</HEADING>
<TEXT>
Jasně. Pořád se omílají spekulace, píše se o tom. Když někdo hraje nejasnou hru, na svazu i v klubech, bude to vše pokračovat. Jako člověk, který hraje fotbal nějaký ten pátek a poznal zahraničí, se některým věcem nestačím divit. Souvisí to s celou společností, když je v ní korupce a nepořádek, jak může být fotbal čistý? Je to začarovaný kruh.
LN: Proč už někdo otevřeně neodkryje to, co se děje?
Asi to bude trvat věčně. Když se někdo pokusil vystoupit, probíralo se to třeba čtrnáct dní, byl šrumec, a pak všechno vyšlo do ztracena. Pořád se o tom mluví a nic se neděje. Je to tím, že jeden člověk nic nezmůže. Musíme nějaký čas počkat, až se vrátí víc kluků ze zahraničních klubů. Pokud by chtěli dál dělat fotbal, mohla by se dát dohromady skupina borců, kteří se domluví na pravidlech. A ta se budou dodržovat. Musí se to změnit v samotných lidech.
LN: Jenže se zdá, že bývalé legionáře až na výjimky české prostředí semele. Jako Hapala či Látala, které vyhodili z Olomouce...
Klub jim moc nepomohl, takhle se nejedná. Na druhé straně možná návrat podcenili. Ale je to těžké. Za hranicemi chodí i na přátelský zápas deset tisíc lidí, hráč se nemusí hecovat, vydá ze sebe všechno. A najednou hraje ligu před třemi tisícovkami. Musí dělat hodně pro to, aby měl motivaci. Pak může dojít k podcenění, navíc když přijde do mladého týmu, kterému se nedaří. S tím pak ten hráč nic sám neudělá a zapadne mezi ostatní.
LN: Záleží hodně na osobnosti hráče?
Určitě, musí být na to všechno připravený, nesmí se nechat strhnout prostředím. Nesmí hazardovat se svým jménem.
LN: Vy sám neuvažujete, že byste se po konci kariéry pokusil něco změnit?
Nevím, co bude. Nikdy neříkej nikdy. Do měsíce se chci rozhodnout, jestli ještě budu hrát, nabídku mám.
</TEXT>
</DOC>
<DOC>
<DOCID>LN-20020418087</DOCID>
<DOCNO>LN-20020418087</DOCNO>
<DATE>04/18/02</DATE>
<TITLE>
Havířov povede Konečný. Novým koučem extraligových hokejistů Havířova se včera stal Kamil Konečný. Bývalý asistent Aloise Hadamczika ve Vítkovicích a v Třinci se s klubem domluvil na dvouleté smlouvě.
</TITLE>
<TEXT>
Lazutinová dopovala už před OH. Ruská běžkyně na lyžích Larissa Lazutinová měla podle deníku L'Équipe pozitivní test na doping už před OH, v prosinci loňského roku. Šéf Světové antidopingové agentury Dick Pound prohlásil, že je-li informace pravdivá, pak by Lazutinová dodatečně přišla i o zbývající dvě olympijské medaile stříbro ze závodu na 15 kilometrů a stříbro z kombinace.
Vágner je hráčem Ujpesti. Fotbalista Robert Vágner ze Slavie přestoupil do maďarského FC Ujpest, v němž hostoval od loňského srpna. Budapešťský tým využil opci a podepsal s útočníkem tříletou smlouvu, platnou od července.
</TEXT>
</DOC>
<DOC>
<DOCID>LN-20020418088</DOCID>
<DOCNO>LN-20020418088</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Po pěti letech se v české nominaci na utkání Fed Cupu objevila tenistka Sandra Kleinová. Kapitán Jan Kukal povolal v 131. hráčku světa na první kolo Světové skupiny proti Chorvatsku. Utkání se uskuteční od 27. do 28. dubna a v týmu jsou dále Iveta Benešová, Eva Birnerová a Petra Cetkovská. Kapitán ale doufá, že do něj dodatečně zařadí Danielu Bedáňovou a Květoslavu Hrdličkovou, sužované zdravotními problémy. Pro Bedáňovou jsou připraveny letenky na středu, Hrdličková přijede z Berlína do Prahy a buď odletí, nebo nikoli. "Nahradit ji v deblu je obtížné," řekl Kukal. "Potřebuji hráčky, které umějí odvážně riskovat, s opatrnou hrou nemáme šanci," mínil Kukal. Pokud se Bedáňová a Hrdličková neuzdraví, pak mu zůstane zcela nezkušený tým. Benešová a Birnerová Fed Cup nehrály, Cetkovská má za sebou jednu čtyřhru loni v Madridu a Kleinová jen jeden prohraný zápas dvouhry. "Jsem na starosti zvyklý," snažil se brát situaci s nadhledem Kukal.
</TEXT>
</DOC>
<DOC>
<DOCID>LN-20020418089</DOCID>
<DOCNO>LN-20020418089</DOCNO>
<DATE>04/18/02</DATE>
<TITLE>
Návrat na šotolinu čeká peloton účastníků mistrovství světa v automobilových soutěžích při pátém podniku, kterým je Kyperské rallye.
</TITLE>
<GEOGRAPHY>LIMASSOL/PRAHA</GEOGRAPHY>
<TEXT>
Víkendový podnik na ostrově ve Středozemním moři se proti loňsku uskuteční o měsíc a půl dřív, a tak měli být jezdci ušetřeni vedra a prašnosti, které soutěž charakterizovaly. Na pomalých a kamenitých tratích je čeká 20 rychlostních zkoušek o délce 324,17 km. První místo z loňska bude obhajovat Skot Colin McRae. "Jsem rád, že se vracíme na šotolinu. Kyperská rallye sice nepatří mezi mé oblíbené, ale na jejím povrchu mohu bojovat o vítězství, čehož jsem na asfaltu nebyl schopen," poznamenal pilot týmu Ford, kterého bude stále handicapovat zranění malíčku na levé ruce z Korsické rallye. Prst se hojí pomalu a McRae dokonce na předchozí Katalánské rallye prohlásil, že si ho nechá amputovat, pokud mu bude bránit v boji o titul... K jeho stájovému kolegovi Carlosovi Sainzovi ze Španělska znovu usedne tradiční spolujezdec Luis Moya. Ten nemohl kvůli polámaným žebrům z nehody při testech před katalánskou soutěží na domácích silnicích nastoupit. Pro dosud suverénní vozy Peugeot bude Kypr testem, jak zvládnou přechod na šotolinu. "Asfaltový král" a vítěz dvou předchozích rallye Gilles Panzzi z Francie přenechá místo v továrním týmu Finovi Harrimu Rovenperä a bude se snažit udržet svoji pozici v privátní stáji Bozian Racing.
</TEXT>
<HEADING>
Škoda se pokusí získat první body
</HEADING>
<TEXT>
Proto bude pozornost upřena na vedoucího muže šampionátu Marcuse Grönholma z Finska a úřadujícího mistra světa Brita Richarda Burnse, i když je zřejmé, že převaha peugeotů nebude na Kypru zdaleka taková jako na asfaltu. Pro trio týmu Škoda Motorsport bude kyperská zastávka další příležitostí, jak po čtyřech nezdarech získat body do Poháru konstruktérů. "Kyperskou rallye nemají kvůli obtížnosti jezdci moc v lásce. Mně ale nevadí, těším se na ni. Věřím, že máme šanci uspět," uvedl 45letý Švéd Eriksson. Naopak Fin Toni Gardemeister patří mezi ty, kteří si Kypr neoblíbili. "Rallye je sice velmi pomalá, ale není moc bezpečná. Rád bych dojel v první desítce," konstatoval finský pilot. V dějišti soutěže už piloti okusili rozmary počasí. Zatímco první den bylo teplo, druhý silně pršelo. "Nejprve byly tratě hodně vysušené, ale déšť během několika okamžiků změnil prach v deseticentimetrovou kaši. Některé úseky jsme museli projíždět velice pomalu," konstatoval třetí škodovácký pilot Roman Kresta, jehož přáním je dojet do cíle. "Musíme být připraveni, že se při soutěži budou měnit podmínky."
Proto bude pozornost upřena na vedoucího muže šampionátu Marcuse Grönholma z Finska a úřadujícího mistra světa Brita Richarda Burnse, i když je zřejmé, že převaha peugeotů nebude na Kypru zdaleka taková jako na asfaltu. Pro trio týmu Škoda Motorsport bude kyperská zastávka další příležitostí, jak po čtyřech nezdarech získat body do Poháru konstruktérů. "Kyperskou rallye nemají kvůli obtížnosti jezdci moc v lásce. Mně ale nevadí, těším se na ni. Věřím, že máme šanci uspět," uvedl 45letý Švéd Eriksson. Naopak Fin Toni Gardemeister patří mezi ty, kteří si Kypr neoblíbili. "Rallye je sice velmi pomalá, ale není moc bezpečná. Rád bych dojel v první desítce," konstatoval finský pilot. V dějišti soutěže už piloti okusili rozmary počasí. Zatímco první den bylo teplo, druhý silně pršelo. "Nejprve byly tratě hodně vysušené, ale déšť během několika okamžiků změnil prach v deseticentimetrovou kaši. Některé úseky jsme museli projíždět velice pomalu," konstatoval třetí škodovácký pilot Roman Kresta, jehož přáním je dojet do cíle. "Musíme být připraveni, že se při soutěži budou měnit podmínky."
</TEXT>
</DOC>
<DOC>
<DOCID>LN-20020418090</DOCID>
<DOCNO>LN-20020418090</DOCNO>
<DATE>04/18/02</DATE>
<TITLE>
říká o sobě trojnásobný mistr světa v desetiboji a pochvaluje si, jak to dobře šlape v nové Váňově skupině
</TITLE>
<TEXT>
Do role trenéra se stále častěji vžívá úspěšný desetibojař Tomáš Dvořák. Na jeho hodnotovém žebříčku však pořád mají přednost atletické výsledky - nyní je v hledáčku trojnásobného mistra světa srpnový evropský šampionát v Mnichově.
PRAHA - V květnu oslaví třicet let, na vojenském oboru pražské FTVS studuje trenéřinu, a tak nikoho nepřekvapí, když na soustředění ve Španělsku dohlíží na tréninky svých kolegů. "Ale to není nic náročného. Tréninkové plány jsme měli od trenéra Váni a všichni jsme se snažili," bránil se Tomáš Dvořák po návratu.
LN: Trénujete rád?
Je to možná s podivem, ale rád.
</TEXT>
<HEADING>
LN: A když srovnáte někdejší dobu a současnost?
</HEADING>
<TEXT>
Byly časy, kdy mě trénování docela prudilo, ale teď... Nemůžu říct, že bych se na trénink těšil vždycky, zvlášť když vím, co mě čeká, ale v hlavě to mám srovnané. A ze všeho nejraději z tréninku odcházím.
LN: Proto, že už je konec? To ne. Odcházím s dobrým pocitem, že jsem něco udělal. Je to práce jako každá jiná.
LN: A co hecování při tréninku? V zimě jste povídal, že už to není jako dřív.
Měl jsem na mysli, že už se k tomu stavím jinak. Že už mi připadá zbytečné plýtvat na tréninku energií, je lepší nechat si ji na závod. Ale občas zase člověk potřebuje i při tréninku prošťouchnout. Třeba v úterý jsem se hecnul a málem mi upadly nohy. Je ale pravda, že teď už člověk není schopen podat v tréninku takový výkon jako v dřívějších letech. Bylo by to zbytečné ubíjení se. Je lepší odtrénovat, aby z toho byl ten dobrý pocit.
LN: Od loňského léta, kdy z vaší skupiny odešli Roman Šebrle s Janem Poděbradským za trenérem Kupkou, už uplynula dlouhá doba. Je znát, když s vámi netrénují?
Skupina se rozletěla, já trénuju s Tomášem Komendou, přišel Pavel Havlíček. Roman asi trefil hřebík na hlavičku, když řekl, že skupina začala upadat společně se zdravotními potížemi Kamila Damaška po autohavárii v roce 1997, a po jeho předloňském ukončení kariéry. Protože Kamil byl takový ,tvůrce hry', s nímž vždycky byla legrace. Hodně neplechy nadělal právě Romanovi; o to víc si cením, že to Roman řekl. Byli jsme parta, ale od těch chvil to šlo do ztracena.
LN: Chcete říct, že ve vaší současné skupině chybí legrace? Tak to prr, protože oba kluci, Tomáš a Pavel, jsou mladí a ,uvědomělý' jsem jenom já. Možná jsem trochu i v roli učitele, jenže oni si ze ,starého dědka' Dvořáka dělají legraci téměř pořád. Vypadá to ale, že tahle skupina šlape.
LN: Roman Šebrle se připravuje s Janem Železným v jižní Africe, vy jste byl ve Španělsku. Je to velký rozdíl?
Rozdíl je jen v tom místě. A v teplotě, my jsme měli v Sieře Nevadě zimu a sníh. Jinak je příprava podobná jako dřív. Co jsem viděl, Roman se hodně dívá do starých tréninkových deníků, byť má svého trenéra.
LN: Cožpak vy jste netoužil po přípravě v JAR? Loni jste v tamním teple pobýval a v létě jste se stal potřetí mistrem světa.
Jenže kluci, s nimiž trénuju, nedisponují velkými finančními prostředky. Hledali jsme tedy vyzkoušené místo, které tolik nestojí. A jeli jsme autem. Letadlo by nás stálo třikrát tolik.
</TEXT>
<HEADING>
LN: Byl to z vaší strany ústupek?
</HEADING>
<TEXT>
Určitě ne, protože jsou to moji tréninkoví partneři. Jenže finance nejsou tak velké, abych byl mecenášem a platil jim Afriku. A odjet někam sám s trenérem? To by nebylo pravé ořechové, je to i jeho názor. Navíc by se tam pan Váňa trápil, protože v té vesnici uprostřed Sierry Nevady není kromě jednoho obchodu vůbec nic...
LN: To vám nevadí, že Roman Šebrle s Janem Železným teď v Africe mohou chytat ryby, a vy ne? I vy jste rybář.
Vždyť říkám, že jsem klidně mohl jet do Afriky taky. Jenže jednak mám své všední starosti, které mi nedovolují být měsíc pryč, a jednak jsou tu kluci desetibojaři, kteří se pořád zlepšují. Já jim v tom můžu pomoct, stejně jako oni mně. Tak proč to neudělat?
</TEXT>
<HEADING>
LN: Potřebujete ještě trenéra?
</HEADING>
<TEXT>
Jo. Má to svoje kouzlo, když na stadioně stojí ještě někdo, kdo má radost z toho, že se vám na tréninku něco povede. Pan Váňa je člověk, který dokáže pokazit náladu, ale taky dobře naladit. I když je to někdy o nervy, a nejen jeho. No, jako s tchánem.
LN: V roli trenéra jste nyní ve Španělsku vystupoval poprvé?
Vůbec ne, dělal jsem to i s Romanem, i když mi to upřel.
LN: Dcerky Kačenka s Barborkou vám ve Španělsku nescházely?
Scházely. Ale dostaly mě. Při sobotním návratu jsem otevřel dveře od bytu a říkám - ahoj! Dostanu pusu? A víte, co mi odpověděly? Dostaneš, ale až se oholíš!
LN: Ještě unesete obě dvojčata najednou? Bude jim pět let.
Jasně, že unesu. Jsem přece silný taťka.
</TEXT>
</DOC>
<DOC>
<DOCID>LN-20020418091</DOCID>
<DOCNO>LN-20020418091</DOCNO>
<DATE>04/18/02</DATE>
<GEOGRAPHY>PAŘÍŽ</GEOGRAPHY>
<TEXT>
Odvolaný šéf televize pláče v přímém přenosu, za zády mu přizvukují známé osobnosti a zástup odborářů. Tak vypadá vyvrcholení krize ve francouzské televizní stanici Canal Plus, podobné tomu, co se dělo kolem ČT před více než rokem. Vedení televize se střetlo s Jean-Marie Messierem, generálním ředitelem firmy Vivendi Universal, která Canal Plus vlastní. Messier pak v úterý odvolal ředitele televize Pierra Lescurea. Ten reagoval vystoupením v přímém přenosu. Messier není populární, protože kritizuje štědré financování francouzské kinematografie.
</TEXT>
</DOC>
<DOC>
<DOCID>LN-20020418092</DOCID>
<DOCNO>LN-20020418092</DOCNO>
<DATE>04/18/02</DATE>
<TEXT>
MOSKVA (od zvláštního zpravodaje LN v Rusku) - "Vždy jsem říkal, že nejhloupější novináři na světě jsou čeští žurnalisté. Nyní jsem ale zjistil, že největšími hlupáky jsou novináři ruští," řekl předseda vlády Miloš Zeman na včerejší tiskové konferenci o ruské agentuře APN. Ta totiž s odvoláním na zdroje z tajných služeb přinesla informaci o údajném pondělním důvěrném setkání Zemana s bývalým sovětským prezidentem Michailem Gorbačovem. Český premiér včera s velkým gustem ze zprávy jízlivě citoval. Uvádí se v ní, že měl Gorbačova navštívit v budově jeho fondu a nabízet mu finanční podporu od Socialistické internacionály pro jeho ruské sociální demokraty. A to v případě, že se Gorbačovovi podaří přesvědčit Putina, aby se stal levicovým politikem. Po tomto bonmotu nastalo v sále poněkud zaražené mlčení. Údajný Zemanův kontakt s Gorbačovem byl opravdu jen novinářským výmyslem. Gorbačov nicméně dal najevo svůj zájem o kontakty s Českou republikou, když navštívil včerejší slavnostní recepci v budově velvyslanectví ČR v Moskvě.
</TEXT>
</DOC>
<DOC>
<DOCID>LN-20020418093</DOCID>
<DOCNO>LN-20020418093</DOCNO>
<DATE>04/18/02</DATE>
<TITLE>
K uvalení nucené správy na IPB přirovnal starosta Josef Vacek policejní akci na příbramské radnici, při níž v úterý členové protikorupčního útvaru zabavili stovky dokumentů o veřejných zakázkách.
</TITLE>
<GEOGRAPHY>PRAHA/PŘÍBRAM</GEOGRAPHY>
<TEXT>
Řada blíže neurčených podnětů a vlastní poznatky vedly policisty k úterní prohlídce příbramské radnice. Zabavili při ní stovky dokumentů o veřejných zakázkách. Případná obvinění padnou podle krajské státní zástupkyně Jany Jahodové až po vyhodnocení získaných materiálů, nedají se očekávat v krátké době. Příbramský starosta Josef Vacek (KDU-ČSL) chápe celou kauzu jako snahu o svou politickou likvidaci. Policisté z protikorupční služby se v odborech investic, finančním a správy městského majetku zajímali o dokumenty k výběrovým řízením, které pořádalo město. Odvezli také 18 pytlů starostových materiálů určených k likvidaci. "Byly to věci, které šly na skartaci a s policejním pátráním neměly nic společného," řekl včera Vacek. Opoziční zastupitel a Vackův soupeř v letošních volbách do Senátu Zdeněk Vojíř (ČSSD) nechtěl o příčinách policejní akce spekulovat. Celou kauzu podle něj vyvolala asi skutečnost, že převážnou většinu investičních akcí ve městě zajišťovala jedna, maximálně tři firmy. "To může někomu vadit," řekl. O výsledcích výběrových řízení rozhodovala podle Vacka rada na základě doporučení městské komise pro výběr zakázek. Starosta vnímá kauzu jako snahu o svou politickou likvidaci. Připomněl, že nedávno nejvyšší státní zástupkyně zrušila usnesení okresního a krajského soudu o odložení jeho stíhání za pomluvu. "Podle mého názoru žádný komunální politik nezažil to, co já, takže asi někomu hodně vadím," konstatoval. Policejní akci přirovnal k uvalení nucené správy na Investiční a Poštovní banku. "Akce byla provedena stylem Investiční a Poštovní banka," řekl včera Vacek v úvodu jednání městského zastupitelstva. Banku tehdy stát převzal také za policejní asistence. Radní Jana Suková (Strana zelených), která je členkou městské komise pro výběr zakázek, podezření z pletichy při veřejné soutěži odmítá. "Žádné z výběrových řízení nebylo zmanipulováno," řekla. Připomněla, že na případné chyby nebo porušení zákona neupozornila žádná z řady kontrol, mimo jiné ani z úřadu pro hospodářskou soutěž.
PRAHA/PŘÍBRAM - Řada blíže neurčených podnětů a vlastní poznatky vedly policisty k úterní prohlídce příbramské radnice. Zabavili při ní stovky dokumentů o veřejných zakázkách. Případná obvinění padnou podle krajské státní zástupkyně Jany Jahodové až po vyhodnocení získaných materiálů, nedají se očekávat v krátké době. Příbramský starosta Josef Vacek (KDU-ČSL) chápe celou kauzu jako snahu o svou politickou likvidaci. Policisté z protikorupční služby se v odborech investic, finančním a správy městského majetku zajímali o dokumenty k výběrovým řízením, které pořádalo město. Odvezli také 18 pytlů starostových materiálů určených k likvidaci. "Byly to věci, které šly na skartaci a s policejním pátráním neměly nic společného," řekl včera Vacek. Opoziční zastupitel a Vackův soupeř v letošních volbách do Senátu Zdeněk Vojíř (ČSSD) nechtěl o příčinách policejní akce spekulovat. Celou kauzu podle něj vyvolala asi skutečnost, že převážnou většinu investičních akcí ve městě zajišťovala jedna, maximálně tři firmy. "To může někomu vadit," řekl. O výsledcích výběrových řízení rozhodovala podle Vacka rada na základě doporučení městské komise pro výběr zakázek. Starosta vnímá kauzu jako snahu o svou politickou likvidaci. Připomněl, že nedávno nejvyšší státní zástupkyně zrušila usnesení okresního a krajského soudu o odložení jeho stíhání za pomluvu. "Podle mého názoru žádný komunální politik nezažil to, co já, takže asi někomu hodně vadím," konstatoval. Policejní akci přirovnal k uvalení nucené správy na Investiční a Poštovní banku. "Akce byla provedena stylem Investiční a Poštovní banka," řekl včera Vacek v úvodu jednání městského zastupitelstva. Banku tehdy stát převzal také za policejní asistence. Radní Jana Suková (Strana zelených), která je členkou městské komise pro výběr zakázek, podezření z pletichy při veřejné soutěži odmítá. "Žádné z výběrových řízení nebylo zmanipulováno," řekla. Připomněla, že na případné chyby nebo porušení zákona neupozornila žádná z řady kontrol, mimo jiné ani z úřadu pro hospodářskou soutěž.
</TEXT>
</DOC>
<DOC>
<DOCID>LN-20020418094</DOCID>
<DOCNO>LN-20020418094</DOCNO>
<DATE>04/18/02</DATE>
<GEOGRAPHY>PRAHA</GEOGRAPHY>
<TEXT>
Zastřelenému obchodníkovi s lehkými topnými oleji (LTO) Lubomíru Holému dlužil jeho obchodní partner ze Zlína Marek Lehký stamiliony korun. Jako svědek to včera řekl soudu Roman Slouk, který v řetězci firem obchodujících s LTO stál mezi Holým a Lehkým. Holého zastřelil najatý vrah v Praze v lednu 1995; Lehký byl zavražděn na jaře téhož roku. Pražský městský soud, který se případem vraždy Holého zabývá, měl obě kauzy původně spojit a projednávat společně, avšak vraždu Lehkého vrátil k došetření policii. Předsedu senátu Luboše Vlasáka nicméně zajímají i výpovědi svědků z kauzy Lehký, neboť by mohly pomoci objasnit některé okolnosti případu. Ze zosnování vraždy Holého viní státní zástupce podnikatele Milana Šišmu a Vratislava Kutala, stíhaného i za další delikty. Obžaloba se přitom opírá zejména o rozsáhlé doznání Jiřího Večeře, který je již za zorganizování vraždy Holého ve vězení.
</TEXT>
</DOC>
<DOC>
<DOCID>LN-20020418095</DOCID>
<DOCNO>LN-20020418095</DOCNO>
<DATE>04/18/02</DATE>
<GEOGRAPHY>PŘIMDA</GEOGRAPHY>
<TEXT>
Na zhruba dvě hodiny museli policisté včera odpoledne kvůli odstraňování havarovaného kamionu uzavřít dálnici D 5 ve směru na hraniční přechod Rozvadov. Pětapadesátiletý slovenský řidič kamionu na 141. kilometru dálnice D 5 ve směru na Rozvadov zřejmě usnul. Vůz, plně naložený lepenkou, přerazil svodidla, zřítil se z třicetimetrového srázu a převrátil se do potoka. Řidič vyvázl bez zranění, z auta ale do koryta Václavského potoka u Přimdy na Tachovsku vyteklo 250 litrů nafty. Naftu zachytávali asi na 20 norných stěnách hasiči. S omezením dopravy asi na 50 minut se museli včera smířit i řidiči v opačném směru dálnice D 5. Na 137. kilometru ve směru na Plzeň začal za jízdy hořet osobní automobil s německou poznávací značkou. Oheň se podařilo zlikvidovat po několika minutách. Událost se obešla bez zranění.
</TEXT>
</DOC>
<DOC>
<DOCID>LN-20020418096</DOCID>
<DOCNO>LN-20020418096</DOCNO>
<DATE>04/18/02</DATE>
<TITLE>
Další oběť má vyšetřování masakru v bosenské Srebrenici. Odstoupil generál Ad van Baal, který byl v době tragédie druhým nejvýše postaveným mužem v nizozemské armádě.
</TITLE>
<GEOGRAPHY>HAAG</GEOGRAPHY>
<TEXT>
Náčelník generálního štábu nizozemské armády včera odstoupil z funkce kvůli aféře kolem nové zprávy o masakru Muslimů, k němuž došlo v roce 1995 v bosenské Srebrenici. Ze stejných důvodů rezignovala v úterý celá nizozemská vláda. Náčelník generálního štábu Ad van Baal byl v době masakru, který je považován za největší zvěrstvo na evropském kontinentu od druhé světové války, druhou nejvýše postavenou osobou nizozemské armády. "Dnes rezignoval. Od okamžiku, kdy byla zpráva zveřejněna, zastával názor, že ve funkci již déle nemůže zůstat," řekl mluvčí ministerstva obrany Mike Meyburg. Mluvčí zdůraznil, že "zpráva neprokázala, že by generál van Baal nesl odpovědnost za masakr, ale generál sám souhlasil s tím, že by armádě neprokázal žádnou službu, kdyby ve funkci zůstal". Podnět k řetězovému zemětřesení na špičce politického života země dala expertní zpráva, kterou minulý týden zveřejnil Nizozemský úřad pro válečnou dokumentaci (NIOD). Z dokumentu vyplývá, že nizozemská vláda i velení ozbrojených sil mají odpovědnost za osud téměř osmi tisíc bosenských Muslimů, které v červnu 1995 zmasakrovala u Srebrenice bosenskosrbská armáda. Nizozemský kontingent v rámci mírových sil OSN hlídal tamní Muslimy. Autoři zprávy obvinili vládu a armádu, že do Srebrenice vyslaly početně slabý a zcela nedostatečně vyzbrojený prapor na "nesplnitelnou misi". Navíc vojáci neměli jasný mandát ani pravomoci. A v době, kdy se začaly objevovat první zprávy o problémech nizozemských vojáků v bosenskosrbském obklíčení, vláda odmítla jednat o jejich stažení či posílení.
HAAG - Náčelník generálního štábu nizozemské armády včera odstoupil z funkce kvůli aféře kolem nové zprávy o masakru Muslimů, k němuž došlo v roce 1995 v bosenské Srebrenici. Ze stejných důvodů rezignovala v úterý celá nizozemská vláda. Náčelník generálního štábu Ad van Baal byl v době masakru, který je považován za největší zvěrstvo na evropském kontinentu od druhé světové války, druhou nejvýše postavenou osobou nizozemské armády. "Dnes rezignoval. Od okamžiku, kdy byla zpráva zveřejněna, zastával názor, že ve funkci již déle nemůže zůstat," řekl mluvčí ministerstva obrany Mike Meyburg. Mluvčí zdůraznil, že "zpráva neprokázala, že by generál van Baal nesl odpovědnost za masakr, ale generál sám souhlasil s tím, že by armádě neprokázal žádnou službu, kdyby ve funkci zůstal". Podnět k řetězovému zemětřesení na špičce politického života země dala expertní zpráva, kterou minulý týden zveřejnil Nizozemský úřad pro válečnou dokumentaci (NIOD). Z dokumentu vyplývá, že nizozemská vláda i velení ozbrojených sil mají odpovědnost za osud téměř osmi tisíc bosenských Muslimů, které v červnu 1995 zmasakrovala u Srebrenice bosenskosrbská armáda. Nizozemský kontingent v rámci mírových sil OSN hlídal tamní Muslimy. Autoři zprávy obvinili vládu a armádu, že do Srebrenice vyslaly početně slabý a zcela nedostatečně vyzbrojený prapor na "nesplnitelnou misi". Navíc vojáci neměli jasný mandát ani pravomoci. A v době, kdy se začaly objevovat první zprávy o problémech nizozemských vojáků v bosenskosrbském obklíčení, vláda odmítla jednat o jejich stažení či posílení.
</TEXT>
</DOC>
<DOC>
<DOCID>LN-20020418097</DOCID>
<DOCNO>LN-20020418097</DOCNO>
<DATE>04/18/02</DATE>
<TITLE>
Více než sto nových zákonodárců bude zasedat v Evropském parlamentu po rozšíření unie. Čeští poslanci by měli do jeho lavic usednout v roce 2004.
</TITLE>
<GEOGRAPHY>BRUSEL</GEOGRAPHY>
<TEXT>
Budovy Leopoldova nádraží na Lucemburském náměstí se nakonec v těchto dnech proměnily v hromady suti a prachu. Po mnohaměsíční bitvě, v níž válčily radnice, občanská sdružení, politické strany a instituce Evropské unie, vyhráli nakonec budoucí poslanci Evropského parlamentu z dnešních kandidátských zemí. Právě pro ně se tu má totiž stavět. Místní se bouřili proti zbourání polorozpadlého nádraží těsně vedle obrovitých skloocelových budov Evropského parlamentu. Bylo pro ně symbolem starého Bruselu, který bere zasvé pod tlakem armády eurokratů, symbolem odporu proti "bruselizaci", ničení charakteru města. Nakonec se však demolice obešla bez incidentů - aktivisté neměli valnou podporu a veřejnosti už vadila zapáchající budova obsazená bezdomovci a povaleči. Na jejím místě vyrostou nové kanceláře Evropského parlamentu, dva bloky nazvané poeticky D4 a D5. Co naplat, někam si přece musejí sednout poslanci z nových členských států - budoucí Evropský parlament bude mít dobře o stovku členů víc než ten stávající a nepřichází v úvahu, aby jeden poslanec měl řádnou kancelář a druhý úřadoval někde na chodbě. Hořkou pilulku staromilcům pomohla spolknout radnice čtvrti Ixelles, když oznámila jako doprovodné opatření výstavbu několika desítek bytů v domech přiléhajících k novému komplexu. A k tomu ještě zachování ústřední nádražní fasády, která je památkově chráněná a podle níž architekti ostatně modelovali i průčelí dosavadních parlamentních budov, aby z dálky pěkně vypadalo. Navíc se kolem spolku Muzeum Evropy zaktivizovala silná skupina osobností a bohatých podniků, která by chtěla v nových prostorách vybudovat veliké a ambiciózní - muzeum Evropy. Mělo by zachytit vývoj a tisíceré tváře kontinentu. Iniciátoři se prý však zatím neshodli, zda počátky "Evropy" ve smyslu její dnešní integrace umístit do starověkého Řecka, nebo na dvůr Karla Velikého. Nemají ostatně vyhráno, protože se neví, kolik místa bude k dispozici; o nové bydlo usiluje také úřad ombudsmana EU a celá služba návštěvníkům, která každoročně provede prostorami EP jenom v Bruselu na 300 tisíc turistů. Stavět by se mělo začít okamžitě. První řádní čeští poslanci by se v budově mohli objevit už na začátku roku 2004. Zatím z rumiště trčí poslední kousek zdi, na kterou čísi ruka sprejem napsala: "Jsme všichni zahořklí žraloci."
BRUSEL - Budovy Leopoldova nádraží na Lucemburském náměstí se nakonec v těchto dnech proměnily v hromady suti a prachu. Po mnohaměsíční bitvě, v níž válčily radnice, občanská sdružení, politické strany a instituce Evropské unie, vyhráli nakonec budoucí poslanci Evropského parlamentu z dnešních kandidátských zemí. Právě pro ně se tu má totiž stavět. Místní se bouřili proti zbourání polorozpadlého nádraží těsně vedle obrovitých skloocelových budov Evropského parlamentu. Bylo pro ně symbolem starého Bruselu, který bere zasvé pod tlakem armády eurokratů, symbolem odporu proti "bruselizaci", ničení charakteru města. Nakonec se však demolice obešla bez incidentů - aktivisté neměli valnou podporu a veřejnosti už vadila zapáchající budova obsazená bezdomovci a povaleči. Na jejím místě vyrostou nové kanceláře Evropského parlamentu, dva bloky nazvané poeticky D4 a D5. Co naplat, někam si přece musejí sednout poslanci z nových členských států - budoucí Evropský parlament bude mít dobře o stovku členů víc než ten stávající a nepřichází v úvahu, aby jeden poslanec měl řádnou kancelář a druhý úřadoval někde na chodbě. Hořkou pilulku staromilcům pomohla spolknout radnice čtvrti Ixelles, když oznámila jako doprovodné opatření výstavbu několika desítek bytů v domech přiléhajících k novému komplexu. A k tomu ještě zachování ústřední nádražní fasády, která je památkově chráněná a podle níž architekti ostatně modelovali i průčelí dosavadních parlamentních budov, aby z dálky pěkně vypadalo. Navíc se kolem spolku Muzeum Evropy zaktivizovala silná skupina osobností a bohatých podniků, která by chtěla v nových prostorách vybudovat veliké a ambiciózní - muzeum Evropy. Mělo by zachytit vývoj a tisíceré tváře kontinentu. Iniciátoři se prý však zatím neshodli, zda počátky "Evropy" ve smyslu její dnešní integrace umístit do starověkého Řecka, nebo na dvůr Karla Velikého. Nemají ostatně vyhráno, protože se neví, kolik místa bude k dispozici; o nové bydlo usiluje také úřad ombudsmana EU a celá služba návštěvníkům, která každoročně provede prostorami EP jenom v Bruselu na 300 tisíc turistů. Stavět by se mělo začít okamžitě. První řádní čeští poslanci by se v budově mohli objevit už na začátku roku 2004. Zatím z rumiště trčí poslední kousek zdi, na kterou čísi ruka sprejem napsala: "Jsme všichni zahořklí žraloci."
</TEXT>
</DOC>
<DOC>
<DOCID>LN-20020418098</DOCID>
<DOCNO>LN-20020418098</DOCNO>
<DATE>04/18/02</DATE>
<GEOGRAPHY>KÁHIRA</GEOGRAPHY>
<TEXT>
Za výbuchem u synagogy na tuniském ostrově Džerba by mohla být egyptská extremistická skupina Nový džihád, jejímž vůdcem je muž číslo dvě sítě Al Kajda Ajmán Zavahrí. S odvoláním na panarabský list Al-Haját o tom včera informovala agentura AFP. K útoku na synagogou se prohlášením zaslaným Al-Hajátu přihlásila Islámská armáda pro osvobození svatých míst. Redakce listu tvrdí, že prohlášení bylo napsáno na papíru používaném dosud Novým džihádem. Před synagogou na Džerbě 11. dubna vybuchl automobil. Při explozi bylo zabito 15 lidí.
</TEXT>
</DOC>
<DOC>
<DOCID>LN-20020418099</DOCID>
<DOCNO>LN-20020418099</DOCNO>
<DATE>04/18/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouská policie dopadla dva slovenské občany, kteří se snažili pomocí zfalšovaných nálepek s čárovými kódy levně nakoupit počítačovou techniku. Pokoušeli se o to ve specializovaném obchodě s počítači a elektronickými součástkami v obchodním středisku SCS jižně od Vídně. Zaměstnanci si však jejich počínání všimli a zavolali policii. Mladíci ve věku 20 let si doma na počítači vyrobili vlastní čárové kódy. V prodejně se je pak snažili nalepit přes původní, čímž chtěli při placení u pokladny dosáhnout citelného snížení ceny. Podle prvních odhadů se tak málem obohatili o 7 tisíc eur.
</TEXT>
</DOC>
<DOC>
<DOCID>LN-20020418100</DOCID>
<DOCNO>LN-20020418100</DOCNO>
<DATE>04/18/02</DATE>
<TEXT>
Americký prezident George Bush včera opět vyzval k tvrdému postupu proti státům "osy zla", které vyrábějí zbraně hromadného ničení a podporují terorismus. V projevu v Lexingtonu prohlásil, že těmto zemím se "svět musí postavit". Bush sice tentokrát žádné země nejmenoval, koncem ledna ale v této souvislosti hovořil o Iráku, Íránu a Severní Koreji.
</TEXT>
</DOC>
<DOC>
<DOCID>LN-20020418101</DOCID>
<DOCNO>LN-20020418101</DOCNO>
<DATE>04/18/02</DATE>
<GEOGRAPHY>WASHINGTON</GEOGRAPHY>
<TEXT>
Vůdce teroristické sítě Al Kajda Usáma bin Ládin se skutečně nacházel v obléhaném jeskynním komplexu na východě Afghánistánu, podařilo se mu ale s pomocí zkorumpovaných místních velitelů uprchnout. S odvoláním na dobře informované oficiální zdroje to včera napsal deník The Washington Post. Američané oblast Tora Bora loni v prosinci intenzivně bombardovali a poté tam vyslali i své vojáky, kteří bojovali po boku afghánských kmenových sil. Podle zpravodajských zdrojů, citovaných deníkem, v tomto postupu ale byla chyba: Američané prý měli při pozemní operaci převzít iniciativu už od počátku. První příslušníci zvláštních jednotek USA totiž na místo bojů dorazili až během třetího dne ofenzivy. Podle informací, následně získaných při výslechu zadržených příslušníků Al Kajdy, právě v těchto dnech bin Ládin uprchl. Ještě předtím - někdy kolem 3. prosince - pronesl ke svým spolubojovníkům projev. Uprchnout se mu prý podařilo zdánlivě neprostupným obklíčením, které kolem komplexu Tora Bora vytvořili příslušníci afghánských kmenových sil. Nepomohlo ani následné posílení pohraničních jednotek na pákistánské straně nedaleké hranice. Americká vláda doposud veřejně neřekla, zda bin Ládin v jeskynním komplexu skutečně byl, a ani nepřiznala, že se mu podařilo uniknout. Existuje sice domněnka, že byl při spojenecké ofenzivě zabit - tu ale zpochybňuje skutečnost, že při odposlechu komunikace v síti Al Kajda nikdo Usámovu smrt nepotvrdil. Oficiální verze americké armády navzdory zjištěním tajných služeb zůstává stejná: "Nemáme přesvědčivý důkaz, že by Usáma bin Ládin v komplexu Tora Bora byl - před (ofenzivou), během ní či potom," uvedl mluvčí velitele afghánských operací Tommyho Frankse.
</TEXT>
</DOC>
<DOC>
<DOCID>LN-20020418102</DOCID>
<DOCNO>LN-20020418102</DOCNO>
<DATE>04/18/02</DATE>
<GEOGRAPHY>KÁBUL</GEOGRAPHY>
<TEXT>
Příslušníci americké armády se včera v Afghánistánu stali opět terčem palby. V Kandaháru, někdejší baště radikálního hnutí Taliban, byl postřelen americký voják. "Stříleli na něj z dálky. Je v pořádku, má jen lehké hranění," uvedl prostřednictvím satelitního telefonu mluvčí kandahárského guvernéra Chálid Paštún. Podle něj střílel kdosi z davu v centrální části města, které se stalo dočasnou základnou amerických speciálních sil. Útočník nebyl dopaden. Nejedná se o první podobný incident v jihoafghánském Kandaháru. Minulý týden byli při raketovém útoku na rezidenci guvernéra zabiti tři lidé a dalších devět zraněno. Podle mluvčího se od té doby tisíce afghánských vojáků účastní operace, jejímž cílem je najít zbylé bojovníky Talibanu a zbraně, které po sobě zanechali. Provádějí přitom domovní prohlídky v několika čtvrtích města, dodal Paštún.
</TEXT>
</DOC>
<DOC>
<DOCID>LN-20020418103</DOCID>
<DOCNO>LN-20020418103</DOCNO>
<DATE>04/18/02</DATE>
<GEOGRAPHY>PAŘÍŽ</GEOGRAPHY>
<TEXT>
Někdejší trenér francouzské fotbalové reprezentace Aimé Jacquet tvrdí, že národní tým je nyní ještě silnější než před čtyřmi lety, kdy jej dovedl k titulu mistrů světa. "Nevím, kdo by mu v současnosti, pokud nepřijdeme o některé hráče, mohl zabránit v obhajobě titulu," řekl Jacquet v rozhovoru pro deník Le Parisien. Podle něj se francouzské mužstvo po všech stránkách neustále zlepšuje. "Letošní mistrovství světa bude vrcholem pro generaci hráčů, které jsem dal dohromady v roce 1994," řekl Jacquet před dnešním přípravným zápasem Francie s Ruskem, který bude předposlední prověrkou před červnovým světovým šampionátem v Koreji a Japonsku. Nikdo podle kouče nemůže zpochybnit, že záložník Zinedine Zidane je v současnosti nejlepším hráčem na světě. "Zinedine může jít ještě výš. Ale nelze se spoléhat jen na jednoho hráče, potřebuje spoluhráče," říká Jacquet. Zidane mu prý padl do oka v srpnu 1994 při přátelském utkání Francie a České republiky v Bordeaux, kdy se zasloužil dvěma góly o remízu 2:2. "Okamžitě jsem věděl, že je to fenomén. Zidane je nadpozemský," tvrdí bývalý trenér. Zidane se podle něj navíc může v současnosti opřít o spoustu vynikajících útočníků. "Útočný potenciál francouzské reprezentace nikdy nečítal tolik hráčů, jako nyní," míní Jacquet. Tvrdí, že francouzský tým má velké štěstí, že má takové hráče, jako jsou Thierry Henry, David Trezeguet, Nicolas Anelka či vycházející hvězdy Džibríl Cissé a Sidney Govou.
</TEXT>
</DOC>
<DOC>
<DOCID>LN-20020418104</DOCID>
<DOCNO>LN-20020418104</DOCNO>
<DATE>04/18/02</DATE>
<TEXT>
Nebývale vyrovnaný a dramatický souboj svedl včera český tenista Bohdan Ulihrach ve druhém kole výborně obsazeného turnaje v Monte Carlu. Zápas proti desátému nasazenému Roddickovi (na snímku) dospěl v obou setech do tie-breaku, v nichž však lépe obstál talentovaný Američan.
</TEXT>
</DOC>
</CZE>