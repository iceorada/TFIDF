<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020129001</DOCID>
<DOCNO>LN-20020129001</DOCNO>
<DATE>01/29/02</DATE>
<TITLE>
Tajemný sponzor z Panenských ostrovů nepřestává strašit ODA. Po dluhu ve výši 68 milionů korun je na stole další závazek za 6 milionů, na který aliance "zapomněla".
</TITLE>
<GEOGRAPHY>PRAHA</GEOGRAPHY>
<TEXT>
Měsíc trvající spor o dluh ODA včera skončil. Ovšem pouze zdánlivě. Poté co se našla cesta, jak splatit dávný dluh České pojišťovně, může se otevřít debata o dalším hříchu z minulosti aliance. O závazku, podle něhož má ODA zaplatit dalších šest milionů, neměli přitom její partneři ve čtyřkoalici zatím ani tušení. A na svůj dluh "zapomněla" i sama ODA. Dluh číslo 2 vznikl alianci v únoru 1998: tehdy se strana ústy svého předsedy Jiřího Skalického zavázala, že na dobročinné účely dá všechny sponzorské dary, u nichž nelze vypátrat původce. Vzhledem ke své finanční situaci tak ale dodnes neučinila a závazek trvá. Tento veřejně pronesený slib, opřený o rozhodnutí stranického vedení, se vztahuje minimálně na dva dary, jejichž souhrnná hodnota činí bezmála 6 milionů korun. Jde zejména o "slavný" sponzorský příspěvek od tajemné společnosti TMC se sídlem na Panenských ostrovech. Po čtyřech letech se ale nad slibem vrátit podivně nabyté peníze zavřela voda. Funkcionáři ODA si na nic nepamatují a v dohodě, kterou včera čtyřkoalice zveřejnila, říkají: "ODA prohlašuje, že nemá žádný jiný závazek vůči jinému věřiteli." Informací, že alianci tíží z minulosti ještě další závazek, byli včera šéfové partnerských stran překvapeni. Při jednáních o dluhu a budoucí existenci ODA totiž o tom nepadlo ani slovo. "Je-li to tak, budeme se o tom s panem Žantovským vážně bavit. Nám ODA sdělila, že nemá žádné další závazky. A to byla jedna z podmínek pro setrvání jejích zástupců na kandidátkách," řekl šéf lidovců Cyril Svoboda. Podobně reagovala i předsedkyně US-DEU Hana Marvanová: "Já tuto informaci vůbec nemám a po panu Žantovském budu chtít vysvětlení, zda je to závazek, který ODA musí splatit." Obecně ale Marvanová soudí, že dnešní vedení aliance se musí vypořádat se všemi hříchy minulosti a udělat maximum pro očištění svého financování. Dnešní šéf aliance Michael Žantovský byl v době, kdy strana rozhodla o vrácení nečistých peněz, jejím místopředsedou. Dnes ale říká: "Neuvědomuji si, co máte přesně na mysli, ale pozeptám se na to. Nepamatuji se, jak s tím tehdy pan Skalický naložil, asi by bylo lepší směřovat ten dotaz na něj." Skalický ale již na jaře 1998 z ODA vystoupil, dnes je senátorem US. Včera nebyl k zastižení, protože si léčí zranění. I další zástupci ODA včera tvrdili, že si na starý závazek nepamatují. Dnešní lídr čtyřkoalice Karel Kühnl, který byl v té době místopředsedou ODA, si sice vzpomíná, že se Skalický k vrácení peněz jménem ODA veřejně zavázal, dnešní alianci to prý ale k ničemu nezavazuje. "Pamatuji si, že ten slib padl. Nebyl to však právní závazek, bylo to jen politické prohlášení, že by to tak bylo správné. Ale tak může postupovat jen ten, kdo na to má," tvrdí Kühnl. Jeho slova ale vyvrací i zpráva ČTK z 6. února 1998. Podle ní Skalický prezentoval rozhodnutí ODA poslat nejasné dary na humanitární účely. Konkrétně Skalický slíbil, že tak strana naloží se dvěma dary za téměř šest milionů korun. Vzhledem k tomu, že ODA peníze v pokladně neměla, Skalický slíbil, že si je strana připíše ke svému dluhu. Jeden z darů pocházel od Trade Management Company z Panenských ostrovů. Od ní ODA dostala v letech 1995 a 1996 celkem 5,7 milionu korun. V únoru 1998 ale strana přiznala, že šlo pouze o fiktivní společnost, přes niž šly peníze od firem Philip Morris, PPF a Vítkovice. Tyto firmy ale skrytý sponzoring ODA popřely. Druhý dar, který ODA slíbila vrátit, činil 137 tisíc korun a jeho původce byl anonymní.
DLUHY ODA:
* 68 milionů České pojišťovně * 6 milionů slíbených na dobročinné účely
</TEXT>
</DOC>
<DOC>
<DOCID>LN-20020129002</DOCID>
<DOCNO>LN-20020129002</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Premiér Miloš Zeman se nebude bavorskému premiérovi Edmundu Stoiberovi omlouvat za své výroky o sudetských Němcích. Na adresu Stoibera dokonce uvedl, že si zřejmě jeho slova v rozhovoru pro rakouský týdeník Profil špatně přečetl. Zeman to prohlásil na včerejší tiskové konferenci po zasedání vlády. Stoiber poslal Zemanovi ve čtvrtek dopis, v němž požaduje, aby premiér odvolal své nedávné výroky na adresu sudetských Němců. Český premiér se totiž před časem v rozhoru pro Profil vyjádřil o sudetských Němcích jako o "zrádcích" a Hitlerově "páté koloně". "Dopis jsem ještě nedostal. Už ale vím, co panu Stoiberovi odpovím," prohlásil včera Zeman. "Moje odpověď bude obsahovat sdělení, že pan Stoiber si velmi špatně přečetl moje interview v rakouském časopise Profil, protože to, že mi přisuzuje mýtus kolektivní viny, by bylo možné pouze tehdy, kdybych všechny sudetské Němce obvinil z toho, že byli Hitlerovou pátou kolonou," řekl včera předseda vlády. Premiér se omlouvat nehodlá. "Pokud pan Stoiber nechápe, že podstatná část sudetských Němců byla Hitlerovou pátou kolonou a skutečně přispěla k rozbití Československa, tak bohužel není seznámen s historickými fakty. A za pravdu se neomlouvá," uzavřel Zeman. Němci si zatím nejsou jisti, jestli Zemanovy výroky poškodily vztahy České republiky a Německa. Německé velvyslanectví v Praze včera zdůraznilo, že mezi Berlínem a Prahou nebyly vztahy lepší, než jsou nyní a že ani Zemanovými výroky neutrpěly. "Není tu rozhodně žádné nebezpečí nebo škoda, kterou by utrpěly česko-německé vztahy," řekl ČTK zástupce vedoucího německé mise Andreas Meitzner. Naopak mluvčí německé vlády UweKarsten Heye připustil, že Zemanovy výroky by mohly ztížit přípravu březnové cesty německého kancléře Gerharda Schrödera do ČR. Po Zemanových slovech podle něj vládne ve vzájemných vztazích "nepříjemné klima." Meitzner ale obavy z ohrožení Schröderovy cesty do Prahy vylučuje. Kancléř se podle něho na březnovou návštěvu velmi těší. Meitzner uvedl, že na Zemanových slovech je důležité vnímat právě to, že neměl na mysli kolektivní vinu sudetských Němců, která je pro Německo nepřijatelná. Kritiku sklidil Zeman i na domácí politické scéně.
</TEXT>
</DOC>
<DOC>
<DOCID>LN-20020129003</DOCID>
<DOCNO>LN-20020129003</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Česko sice zatím neprožívá skandál jako v Polsku, kde několik lékařů ve snaze "zajistit" pohřebním službám za úplatu klientelu zřejmě zabíjelo těžce nemocné a vážně zraněné pacienty. Placená spolupráce zdravotníků a policie s pohřebními službami je však i v tuzemsku běžným jevem. Podle bývalé zaměstnankyně pražské záchranné služby, která si nepřála být jmenována, si takto přivydělávají u záchranky lékaři, sestry i personál. "Jsou to snadno vydělané peníze zvednou telefon a vydělají od tisíce do 1700 korun. V extrémním případě to můžou být až čtyři tisíce za den," řekla někdejší sestra, která v hlavním městě sloužila v letech 1994 až 1999. Tuto neetickou praxi potvrzují i odborníci. "Problém existuje a trvá. Takovým způsobem postupují především větší pohřební ústavy, které si mohou dovolit zaplatit své informátory," uvedl ředitel Julius Mlčoch, ředitel Pohřebního ústavu hlavního města Prahy. Ředitel Pohřebního ústavu hlavního města Prahy Julius Mlčoch tvrdí, že firmy nebožtíky vyhledávají prostřednictvím dispečerů záchranné služby, osádek sanitních vozů a některých policistů, kteří se k případům dostanou většinou první. "Pohřební služby na nemocnice napojené jsou, zejména jde o patology," potvrzuje šéf pražské Zdravotnické záchranné služby Zdeněk Schwarz. I na jeho podřízené se prý "havrani" obrátili s nabídkami provize za zprávy o nebožtících. "Odmítli to a přišli mi to nahlásit," tvrdí ale Schwarz. O existenci tlaku pohřebních služeb na pracovníky záchranky ví i předseda Asociace záchranných služeb ČR Petr Žák. "Jen u nás v okrese Šumperk jich působí osm. I my jsme zaznamenali určité tlaky nutící ke spolupráci," říká. Moravské záchranné služby se podle Žáka nátlaku brání různými opatřeními. Členové šumperské záchranky nabízejí pozůstalým informační leták se spojením na všechny pohřební služby v okolí. Maximálně prý mohou poradit ty, které vzhledem k dlouhodobé spolupráce považují za solidní. V Olomouci zase vymysleli systém "služeb". Určité časové období spolupracuje záchranka s jednou pohřební službou, jednotlivé služby se pravidelně střídají. "Že má někdo snahu domluvit se s pohřební službou na dojednávání kšeftů, to samozřejmě nemohu vyloučit," dodává Žák. Podle jeho názoru jsou ale ke spolupráci náchylnější spíš zaměstnanci nelékařských profesí. "My to považujeme za velmi neetické," tvrdí Žák.
</TEXT>
</DOC>
<DOC>
<DOCID>LN-20020129004</DOCID>
<DOCNO>LN-20020129004</DOCNO>
<DATE>01/29/02</DATE>
<TEXT>
Dnes v podvečer se v prostorách Senátu sejdou snad všichni dosud žijící mluvčí Charty 77 nikoli se všemi chartisty (těch by se tam nevešla ani čtvrtina) - zato však s řadou těch, kdo Chartu 77 nepodepsali, ale všelijak jí pomáhali. Bez tehdy záměrně bezejmenných lidí, kteří opisovali texty (informace, časopisy, knihy) na psacích strojích, kteří paginovali statisíce stran, rozmnožovali je, vázali knihy, rozváželi je, půjčovali nám byty a chalupy, převáželi nás autem, když nám zabavili řidičáky, sbírali na nás, kteří jsme byli bez zaměstnání, peníze, pašovali "ideový kontraband" ze zahraničí..., bez těch všech by Charta 77 dokázala mnohem méně než to, co dokázala. Tito lidé přitom mnohdy riskovali víc než chartisté: když do něčeho "spadli" (byli např. přistiženi ve společnosti chartistů při domovní šťáře), nikdo se jich nemohl zastat např. v Hlasu Ameriky či ve Svobodné Evropě, protože oni do té doby byli naprosto anonymní - o žádnou publicitu nestáli. Nikdo je ve světě neznal, a byli tedy mnohem méně chráněni než my. Jejich statečnosti a skromnosti jsme si vážili: oni pak už ani podepsat nesměli! Hlavní pašeračka tun knih a časopisů, rukopisů a léků, techniky a vzkazů Jiřina Šiklová nepodepsala. To bychom jí dali! Nešlo ale o nějaké pomocníky na rutinní práce. Hlavní a systematickou aktivitou Charty 77 bylo mapování stavu společnosti. Vydali jsme přes tři stovky zevrubných dokumentů, které popisovaly stav československé společnosti ze všech možných úhlů. Na těchto zprávách nejednou pracovali odborníci, kteří nejen Chartu 77 nepodepsali, ale kteří byli, jak se tehdy říkalo, "ve strukturách", někdy dokonce i ve funkcích. Občas jsme je znali, leckdy ani to ne. Důvěřovali jsme jim, oni důvěřovali nám. Mezi námi fungovali opět anonymní prostředníci. Po celou dobu existence Charty 77 jsme si střežili - často ve vášnivých polemikách - otevřenost, občanskost a skromnost našeho společenství. Nechtěli jsme být vnímáni jako ti, kteří se jen proto, že podepsali, cítí být lepší než ostatní, kteří mají proto patent na pravdu. Leccos opravdu hrálo do noty lidem, kteří by z Charty 77 nejraději udělali výlučné společenství vyvolených, morálně provždy už prověřených: policie nám přece věnovala soustředěnou pozornost, o našich nepříjemnostech s nimi vzápětí informovaly rozhlasové stanice ze Západu, byli jsme všude známí, přinejmenším jménem. Věděli jsme však, že síla či slabost Charty 77 nebyla v tom, jak moc se nám podaří "vytočit" režim, ale především jak vyjdeme s veřejností, nejlépe v dialogu, byť nerovnoměrném (prostřednictvím naší ediční činnosti a zahraničních rozhlasových stanic). Proti moci bylo tehdy až příliš snadné mít pravdu, těžší bylo hledat ji spolu s vnímavou, nerezignovavší částí společnosti: jak jsme se do toho všeho dostali, co chceme, co nechceme, jak toho dosáhnout? V žádném případě jsme nechtěli být utrženým předvojem, avantgardou. Bránili jsme se sentimentálnímu dojetí nad vlastní úžasností. Dělali jsme si ze svých "hrdinských rolí" často i krutou srandu (třeba Havlovo "Largo desolato"!). Ve vzájemných polemikách jsme si vyčítali každý náznak výlučnosti ve vlastních textech, v našem chování. Snad proto jsme nakonec režim sice nesvrhli, ale můžeme se, spolu s nemalou částí spoluobčanů, ke dvanácti letům existence Charty 77 hlásit bez červenání. Není to moc, ale v dnešní narcistické době posedlé sebezrcadlením to není ani málo. Dnes večer chceme poděkovat všem nesignatářům Charty 77, kteří ani tehdy nepřestali být občany. Protože pouhé seznamy lidí, bez jejich autentických příběhů, mnohdy zavádějí. Nejen seznam "antichartistů", ale dokonce i seznam chartistů. Doba seznamů, která trvá, by měla končit. Vydejme se naproti lidským příběhům.
</TEXT>
</DOC>
<DOC>
<DOCID>LN-20020129005</DOCID>
<DOCNO>LN-20020129005</DOCNO>
<DATE>01/29/02</DATE>
<TITLE>
Spisovatelka Astrid Lindgrenová (94 let)
</TITLE>
<GEOGRAPHY>STOCKHOLM</GEOGRAPHY>
<TEXT>
Autorka proslulé dětské knihy Pipi Dlouhá punčocha zemřela včera ve svém stockholmském bytě. Dožila se 94 let. Po několikadenním boji podlehla blíže nespecifikované nemoci. Podle spisovatelčiny přítelkyně Margarety Strömstedtové strávila Astrid Lindgrenová poslední dny obklopena svými blízkými. Nejslavnějším, dodnes populárním románem Lindgrenové je Pipi Dlouhá punčocha. Příběh o samorostlé dívce šokující vrstevníky i dospělé nekonvenčními názory a chováním vyšel poprvé v roce 1945. Lindgrenová napsala více než stovku literárních děl, mezi nimiž jsou kromě románů a povídek také divadelní hry, básně a písňové texty. Ve světě se dosud prodalo více než 130 milionů výtisků jejích knih.
STOCKHOLM - Autorka proslulé dětské knihy Pipi Dlouhá punčocha zemřela včera ve svém stockholmském bytě. Dožila se 94 let. Po několikadenním boji podlehla blíže nespecifikované nemoci. Podle spisovatelčiny přítelkyně Margarety Strömstedtové strávila Astrid Lindgrenová poslední dny obklopena svými blízkými. Nejslavnějším, dodnes populárním románem Lindgrenové je Pipi Dlouhá punčocha. Příběh o samorostlé dívce šokující vrstevníky i dospělé nekonvenčními názory a chováním vyšel poprvé v roce 1945. Lindgrenová napsala více než stovku literárních děl, mezi nimiž jsou kromě románů a povídek také divadelní hry, básně a písňové texty. Ve světě se dosud prodalo více než 130 milionů výtisků jejích knih.
</TEXT>
</DOC>
<DOC>
<DOCID>LN-20020129006</DOCID>
<DOCNO>LN-20020129006</DOCNO>
<DATE>01/29/02</DATE>
<TEXT>
Český premiér se ocitl v nezáviděníhodné pozici. V interview pro rakouský časopis Profil se vyjádřil natolik nešťastně, že většina čtenářů chápala jeho slova jako kolektivní obvinění sudetských Němců za činy některých z nich. Stejně jako rakouští a němečtí čtenáři si Zemanovy výroky vyložili i Češi, včetně nacionalistů, takže o výkladu nelze moc pochybovat. Že Zeman česko-německým vztahům nepomohl, připustili i na českém ministerstvu zahraničí. Zemanův výrok rozzlobil Edmunda Stoibera, takto pretendenta na kancléřský úřad v Berlíně, který žádá omluvu. Ve včerejší Zemanově odpovědi figuruje vedle obvyklého hulvátství obviňujícího Stoibera z neznalosti historie a nedostatečné schopnosti číst i pozoruhodné tvrzení: Za pravdu se neomlouvá. Přičemž o tom, co je pravda, si rozhoduje premiér sám. Nebylo by snad lepší, kdyby Zeman reagoval jinak, když už řekl to, co řekl? Třeba: Mrzí mne, že mou odpověď pro časopis Profil pan Stoiber pochopil takhle. Nikdy jsem neměl na mysli kolektivní vinu sudetských Němců, když jsem mluvil o páté koloně. Nemohl by se pan Zeman nad svými reakcemi, aspoň tentokrát, více zamyslet?
</TEXT>
</DOC>
<DOC>
<DOCID>LN-20020129007</DOCID>
<DOCNO>LN-20020129007</DOCNO>
<DATE>01/29/02</DATE>
<TEXT>
Americké deníky dostaly e-mailem snímky, na nichž má být pohřešovaný zpravodaj listu Wall Street Journal Daniel Pearl. Únosci vyzvali k převozu pákistánských zajatců držených na americké základně na Guantánamu do jejich rodné země. Z únosu je podezírána skupina napojená na Al Kajdu.
</TEXT>
</DOC>
<DOC>
<DOCID>LN-20020129008</DOCID>
<DOCNO>LN-20020129008</DOCNO>
<DATE>01/29/02</DATE>
<TITLE>
Nejvážnější spor v dějinách čtyřkoalice končí: lidovci ustoupili, ODA existuje dál.
</TITLE>
<GEOGRAPHY>PRAHA</GEOGRAPHY>
<TEXT>
ODA bude své dluhy splácet rychleji a průhlednějším způsobem. Za to zůstane ve čtyřkoalici dál suverénní stranou a nemusí ani opustit společné volební kandidátky. To je hlavní obsah dohody, kterou včera po měsíčním jednání zveřejnila čtyřkoalice. ODA se v dohodě zavázala, že svůj dluh 68 milionů zaplatí do 14 let. To pro ni znamená, že bude muset ročně splácet průměrně pět milionů korun. Slíbila také, že odtajní jména nových věřitelů, kteří jí na splátky půjčí. Podle dohody musí ODA najít i novou nadaci, na niž bude moci Česká pojišťovna většinu své pohledávky převést. Nadaci, kterou ODA představila v polovině ledna, totiž strana sama založila. Celý spor tak končí porážkou lidovců, kteří dali před týdnem alianci na výběr jen dvě možnosti: sloučit se s US-DEU, anebo odejít z kandidátek. Včera představená dohoda o sloučení ODA vůbec nehovoří. Za svůj podíl na vyhroceném sporu si včera lidovci vysloužili kritiku partnerské US. "Řešit celou tuto věc na veřejnosti bylo chybou," řekla předsedkyně unie Hana Marvanová. Šéf lidovců Cyril Svoboda ale pochybení své strany odmítl.
Jak dopadl spor o dluh ODA
* Zástupci ODA zůstávají na kandidátkách čtyřkoalice a její integrace s US-DEU se odsouvá na neurčito.
* ODA z celkového dluhu 68 milionů korun splatí České pojišťovně do měsíce 10 milionů a do roka a půl další 2 miliony.
* Jména osob, které jí na tyto splátky půjčí, strana zveřejní.
* Zbytek dluhu, 56 milionů, bude z pojišťovny převeden na veřejně prospěšnou nadaci, která již nebude spojena s ODA.
* Ještě letos strana této nadaci splatí 0,5 milionu.
* Celkově bude ODA splácet v průměru nejméně 5 milionů ročně a dluh tak splatí do 14 let.
* Aliance se nebude muset podílet na výdajích čtyřkoalice na volební kampaň.
</TEXT>
</DOC>
<DOC>
<DOCID>LN-20020129009</DOCID>
<DOCNO>LN-20020129009</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Čtyřkoaliční lídr Karel Kühnl byl v minulých dnech svými kolegy i novináři kritizován za špatné mediální vystupování. Včera se pokusil vzít si výtky k srdci. Při tiskové konferenci, na níž čtyřkoalice oznámila řešení dluhu ODA, se doslova vrhal po každé otázce, byť směřovala na někoho úplně jiného. Celý brífink pak ale ukončil nešťastným bonmotem, který šokoval všechny přítomné - a jeho politické kolegy zvlášť. Na otázku redaktora Hospodářských novin, zda může vyloučit, že se pod tlakem klesajících preferencí Unie svobody ještě do voleb sloučí s ODA, Kühnl řekl: "Já nemohu ani jednoznačně vyloučit, že až odtud odejdete, nebudete mít v kapse ukradený mobilní telefon kolegovi z kapsy." Když novinář podrážděně reagoval, že není žádný zloděj a nenechá se urážet, začal se Kühnl omlouvat: "Předpokládám, že jste slušný člověk. Byl to možná vtip, který jsem neměl říkat." Po brífinku ještě Kühnl za novinářem běžel, výsledkem ale byla jen ostrá roztržka před objektivy kamer. Kühnlovi kolegové byli incidentem zděšeni. Někteří se okamžitě chytali za hlavu, jiní se po brífinku vrhli na svého lídra a bonmot mu vytýkali. "No jó, tak jsem to neměl říkat," uznal Kühnl. "Bylo to faux pas," reagoval lidovec Cyril Svoboda.
</TEXT>
</DOC>
<DOC>
<DOCID>LN-20020129010</DOCID>
<DOCNO>LN-20020129010</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Generální tajemník rakouské krajně pravicové strany Svobodných Peter Sichrovsky včera obvinil Prahu, že nedostatečně odškodňuje Židy zavražděné během holocaustu. "Po válce česká vláda po desetiletí odmítala vrátit ukradený židovský majetek a až do dneška oběti, jejich potomci a židovské organizace zoufale bojují za svá práva," tvrdil Sichrovsky. Jeho slova rozhořčila vicepremiéra Pavla Rychetského. "Je to odporná lež, naprosto podlé, nepravdivé prohlášení," řekl včera Rychetský. Podle něj česká vláda ihned po svém nástupu ustavila komisi, která řešila navracení majetku židovským obětem holocaustu.
</TEXT>
</DOC>
<DOC>
<DOCID>LN-20020129011</DOCID>
<DOCNO>LN-20020129011</DOCNO>
<DATE>01/29/02</DATE>
<TEXT>
HRADEC KRÁLOVÉ - Protivzdušná obrana ČR je velice zastaralá a neodpovídá podmínkám NATO. Uvedl to včera ministr obrany Jaroslav Tvrdík po zasedání vlády. "Stav protivzdušné obrany je na hranici únosnosti," řekl Tvrdík. Nejlepším východiskem je podle něj nákup nových stíhaček. Druhou variantou by byla ochrana vzdušného prostoru spojeneckými letadly. "Protože aliance nemá vlastní stíhací letectvo jako celek, museli bychom se obracet na některého z partnerů," uvedl Tvrdík. Zprávu, kterou ministr předložil vládě, kabinet schválil. Zprávu má Tvrdík dnes dát poslancům.
</TEXT>
</DOC>
<DOC>
<DOCID>LN-20020129012</DOCID>
<DOCNO>LN-20020129012</DOCNO>
<DATE>01/29/02</DATE>
<TEXT>
HRADEC KRÁLOVÉ - Před čtrnácti dny kabinet přiklepl 15 miliard ústeckému kraji na zahlazování škod způsobených dolováním uhlí, včera zase ministr dopravy Jaromír Schling dostal za úkol urychlit dostavbu dálnice do Hradce Králové. Vláda pět měsíců před volbami začala s objížděním jednotlivých krajů. Ovšem, že by to souviselo s předvolební kampaní, ministři odmítají. "Vláda počínaje prvním dnem svého funkčního období se uchází - zcela logicky - o volební podporu svými činy," řekl včera premiér Zeman. Kabinet chce do voleb stihnout objet celou zemi, takže svá pravidelná zasedání, která pořádá jednou týdně, nakonec všechna uskuteční mimo své sídlo ve Strakově akademii. Znamená to snad, že si chce chvíli před volbami šplhnout před voliči finančními injekcemi nebo zvýšeným nasazením, které má pomoci vyřešit problémy, o něž se nikdo léta nestaral? Zeman říká, že tak to není. "Kraje jsou dítětem této vlády. Je tedy pochopitelné, že v závěru funkčního období má vláda zájem seznámit se s výsledky rozbíhající se práce v jednotlivých krajských zastupitelstvech," řekl. Jak ústecká dotace, tak hradecká dálnice jej však usvědčují, že neříká tak úplně pravdu. "O tyto peníze usilujeme již několik let. Je mi jedno, jaká vláda tyto prostředky schválila," řekl například MfD hejtman Ústeckého kraje Jiří Šulc.
</TEXT>
</DOC>
<DOC>
<DOCID>LN-20020129013</DOCID>
<DOCNO>LN-20020129013</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Investiční společnost I. Epic Holding se chystá zbavit bulvárního deníku Super. Podle informací časopisu Marketing &amp; Media (M &amp;M) za něj prý bude požadovat přibližně 500 milionů korun. Epic už měl údajně oslovit několik zahraničních i domácích vydavatelů. Podle neoficiálních informací zájem potvrdil mimo jiné vydavatel rakouského deníku Neue Kronen Zeitung. Naopak nabídku Epiku prý odmítli vydavatel časopisu Týden Sebastian Pawlowski nebo německé vydavatelství Axel Springer Verlag. Podle odborníků bude ale těžké ztrátový deník prodat. "Vzhledem ke slabému inzertnímu potenciálu Superu se mi zdá požadovaná částka poněkud přehnaná," komentoval to šéfredaktor M &amp;M Daniel Köppl. Od dubna loňského roku, kdy Super vstoupil na trh, měl na inzerci vydělat přibližně 112 milionů korun. "Reálná cena deníku se proto pohybuje někde kolem 200 milionů korun," podotkla redaktorka M &amp;M Martina Vojtěchovská. O prodeji Superu se uvažovalo delší dobu. "Naše investiční skupina vstupuje do projektů proto, aby je zhodnotila. Máme pocit, že v případě deníku Super se tak stalo a že Super je úspěšný," řekl časopisu M &amp;M člen představenstva I. Epic Holding Pavel Rozsypal. Podle Daniela Köppla je rozhodnutí prodat deník v co nejkratší době velmi racionální. "Super není výdělečný. Po dobrém startu jeho náklad stále klesá," řekl. V listopadu se prodalo jen 158 406 výtisků denně, tedy o 39 036 méně než v říjnu. "I když se Epiku podaří Super prodat za požadovaných 500 milionů, stejně prodělá. Podle našich odhadů ho ta legrace totiž stála už 900 milionů korun," dodal Köppl.
</TEXT>
</DOC>
<DOC>
<DOCID>LN-20020129014</DOCID>
<DOCNO>LN-20020129014</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Nejpřijatelnějším kandidátem na funkci prezidenta byl počátkem listopadu pro 27 procent Čechů nezávislý senátor a podnikatel Václav Fischer. Za ním následoval předseda Senátu Petr Pithart s 23 procenty, třetí pozici se 17 procenty obsadil předseda sněmovny Václav Klaus. Výsledky průzkumu včera zveřejnila agentura STEM. Všech 1608 dotázaných dostalo na výběr sedm osobností. Pro 12 procent z nich by byl v čele státu přijatelný duchovní Tomáš Halík, deset procent by v této funkci uvítalo bývalého předsedu Akademie věd ČR Rudolfa Zahradníka a osm procent premiéra Miloše Zemana. Socioložku Jiřinu Šiklovou označila za nejvhodnějšího kandidáta tři procenta lidí.
</TEXT>
</DOC>
<DOC>
<DOCID>LN-20020129015</DOCID>
<DOCNO>LN-20020129015</DOCNO>
<DATE>01/29/02</DATE>
<TITLE>
Jen z korupce jsou zatím obviněni lodžští lékaři, kteří za úplatu spolupracovali s pohřebními ústavy. Vyšetřování možných vražd ale pokračuje.
</TITLE>
<TEXT>
LODŽ, Polsko - Prokuratura včera vznesla návrh na vzetí do vazby dvou podezřelých v případu záměrného zabíjení pacientů lékařské pohotovosti ve městě Lodž. Oba byli zadrženi s pěti dalšími pravděpodobnými spoluviníky již o víkendu. List Gazeta Wyborcza, která minulý týden první zveřejnila informace o propojení pracovníků záchranné služby s pohřebními firmami, včera uvedla, že mezi sedmi zadrženými jsou i tři lékaři. Dva z nich jsou veřejnosti známi pod přízvisky Anděl smrti a Doktor Mengele. Lodžská prokuratura oznámila, že proti zadrženým bude zatím vzneseno obvinění z korupce. Vyšetřování záměrného zabíjení, jehož motivem měly být peníze od pohřebních firem za "zprostředkování" pohřbu, nicméně pokračuje. Kromě záměrného neposkytnutí pomoci měli pracovníci záchranky používat lék Pavulon, jenž vedl u pacientů k zástavě dechu. Publicita, které se případu dostalo, i rázné kroky úřadů pomohly rozvázat jazyk tisícům potenciálních svědků. Jen lodžské policii se ozvaly stovky potenciálních svědků. "Odhadujeme, že 10 až 15 procent z nich přišlo s velmi důležitými informacemi, které jsou pro vyšetřování mimořádně cenné. Část osob chce učinit přiznání," přiblížil význam zveřejnění aféry mluvčí policie. Mezi výpověďmi je i celá řada svědectví proti zadrženému Andělu smrti. Svou přezdívku si získal kvůli tomu, že místo pokusů o oživování nemocných jen konstatoval smrt - a to i v případech, kdy měl pacient podle svědků ještě hmatný puls. Ozval se i mladý lékař z pohotovosti, podle kterého Anděl smrti zodpovídá za úmrtí nejméně tří jeho pacientů. Jak ale sám dodal: "Důkazy, přirozeně, nemám." O tom, že vyšetřování bude obtížné, svědčí i informace prokuratury. Vyšetřovatelé podle ní musí prověřit celkem 50 000 úmrtí za posledních deset let.
</TEXT>
</DOC>
<DOC>
<DOCID>LN-20020129016</DOCID>
<DOCNO>LN-20020129016</DOCNO>
<DATE>01/29/02</DATE>
<TITLE>
Pracovníky záchranné služby v Lodži, kteří za odměnu zajišťovali "dodávky" zesnulých pro místní pohřební firmy, vyšetřoval speciální tým polské kriminální policie od poloviny roku 2001. Vyšetřování urychlil článek v listu Gazeta Wyborcza, který byl otištěn minulý týden ve středu. Svědci, kteří dosud mlčeli z obav před mstou "bílé mafie", začali médiím a prostřednictvím zvláštních telefonních linek i policii líčit své otřesné zkušenosti. Nová a nová svědectví o spojení zdravotníků a pohřebních firem zaznamenávají polské sdělovací prostředky po celé zemi.
</TITLE>
<TEXT>
"Sanitář nasadil pacientovi dýchací trubici. Ale ne tak, aby ho oživil. Zavedl ji do žaludku! Pacient se následně udusil žaludečním obsahem. Sanitář pak bez skrupulí nabídl pozůstalé pohřební firmu." anonymní svědek z Lodže
"Osádka sanitky byla jen prostředníkem. Dispečer byl Bohem. Doslova rozhodoval o životě. Hlášení od osob, kterým bylo nad 65 let a byly v těžkém stavu, se odkládala. Osádka byla volná, ale vyjížděla až po 40 minutách. V noci jsme často místo hledání čísla domu pátrali po vozech pohřebních firem. Tam, kde stály, tam byl náš nemocný, kterého jsme měli zachránit." bývalý řidič polské záchranné služby Dariusz K.
"Otec křičel, proč nic neděláte! Lékařka jen stála a pak mi řekla: Uklidněte se. Máte rozmazaný makeup. Míjely minuty a pak už bylo pozdě matka zemřela." anonymní výpověď lékařky s 42letou praxí o smrti její 90leté matky
"Přijela k nám před firmu sanitka. Sanitář se ptal, zda jsme ochotni uzavřít dohodu. Chtěl 1000 zlotých za tělo." Maciej Kotlowski, majitel pohřební firmy, Gdaňsk
"Měsíčně se v Lodži prodá okolo 250 úmrtí. Když záchranka vyjíždí k úmrtí, dostává peníze celá osádka - na hlavu to je až 200 zlotých. Měsíčně si pracovník přijde na 5 až 6 tisíc zlotých (45 - 54 tisíc korun)." Tomasz Salski, majitel pohřební firmy Klepsydra
"Když pozůstalí odmítli dohodnout se s pohřební firmou, lékař zničil již vyplněné úmrtní oznámení a v novém uvedl, že smrt mohla nastat v důsledku konání třetích osob." prokurátor Karol Napierski
"Víme již, že "nekrobyznys" se týká všech vojvodství. Existuje na lékařské pohotovosti i v nemocnicích." Aleksander Nauman, náměstek ministra zdravotnictví
"Zlo začíná v nemocnicích. Odtamtud nejrychleji unikají informace o úmrtí a umírá tam nejvíc lidí." Czeslaw Žuk, majitel pohřební firmy, Olsztyn
"Nestačil jsem ani posbírat manželčiny drobnosti, když se objevili muži s nosítky. Na nic se neptali a prostě zabrali její tělo. Sestřička mi řekla, že to jsou pohřební zřízenci. Byl jsem v šoku, než abych něco udělal." vdovec Stanislaw Sopicki, Olsztyn
"Lékaři museli o podávání smrtonosných léků vědět. Lékař je vedoucím osádky sanitky a nejen to on rozhoduje, co se má pacientovi dát." Arkadiusz Negra, sanitář
Pohřebné
Pohřební služba na základě plné moci pozůstalých inkasuje v přepočtu 35 000 korun
Odměna za nebožtíka
Lodž 11 000 až 16 000
Varšava 7100 až 8900
Krakov 5300 až 8900
Olsztyn 4000 až 5300
platy ve zdravotnictví
lékař - asi 13 500 korun záchranář - 8900 korun čistého
Spotřeba Pavulonu v Lodži
300 kusů za rok, v hlavním městě Varšavě bylo využito jen asi 25 dávek obdobných preparátů
</TEXT>
</DOC>
<DOC>
<DOCID>LN-20020129017</DOCID>
<DOCNO>LN-20020129017</DOCNO>
<DATE>01/29/02</DATE>
<TITLE>
Obchod se smrtí: Polskem otřásá skandál, neetické praktiky se šíří i v ČR
</TITLE>
<TEXT>
Lidé jsou v šoku. Polská policie prověřuje tisíce podezřelých případů úmrtí, ve kterých figurovala záchranná služba. I v Česku však některé pohřební služby uplácejí zdravotníky a policisty, aby se jako první dostaly k zemřelému.
PRAHA - V Česku zemře každý rok průměrně 110 tisíc lidí. Koncesi na provozování pohřebních služeb vlastní sedm stovek firem, z nichž na trhu aktivně působí zhruba polovina. Tyto společnosti mezi sebou vedou ostrý konkurenční zápas. Neváhají v boji "o nebožtíka" překračovat etické hranice a neštítí se podplácet zdravotníky a policii. Provize za jednoho nebožtíka se pak pohybuje okolo tisíce korun.
</TEXT>
<HEADING>
Metoda první: úplatky pro zdravotníky
</HEADING>
<TEXT>
Ředitel Pohřebního ústavu hlavního města Prahy Julius Mlčoch současné metody "pohřebáků" shrnuje: "Nebožtíky shánějí především přes sanitní vozy, záchrannou službu, policisty a spolupracují s nemocnicemi, kde často mají i své kanceláře přímo uvnitř areálu." Na tučnou provizi si mohou přijít zaměstnanci nemocnic, lékaři, zejména patologové, nebo pracovníci záchranných služeb. Nemocničnímu personálu stačí, aby rozrušeným pozůstalým předložili leták té "nejvhodnější" pohřební služby. Někdy to ani nemusejí udělat. "Havrani" jsou totiž často napojeni přímo na sestry a lékaře a ti je upozorňují na každého nebožtíka. Pohřební služba je pak častokrát u mrtvého člověka dříve než jeho příbuzní a ti nejsou ve stavu, aby si vybírali. Šokující přetahování o tělo zemřelého manžela zažila před dvěma lety paní Elena z Ostravy. Přesto, že si objednala služby určité pohřební služby, tělo zemřelého manžela odvezla bez jejího vědomí společnost jiná. Šéf této firmy pak argumentoval smlouvou s nemocnicí a požadoval zaplacení všech služeb. Hroší kůži zaměstnanců pohřebních firem dokládá i fakt, že častokrát kontaktují rodinu těžce nemocného pacienta, jehož naděje na uzdravení je minimální. Některé nemocnice se snaží proti propojení svých zaměstnanců a pohřební služby bojovat. Loni v říjnu například vedení nemocnice v Novém Jičíně zakázalo personálu rozdávat letáky, které propagovaly pouze tři vybrané pohřební služby.
</TEXT>
<HEADING>
Způsob druhý: uplácení policistů
</HEADING>
<TEXT>
Také strážci pořádku mají šanci přivydělat si na případech, kdy dojde k úmrtí. Policisté "dávají echo" pohřebním službám při dopravních nehodách nebo při nálezech mrtvých těl. Podle pražských policistů, kteří si nepřáli být jmenováni, funguje u náhodně nalezených mrtvol, především u starých lidí, promyšlený systém. Muži zákona spolupracující s určitou pohřební službou a informují její pracovníky už v okamžiku, kdy přijde oznámení od občana, že se nemůže dozvonit na souseda. Policisté paradoxně navíc soupeří ještě se zdravotníky o to, kdo bude na místě dřív a "shrábne" odměnu.
</TEXT>
<HEADING>
Pohřební služby soupeří o zemřelé
</HEADING>
<TEXT>
* konkurence v pohřebnictví je obrovská. Některé firmy proto dělají vše pro to, aby se k zemřelému dostaly jako první. Spolupracují přitom s lidmi, kteří je za úplatu informují, nebo mohou přímo situaci ovlivnit tak, jako se to nyní zřejmě stalo v Polsku.
* dispečeři záchranných služeb zdrží výjezd k vážným případům, aby zvýšili pravděpodobnost, že pacient zemře (to je zřejmě případ skandálu v Polsku)
* posádky záchranných vozů přímo způsobí smrt pacienta, např. nevhodným použitím léku (v Polsku šlo o lék Pavulon, způsobující zástavu dechu)
* pohřební služby platí zdravotnickému personálu a dalším zaměstnancům nemocnic za to, že využijí zármutku a otřesu příbuzných a získají je právě pro "spřátelenou" firmu; stává se dokonce, že pracovníci nemocnic tvrdí příbuzným, že ani nemají na vybranou
* "agenti" pohřební služby oslovují příbuzné vážně nemocných lidí a nabízejí jim své služby
</TEXT>
<HEADING>
* pohřebním firmám "dohazují" zemřelé také patologové
</HEADING>
<TEXT>
* kromě zdravotníků spolupracuje za peníze s pohřebními službami někdy také policie; policisté jim hlásí například náhodně nalezené nebožtíky nebo osoby, které zahynou při dopravní nehodě
* kromě zdravotníků spolupracuje za peníze s pohřebními službami někdy také policie; policisté jim hlásí například náhodně nalezené nebožtíky nebo osoby, které zahynou při dopravní nehodě
</TEXT>
</DOC>
<DOC>
<DOCID>LN-20020129018</DOCID>
<DOCNO>LN-20020129018</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Lék, kterým měli někteří polští záchranáři usmrcovat pacienty, se ve velké míře používá i v Česku. Pod názvem Pavulon si jej nedal zaregistrovat nizozemský výrobce. Je dostupný pouze na lékařský předpis, ale jinak se na jeho výdej, použití či kontrolu nevztahují žádná omezení. Pavulon využívají lékaři především při celkové anestezii během operace. Obsahuje totiž účinnou látku pancuronii bromidum, která uvolňuje veškeré svalstvo v těle včetně hladkých svalů, jejichž činnost člověk nedokáže vlastní vůlí ovlivnit. Jejich uvolnění přispívá k hladkému průběhu operace. Používá se také v případech, kdy je pacienta nutné připojit na přístroje zajišťující umělé dýchání. Výjimečně jej tedy využijí i lékaři vozidel záchranné služby. "Jsou to opravdu jen výjimky. Za rok spotřebujeme jen několik ampulek, pokud převážíme pacienta v bezvědomí na přístrojích," tvrdí Petr Žák ze Zdravotnické záchranné služby Šumperk. Přípravek se navíc podle Žáka často eviduje, protože je poměrně drahý a má krátkou dobu použitelnosti. "Chceme mít jistotu, že je v pořádku," vysvětluje Žák. Podle odborníků je zneužití přípravku Pavulon v polské kauze zcela náhodné. Smrt těžce nemocného či vážně zraněného člověka totiž může lékař přivodit i mnoha dalšími preparáty. "Pavulon je součástí základní výbavy, ale lékař má v té brašně dalších třicet léků, kterými by šlo také pacienta zabít. Jde o běžný lék, který používají všechny záchranné služby," podotýká například ředitel Záchranné služby hlavního města Prahy Zdeněk Schwarz.
</TEXT>
</DOC>
<DOC>
<DOCID>LN-20020129019</DOCID>
<DOCNO>LN-20020129019</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo zdravotnictví udělilo společnosti Super Vision výjimku z registrace. Firma tak mohla přivézt do České republiky inzulín vyrobený ze slinivky hovězího dobytka. Přípravek neregistroval Státní ústav pro kontrolu léčiv a ani v Česku neprošel několikaměsíční schvalovací procedurou. Ve své hlavní zpravodajské relaci to včera uvedla Česká televize. Ústav tak nemá ani informaci, zda skot, z něhož inzulín pochází, byl či nebyl testován na nemoc šílených krav. K dovezenému inzulínu nemá totiž k dispozici žádnou dokumentaci. Musí tak spoléhat na prověření úřadu, který inzulín testoval ve Velké Británii, odkud jej firma přivezla. Podle ministerstva zdravotnictví byla výjimka nutná, protože se v Česku přestal vyrábět. Česká televize však tvrdí, že podobného inzulínu vyráběného ze skotu je v tuzemsku dostatek a navíc o užívání tohoto druhu přípravku není příliš zájem. Lékaři při předepisování dávají přednost inzulínu humánnímu (lidskému) či vepřovému. Jedním ze společníků firmy Super Vision je Jiří Stránský, který je současně poradcem ministra zdravotnictví Bohumila Fišera. V České republice se léčí inzulínem přibližně 110 tisíc diabetiků. Většina z nich používá inzulín humánní.
</TEXT>
</DOC>
<DOC>
<DOCID>LN-20020129020</DOCID>
<DOCNO>LN-20020129020</DOCNO>
<DATE>01/29/02</DATE>
<TITLE>
Záchranáři nalezli pod troskami zničené auto, naštěstí nebyl nikdo zraněn
</TITLE>
<TEXT>
Střecha a dvě patra neobydleného domu včera spadly v Brně.
BRNO - Část dlouho neobývaného a chátrajícího domu se včera zřítila v Bratislavské ulici v Brně. Nikdo nebyl zraněn, ačkoliv ve vedlejším domě je základní a mateřská škola. Střecha spolu se třetím a čtvrtým patrem budovy krátce před sedmou hodinou ranní s rachotem spadla na vozovku. Trámy a zdi ulici zcela zatarasily tak, že sutiny z dálky připomínaly barikádu. Ještě několik minut po pádu byla v ulici oblaka prachu. Padající suť zcela zdemolovala dodávkový automobil, který stál na ulici. Mluvčí brněnských hasičů Jaroslav Haid upřesnil, že záchranáře zavolala žena, která byla svědkem pádu části domu. "Hasiči našli pod troskami zcela zničený Renault Trafic. Auto je na odpis," uvedl Haid. Poté co hasiči místo havárie zajistili, převzala případ policie a pracovníci Úřadu městské části Brno-střed. "Na místě je i statik, který posuzuje, zda nebude nutné dům strhnout," dodal mluvčí hasičů. Hasiči už z bezpečnostních důvodů strhli jednu ze štítových zdí domu a uvolněné zdivo. Ulice v okolí budovy je zatím uzavřena. Místostarosta městské části Josef Pelikán sdělil, že budova patří soukromé firmě. "Dům byl původně bytový, posledních několik let byl neobsazený a neudržovaný," řekl Pelikán. Domnívá se, že destrukce nastala dlouhodobým vlivem deště a sněhu. "Definitivně však příčiny stanoví znalec," uvedl. Nezbytné kroky musí nyní učinit stavební úřad, aby dům neohrožoval okolí. Všechny potřebné práce by měl zaplatit majitel budovy.
</TEXT>
<HEADING>
Budova patřila soukromé firmě
</HEADING>
<TEXT>
Dům ve čtvrti, které se přezdívá Bronx, zřejmě patří firmě Ital-East. Podle obchodního rejstříku je jejím zakladatelem italský státní příslušník a podnikatelka Ilona Sobotková z Tišnova. V kancelářích této firmy včera nikdo nebral telefon. V místě trvalého bydliště podnikatelky byla k zastižení pouze její matka. Ta sdělila, že žena je nyní v Itálii a přijede za několik týdnů. "Ale myslím, že ten dům nedávno prodali," uvedla. Dům byl již několik let v dezolátním stavu. V dolních patrech měl zazděná okna i dveře, protože tam často přespávali bezdomovci.
Dům ve čtvrti, které se přezdívá Bronx, zřejmě patří firmě Ital-East. Podle obchodního rejstříku je jejím zakladatelem italský státní příslušník a podnikatelka Ilona Sobotková z Tišnova. V kancelářích této firmy včera nikdo nebral telefon. V místě trvalého bydliště podnikatelky byla k zastižení pouze její matka. Ta sdělila, že žena je nyní v Itálii a přijede za několik týdnů. "Ale myslím, že ten dům nedávno prodali," uvedla. Dům byl již několik let v dezolátním stavu. V dolních patrech měl zazděná okna i dveře, protože tam často přespávali bezdomovci.
</TEXT>
</DOC>
<DOC>
<DOCID>LN-20020129021</DOCID>
<DOCNO>LN-20020129021</DOCNO>
<DATE>01/29/02</DATE>
<TITLE>
Dvě auta naboural policista pod vlivem alkoholu. V Plzni nejde zdaleka o ojedinělý případ. Obyvatelé města proto žádají větší postihy pro opilce za volantem.
</TITLE>
<GEOGRAPHY>PLZEŇ</GEOGRAPHY>
<TEXT>
Více než dvě promile alkoholu v krvi naměřili plzeňští policisté při dechové zkoušce svému kolegovi. Hlídka byla přivolána do ulice Na dlouhých poté, co opilý policista za volantem Škody Forman narazil do zaparkovaného Opelu Vectra. Silou nárazu se stojící opel vymrštil a narazil do sousední Škody Fabie. "Nehoda se obešla bez zranění. Škodu vyšetřovatelé vyčíslili na 105 tisíc korun," řekla mluvčí plzeňské policie Milada Suchá. Policistův nadřízený nyní zvažuje trest za jízdu v podnapilém stavu. "Ještě není rozhodnuto, zda bude propuštěn do civilu, nebo postaven mimo službu až do vyšetření případu," dodala Suchá. Nehoda podnapilého policisty se stala necelý rok poté, co soud poslal na patnáct měsíců do vězení bývalého plzeňského policistu Josefa Bulína. Ten se pod vlivem alkoholu vracel v březnu roku 1999 ze školení se čtyřmi dalšími kolegy. Opilý Bulín za volantem nezvládl zatáčku a ve velké rychlosti se netrefil na most přes řeku Radbuzu. Nekontrolovaný vůz přerazil zábradlí a spadl do vody střechou dolů. Nehoda si vyžádala život jednoho z Bulínových kolegů. V Plzni navíc ještě neutichly vášně poté, co vloni v únoru řidič s alkoholem v krvi najel na tramvajový ostrůvek a usmrtil tři mladé lidi a další dívku těžce zranil. Posledně jmenovaný případ přiměl plzeňské studenty a pozůstalé obětí k sepsání petice, která po poslancích žádá zpřísnění trestů za jízdu pod vlivem alkoholu. Rozhořčení obyvatelé Plzně chtějí, aby opilci za volantem dostali doživotní zákaz řízení a požadují taková opatření, která by policistům umožňovala na místě odebrat řidičský průkaz podnapilému šoférovi.
PLZEŇ - Více než dvě promile alkoholu v krvi naměřili plzeňští policisté při dechové zkoušce svému kolegovi. Hlídka byla přivolána do ulice Na dlouhých poté, co opilý policista za volantem Škody Forman narazil do zaparkovaného Opelu Vectra. Silou nárazu se stojící opel vymrštil a narazil do sousední Škody Fabie. "Nehoda se obešla bez zranění. Škodu vyšetřovatelé vyčíslili na 105 tisíc korun," řekla mluvčí plzeňské policie Milada Suchá. Policistův nadřízený nyní zvažuje trest za jízdu v podnapilém stavu. "Ještě není rozhodnuto, zda bude propuštěn do civilu, nebo postaven mimo službu až do vyšetření případu," dodala Suchá. Nehoda podnapilého policisty se stala necelý rok poté, co soud poslal na patnáct měsíců do vězení bývalého plzeňského policistu Josefa Bulína. Ten se pod vlivem alkoholu vracel v březnu roku 1999 ze školení se čtyřmi dalšími kolegy. Opilý Bulín za volantem nezvládl zatáčku a ve velké rychlosti se netrefil na most přes řeku Radbuzu. Nekontrolovaný vůz přerazil zábradlí a spadl do vody střechou dolů. Nehoda si vyžádala život jednoho z Bulínových kolegů. V Plzni navíc ještě neutichly vášně poté, co vloni v únoru řidič s alkoholem v krvi najel na tramvajový ostrůvek a usmrtil tři mladé lidi a další dívku těžce zranil. Posledně jmenovaný případ přiměl plzeňské studenty a pozůstalé obětí k sepsání petice, která po poslancích žádá zpřísnění trestů za jízdu pod vlivem alkoholu. Rozhořčení obyvatelé Plzně chtějí, aby opilci za volantem dostali doživotní zákaz řízení a požadují taková opatření, která by policistům umožňovala na místě odebrat řidičský průkaz podnapilému šoférovi.
</TEXT>
</DOC>
<DOC>
<DOCID>LN-20020129022</DOCID>
<DOCNO>LN-20020129022</DOCNO>
<DATE>01/29/02</DATE>
<TITLE>
Příběh KAMILA LHOTÁKA, výtvarníka, jenž navzdory svému postižení nalezl zálibu v rychlosti
</TITLE>
<HEADING>
ČESKÉ LEGENDY 20. STOLETÍ
</HEADING>
<TEXT>
"Milovali jsme ho všichni pro jeho smysl pro humor spojený s vědomostmi. Popíjel vodku a přitom recitoval básně v řečtině. Považuji jej za jednoho z největších umělců 20. století," říká o Kamilu Lhotákovi jeho přítel malíř Adolf Born.
Celý život jej přitahovala městská periferie, dřevěné ohrady, železné konstrukce vraků, věci opuštěné, vyhozené, takové, jež v dětství objevoval na holešovických dvorcích či na zarostlých březích Botiče v Nuslích. Příjmení měl po otci, ale tatínek, vědec a zakladatel české farmakologie, s rodinou nežil a k synovi se na veřejnosti nehlásil. Alespoň jej i jeho matku zajistil existenčně. Komplex "zapíraného dítěte" si však malý Kamil nesl s sebou. Drsnost projevu jako obranu proti citu. Navíc ve čtyřech letech prodělal obrnu. Nemoc způsobila, že napadal na levou nohu. Ať se snažil sebevíc, dětským hrám nestačil. Snad i tento pocit nedostatečnosti byl jedním z pramenů jeho schopnosti vyprávět pomocí obrazů. Celý život se bál, aby se nemoc nevrátila. Kolo, motocykl, auto pro něj představovaly nejen možnost dobrodružství, ale i způsob, jak nepohyblivost překonat. Byl tedy vášnivým řidičem i cyklistou, a tato vášeň je patrná i z jeho tvorby. Na obraze z roku 1968 Tmavomodrý automobil a drak je kabriolet s pozlaceným chladičem, zaparkovaný v tmavě zelené opuštěné krajině, večerní přítmí pak vyvolává pocit nebezpečí. V jednom z rozhovorů řekl: "Jako chlapec jsem měl několik snů. Kolo, motocykl a balon. Jen sen o letu balonem se mi nikdy nesplnil." Už ve škole pilně kreslil, ale na akademii nestudoval, jako výtvarník byl samouk. Navštěvoval práva na Karlově univerzitě. Kdyby nacisté nezavřeli vysoké školy, byl by tedy advokátem či soudcem.
</TEXT>
<HEADING>
Krásná slečna Liduška
</HEADING>
<TEXT>
Jako malíř se poprvé představil v dubnu 1939 v Beafortově galerii v Jungmannově ulici. Otakar Mrkvička, výtvarný kritik a Lhotákův obdivovatel, zval tehdy čtenáře Lidových novin na výstavu slovy: "Jste-li zamilováni do podivínství a zvláštností..." Obrazy zapůsobily na členy Umělecké besedy natolik silně, že Lhoták byl vyzván, aby vystavoval spolu se Zrzavým, Rabasem iČapkem v Obecním domě. Za mobilizace se oženil s Herthou, dcerou průmyslníka Gutha. I když pan továrník nepochyboval o porážce Hitlera, nechal dceru pro jistotu pokřtít na Ludmilu. Byla půvabná a křehká (a tak ji její manžel viděl, jak je patrné z oleje Liduška z roku 1942). Stejně jako Kamil po obrně kulhala. V této době Lhoták vytváří osobitý, magický realismus. Jeho obrazy až divadelním způsobem vypovídají o životě i věcech. Každý je příběhem. Hluboký neklid vyvolává ten z počátku války Nostalgie letního odpoledne. Silnice stoupá a končí na horizontu. Chodník ivozovka bez lidí působí tísnivě. V roce 1941 se manželům Lhotákovým narodil syn Kamil, Káma na odlišení od otce. Právě v tomto těžkém válečném období Kamil Lhoták ilustruje Pohádky o mašinkách, dílo, které patří ke zlatému fondu české dětské literatury. Blízký mu byl program surrealistické Skupiny 42. Ta vznikla v době heydrichiády a sdružovala Toyen, Štýrského, Teigeho a mnoho dalších umělců. Lhoták byl jejím členem od počátku až do jejího rozpuštění v roce 1948. Po válce Liduška marně čekala na návrat rodičů i dalších příbuzných z koncentračního tábora. Její deprese se změnily ve vážnou duševní chorobu a zbytek života strávila v psychiatrickém sanatoriu. Právě z těžkého poválečného období pocházejí Lhotákovy okouzlující ilustrace knihy Marka Twaina Dobrodružství Huckleberryho Finna. Určitě ne náhodou je jeho jubilejním tisícím obrazem imaginární portrét mladé krásné ženy bez rukou Aimée Rapin, slavné malířky, která ke své tvorbě používala jen prstů pravé nohy. Osobně se znala s Toulouse Lautrekem a s Kamilem Lhotákem si deset let dopisovala.
</TEXT>
<HEADING>
Živelná paní Anna
</HEADING>
<TEXT>
Ještě jako dítě se v Nuslích kamarádil s dívenkou, která se narodila s jednou rukou. Po čtyřiceti letech se s ní znovu sešel - a bude ho už provázet do konce života. Paní Anna měla v Kamilově životě nezastupitelné místo. Jednou rukou se postarala o domácnost, byla přizpůsobivá, živelná. Jezdili spolu na výlety na motorce - jednou až do Paříže. Když v roce 1989 zemřela, odešla s ní i Dívka v modrém svetru, Jednoruká dívka v červené vestě, Dívka s rozpuštěnými vlasy i Dcera velkoměsta, kterou tolik obdivoval Pablo Picasso. Kamil zemřel rok poté v nemocnici na Karlově. Jeho popel byl rozprášen na kopci zvaném Číčov, tak jak si to přál.
Kamil Lhoták
</TEXT>
</DOC>
<DOC>
<DOCID>LN-20020129023</DOCID>
<DOCNO>LN-20020129023</DOCNO>
<DATE>01/29/02</DATE>
<TITLE>
Pracovníci Inspekce životního prostředí jsou znepokojeni atmosférou v úřadě
</TITLE>
<TEXT>
Špatný pocit z práce. To byl jeden z hlavních důvodů odchodu zástupce ředitele České inspekce životního prostředí Ladislava Mika. Ministr Kužvart ani šéf inspekce si ale problémy nepřipouštějí.
BRNO/PRAHA - Úřad, který má v zemi na starosti ochranu přírody, se potácí v krizi. Část nejzkušenějších pracovníků oddělení ochrany přírody České inspekce životního prostředí (ČIŽP) odchází a další je chtějí následovat. Atmosféra v inspekci se podle nespokojených pracovníků začala zhoršovat v posledních letech. Mnozí z inspektorů už ztratili důvěru v její zlepšení. "Postupující tuhý centralismus, frustrace a deziluze," shrnul důvody svého odchodu vedoucí brněnského oddělení Jiří Zahrádka. Ten odchází ke konci měsíce a s ním podal výpověď i jeho další kolega. Několik týdnů před nimi odešel zástupce ředitele ČIŽP a zároveň šéf oddělení ochrany přírody Ladislav Miko. Ten je uznávaným odborníkem v problematice pašování zvířat a také spolupracovníkem Interpolu. "Měl jsem špatný pocit z narůstající frustrace a nervozity mezi inspektory. Přitom jsem, bohužel, nebyl v pozici, kde bych s tím mohl moc udělat," uvedl Miko. Podle jeho bývalého podřízeného Jiřího Zahrádky v minulých měsících odešli či se k odchodu chystají lidé z inspektorátů v Brně, Ostravě a Hradci Králové. "Vím, že velmi napjatá situace je i v Havlíčkově Brodě, v Olomouci i v Liberci," uvedl. Jeden z vedoucích oddělení, který nechtěl uvést své jméno, přiznal, že i on se potýká s personálními problémy. "Odcházejí mi ti nejschopnější lidé. Mám obavu, že zde nyní necítí perspektivu," uvedl. Důvody frustrace odcházejících pracovníků shrnul jeden z nich, který si nepřál být jmenován: "Chce se po nás, abychom zjišťovali, ale nezjistili. Můžeme se tak leda vytahovat na slušné lidi, kteří něco opomenou. Když ale padneme na nějakého gaunera či protřelého podnikatele a ten začne vyhrožovat soudy, tak v tom jsme najednou sami. A vyvíjí se tlak, aby se vše vyřešilo do ztracena," vysvětlil. Příkladem může být kauza brněnského inspektora Zahrádky. Toho se pokoušel podplatit stavební podnikatel. Zahrádka vše nahlásil svému zaměstnavateli a na policii. "Nadřízení mi sdělili, že to je moje soukromá občanskoprávní věc," uvedl Zahrádka. "Přitom by se inspekce měla za své lidi rvát, aby si vůbec udržela autoritu. Navíc k těmto konfliktům člověk nepřijde jako soukromá osoba, ale jako úředník při výkonu své funkce," domnívá se.
</TEXT>
<HEADING>
Ať přijdou s kritikou, říká ředitel
</HEADING>
<TEXT>
Ředitel ČIŽP Petr Soukup situaci ve své instituci tak dramaticky nevnímá. "Pokud já vím, odcházejí dva lidé. V obou případech mě to mrzí," uvedl na adresu svého zástupce Mika a inspektora Zahrádky. Podle něj jsou však hlavní příčinou nízké platy. Současně odmítl kritiku, že vedení inspekce nevnímá problémy lidí v terénu. "Mají vždycky otevřenou možnost obrátit se na mě a jednat se mnou o tom, co se jim nelíbí. Žádné takové avízo z jejich strany nemám," uvedl. Nesouhlasí ani s tvrzením, že inspekce neposkytuje pracovníkům dostatečnou podporu při řešení problémů. "Myslím, že inspekce se za lidi stavěla a stavět bude," uvedl ředitel. Ministr životního prostředí Miloš Kužvart o kritické situací v nejdůležitější instituci, která v praxi zajišťuje ochranu přírody, podle svých slov dosud neslyšel. "Vím pouze tolik, že dva pracovníci odcházejí," sdělil ministr. "O nějakém velkém počtu pracovníků mi není nic známo," sdělil Kužvart. Zahrádka považuje tvrzení ředitele Soukupa za pouhou teorii. "Kdo by porušil subordinaci a obrátil se s nějakým problémem přímo na ředitele, ten by to schytal u svého nadřízeného," konstatoval. Jak dodal, nejde o peníze. "Tuto práci lidé nedělají pro peníze. Většina z nás má ráda přírodu a o to více nás současná situace skličuje."
Ředitel ČIŽP Petr Soukup situaci ve své instituci tak dramaticky nevnímá. "Pokud já vím, odcházejí dva lidé. V obou případech mě to mrzí," uvedl na adresu svého zástupce Mika a inspektora Zahrádky. Podle něj jsou však hlavní příčinou nízké platy. Současně odmítl kritiku, že vedení inspekce nevnímá problémy lidí v terénu. "Mají vždycky otevřenou možnost obrátit se na mě a jednat se mnou o tom, co se jim nelíbí. Žádné takové avízo z jejich strany nemám," uvedl. Nesouhlasí ani s tvrzením, že inspekce neposkytuje pracovníkům dostatečnou podporu při řešení problémů. "Myslím, že inspekce se za lidi stavěla a stavět bude," uvedl ředitel. Ministr životního prostředí Miloš Kužvart o kritické situací v nejdůležitější instituci, která v praxi zajišťuje ochranu přírody, podle svých slov dosud neslyšel. "Vím pouze tolik, že dva pracovníci odcházejí," sdělil ministr. "O nějakém velkém počtu pracovníků mi není nic známo," sdělil Kužvart. Zahrádka považuje tvrzení ředitele Soukupa za pouhou teorii. "Kdo by porušil subordinaci a obrátil se s nějakým problémem přímo na ředitele, ten by to schytal u svého nadřízeného," konstatoval. Jak dodal, nejde o peníze. "Tuto práci lidé nedělají pro peníze. Většina z nás má ráda přírodu a o to více nás současná situace skličuje."
</TEXT>
</DOC>
<DOC>
<DOCID>LN-20020129024</DOCID>
<DOCNO>LN-20020129024</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Policie ukončila vyšetřování kauzy expředsedy Českomoravského fotbalového svazu Františka Chvalovského. Policejní rada Jaroslav Šimák uvedl, že poslední znalecký posudek policie obdržela minulý týden. Chvalovský a pět jeho společníků se podle obvinění dopustili úvěrového podvodu, kterým připravili Komerční banku o zhruba 1,5 miliardy korun. Obvinění se od příštího týdne začnou seznamovat s vyšetřovacím spisem. "Spis má 20 až 25 tisíc stran, dáme jim na to čas až do konce února," uvedl policista.
</TEXT>
</DOC>
<DOC>
<DOCID>LN-20020129025</DOCID>
<DOCNO>LN-20020129025</DOCNO>
<DATE>01/29/02</DATE>
<GEOGRAPHY>BRNO</GEOGRAPHY>
<TEXT>
Šestnáctiletý mladík ze Znojemska, který před rokem zastřelil svého známého a vzal mu poté sedm tisíc korun, byl odsouzen na dva a půl roku vězení. Soudkyně při odůvodnění rozsudku řekla, že mladík byl uznán vinným z nedovoleného ozbrojování, ublížení na zdraví a krádeže. Bronislav Holas podle své výpovědi nalezl v kontejneru podomácku vyrobenou střelnou zbraň. Ukázal ji svému známému a při manipulaci se zbraní došlo k výstřelu. Projektil muže na místě usmrtil. Holas poté mrtvému vzal peníze a odešel. Jednání vysvětloval šokem.
</TEXT>
</DOC>
<DOC>
<DOCID>LN-20020129026</DOCID>
<DOCNO>LN-20020129026</DOCNO>
<DATE>01/29/02</DATE>
<TITLE>
PRAHA - Kvůli vydatným dešťům a tání sněhu i včera stoupaly hladiny řek. Na třech místech Česka dosáhly hladiny řek nejvyššího, třetího stupně povodňové aktivity. Stav ohrožení byl vyhlášen na řece Dědině u Hradce Králové, na Labi v Němčicích a na Radbuze v Tasnovicích na Domažlicku. V povodí Labe stoupala voda hlavně na středních a dolních tocích. Na horních úsecích řek voda kulminovala během noci na včerejšek, voda v korytech dosahovala až pětiletých průtoků. Na Labi byl dokonce zastaven plavební provoz z Chvaletic do Mělníka. "Zvýšený průtok vody ohrožoval bezpečnost plavby," řekl ředitel pardubického závodu Povodí Labe Stanislav Jireš. Na několika tocích zaznamenali vodohospodáři druhý stupeň povodňové aktivity (stav pohotovosti) a na většině míst hlásili maximálně první stupeň, tedy stav bdělosti. Stav pohotovosti včera platil na Tiché Orlici v Čermné na Rychnovsku, na spojené Orlici v Týništi, na Cidlině v Sánech na Nymbursku, v Novém Bydžově na Hradecku a na Ohři v Karlových Varech a Lounech. Město Karlovy Vary včera urychlilo přípravy na záplavy. Povodňová komise s vedením karlovarského dopravního podniku dojednala, že poskytne autobusy k případné evakuaci obyvatel, řekl primátorův náměstek Michal Mundl. Pohotovost platila i na odtoku z vodní nádrže Skalka v Chebu. Před polednem kulminovala při druhém stupni i řeka Morava v Moravičanech na Šumpersku. "Přítoky na horním toku Moravy už kulminovaly, v Moravičanech dochází ke zlomu. V Olomouci jsme 20 centimetrů pod prvním stupněm a očekáváme jen mírný vzestup," uvedl ředitel olomoucké pobočky Povodí Moravy Antonín Kurfürst. Jen v povodí Labe vyhlásili vodohospodáři nejnižší stupeň na patnácti místech. Několik řek se už vylilo z koryt a zaplavilo louky.
</TITLE>
<HEADING>
Na jihu Čech padl stoletý teplotní rekord
</HEADING>
<TEXT>
V Českých Budějovicích včera naměřili nejvyšší teplotu pro tento den za více než 100 let, po které tamní meteorologové vedou záznamy. Dosavadní rekord, který pro 28. leden platil od roku 1983, překonala včerejší teplota o 2,7 stupně Celsia, když meteorologové naměřili rovných 13 stupňů.
Vyhlášené stupně povodňové aktivity
</TEXT>
<HEADING>
první stupeň: bdělost
</HEADING>
<TEXT>
Na 15 místech v celém povodí Labe. Prvního stupně dosáhla většina řek na Plzeňsku. V jižních Čechách je bdělost vyhlášena na řece Otavě na Modravě a v Sušici na Klatovsku a na Nežárce v Lásenicích na Jindřichohradecku. V Karlovarském kraji se zvedly hladiny Libockého potoku a říčky Svatavy na Sokolovsku, říčky Bystřice v Ostrově na Karlovarsku a celý tok říčky Teplé. První stupeň povodňové aktivity byl ve Zlínském kraji vyhlášen na řece Moravě v Kroměříži a ve Spytihněvi na Zlínsku.
druhý stupeň: pohotovost
Tichá Orlice - Černá na Rychnovsku
Orlice - Týniště nad Orlicí
Cidlina - Sány na Nymbursku, Nový Bydžov na Hradecku, vodní nádrž Skalka v Chebu
Vydra - Modrava na Klatovsku
Morava - Moravičany na Šumpersku
třetí stupeň: stav ohrožení
Dědina - u Hradce Králové
Labe - Němčice na Pardubicku
Radbuza - Tasnovice na Domažlicku
</TEXT>
</DOC>
<DOC>
<DOCID>LN-20020129027</DOCID>
<DOCNO>LN-20020129027</DOCNO>
<DATE>01/29/02</DATE>
<TITLE>
Barometr manažerské nálady už tři měsíce stoupá, ale oživení německého hospodářství je zatím nejisté
</TITLE>
<TEXT>
Hospodářský růst očekávají Němci. To by byla skvělá zpráva i pro českou ekonomiku.
PRAHA - Z Německa včera přišla dobrá zpráva: konec hospodářské recese je už možná v dohlednu. Vyplývá to z prestižního výzkumu, kterým se každý měsíc měří nálada německých manažerů a jejich důvěra ve stav ekonomiky. Index západoněmecké hospodářské nálady sleduje Institut pro ekonomický výzkum (Ifo) z bavorského Mnichova. Včera zveřejnil lednové výsledky, z nichž vyplývá, že důvěra manažerů v ekonomiku už tři měsíce za sebou roste. V lednu se index vyšplhal na úroveň 86,3 bodu, což oproti prosincovému číslu znamená posílení o půl bodu. Lednová důvěra manažerů ve schopnosti německé ekonomiky je tak nejsilnější za uplynulých pět měsíců. "Blíží se konec ekonomického zpomalení. Je však předčasné domnívat se, že je hospodářské oživení zcela jistou věcí," komentoval údaje Gernot Nerb, ekonom z Ifo. Zlepšení nálady německých manažerů je dobrou zprávou pro celou eurozónu. Německo totiž tvoří skoro třetinu hrubého národního produktu v oblasti, kde se od 1. ledna 2002 platí eurem.
</TEXT>
<HEADING>
Propouštění pomohlo
</HEADING>
<TEXT>
Německá centrální banka Bundesbank odhaduje, že se hospodářství země loni s největší pravděpodobností ocitlo v recesi. Ve stejné situaci bylo Německo naposledy před osmi lety. Ve snaze zvýšit hospodářskou výkonnost začaly podniky propouštět. Německé firmy loni uvedly, že se zbaví více než 130 tisíc zaměstnanců. Nyní se zdá, že se začaly dostavovat výsledky. Strojírenská a elektrotechnická společnost Siemens minulý týden oznámila, že po třech čtvrtletích "ve ztrátě" opět vykázala zisk. Pozitivní výhled nabídla investorům také největší evropská softwarová firma - německá SAP. Na tržbách chce letos SAP získat o 15 procent více než loni. Oživení v Německu by bylo skvělou zprávou i pro české hospodářství, které je na svém jihozápadním sousedovi životně závislé. Do Německa směřuje zhruba 60 procent z celkového českého exportu do států EU. Jenomže zlepšení nemusí přijít tak rychle, jak by si mnozí přáli. Klíčová složka indexu, kterou tvoří budoucí očekávání manažerů, sice z prosincových 94,3 bodu vzrostla v lednu na 94,8 bodu. Ale index hodnotící současné podmínky od prosince do ledna poklesl o jeden bod na úroveň 78 bodů.
</TEXT>
<HEADING>
Bankéř růstu nevěří
</HEADING>
<TEXT>
Lednové měření nálad mezi německými manažery dává částečně za pravdu berlínské vládě, která očekává hospodářské oživení už v první polovině letošního roku. V porovnání s rokem 2001 by německá ekonomika měla letos růst o 0,75 procenta. S tím ovšem moc nesouhlasí prezident Bundesbanky Ernst Welteke. "Jsou zde stále nejistoty spojené s ekonomikou USA, a proto načasování a intenzita vzestupu na naší straně jsou také nejisté," citovala agentura ČTK z Weltekova rozhovoru pro Welt am Sonntag.
Ifo index - vývoj důvěry Němců v jejich ekonomiku
Ifo index vyjadřuje důvěru manažerů ve schopnosti německé ekonomiky. Udává se v bodech.
Každý měsíc odpovídá 7000 německých manažerů na otázky ohledně produkce, zásob, objednávek, cen a počtu pracovníků ve firmě. Nejvyšší úrovně ( 107,3) dosáhl index v listopadu 1990, na minimu ( 75,7) se ocitl v roce 1982.
</TEXT>
</DOC>
<DOC>
<DOCID>LN-20020129028</DOCID>
<DOCNO>LN-20020129028</DOCNO>
<DATE>01/29/02</DATE>
<TITLE>
KOPŘIVNICE - Nový vlastník kopřivnické Tatry, americká firma SDC International, převzala řízení automobilky a jeho zástupci vstoupili do orgánů Tatry. Rozhodla o tom mimořádná valná hromada automobilky. Kromě rekonstrukce orgánů firmy byla na programu hromady i změna stanov, jež spočívala ve snížení počtu členů představenstva z pěti na tři, členů dozorčí rady z devíti na tři a posílení působnosti představenstva. Na hromadě Tatry tak byla zvolena nová dozorčí rada, kterou budou tvořit šéf představenstva SDC Ronald Adams, výkonný viceprezident Terexu Fil Filipov a za zaměstnance předseda odborů Antonín Valášek. Dozorčí rada ještě zvolí nové představenstvo, ve kterém zasednou finanční ředitel automobilky Jan Ludva, obchodní ředitel Tatry Zbyněk Kesler a výkonný šéf SDC Mike Srkal. Představenstvo poté zvolí nového generálního ředitele, kterým bude šéf společnosti Kenworth/Peterbilt trucks Hanko Kiefer. SDC bude ve vedení automobilky dále využívat služeb bývalého ministra zahraničí USA a vrchního velitele ozbrojených sil NATO Alexandra Haiga a prezidenta detroitské firmy Harbour Associates Ronalda Harboura. Ve vedení kopřivnické firmy by měli být i exprezident General Motors Europe Dick Donnelly a bývalý výkonný viceprezident firmy DaimlerChrysler Dennis Pawley. Česká konsolidační agentura koncem listopadu 2001 podepsala s SDC smlouvu o prodeji kopřivnické Tatry. O prodeji 91,62 procenta akcií automobilky SDC rozhodl kabinet počátkem listopadu.
</TITLE>
<HEADING>
Tatra prodala méně aut
</HEADING>
<TEXT>
Automobilka Tatra Kopřivnice prodala v loňském roce 1604 nákladních vozů, v roce 2000 jich bylo 1632. To představuje meziroční pokles o 1,8 procenta. Výroba vozů se loni snížila o 135 na 1604 vozů, což je pokles o osm procent. V průběhu mimořádné valné hromady to řekla mluvčí automobilky Věra Breiová. Export Tatry meziročně klesl o 49 aut na loňských 1397 vozů. Vývoz tak představoval 87,1 procenta z celkového prodeje. Nejvíce aut vyvezla kopřivnická firma v roce 2001 na tradiční trhy Ruska, Číny a Indie. Ve srovnání s rokem 2000 se v loňském roce zvýšil prodej vozidel do Ruska a Číny, naopak v Indii zaznamenal výrazný pokles.
Automobilka Tatra Kopřivnice prodala v loňském roce 1604 nákladních vozů, v roce 2000 jich bylo 1632. To představuje meziroční pokles o 1,8 procenta. Výroba vozů se loni snížila o 135 na 1604 vozů, což je pokles o osm procent. V průběhu mimořádné valné hromady to řekla mluvčí automobilky Věra Breiová. Export Tatry meziročně klesl o 49 aut na loňských 1397 vozů. Vývoz tak představoval 87,1 procenta z celkového prodeje. Nejvíce aut vyvezla kopřivnická firma v roce 2001 na tradiční trhy Ruska, Číny a Indie. Ve srovnání s rokem 2000 se v loňském roce zvýšil prodej vozidel do Ruska a Číny, naopak v Indii zaznamenal výrazný pokles.
</TEXT>
</DOC>
<DOC>
<DOCID>LN-20020129029</DOCID>
<DOCNO>LN-20020129029</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Během prvního měsíce letošního roku zaznamenaly banky poskytující hypoteční úvěry až o 20 procent více zájemců než v předchozích měsících. Od února totiž dojde ke snížení dvouprocentní státní podpory na polovinu. Lidé se proto snažili využít dosavadní výhody. "Během prosince a ledna je už tradičně zájem o tyto úvěry vyšší právě v očekávání, že půjčky poskytnuté později budou dražší o sníženou státní podporu," řekl Jan Sadil z Českomoravské hypoteční banky. Podle jeho odhadu došlo během tří lednových týdnů k nárůstu zájmu o zhruba 15 až 20 procent. V dalších týdnech experti předpokládají dočasné ochlazení poptávky. Vyřízení hypotéky se pohybuje v průměru mezi 5 až 10 dny. Na úvěry za starou cenu tak už dnešní zájemci nedosáhnou.
</TEXT>
</DOC>
<DOC>
<DOCID>LN-20020129030</DOCID>
<DOCNO>LN-20020129030</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Pojišťovny sdružené v České asociaci pojišťoven (ČAP) vybraly v roce 2001 na pojistném podle předběžných údajů 79,4 miliardy korun, což je o 14,6 procenta více než v roce 2000. Asociace o tom informovala s tím, že podíl členů a přidružených členů na pojistném trhu předloni přesahoval 98 procent. Rychleji rostlo životní pojištění, u něhož loni předepsané pojistné stouplo o 24,4 procenta, kdežto u neživotního pojištění jen o 9,9 procenta.
</TEXT>
</DOC>
<DOC>
<DOCID>LN-20020129031</DOCID>
<DOCNO>LN-20020129031</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Představitelům družstevních záložen se nelíbí návrh vládní novely zákona o spořitelních a úvěrních družstvech, který by nově upravil činnost kampeliček. Novela má přiblížit sektor záložen podmínkám, které jsou v Evropské unii (EU). Podle Unie družstevních záložen, která v současnosti sdružuje tři záložny, je však přísnější než zákonodárství EU. "Úřad upozorňoval ministerstvo financí i poslance, že může dojít k zániku sektoru družstevních záložen," říká Oldřich Zajíc, mluvčí Úřadu pro dohled nad družstevními záložnami (ÚDDZ). Úřad jinak s novelou souhlasí. Podle náměstka ministra financí Jaroslava Šulce vede však novela k ozdravení sektoru. "Horuji za legislativní úpravu, která udělá sektor bezpečnější," říká Šulc. Nejvíce by kampeličkám ztížil život požadavek na navýšení základního kapitálu záložny na čtyřicet milionů korun ze současného půl milionu korun. Více než samo zvýšení přitom záložnám vadí to, že základní kapitál by mohly tvořit jen členské vklady, které musejí být všechny stejně vysoké. Podle člena prezidia Unie družstevních záložen Jana Komedy není v Evropské unii kapitál záložen tvořen jen členskými vklady. Vlastní kapitál může být tvořen nerozděleným ziskem předchozích let či rezervních fondů. "Může být započten podřízený dluh," dodává Komeda. Podle Šulce na podřízené dluhy ale doplatila řada kampeliček. Ministerstvo financí i Úřad pro dohled nad družstevními záložnami se shodují, že připravované zvýšení kapitálu povede ke koncentraci družstevních záložen, kdy na trhu zůstane jen pár kampeliček. "Přežila by to jedna dvě záložny," uvedl Zajíc. Šulc odhaduje, že na trhu zůstane do pěti záložen. V současnosti přitom na trhu působí padesát dva fungujících družstevních záložen, které spravují vklady ve výši zhruba jedné miliardy korun. Po přijetí novely by se jejich počet snížil podle odhadů ministerstva financí desetkrát. Kromě zpřísnění požadavků na kapitál záložen novela zvyšuje pojistné limity pro výplaty klientů a zavádí udělení jednotné licence. Ve zdravých záložnách dokonce ÚDDZ zaznamenal nárůst vkladů o patnáct procent.
</TEXT>
</DOC>
<DOC>
<DOCID>LN-20020129032</DOCID>
<DOCNO>LN-20020129032</DOCNO>
<DATE>01/29/02</DATE>
<TITLE>
Léčebné Lázně Jáchymov a Lázně Teplice nad Bečvou zřejmě zůstanou původním majitelům - skupině Médeia Bohemia. Komisi pro cenné papíry se nelíbilo, jak rychle chce ČSOB lázně prodat, a vyzvala, ať to banka nedělá.
</TITLE>
<GEOGRAPHY>PRAHA</GEOGRAPHY>
<TEXT>
Patria Finance dnes odstoupila od záměru dotáhnout do konce prodej dvou významných českých lázní - Léčebných Lázní Jáchymov a Lázní Teplice nad Bečvou. Pokyn k přerušení veřejné obchodní soutěže dostala (stejně jako pokyn k jejímu vyhlášení minulý týden) od sesterské Československé banky (ČSOB), která má akcie lázní v zástavě. Velký obchod, který mohl výrazně zamíchat strukturou majitelů v českém lázeňství, se tedy nekoná. Všechno nasvědčuje tomu, že soutěž, kterou Patria Finance vyhlásila na neobvykle krátkou dobu sedm dní neměla za úkol najít pro lázně nového investora, který by za ně zaplatil, a ČSOB by se dostala k penězům, které jí dluží majitel lázní - Médeia Bohemia. Banka spíš použila soutěž jako nátlakový nástroj na Médeiu, aby získala zpět peníze, které jí v rámci úvěru dluží. "Jakékoliv akce, které pomohou ke splacení úvěru, jsou dobré. Ledy se pohnuly, soutěž asi zafungovala jako reálná pohrůžka," řekl LN mluvčí ČSOB Milan Tománek. Podle něj by banka přijala, pokud jí Médeia nabídne předčasné splacení 130milionového úvěru a prokáže, že na to má zdroje. Pravděpodobně by tedy mohlo dojít k dohodě, protože Karel Takáč, který je předsedou představenstva a spolumajitelem lázeňské skupiny Médeia, tvrdí, že je připraven svůj úvěr u ČSOB urovnat. "Vypořádáme to do 31. 1. Máme zdroje a bance jsme to již dokázali. Část uhradíme ze svého a část nám poskytne krátkodobý investor, který nám pomůže překlenout dobu, než dostaneme na totéž úvěr u Raiffeisen Bank," řekl LN včera Takáč. Nevěří ovšem, že by banka byla ochotna k dohodě. "ČSOB s námi teď vůbec nejedná, nechce." Takáč ovšem odmítá zveřejnit jméno investora, který jim má pomoci úvěr u ČSOB splatit. Raiffeisen Bank se prý naopak o obor lázeňství zajímá a je ochotna Médeie poskytnout dlouhodobý úvěr. ČSOB sice pohrůžkou, že lázně prodá, možná postrašila dlužníka, ovšem zároveň poslala na tenký led svou sestru Patria Finance. Ta totiž vyhlásila minulý týden veřejnou obchodní soutěž za takových podmínek, že se o ni začala zajímat Komise pro cenné papíry (KCP). Včera KCP LN potvrdila, že vyzvala Patrii, aby za takových podmínek soutěž nepořádala. "Vydali jsme předběžné opatření, kterým jsme uložili Patrii, aby se zdržela úkonů, které směřují k dokončení soutěže za podmínek, které byly v inzerátu," říká mluvčí komise Radka Procházková. Komise zároveň zahájila kvůli pokusu prodat lázně s Patrií správní řízení. Nelíbí se jí zejména, že veřejná soutěž měla trvat pouhý týden. Patria jednala na pokyn ČSOB. Ta tvrdí, že sedmidenní soutěž vyhlášená jedním inzerátem v Lidových novinách byla dost dlouhá na to, aby se našel seriózní zájemce. "Neděláme nestandardní obchody," říká k tomu Tománek.
PRAHA - Patria Finance dnes odstoupila od záměru dotáhnout do konce prodej dvou významných českých lázní - Léčebných Lázní Jáchymov a Lázní Teplice nad Bečvou. Pokyn k přerušení veřejné obchodní soutěže dostala (stejně jako pokyn k jejímu vyhlášení minulý týden) od sesterské Československé banky (ČSOB), která má akcie lázní v zástavě. Velký obchod, který mohl výrazně zamíchat strukturou majitelů v českém lázeňství, se tedy nekoná. Všechno nasvědčuje tomu, že soutěž, kterou Patria Finance vyhlásila na neobvykle krátkou dobu sedm dní neměla za úkol najít pro lázně nového investora, který by za ně zaplatil, a ČSOB by se dostala k penězům, které jí dluží majitel lázní - Médeia Bohemia. Banka spíš použila soutěž jako nátlakový nástroj na Médeiu, aby získala zpět peníze, které jí v rámci úvěru dluží. "Jakékoliv akce, které pomohou ke splacení úvěru, jsou dobré. Ledy se pohnuly, soutěž asi zafungovala jako reálná pohrůžka," řekl LN mluvčí ČSOB Milan Tománek. Podle něj by banka přijala, pokud jí Médeia nabídne předčasné splacení 130milionového úvěru a prokáže, že na to má zdroje. Pravděpodobně by tedy mohlo dojít k dohodě, protože Karel Takáč, který je předsedou představenstva a spolumajitelem lázeňské skupiny Médeia, tvrdí, že je připraven svůj úvěr u ČSOB urovnat. "Vypořádáme to do 31. 1. Máme zdroje a bance jsme to již dokázali. Část uhradíme ze svého a část nám poskytne krátkodobý investor, který nám pomůže překlenout dobu, než dostaneme na totéž úvěr u Raiffeisen Bank," řekl LN včera Takáč. Nevěří ovšem, že by banka byla ochotna k dohodě. "ČSOB s námi teď vůbec nejedná, nechce." Takáč ovšem odmítá zveřejnit jméno investora, který jim má pomoci úvěr u ČSOB splatit. Raiffeisen Bank se prý naopak o obor lázeňství zajímá a je ochotna Médeie poskytnout dlouhodobý úvěr. ČSOB sice pohrůžkou, že lázně prodá, možná postrašila dlužníka, ovšem zároveň poslala na tenký led svou sestru Patria Finance. Ta totiž vyhlásila minulý týden veřejnou obchodní soutěž za takových podmínek, že se o ni začala zajímat Komise pro cenné papíry (KCP). Včera KCP LN potvrdila, že vyzvala Patrii, aby za takových podmínek soutěž nepořádala. "Vydali jsme předběžné opatření, kterým jsme uložili Patrii, aby se zdržela úkonů, které směřují k dokončení soutěže za podmínek, které byly v inzerátu," říká mluvčí komise Radka Procházková. Komise zároveň zahájila kvůli pokusu prodat lázně s Patrií správní řízení. Nelíbí se jí zejména, že veřejná soutěž měla trvat pouhý týden. Patria jednala na pokyn ČSOB. Ta tvrdí, že sedmidenní soutěž vyhlášená jedním inzerátem v Lidových novinách byla dost dlouhá na to, aby se našel seriózní zájemce. "Neděláme nestandardní obchody," říká k tomu Tománek.
</TEXT>
</DOC>
<DOC>
<DOCID>LN-20020129033</DOCID>
<DOCNO>LN-20020129033</DOCNO>
<DATE>01/29/02</DATE>
<TEXT>
Za vyšší výkupní ceny, úhradu ztrát a dotace protestovali řečtí farmáři. Ti řídili stovky traktorů směrem k hlavním dopravním tepnám, které hrozili zablokovat v rámci protestů. Okolo dvě stě traktorů parkovalo u jedné z hlavních řeckých dálnic.
</TEXT>
</DOC>
<DOC>
<DOCID>LN-20020129034</DOCID>
<DOCNO>LN-20020129034</DOCNO>
<DATE>01/29/02</DATE>
<TITLE>
Při společné akci Afghánců a Američanů zahynulo šest bojovníků Al Kajdy
</TITLE>
<TEXT>
Přes devět hodin trvala operace, při níž afghánští vojáci za pomoci příslušníků amerických speciálních sil ukončili téměř dvouměsíční obléhání kandahárské nemocnice bojovníky Al Kajdy.
KANDAHÁR, Afghánistán - Sotva včera v Kandaháru utichlo svolávání k poledním modlitbám, ozval se v místní nemocnici výkřik: "Ustupte stranou!" Pro příslušníky amerických speciálních sil a afghánských jednotek to byl povel k útoku proti bojovníkům Al Kajdy, kteří se zabarikádovali v jednom z křídel nemocnice. Následovaly výbuchy granátů, palby dávek z automatických zbraní i osamocené výstřely z pistolí. Na konci bitvy bylo šest zabitých členů Al Kajdy, zřejmě pocházejících z arabských zemí. Na straně afghánských sil zůstalo pět zraněných, z toho jeden těžce. Američané žádné ztráty neoznámili. Prudká přestřelka ukončila téměř dvouměsíční obléhání nemocnice v Kandaháru, které znemožňovalo normální provoz jednoho z mála místních lékařských zařízení. Bojovníci Al Kajdy se zde léčili v době, kdy v Kandaháru stejně jako na většině afghánského území - vládlo fundamentalistické hnutí Taliban. Jeho režim ale padl a v nemocnici zůstalo 19 bojovníků Al Kajdy. Někteří z nich byli zadrženi, několika se podařilo uprchnout. Zbylých sedm se zabarikádovalo v jednom z pokojů. Jeden se pokusil začátkem ledna uprchnout, poté co ho obklíčili příslušníci afghánských sil, se ale zabil granátem, který měl u sebe. Potvrdil tak hrozbu, kterou opakovali i zbylí "pacienti" z Al Kajdy: než bychom padli do zajetí, raději zemřeme.
</TEXT>
<HEADING>
Pocta obětem z New Yorku
</HEADING>
<TEXT>
Lékařský personál před dvěma týdny zastavil dodávky jídla a pití pro šestici zbylých bojovníků. Ani to je ale nepřinutilo ke kapitulaci. Má se totiž za to, že jim někdo ze sympatizující části personálu tajně potraviny předával nebo že měli zásoby vlastní. Zástupci nové afghánské vlády se je opakovaně pokoušeli přemluvit, aby se vzdali. I během osvobozovací operace dostali bojovníci Al Kajdy nejméně dvě ultimáta - ani jedno z nich ale nevyslyšeli. "Ti Arabové bojovali až do smrti," popsal jejich bojový zápal jeden z příslušníků amerických speciálních sil, který se představil pouze jako major Chris. Na klopě měl placku s nápisem "I Love New York" a na hlavě baseballovou čepici klubu New York Yankees. Stejné doplňky měli na sobě i další američtí vojáci - zjevně šlo o vyjádření pocty obětem teroristického útoku na New York loni v září. Jeho provedení je připisováno právě teroristické organizaci Al Kajda, k níž patřila i šestice obklíčených bojovníků v nemocnici.
Lékařský personál před dvěma týdny zastavil dodávky jídla a pití pro šestici zbylých bojovníků. Ani to je ale nepřinutilo ke kapitulaci. Má se totiž za to, že jim někdo ze sympatizující části personálu tajně potraviny předával nebo že měli zásoby vlastní. Zástupci nové afghánské vlády se je opakovaně pokoušeli přemluvit, aby se vzdali. I během osvobozovací operace dostali bojovníci Al Kajdy nejméně dvě ultimáta - ani jedno z nich ale nevyslyšeli. "Ti Arabové bojovali až do smrti," popsal jejich bojový zápal jeden z příslušníků amerických speciálních sil, který se představil pouze jako major Chris. Na klopě měl placku s nápisem "I Love New York" a na hlavě baseballovou čepici klubu New York Yankees. Stejné doplňky měli na sobě i další američtí vojáci - zjevně šlo o vyjádření pocty obětem teroristického útoku na New York loni v září. Jeho provedení je připisováno právě teroristické organizaci Al Kajda, k níž patřila i šestice obklíčených bojovníků v nemocnici.
</TEXT>
</DOC>
<DOC>
<DOCID>LN-20020129035</DOCID>
<DOCNO>LN-20020129035</DOCNO>
<DATE>01/29/02</DATE>
<TEXT>
GUANTÁNAMO, Kuba - Americký ministr obrany Donald Rumsfeld po návštěvě vězení na Kubě, kde jsou drženi teroristé, odmítl, že by zatčení mohli být označováni za válečné zajatce. "Nemůžou být za ně považováni," řekl. To, že by USA měly se zadrženými zacházet podle ženevských konvencí, požadují nejenom ochránci lidských práv, ale i americké ministerstvo zahraničí. Prezident George W. Bush a další členové jeho administrativy s tím nesouhlasí. Zatčené bojovníky Talibanu a Al Kajdy označují jako "ilegální bojovníky". Pokud by je Američané uznali jako válečné zajatce, museli by zatčeným například přiznat právo odmítnout spolupracovat s vyšetřovateli. "Členové Al Kajdy se nechovali, jak se vojáci obvykle chovají," řekl Rumsfeld.
</TEXT>
</DOC>
<DOC>
<DOCID>LN-20020129036</DOCID>
<DOCNO>LN-20020129036</DOCNO>
<DATE>01/29/02</DATE>
<TITLE>
Policie v Indii zastřelila dva údajné teroristy. Indická policie při přestřelce zabila dva Pákistánce, které považuje za teroristy. Ti se podle ní podíleli minulé úterý na útoku na indické vojáky u amerického kulturního střediska v Kalkatě. Útočníci v Kalkatě před týdnem zahájili z motocyklu palbu na indické policisty střežící americké kulturní středisko. Byli při tom zabiti čtyři policisté a zraněno dalších osmnáct. Policie po útočnících zahájila celostátní pátrání. Domnělí pachatelé byli odhaleni v úkrytu ve městě Hazáribág na východě Indie. Jeden z nich se krátce před smrtí podle policie ke kalkatskému útoku doznal.
</TITLE>
<TEXT>
OSN chce vrátit milion uprchlých Afghánců. Úřad vysokého komisaře OSN pro uprchlíky (UNHCR) hodlá pomoci milionu afghánských uprchlíků vrátit se v březnu a dubnu do Afghánistánu. Od loňského září do Pákistánu uteklo přes 200 000 Afghánců. Připojili se k přibližně pěti milionům Afghánců, kteří v uplynulých 23 letech kvůli válce a suchu uprchli ze své země.
Al Kajda využívala video z 11. září k propagaci. Vedení teroristické sítě Al Kajda využívalo videozáznamu útoku z 11. září loňského roku proti Světovému obchodnímu centru (WTC) v New Yorku k povzbuzení svých bojovníků. Vyplývá to z dokumentů americké televizní stanice MSNBC. Dokumenty byly objeveny minulý týden v jednom z výcvikových táborů Al Kajdy na jihu Afghánistánu. Podle komentátorů to do jisté míry může posloužit jako důkaz, že Al Kajda byla do atentátu proti WTC zapojena. Promítání videozáznamu sloužilo podle MSNBC ke zvyšování sebevědomí bojovníků a k získávání nových stoupenců.
Malajsie: nesloužili jsme jako základna teroristů. Malajsijský premiér Mahathir Mohamad včera popřel tvrzení amerického týdeníku Newsweek, že Malajsie sloužila jako základna pro teroristické útoky na New York a Washington z loňského září. Podle Mohamada nemají atentáty s Malajsií nic společného. Premiér ale připustil, že několik Malajsijců odjelo na výcvik do Pákistánu a Afghánistánu a pak se vrátilo, aby destabilizovalo Malajsii. Newsweek s odvoláním na zdroj FBI ve svém posledním vydání píše, že bývalý důstojník malajsijské armády Jazid Sufát zřídil v Malajsii a v dalších zemích jihovýchodní Asie podpůrnou síť pro Al Kajdu.
</TEXT>
</DOC>
<DOC>
<DOCID>LN-20020129037</DOCID>
<DOCNO>LN-20020129037</DOCNO>
<DATE>01/29/02</DATE>
<TITLE>
V nehumánních podmínkách, stejně jako zajatci Američanů na Guantánamu, je podle oznámení pákistánských únosců držen reportér deníku Wall Street Journal.
</TITLE>
<TEXT>
KARÁČÍ, Pákistán - Doposud neznámá skupina, která si říká "Národní hnutí pro obnovení pákistánské svrchovanosti", oznámila, že zadržuje vedoucího jihoasijské pobočky listu Wall Street Journal Daniela Pearla. Ke svému prohlášení, rozeslanému pomocí elektronické pošty do několika amerických deníků, zároveň připojila čtyři fotografie uneseného novináře, z nichž na jedné má u hlavy pistoli. Pákistánská policie nejdříve fotografie označila za podvrh. Vydavatelé amerického deníku ale později prohlásili, že jsou nejspíš pravé. Ještě více nejasností panuje o únoscích samých. Pákistánská policie se podle agentury AP domnívá, že se ve skutečnosti jedná o extremistickou skupinu Harkat alMudžáhidín, která je podle zpravodajských služeb napojena na teroristickou síť Al Kajda a nachází se na americkém seznamu teroristických organizací. Únosci žádají především zlepšení podmínek, v nichž jsou zadržováni bojovníci z Afghánistánu na americké základně na kubánském Guantánamu. Zajatí Pákistánci mají být převezeni zpět do své rodné země, kde budou postaveni před soud. Totéž únosci požadují i pro zajatého bývalého velvyslance afghánského hnutí Taliban v Islámábádu Abdala Saláma Zaífa. E-mail byl podle listu The New York Times odeslán z anonymního poštovního serveru Hotmail pod uživatelským jménem "kidnapperguy". Únosci amerického novináře označili za agenta CIA. To ale představitelé tajné služby stejně jako jeho zaměstnavatel odmítli. Pearl (38) pracuje pro Wall Street Journal už dvanáct let, šéfem jihoasijské pobočky listu je od prosince 2000. Podle únosců je držen v "nelidských podmínkách", podobných těm, jaké prý panují na Guantánamu.
</TEXT>
</DOC>
<DOC>
<DOCID>LN-20020129038</DOCID>
<DOCNO>LN-20020129038</DOCNO>
<DATE>01/29/02</DATE>
<TITLE>
První afghánský vůdce po 39 letech v USA
</TITLE>
<TEXT>
Příslibem úvěru ve výši 50 milionů dolarů přivítal včera šéfa afghánské prozatímní vlády Hamida Karzáího ve Washingtonu prezident USA George Bush. Tyto peníze mají jít na podporu soukromých investic a vytvoření policejních a vojenských sil Afghánistánu. USA však nepočítají s ponecháním amerických jednotek v Afghánistánu v roli mírových sborů.
</TEXT>
</DOC>
<DOC>
<DOCID>LN-20020129039</DOCID>
<DOCNO>LN-20020129039</DOCNO>
<DATE>01/29/02</DATE>
<TITLE>
S estébáky jsem jednal kvůli svému studiu v cizině i dalším zahraničním cestám, přiznal Hajnovič
</TITLE>
<TEXT>
Krize vlády nekončí. SDL hrozí svržením Dzurindova kabinetu, nebudou-li změněna pravidla privatizace plynáren. HZDS už slíbilo, že SDL v parlamentu podpoří.
BRATISLAVA - Slovenský premiér Mikuláš Dzurinda sice na nátlak Strany demokratické levice (SDL) schválil výměnu na postu ministra financí, problémů se tím však nezbavil. Krize ve vládní koalici neustala, spíše naopak SDL hrozí svržením kabinetu. Jmenování Františka Hajnoviče šéfem státní pokladny navíc provází skandál designovaný ministr figuruje v tzv. Cibulkových seznamech jako důvěrník Státní bezpečnosti (StB) s krycím jménem Franta. Sám Hajnovič včera v deníku Sme přiznal, že chodil na "pohovory" s estébáky kvůli svému studijnímu pobytu v zahraničí v roce 1986. "Zájem StB ale trval jen krátce," uvedl. Že tento zájem zřejmě nebyl úplně platonický, potvrzuje sám Hajnovič přiznáním, že se s pracovníky StB sešel vícekrát - i při dalších zahraničních cestách. Tato setkání nebyla vždy formální v kancelářích StB, probíhala i v kavárnách. "Člověk, který vás předvolal, určil místo a tam jste musel přijít," vysvětlil Hajnovič.
</TEXT>
<HEADING>
Lidé v kategorii důvěrník pomáhali StB dobrovolně
</HEADING>
<TEXT>
Deník Pravda upozornil, že podle komunistických zákonů člověk vedený v kategorii důvěrník musel spolupracovat sStB dobrovolně. Premiér Dzurinda kandidaturu Hajnoviče nakonec akceptoval, přestože ještě počátkem minulého týdne odmítl na nátlak SDL odvolat z postu ministryně financí Brigitu Schmögnerovou. Ta ve snaze zabránit rozkolu ve vládní koalici později oznámila, že sama z funkce odstoupí, a včera podala demisi. "Nezjistil jsem nic, co by mi bránilo navrhnout pana Hajnoviče na ministra financí," uvedl Dzurinda bez ohledu na podezření z "estébácké" minulosti nového člena jeho vlády. Na Slovensku totiž na rozdíl od Česka neplatí tzv. lustrační zákon. "Prověřit" Hajnovičovu minulost chce naopak prezident Rudolf Schuster, který byl sám vysoce postaveným komunistou. Podle ústavy ale prezidentovi nezbývá nic jiného než ministra navrženého premiérem přijmout. Schuster proto včera oznámil, že demisi Schmögnerové přijme dnes odpoledne, kdy také bude jmenovat na uvolněné místo Hajnoviče. SDL se snažila odvoláním Schmögnerové, kterou sama do funkce nominovala, zastavit své upadající preference. Odstupující ministryni vedení strany vyčítalo nejen to, že podporovala tzv. majetková přiznání, ale v poslední době jí SDL dává za vinu způsob privatizace Slovenského plynárenského podniku (SPP). Přestože ministři SDL sami pravidla privatizace SPP schválili, nyní šéf strany Pavel Koncoš uvedl, že požaduje jejich změnu i odchod některých ministrů - a to také z jiných stran. Koncoš nevyloučil, že podpoří pád vlády, když nedojde ke změně privatizace tohoto posledního "lukrativního" podniku, který ještě může být v zemi privatizován. Podle ministra sociálních věcí za SDL Petra Magvašiho jsou pád vlády i schválená privatizace SPP stejně špatné. Hnutí za demokratické Slovensko (HZDS) už SDL vzkázalo, že by pád vlády v parlamentu podpořilo. HZDS přitom usiluje o to, aby se předčasné volby konaly v červnu (řádné jsou naplánovány na září).
Deník Pravda upozornil, že podle komunistických zákonů člověk vedený v kategorii důvěrník musel spolupracovat sStB dobrovolně. Premiér Dzurinda kandidaturu Hajnoviče nakonec akceptoval, přestože ještě počátkem minulého týdne odmítl na nátlak SDL odvolat z postu ministryně financí Brigitu Schmögnerovou. Ta ve snaze zabránit rozkolu ve vládní koalici později oznámila, že sama z funkce odstoupí, a včera podala demisi. "Nezjistil jsem nic, co by mi bránilo navrhnout pana Hajnoviče na ministra financí," uvedl Dzurinda bez ohledu na podezření z "estébácké" minulosti nového člena jeho vlády. Na Slovensku totiž na rozdíl od Česka neplatí tzv. lustrační zákon. "Prověřit" Hajnovičovu minulost chce naopak prezident Rudolf Schuster, který byl sám vysoce postaveným komunistou. Podle ústavy ale prezidentovi nezbývá nic jiného než ministra navrženého premiérem přijmout. Schuster proto včera oznámil, že demisi Schmögnerové přijme dnes odpoledne, kdy také bude jmenovat na uvolněné místo Hajnoviče. SDL se snažila odvoláním Schmögnerové, kterou sama do funkce nominovala, zastavit své upadající preference. Odstupující ministryni vedení strany vyčítalo nejen to, že podporovala tzv. majetková přiznání, ale v poslední době jí SDL dává za vinu způsob privatizace Slovenského plynárenského podniku (SPP). Přestože ministři SDL sami pravidla privatizace SPP schválili, nyní šéf strany Pavel Koncoš uvedl, že požaduje jejich změnu i odchod některých ministrů - a to také z jiných stran. Koncoš nevyloučil, že podpoří pád vlády, když nedojde ke změně privatizace tohoto posledního "lukrativního" podniku, který ještě může být v zemi privatizován. Podle ministra sociálních věcí za SDL Petra Magvašiho jsou pád vlády i schválená privatizace SPP stejně špatné. Hnutí za demokratické Slovensko (HZDS) už SDL vzkázalo, že by pád vlády v parlamentu podpořilo. HZDS přitom usiluje o to, aby se předčasné volby konaly v červnu (řádné jsou naplánovány na září).
</TEXT>
</DOC>
<DOC>
<DOCID>LN-20020129040</DOCID>
<DOCNO>LN-20020129040</DOCNO>
<DATE>01/29/02</DATE>
<TITLE>
Exploze muničního skladu byla tak silná, že otřásla domy a vytloukla okna v centru Lagosu, vzdáleného patnáct kilometrů od epicentra.
</TITLE>
<TEXT>
LAGOS, Nigérie - Podle některých svědků zahynulo při nedělním výbuchu muničního skladu v Nigérii více než 500 lidí. Stovky těl už byly vyproštěny z řeky, ve které se lidé chtěli po prvních výbuších ukrýt. Další lidé zahynuli při následném požáru. Tisíce obyvatel Lagosu jsou bez přístřeší. "Napočítal jsem od rána přes 580 mrtvých. Hledám své děti," řekl tiskař Shola Odun. "Teď vytahují z řeky těla. Jeden muž přišel o šest dětí. Již byly nalezeny jejich mrtvoly," dodal. Sérii více než 30 silných explozí zavinil požár, který se do muničního skladu přenesl z tržiště ve čtvrti Ikeja. Jeho příčiny nebyly dosud objasněny. Prezident Olusegun Obasanjo včera ráno navštívil místo neštěstí. Nařídil okamžité vyšetřování tragédie. Exploze byla velice silná. Otřásla budovami a vytloukla okna v domech v centru města, vzdáleném 15 kilometrů. Následné požáry se podařilo uhasit teprve včera ráno. Tisíce lidí prchaly v panice z okolí místa výbuchu. "Na ulicích panoval zmatek a panika. Všechno se otřásalo," říká jeden svědek. Krátce po výbuchu se v televizi střídali vojenští představitelé a zástupci státu, kteří ujišťovali obyvatele země, že nejde o převrat, ale o nešťastnou událost. "Jde o staré muniční sklady, ve kterých byly uskladněny velké pumy. V minulosti jsme se pokoušeli skladovací prostory zrekonstruovat," řekl generál Anda. "Bohužel, k neštěstí došlo předtím, než mohli nejvyšší představitelé udělat to (rekonstrukci), co se chystali udělat," dodal. Nigerijská kasárna jsou podle televize BBC města ve městech. Obvykle jsou uprostřed obydlené oblasti, ve které žijí vojáci s rodinami. Často se do těchto vojenských čtvrtí přistěhovávají obchodníci.
</TEXT>
</DOC>
<DOC>
<DOCID>LN-20020129041</DOCID>
<DOCNO>LN-20020129041</DOCNO>
<DATE>01/29/02</DATE>
<GEOGRAPHY>QUITO</GEOGRAPHY>
<TEXT>
Ekvádorské letadlo Boeing 727-100 s 94 osobami na palubě se včera zřítilo u kolumbijského města Ipiales. Letoun vzlétl z letiště ekvádorské metropole Quito v 10.23 místního času ( 16.23 SEČ) a letěl do města Tulcán u ekvádorsko-kolumbijské hranice. Let měl trvat 30 až 40 minut. Na palubě letadla bylo devět členů posádky a 85 cestujících. "Víme, že se zřítilo u Ipiales. Zatím nemáme další informace," řekla mluvčí ekvádorské letecké společnosti Tame, které letoun patřil. O osudu lidí na palubě nejsou žádné bližší informace. Ipiales leží 50 kilometrů severovýchodně od Tulcánu v Andách. Ipialeská radnice uvedla, že místní letiště bylo uzavřeno kvůli mlze. Sedmnáctého ledna se na kolumbijské území zřítilo letadlo ekvádorské státní ropné společnosti s 26 lidmi. Záchranáři po šesti dnech nalezli vrak dvoumotorového vrtulového letadla na svahu hory několik kilometrů od ekvádorské hranice. Zahynulo všech 21 cestujících a pět členů posádky.
</TEXT>
</DOC>
<DOC>
<DOCID>LN-20020129042</DOCID>
<DOCNO>LN-20020129042</DOCNO>
<DATE>01/29/02</DATE>
<GEOGRAPHY>WASHINGTON</GEOGRAPHY>
<TEXT>
Americký Kongres a Bílý dům směřují k bezprecedentní soudní bitvě. Viceprezident Dick Cheney totiž oznámil, že Bílý dům nepředá vyšetřovatelům dokumenty týkající se kontaktů s energetickou společností Enron. Ta v prosinci zkrachovala, což byl největší bankrot v amerických dějinách. David Walker, šéf kongresového kontrolního úřadu (GAO), který je vyšetřovacím orgánem zákonodárců, se chce rozhodnout během tohoto týdne, zda dá celou věc k soudu. Pokud by se GAO obrátil na soud, šlo by o první proces tohoto druhu. Walker tvrdí, že Kongres a GAO mají právo na tyto informace, protože Cheneyho tým pro energetickou politiku byl placen z peněz poplatníků.
</TEXT>
</DOC>
<DOC>
<DOCID>LN-20020129043</DOCID>
<DOCNO>LN-20020129043</DOCNO>
<DATE>01/29/02</DATE>
<GEOGRAPHY>VATIKÁN</GEOGRAPHY>
<TEXT>
Papež Jan Pavel II. včera potvrdil své rozhodně zamítavé stanovisko k rozvodům, když vyzval advokáty katolického vyznání, aby odmítali zastupovat strany při rozvodovém řízení s odůvodněním, že jim to neumožňuje svědomí. Papež přitom zdůraznil, že rozvod je nutné chápat jako "zlo" a "protiprávní" akt. Označil ho za "ránu na těle společnosti". Upozornil, že "nerozlučitelnost manželského svazku nemůže být chápána jako pouhá soukromá volba, protože jde o jeden z úhelných kamenů celé společnosti".
</TEXT>
</DOC>
<DOC>
<DOCID>LN-20020129044</DOCID>
<DOCNO>LN-20020129044</DOCNO>
<DATE>01/29/02</DATE>
<GEOGRAPHY>BRUSEL</GEOGRAPHY>
<TEXT>
Italský premiér vyhrál svou první bitvu ve funkci ministra zahraničí, když se mu podařilo na jednání Evropské unie prosadit, že v Konventu EU zasedne i Gianfranco Fini. Ten je šéfem postfašistické strany Národní spojenectví. Berlusconi se ujal funkce ministra zahraničí začátkem ledna poté, co rezignoval ministr zahraničí Renato Ruggiero. Konvent se bude od 28. února zabývat budoucím uspořádáním rozšířené Evropské unie.
</TEXT>
</DOC>
<DOC>
<DOCID>LN-20020129045</DOCID>
<DOCNO>LN-20020129045</DOCNO>
<DATE>01/29/02</DATE>
<GEOGRAPHY>BERLÍN</GEOGRAPHY>
<TEXT>
Barví si vlasy, nebo si i v padesáti sedmi letech uchoval svou přirozenou barvu vlasů? Po spekulacích v německém listu Bild německý kancléř Gerhard Schröder vydal stručné prohlášení: "Když někdo tvrdí, že si barvím vlasy, je to jako by tvrdil, že vždycky lžu." V září se kancléř utká v parlamentních volbách s šedesátiletým vůdcem opozice, jehož vlasy už jsou naprosto šedivé.
</TEXT>
</DOC>
<DOC>
<DOCID>LN-20020129046</DOCID>
<DOCNO>LN-20020129046</DOCNO>
<DATE>01/29/02</DATE>
<GEOGRAPHY>JERUZALÉM</GEOGRAPHY>
<TEXT>
Američanu Marku Sokolowovi se podařilo přežít 11. září útok na newyorské Světové obchodní centrum a v neděli se ještě těsněji minul se smrtí, když jen s lehkým zraněním přežil pumový atentát v západní části Jeruzaléma. Sokolow, jeho žena Rina a dvě dcery Jamie a Lauren vyvázli s lehčími zraněními z atentátu, který spáchala na rušné jeruzalémské třídě Jaffa palestinská atentátnice. Dva lidé byli zabiti a desítky byly zraněny. Čekali jsme na bratrance, který nám měl něco přinést před naším návratem do Spojených států, řekl Sokolow, který čekal v okamžiku výbuchu před obuvnictvím. Jedenáctého září pracoval Sokolow v jižní věži Světového obchodního centra, když do severního mrakodrapu narazilo první letadlo unesené teroristy. Začali jsme evakuovat, když si někdo všiml, že druhá věž hoří, řekl 43letý Sokolow izraelské televizi. Když jsme byli v hale, narazilo druhé letadlo i do naší budovy, dodal. Právě zářijové útoky ho přiměly změnit plány na dovolenou a vydat se do Izraele. "Změnili jsme plány, abychom sem mohli přijet s celou rodinou," řekl Sokolow, který se označil za praktikujícího žida. "Prostě jsme cítili, že je důležité, abychom sem přijeli a strávili v Izraeli nějaký čas."
</TEXT>
</DOC>
<DOC>
<DOCID>LN-20020129047</DOCID>
<DOCNO>LN-20020129047</DOCNO>
<DATE>01/29/02</DATE>
<TITLE>
JERUZALÉM - Palestinský vůdce Jásir Arafat včera dal zatknout generála Fuáda Šubakího v souvislosti s kauzou 50 tun pašovaných zbraní zadržených 3. ledna Izraelem na lodi Karine A v Rudém moři. Šubakí byl dosud odpovědný za financování palestinských bezpečnostních orgánů. Arafat zároveň kvůli této kauze vydal zatykač na další dva palestinské generály, Fathího Razíma a Ádila Maghrabího, kteří jsou nyní v cizině. "Šubakí je ve vězení, byl vyhozen ze svého místa a přeřazen na jiné kvůli svému zapletení do případu lodi (Karine A)," uvedl šéf palestinské bezpečnosti na Západním břehu Džibril Radžúb. Palestinci dosud striktně odmítali jakoukoli spojitost s touto kauzou. Arafat tak ustoupil nátlaku Spojených států, které kvůli jeho neochotě zatknout své spolupracovníky zapletené do pašování 50 tun zbraní z Íránu zvažovaly zavedení sankcí vůči palestinské samosprávě, včetně přerušení vzájemných kontaktů.
</TITLE>
<HEADING>
EU podpořila Palestince
</HEADING>
<TEXT>
Ministři zahraničí Evropské unie včera na zasedání v Bruselu tvrdý postoj USA vůči Palestincům kritizovali a vyjádřili podporu palestinské samosprávě. EU zároveň vyzvala izraelskou vládu, aby přestala ničit unií financované palestinské objekty. Izrael je zničil v rámci odvety za teroristické útoky Palestinců. EU si přitom vyhrazuje právo prosazovat náhradu škod za zničené objekty. Po nedělním atentátu v Jeruzalémě, kdy mladá Palestinka zabila sebe i staršího muže a sto lidí zranila, panují ve městě přísná bezpečnostní opatření. Včera izraelská policie zastřelila Palestince, jenž zranil vojáka na izraelsko-palestinském přechodu a pak v Tel Avivu najel do policisty.
Ministři zahraničí Evropské unie včera na zasedání v Bruselu tvrdý postoj USA vůči Palestincům kritizovali a vyjádřili podporu palestinské samosprávě. EU zároveň vyzvala izraelskou vládu, aby přestala ničit unií financované palestinské objekty. Izrael je zničil v rámci odvety za teroristické útoky Palestinců. EU si přitom vyhrazuje právo prosazovat náhradu škod za zničené objekty. Po nedělním atentátu v Jeruzalémě, kdy mladá Palestinka zabila sebe i staršího muže a sto lidí zranila, panují ve městě přísná bezpečnostní opatření. Včera izraelská policie zastřelila Palestince, jenž zranil vojáka na izraelsko-palestinském přechodu a pak v Tel Avivu najel do policisty.
</TEXT>
</DOC>
<DOC>
<DOCID>LN-20020129048</DOCID>
<DOCNO>LN-20020129048</DOCNO>
<DATE>01/29/02</DATE>
<TITLE>
Autorka Pipi Dlouhé punčochy a Dětí z Bullerbynu zemřela v pondělí ve věku 94 let
</TITLE>
<TEXT>
Dlouhý život nejznámější švédské spisovatelky dvacátého století, autorky dětské literatury, se včera ve Stockholmu uzavřel.
Astrid Lindgrenová se narodila 14. listopadu 1907 ve Vimmerby na jihu Švédska jako Astrid Emilia Ericssonová, v rodišti vyrůstala spolu se třemi sourozenci, tatínek rolník hospodařil na statku v blízkém Nasu. V dívčím věku se malá Astrid chovala nekonvenčně, jako první v širém okolí si ostříhala vlasy nakrátko, zamilovala si jazzovou hudbu a ráda tancovala. V šestnácti se stala elévkou v redakci regionálních novin. Po dvou letech však musela Vimmerby opustit, neboť se stala svobodnou matkou. Ve Stockholmu si našla místo sekretářky. Protože měla málo peněz, svěřila syna Larse do péče pěstounů v Dánsku. Roku 1931 se provdala za úředníka Sturea Lindgrena a od té doby se mohla věnovat výchově syna a později i dcery Karin.
</TEXT>
<HEADING>
Mami, vypravuj mi o Pipi Dlouhé punčoše
</HEADING>
<TEXT>
Právě sedmiletá Karin prý maminku inspirovala k vytvoření její nejslavnější literární postavy. Dcerka, jež byla v domácí péči se zápalem plic, matku požádala, aby jí vypravovala "o Pipi Dlouhé punčoše". Budoucí vypravěčka si k tomuto jménu musela vymyslet příběh. "Neptala jsem se, kdo že to má být, a začala jsem vyprávět. Protože Pipi Dlouhá punčocha bylo dosti podivné jméno, i ta holčička musela být výjimečná," vzpomínala po letech Lindgrenová. Až když choroba upoutala na lůžko samu Lindgrenovou, vznikla literární verze neposedné Pipi. Poněkud rozjívené děvče s pihovatou tváří a ryšavými copy žije bez rodičů ve vile s koněm a opicí, v touze po dobrodružství vnáší zmatky a vzrušení do spořádaného prostředí. Také Pipi, podobně jako ve svém dětství její autorka, pohrdá konvencemi a neuznává autority. V knižní podobě přišla Pipi ke čtenářům poprvé roku 1945, rok po spisovatelčině debutu Britt-Mari se svěřuje, což byl román pro dívky. Jak už to v dějinách písemnictví občas bývá, také toto dílo, rukopis neznámé ženy v domácnosti, odmítlo vydat renomované nakladatelství. Vyšlo tedy u konkurence - a stalo se terčem kritiky pohoršených rodičů a pruderních pedagogů. Próza byla označena za "průměrnou a nekulturní". Dětští čtenáři však byli nadšeni, nekonvenční hrdinku si rázem zamilovali a další a další generace ji milují dodnes, a to ve více než 60 zemích celého světa. Vtipný příběh bez mentorování a trapné didaxe odstartoval literární kariéru spisovatelky, jejíž knihy ovlivnily několik generací i českých čtenářů. Krátce po hravé a nekonvenční Pipi vydala Lindgrenová další bestseller - Děti z Bullerbynu, příběhy chlapců a děvčat ze tří venkovských rodin žijících v sousedství. Nápaditý jazyk, smysl pro humor, cit pro dějovou linii hravých příběhů a důkladná znalost dětské psychiky zaručily Lindgrenové další literární úspěchy. Pipi Dlouhá punčocha dostala pokračování Pipi se nalodí a Pipi Dlouhá punčocha v Tichomoří, žánr dětské detektivky si autorka úspěšně vyzkoušela v příbězích o Kalle Blomkvistovi, loupežnický román vzkřísila Lindgrenová prózou Ronja, dcera loupežníka. Fantastické motivy se hojně uplatnily například v trilogii Karkulín ze střechy, líčící bizarní příhody malého tlouštíka s vrtulkou na zádech.
</TEXT>
<HEADING>
Mezi klasiky
</HEADING>
<TEXT>
Lindgrenová napsala řadu filmových a divadelních scénářů, po-dle jejích knih bylo natočeno na 40 filmů. Nové a nové překlady si nacházejí své čtenáře na všech kontinentech v Rusku, USA či Austrálii. V češtině můžeme číst dílo Astrid Lindgrenové už po 40 let. Za svého života byla spisovatelka oceňována doma i v zahraničí, její portrét se objevil na švédské poštovní známce, byly po ní pojmenovány desítky škol, spisovatelčino jméno nese literární cena, udělovaná už od r. 1967 nakladatelstvím Rabén &amp; Sjögren. Nobelovu cenu však Lindgrenová nikdy nezískala a protože se toto prestižní ocenění uděluje jen žijícím autorům, nebude jí moci být udělena ani posthumně. "Neumím si představit, co by se dělo, kdybych dostala Nobelovu cenu," prohlásila Lindgrenová v době, kdy už žila v ústraní a odmítala žádosti o interview, "asi bych z toho měla smrt."
Výběr z díla Astrid Lindgrenové
1944 - Britt-Mari se svěřuje
1945 - Pipi Dlouhá punčocha
1946 - Pipi se nalodí
1946-53 - Kalle Blomkvist zasahuje Detektiv Kalle má podezření Svěřte případ Kallovi
1947 - Děti z Bullerbynu
1948 - Pipi Dlouhá punčocha v Tichomoří
1949 - Skřítek Nils Karlsson
1954 - Mio, můj Mio
1955-68 - Karkulín ze střechy (trilogie)
1963-70 - Emil z Lönnebergy
1964 - My z ostrova Saltkrakan
1969 - Madynka
1973 - Bratři Lví srdce Samuel August ze Sevedstorpu a Hanna z Hultu (memoáry)
1981 - Ronja, dcera loupežníka
</TEXT>
</DOC>
<DOC>
<DOCID>LN-20020129049</DOCID>
<DOCNO>LN-20020129049</DOCNO>
<DATE>01/29/02</DATE>
<TITLE>
Šestnáct snímků bude usilovat o cenu Český lev 2001. Slavnostní ceremoniál předávání odvysílá Česká televize v přímém přenosu 2. března 2002. Moderátorem večera v pražské Lucerně se stejně jako loni stane herec Jaroslav Dušek.
</TITLE>
<GEOGRAPHY>PRAHA</GEOGRAPHY>
<TEXT>
Český lev doznal oproti předešlým ročníkům několika změn. Tou nejzásadnější je rozhodnutí o dvoukolovém hlasování. Dosud více než sto členů České filmové a televizní akademie rozhodovalo o udělení Českých lvů pouze v jediném hlasování. "Letos budou po prvním kole akademikům rozeslány materiály s nominacemi, z nichž budou vybírat své favority v jednotlivých kategoriích," vysvětluje Petr Vachler, duchovní otec Českého lva.
</TEXT>
<HEADING>
Na vítěze čeká i pět zvláštních cen
</HEADING>
<TEXT>
Prestižní filmová cena se letos rozroste o jednu kategorii. "Na základě konfrontace s cenami v Evropě i za mořem jsme se rozhodli rozdělit cenu za výtvarný počin na kategorie kostýmy a výtvarné řešení, což bude cena pro architekta či výtvarníka filmu," říká Vachler. Celkem se tedy bude rozdělovat šestnáct křišťálových sošek, které letos doznají dalších kosmetických úprav vzhledu díky nové technologii lití skla. Nominace budou zveřejněny 5. února v průběhu večera, jehož součástí je i předání pěti zvláštních cen. O plaketu za nejlepší filmový plakát se ucházejí tituly: Otesánek, Rebelové, Tmavomodrý svět. Na Cenu filmových kritiků je nominována trojice: Divoké včely, Otesánek a Tmavomodrý svět. Čtenáři časopisu Cinema vybrali snímky Amélie z Montmartru, Moulin Rouge a Tmavomodrý svět. O ceně pro distributora za nejlepší zahraniční film se rozhodne mezi snímky: Amélie z Montmartru, Billy Eliot a Deník Bridget Jonesové. Na nominačním večeru se také předá Plyšový lev, kterého udílí filmová kritika nejméně oblíbenému filmu. Nominační večer stejně jako slavnostní ceremoniál bude moderovat herec a improvizátor Jaroslav Dušek, který už loni odzbrojoval všechny oceněné svým nekompromisním humorem. "Letos jsem se rozhodl nechat si voperovat lví žlázy, aby byl lev na jevišti stále přítomen," prozradil novinářům tento nonkonformní umělec.
Prestižní filmová cena se letos rozroste o jednu kategorii. "Na základě konfrontace s cenami v Evropě i za mořem jsme se rozhodli rozdělit cenu za výtvarný počin na kategorie kostýmy a výtvarné řešení, což bude cena pro architekta či výtvarníka filmu," říká Vachler. Celkem se tedy bude rozdělovat šestnáct křišťálových sošek, které letos doznají dalších kosmetických úprav vzhledu díky nové technologii lití skla. Nominace budou zveřejněny 5. února v průběhu večera, jehož součástí je i předání pěti zvláštních cen. O plaketu za nejlepší filmový plakát se ucházejí tituly: Otesánek, Rebelové, Tmavomodrý svět. Na Cenu filmových kritiků je nominována trojice: Divoké včely, Otesánek a Tmavomodrý svět. Čtenáři časopisu Cinema vybrali snímky Amélie z Montmartru, Moulin Rouge a Tmavomodrý svět. O ceně pro distributora za nejlepší zahraniční film se rozhodne mezi snímky: Amélie z Montmartru, Billy Eliot a Deník Bridget Jonesové. Na nominačním večeru se také předá Plyšový lev, kterého udílí filmová kritika nejméně oblíbenému filmu. Nominační večer stejně jako slavnostní ceremoniál bude moderovat herec a improvizátor Jaroslav Dušek, který už loni odzbrojoval všechny oceněné svým nekompromisním humorem. "Letos jsem se rozhodl nechat si voperovat lví žlázy, aby byl lev na jevišti stále přítomen," prozradil novinářům tento nonkonformní umělec.
</TEXT>
</DOC>
<DOC>
<DOCID>LN-20020129050</DOCID>
<DOCNO>LN-20020129050</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Cenu za původní knižní práci z oblasti vědecké a odborné literatury, publikovanou v České republice v uplynulém kalendářním roce, udělí tradičně Nadace Český literární fond společně s Nadáním Josefa, Marie a Zdeňky Hlávkových. Laureáti Ceny Josefa Hlávky v jednotlivých kategoriích (společenské vědy, vědy o neživé přírodě, vědy o živé přírodě, lékařské vědy) budou odměněni částkou 30 tisíc korun. Návrhy na ocenění (včetně jednoho výtisku dané publikace) může zaslat každá právnická a fyzická osoba do 8. února 2002 na adresu Nadace ČLF, Pod Nuselskými schody 3, 120 00 Praha 2. Bližší informace o Nadaci Český literární fond i o Hlávkově ceně lze najít na internetové stránce www.nclf.cz.
</TEXT>
</DOC>
<DOC>
<DOCID>LN-20020129051</DOCID>
<DOCNO>LN-20020129051</DOCNO>
<DATE>01/29/02</DATE>
<TITLE>
První adaptaci dobrodružství Pipi Dlouhé punčochy provázely zákazy promítání kvůli údajné "individualistické vzpouře" hlavní hrdinky.
</TITLE>
<GEOGRAPHY>PRAHA</GEOGRAPHY>
<TEXT>
Cestu k divákům si film režiséra Olle Hellboma z roku 1970 stejně našel: jen v domovském Švédsku ho zhlédlo na 1 300 000 diváků, stejně triumfálně si vedl i během následujících deseti let, kdy byl promítán v celém světě. O tom, že Astrid Lindgrenová neponechala nic náhodě, svědčí i skutečnost, že se účastnila natáčení a dohlížela přitom na nejmenší detaily.
</TEXT>
<HEADING>
Návrat po sedmnácti letech
</HEADING>
<TEXT>
Hellbomův snímek těžil hlavně z přirozeného projevu Inger Nilssonové (nar. 1959), jejíž kariéra v roli Pipi zahrnuje tři celovečerní filmy (kromě pilotního dílu dále Ahoj, Pipi a Pipi v zemi Taka-tuka) a televizní seriál. Před dvěma roky - sedmnáct let poté, co naposledy účinkovala před kamerou - se bývalá dětská hvězda vrátila na filmové plátno ve švédsko-německé koprodukci Gripsholm. V roce 1988 vznikl v americké produkci hraný remake Nová dobrodružství Pipi Dlouhé punčochy. A před dvěma lety vzkřísilo "punčochatý" kult animované dílko Dobrodružství Pipi v Tichomoří.
Hellbomův snímek těžil hlavně z přirozeného projevu Inger Nilssonové (nar. 1959), jejíž kariéra v roli Pipi zahrnuje tři celovečerní filmy (kromě pilotního dílu dále Ahoj, Pipi a Pipi v zemi Taka-tuka) a televizní seriál. Před dvěma roky - sedmnáct let poté, co naposledy účinkovala před kamerou - se bývalá dětská hvězda vrátila na filmové plátno ve švédsko-německé koprodukci Gripsholm. V roce 1988 vznikl v americké produkci hraný remake Nová dobrodružství Pipi Dlouhé punčochy. A před dvěma lety vzkřísilo "punčochatý" kult animované dílko Dobrodružství Pipi v Tichomoří.
</TEXT>
</DOC>
<DOC>
<DOCID>LN-20020129052</DOCID>
<DOCNO>LN-20020129052</DOCNO>
<DATE>01/29/02</DATE>
<TITLE>
Kde začínají ilegální bojovníci, tam končí mezinárodní právo
</TITLE>
<TEXT>
Teroristé, kteří zaútočili loni 11. září na Spojené státy, vnutili západnímu světu jednu principiální otázku, která však přichází na přetřes až teď. Musí Západ za všech okolností dodržovat zásadu "nejsme jako oni"? Musí při chytání teroristů a po jejich případném polapení používat standardní metody mezinárodních konvencí? Vždyť sami teroristé jakékoliv standardní metody popřeli. To je jasné jak facka, jinak by totiž nebyli teroristy. Tak proč se nebránit také nestandardně? V opačném případě by pak mohla znít poslední slova posledního svobodného člověka asi takto: Smůla, prohráli jsme, ale bránili jsme se férovým způsobem a podle norem mezinárodního práva. Tyto otázky i spekulace jsou teď velice aktuální. Američané pochytali v Afghánistánu stovky příslušníků teroristické organizace Al Kajda i příslušníků hnutí Taliban, které jí skýtalo zázemí. Zatím se celkem 158 z těchto osob nachází na americké základně Guantánamo na území Kuby v nestandardních podmínkách. Guantánamo leží mimo jurisdikci amerických soudů, vězni jsou ubytováni v jakýchsi kovových klecích a jsou tam drženi především proto, aby mohli být vyslechnuti. Jsou to zajatci, nebo ne? Tato otázka je zdánlivě podružná (jsou už přece chyceni, tak jaképak copak), ale z hlediska politiků i mezinárodního práva velmi důležitá. Váleční zajatci totiž podléhají ženevským konvencím, což mimo jiné znamená dvě podstatné věci: nesmějí být vyslýcháni (jsou povinni uvést jen své jméno a hodnost) a musí být ubytováni ve srovnatelných podmínkách jako jejich strážci. A má tento standard platit i pro teroristy?
</TEXT>
<HEADING>
Co když nás zajmou
</HEADING>
<TEXT>
Prezident George W. Bush upírá vězňům na základně Guantánamo status válečných zajatců. Má pravdu alespoň z hlediska přirozeného smyslu pro spravedlnost. Pochytáme-li teroristy, musíme je přece nejprve vyslechnout, to dá rozum, řekne si každý. Jak jinak získat informace, které mohou zachránit další životy? Bushův ministr zahraničí Colin Powell ale svého šéfa vyzývá, aby se přihlásil k dodržování ženevských konvencí. Má pravdu - alespoň z hlediska politických zájmů a mezinárodního práva, chápaného však tupě legalisticky. Jak jinak přesvědčíme své spojence i odpůrce, že u nás fungují nezávislé soudy? Američany vedou k těmto rozpolceným úvahám dvě věci. Za prvé je to ohled na mezinárodní koalici proti světovému terorismu, která zahrnuje i státy, jako je Pákistán, který měl vůči talibancům více než pouhé sympatie. Za druhé se tu uplatňuje obava pro případ možného zajetí amerických vojáků samých. Spojené státy se už kvůli svým voličům nemohou chovat jako Sovětský svaz před druhou světovou válkou, který nepodepsal ženevské konvence, a sovětští zajatci v nacistickém Německu šli pak rovnou do lágrů. Opět tu vidíme výhodu pro teroristy. Ti si nemusejí lámat hlavu podobnými úvahami, nemusejí se zamýšlet nad volbou mezi standardem a nestandardem, a přesto mají v případě svého polapení - za sebou značnou část veřejného mínění Západu.
</TEXT>
<HEADING>
Standardní 11. září?
</HEADING>
<TEXT>
Dovídáme se, že mezinárodní právo nezná výraz "ilegální bojovník", jak příslušníky Al Kajdy označuje Washington. Kde je tedy chyba? U Američanů, že se uplatnění tohoto práva pro teroristy vzpírají? Nebo v samotném mezinárodním právu, které teroristy nezahrnuje? Cit pro spravedlnost prostě velí použít v takovém případě nestandardní metody. Nebylo by to poprvé. V roce 1960 unesli izraelští agenti ze svrchovaného území Argentiny Adolfa Eichmanna, snad největší měrou zodpovědného za holocaust. Bylo to nestandardní řešení proti mezinárodnímu právu. O dva roky později byl Eichmann v Jeruzalémě odsouzen k smrti a popraven - v zemi, která nemá trest smrti. Opět nestandardní řešení, ale v případě člověka, který odpovídal za zcela "nestandardní" genocidu. Byl snad útok z loňského 11. září standardní?
Dovídáme se, že mezinárodní právo nezná výraz "ilegální bojovník", jak příslušníky Al Kajdy označuje Washington. Kde je tedy chyba? U Američanů, že se uplatnění tohoto práva pro teroristy vzpírají? Nebo v samotném mezinárodním právu, které teroristy nezahrnuje? Cit pro spravedlnost prostě velí použít v takovém případě nestandardní metody. Nebylo by to poprvé. V roce 1960 unesli izraelští agenti ze svrchovaného území Argentiny Adolfa Eichmanna, snad největší měrou zodpovědného za holocaust. Bylo to nestandardní řešení proti mezinárodnímu právu. O dva roky později byl Eichmann v Jeruzalémě odsouzen k smrti a popraven - v zemi, která nemá trest smrti. Opět nestandardní řešení, ale v případě člověka, který odpovídal za zcela "nestandardní" genocidu. Byl snad útok z loňského 11. září standardní?
</TEXT>
</DOC>
<DOC>
<DOCID>LN-20020129053</DOCID>
<DOCNO>LN-20020129053</DOCNO>
<DATE>01/29/02</DATE>
<TITLE>
Glosa
</TITLE>
<TEXT>
Chcete vědět, co si myslí čtyřkoaliční kandidát na premiéra? Navštivte jeho internetové stránky na adrese www.karelkuhnl.cz. Nejnovější oznámení v rubrice Politická stanoviska je sice z loňského října, ale možná vás zaujme alespoň anketa mezi čtenáři. Třeba i vy dostanete chuť odpovědět na otázku, zda má čtyřkoliace jednat se socialisty o návrhu státního rozpočtu. Škarohlídi mezi vámi se možná urazí. Vědí totiž, že letošní rozpočet už parlamentem úspěšně prošel. Analytičtější mozky však v otázce rozeznají jemný náznak odpovědi na otázku, jak bude vypadat povolební koalice. Karel Kühnl je vůbec mistrem komunikace. Na včerejší tiskové konferenci způsobil skandál, když chtěl vtipně komentovat otázku redaktora Hospodářských novin. Na dotaz, zda může vyloučit vznik dvojkoalice ještě před letošními volbami, Kühnl odpověděl, že nemůže vyloučit ani přítomnost kradeného mobilu v kapse zmíněného novináře. To už i Kühnlova kolegyně Hana Marvanová pochopila, že čtyřkoaliční lídr přestřelil. Soudě podle Kühnlových výkonů z poslední doby, premiér z něj nebude nikdy.
</TEXT>
</DOC>
<DOC>
<DOCID>LN-20020129054</DOCID>
<DOCNO>LN-20020129054</DOCNO>
<DATE>01/29/02</DATE>
<TEXT>
Ad LN 17. 12. 2001: Bureš kritizoval práci Nejvyššího soudu. V nedávné době se v několikerých novinách objevily články, v nichž pan ministr spravedlnosti naznačuje, že Nejvyšší soud, ač je jeho úkolem sjednocování judikatury, tuto funkci neplní. Protože je takové paušální hodnocení pro řadového čtenáře varovné, nicméně těžko přezkoumatelné, omezím se jen na zákonný požadavek sjednocování judikatury, jenž je aktuální pro každého z nás. A to nejen proto, že dává záruky, že ve stejné věci bude rozhodováno stejně, ale i proto, že sjednocování je naplňováním principu právního státu v podobě tzv. představitelnosti či právní jistoty. V této souvislosti však nemůže být přehlédnuto, že jsou tu další, v ústavní rovině chráněné principy, které spoluurčují právní prostředí. Je to princip individuální ochrany práv a princip primátu občana nad státem. Nelze tedy absolutizovat sjednocování na úkor individuální ochrany práv, neboť přemíra sjednocování znamená vznik stojatých vod tam, kde je ústavně instalováno právo na individuální posouzení věci a kde jsou objektivně společenské vztahy ve vývoji. Sjednocování judikatury, tedy zásada, že ve stejné věci bude rozhodováno stejně, je otázka velmi složitá. Odvisí od konkrétního případu, a i tam, kdy jde z hlediska skutkového o jeden a týž případ, se mohou názory lišit. Potvrzuje to i praxe Ústavního soudu, který svůj vnitřní mechanismus ke sjednocování vlastní judikatury využil za osm a půl roku své existence pouze devětkrát. Jinými slovy: sjednocování judikatury je nástroj, který nesmí sloužit k rutinním přístupům či zakonzervování jakési plošné spravedlnosti doprovázeným v současné době přehlížením práv jednotlivce na individuální ochranu. Nešlo by totiž o nic jiného než o posílení totalitních tendencí. Je-li tedy zmiňováno sjednocování judikatury soudem coby představitelem třetí moci ve státě, musí být pamatováno i na právo individuálního posouzení věci každého z nás.
</TEXT>
</DOC>
<DOC>
<DOCID>LN-20020129055</DOCID>
<DOCNO>LN-20020129055</DOCNO>
<DATE>01/29/02</DATE>
<TEXT>
Vláda Miloše Zemana začala několik měsíců před volbami pořádat svá zasedání ve volebních krajích. Na výjezdním zasedání v Ústí nad Labem 21. ledna přihodila 15 miliard korun na revitalizaci tohoto kraje. Včera jednala sociálnědemokratická vláda v Hradci Králové a slíbila místním dostavbu dálnice, která momentálně končí u Poděbrad. Kam se vrtne vláda, tam se problémy, které dosud tolik tížily, zdají minulostí. Jako králíky z klobouku tahá kabinet miliardy a řeší palčivé problémy kraje. Úsměvy nešetří nikdo ze zúčastněných, besedy s regionálními spolustraníky střídají rozhovory pro regionální média. Idyla by mohla být úplná, kdyby vládu nepřejícní novináři a zapšklí političtí konkurenti neobviňovali z toho, že okatě rozjíždí předvolební kampaň. Pro premiéra, při jeho inteligenci, by neměl být problém pochopit, že popírání tak evidentního faktu se vždy obrátí proti němu. Vždyť to byl právě on - Miloš Zeman, kdo použil orientální přísloví: Nadarmo s lejnem v zápas vstupovat, neb ať prohraješ či zvítězíš-li, přec v lázeň musíš jít. Ať říká o výjezdech vlády cokoli, okolím se šíří nelibý pach.
</TEXT>
</DOC>
<DOC>
<DOCID>LN-20020129056</DOCID>
<DOCNO>LN-20020129056</DOCNO>
<DATE>01/29/02</DATE>
<TITLE>
Odpovědi na minulou otázku: Souhlasíte s vicepremiérem Špidlou, že český veřejný dluh je mimořádně malý?
</TITLE>
<TEXT>
Kazdy dluh je maly, jestlize ho musi zaplatit nekdo jiny. Pet
Podepsané SMS zprávy (max. 160 znaků) posílejte na číslo 0603 883 330. Můžete využít i SMS bránu na adrese www.lidovky.cz/smsnazory, kde najdete i ostatní příspěvky.
</TEXT>
</DOC>
<DOC>
<DOCID>LN-20020129057</DOCID>
<DOCNO>LN-20020129057</DOCNO>
<DATE>01/29/02</DATE>
<TITLE>
Jelikož se prý o Chartě 77 v souvislosti s 25. výročím jejího vzniku psaly samé oslavné články, rozhodl se Emanuel Mandler vyrovnat s její tradicí "kriticky". Chartu 77 Mandler viní z radikalismu, jehož původci měli být reformní komunisté: "Většinu zakladatelů a také prvních představitelů Charty 77 tvořili bývalí, za normalizace vyloučení reformní funkcionáři KSČ. Ti prahli po odvetě a po konfrontaci s normalizačním režimem," píše Mandler 5. 1. v LN a 18. 1. to opakuje: "Převahu v chartě měli reformní komunisté, jimž ostatní ideově úplně podlehli." To je ovšem čirý Mandlerův výmysl, který je navíc nepochopitelný, protože Mandler musí realitu opozičního hnutí znát. Z 38 mluvčích charty bylo 14 bývalých straníků, což mimo jiné vyplývalo z nepsané dohody, že jeden ze tří mluvčích Charty 77, jmenovaných vždy na jeden rok, měl být "zleva". To bylo pochopitelné, protože armáda lidí vyloučených ze strany představovala po roce 1968 značnou potenciální opoziční sílu. Mezi ostatními signatáři Charty 77 byl bývalých komunistů jen zlomek. Ze čtrnácti zmíněných exkomunistů, kteří se stali během existence Charty 77 jejími mluvčími, by se daly za "přímé exponenty" pražského jara označit jen čtyři osoby, z nichž u zrodu Charty 77 stály dvě - Jiří Hájek a Zdeněk Mlynář. Profesora Hájka lze nařknout ze všeho jiného - jen ne z radikalismu (aspoň ne v jeho tehdejším věku). Mlynáře by snad bylo možno označit - ten se však nikdy mluvčím Charty 77 nestal. Za rok po jejím vzniku emigroval do Rakouska a na další vývoj Charty 77 už neměl vliv. Čelní protagonisté pražského jara včetně Černíka, Císaře a hlavně Dubčeka - si naopak udržovali od Charty 77 odstup, měli k ní značně kritický postoj. Hlavně se však nechtěli spoluprací s ní před režimem kompromitovat, tedy uzavřít si cestu k případné rehabilitaci, v niž nikdy nepřestali tajně doufat (komunistický aparátčík Dubček byl tak patologicky důsledný, že se ještě v roce 1988, kdy už v jeho milovaném Sovětském svazu naplno běžela perestrojka, odmítl podepsat byť jen pod petici žádající propuštění I. M. Jirouse z vězení).
</TITLE>
<HEADING>
Radikalismus v "mezích zákona"
</HEADING>
<TEXT>
Není mi ani dost jasný vyhraněně kritický Mandlerův postoj k těm reformním komunistům, kteří vstoupili do otevřené opozice a Chartu podepsali, čímž se definitivně rozešli s komunistickým režimem - jednou provždy si tak uzavřeli cestu zpátky. Je to zvlášť pozoruhodné právě u Mandlera, který svou aktivní komunistickou minulost jindy reflektovat dokáže. Mandlerova kritika Charty 77 se dlouhodobě vyznačuje jednou vlastností: nejasností, co chce vlastně Mandler říci. Tak je to i s oním údajným radikalismem Charty 77. To, že ho Mandler kritizuje, se zdá jasné - méně jasné už je to, proč ho kritizuje. Snad proto, že podle něj znemožňoval vytvářet "solidní" opoziční politiku? "Myslel si" snad Emanuel Mandler na jakousi modifikaci Masarykova realismu? Neostalinská ČSSR (neostalinská "duchem", což bylo rozhodující - Miloš Jakeš nedávno kritizoval Chruščova za to, že odsoudil Stalinův kult) nebyla totéž co Rakousko-Uhersko a představa opozice, byť jen v duchu "strany mírného pokroku v mezích zákona", byla naprosto nerealistická. Koneckonců - předlistopadová historie "Mandlerovy" Demokratické iniciativy, která svou činnost sama pozastavovala a opět obnovovala podle momentální policejní perzekuce, je toho dokladem. Mandler ovšem jako kdyby nechtěl vidět realitu. Neustále se snaží škatulkovat disent s pomocí standardů parlamentní demokracie a odmítá brát v úvahu, že v prostředí diktatury popírající jakýkoli náznak plurality je třeba pro kritické posouzení opozice použít jiná kritéria.
</TEXT>
<HEADING>
Byl to ten nejlepší program
</HEADING>
<TEXT>
Ikdyž jsem byl sám před listopadem vůči "programu" lidských práv dost skeptický (připadal mi jako akademická záležitost), jsem dnes spíše toho názoru, že to byl nejlepší program, jaký mohla opozice v normalizačním Československu vyhlásit, a to i z mezinárodního hlediska. Otázka lidských práv pomohla Západu vytvořit vhodný nástroj stále sílícího tlaku na východní blok a vhodně doplnit tlak ekonomický. Nebylo to tedy plané moralizování, jak soudí Mandler, ale spíše realistická politika. Především se ovšem za ní skrývala pomoc stovkám pronásledovaných osob a jejich postiženým rodinám, což byla - podle mne - politika vůbec nejrealističtější. Charta 77 - a vůbec celý disent včetně Demokratické iniciativy - by si pochopitelně zasloužila seriózní kritickou reflexi. To, co předvádí Mandler, je však jen fušeřina podbarvená ublíženectvím.
Ikdyž jsem byl sám před listopadem vůči "programu" lidských práv dost skeptický (připadal mi jako akademická záležitost), jsem dnes spíše toho názoru, že to byl nejlepší program, jaký mohla opozice v normalizačním Československu vyhlásit, a to i z mezinárodního hlediska. Otázka lidských práv pomohla Západu vytvořit vhodný nástroj stále sílícího tlaku na východní blok a vhodně doplnit tlak ekonomický. Nebylo to tedy plané moralizování, jak soudí Mandler, ale spíše realistická politika. Především se ovšem za ní skrývala pomoc stovkám pronásledovaných osob a jejich postiženým rodinám, což byla - podle mne - politika vůbec nejrealističtější. Charta 77 - a vůbec celý disent včetně Demokratické iniciativy - by si pochopitelně zasloužila seriózní kritickou reflexi. To, co předvádí Mandler, je však jen fušeřina podbarvená ublíženectvím.
</TEXT>
</DOC>
<DOC>
<DOCID>LN-20020129058</DOCID>
<DOCNO>LN-20020129058</DOCNO>
<DATE>01/29/02</DATE>
<TITLE>
(24) Rozsypaný kufříček
</TITLE>
<TEXT>
On-line román
</TEXT>
<HEADING>
Kniha, o jejímž pokračování rozhodujete sami
</HEADING>
<TEXT>
Vzpomínka na největší aféru loňského roku - ohryzek jablka v nose Stalinovy sochy. Paní Jirková větří příchod malérů ještě většího kalibru.
Člověk v tom musí umět chodit, to byla životní zásada paní Jirkové. Její manžel, vedoucí osobního oddělení v národním podniku Grafotechna, měl podobnou zásadu: když už jsou na světě hřbety a biče, jsem raději tím bičem než hřbetem. Paní Jirková nebyla žádný proletářský typ, a třebaže se nevyhýbala veřejným funkcím, nikdy se neocitla mezi rudě ošátkovanými "žižkovskými ženami", které pochodovaly vždycky v čele prvomájového průvodu, ani nenacvičovala na první celostátní spartakiádu. Ráda se hezky oblékala (vědělo se o ní, že šije u soukromé švadleny) a pravidelně chodila na trvalou. Věděla, že by ji mezi sebe nepřijaly ani "žižkovské ženy", ani uvědomělé spartakiádní cvičenky. Dovedla být nepostradatelná. Vždycky se vyskytovala tam, kde bylo nutno vynakládat dozor. Protože nemusela chodit do práce, její muž vydělával dost, aby to stačilo na "důstojný život", mohla věnovat čas veřejným službám, pokud možno dozorčího rázu. A všechny ty oběti - jak jedním slovem charakterizovala svoji činnost - sloužily jen k tomu, aby Jana mohla žít jinak, tedy lépe než její rodiče. Potíž vězela v tom, že na Janu si každou chvíli nějaká učitelka zasedla a na výsledcích to bylo vidět. S holkou byly pořád nějaké potíže. Jako dnes: paní Jirková přišla z nákupu, a Jana byla pryč! Našla ji až po dlouhém pátrání. Seděla na schodech dole u dveří na dvorek. Na kolenou měla otevřený kufříček s šitím na panenku a brečela. Každá holka měla takový kufříček. Důkladný, z lisované tvarované lepenky, s kovovým držadlem a dvojicí plechových spon. Opatrnější holčičky si kufřík ještě jistily zavařovací gumou. Uvnitř měly přinejmenším jednu panenku typu "plaváček", z celuloidu, s pohyblivýma ručičkama a nožičkama - údy byly k trupu přichyceny gumovou tkanicí. Každá měla sadu panenek, od největší po nejmenší, ovšem nakonec byly nejpraktičtější právě tyhle malé panenky. Vešly se do kufříku a pak - šití šatiček a pletení svetříků netrvalo dlouho. Kromě panenky bylo v kufříku ještě šitíčko: dráty a háček, bavlnky, látky, nitě, jehly. Jana, stejně jako ostatní holky, si už moc často s kufříčkem nehrála. Nepřicházelo však v úvahu, že by byla ochotná se ho vzdát. Nad otevřeným kufříčkem a v slzách seděla Jana Jirková na schodech. Špinavým mléčným sklem na ni ze dvora dopadalo mdlé světlo. Ze sklepa táhl pach plesniviny. Paní Jirková si vzpomněla na letecké poplachy z konce války. Ta vzpomínka ji ještě víc popudila. "Co tady sedíš a bulíš? Co se stalo? Vstávej a syp domů!" zaláteřila. Popadla holku za ruku a škubla. Kufříček se Janě smekl z kolen a vysypal se na schody. "To svět neviděl, takový nemehlo! Koukej to uklidit!" Hudrováním jen plašila vlastní nervozitu. Holce se něco stalo, to bylo jasné. A když se holce něco stane, musí rodič zasáhnout. Paní Jirková však zasahovala nerada. Její dozíratelská všudypřítomnost měla účely preventivní. Učinit vše, aby se "něco" nestalo. Jakmile v tom člověk umí chodit, úrazům a nebezpečenstvím se včas vyhne. Tohle se naučila od svého muže, který prošel bez jediného šrámu všemi čistkami stalinské éry až na současné místo, vysoké, obávané a neotřesitelné. Doma v kuchyni, dlouho poté, co obsah kufříčku posbírán (především péčí matky, nikoli dcery) a uklizen, vodopád slz zastaven, tvář umyta, škytání vyléčeno sklenicí studené vody, vylezlo pomalu a přerývaně z Jany Jirkové, co se stalo. Fikajda, tedy Fikáčková, ta hnusná zrádkyně. Nikdy s nikým nekamarádila. Mluvila jen se svou sousedkou v lavici Lžičarovou, a někdy taky mluvila s ní, Janou, a její sousedkou Petrákovou. "Ona se teď tahá s těma klukama! S Demlem a se... Sekerou!" Paní Jiráková si vybavila Sekerův obličej. Dobře postřehla zakolísání v hlase své dcery. Takže Sekera je "ten, na kterého si Jana myslí". No co, muselo to přijít, holce je dvanáct, brzo jí bude třináct. Hlavně aby nepřišla do maléru. Ten Sekera ale vypadá na neškodného pitomce. Jenže tichá voda břehy mele. Paní Jirková vzdychla. "Když se tahá, ať se tahá. Ty se starej o učení, ať si zlepšíš vysvědčení." "No jo, ale ona se teď kamarádí jenom se Salačem." "Kdo? Alžběta?" Paní Jirková měla třídu prokouknutou a Alžbětu měla zařazenou do zcela jiné kategorie. Ta že by...Třeba je předčasně vyspělá. Třeba to na ni už přišlo... Můjtysvěte. Chudáci holky. Co všechno je čeká! "Oni spolu chodí někam na Olšany," trvala Jana na svém. "A Deml učí jezdit Salače tramvají." "Dobře. Už nebul. A s nikým se netahej. A už vůbec ne na Olšany, nebo..." Zahrozila, rozhodnutá přijít záhadě nesmyslného pláče své dcery na kloub.
Chcete ovlivnit děj románu? Na adrese WWW.LIDOVKY.CZ/NEFF o něm můžete diskutovat s jeho autorem Ondřejem Neffem. Na téže adrese najdete i všechny předchozí díly.
Pokračování zítra
</TEXT>
</DOC>
<DOC>
<DOCID>LN-20020129059</DOCID>
<DOCNO>LN-20020129059</DOCNO>
<DATE>01/29/02</DATE>
<TITLE>
Dlouholetý spor mezi Československou plavbou labskou a ekology spěje k vyřešení
</TITLE>
<TEXT>
Už nejméně deset let zuří konflikt kolem dolního toku Labe, aniž si toho česká veřejnost výrazněji povšimla. Jednou ze stran sporu je Československá plavba labská, podpořená zainteresovanými kruhy, druhou Správa Chráněné krajinné oblasti (CHKO) Labské pískovce, řada obcí, ekologických iniciativ a sdružení. Protože střety probíhají převážně v odborném tisku, v grémiích a za dveřmi ministerstev, neupoutaly ve větší míře ani zájem médií.
Teprve v listopadu 2001 se v některých ústředních denících začaly objevovat články s titulky Posudek pro ministra: Jezy na Labi nestavte, Vodní cestu k moři Kužvart neotevře, Jezy na Labi opět neprošly. Vyplývalo z nich, že poslední slovo ještě není řečeno. Vláda nemusí doporučení ministerstva životního prostředí respektovat a může stavbu jezů prosadit ve "veřejném zájmu".
</TEXT>
<HEADING>
Pohyblivé jezy
</HEADING>
<TEXT>
Pro Ředitelství vodních cest spočívá problém v tom, že úsek řeky mezi Ústím nad Labem a německou hranicí není uspokojivě splavněný. Po velkou část roku znemožňuje nízká hladina přepravu zboží. Umožnit celoroční lodní transport by měly dva pohyblivé jezy. Jez v Malém Březně by měl zvednout hladinu Labe v průměru o 1,5 metru, druhý, v Prostředním Žlebu, o 3,8 metru. Podle projektu se vzedmutí hladiny týká jen 11 kilometrů z celkové délky 40 km. Ekologicky nejvzácnějších lokalit by se změny neměly dotknout vůbec, podle dokumentace mají být dopady na životní prostředí minimální; podmínky na řece se údajně změní jen v bezprostřední blízkosti jezů. Na zbývajících 29 km mají rychlost proudu i výška hladiny zůstat na současných úrovních. Plavební stupně by měly podle ministerstva dopravy zlepšit plavební podmínky a zefektivnit nákladní lodní dopravu na tomto úseku. Přeprava zboží po Labi by se tak mohla z nynějších 1,3 milionu tun zvýšit na tři až čtyři miliony tun ročně. I když je podle ministra Schlinga začátek stavby v letošním roce "jen zbožným přáním", počítá fond dopravy už v roce 2002 na tyto účely s výdaji 285 milionů korun. Vodní stavby na Labi by měly být dokončeny v roce 2007 - s náklady ve výši 6,2 miliardy Kč ze státního rozpočtu. Podle strany prosazující jezy je to investice nanejvýš nutná: v sázce je zachování lodní nákladní dopravy na hlavní vodní spojnici ČR s mořem.
</TEXT>
<HEADING>
Ekologové v opozici
</HEADING>
<TEXT>
Tyto argumenty narážejí na odpor ekologické fronty, v níž hrají vedle občanských iniciativ a sdružení (například Arnika Děčín) roli i některé české a saské polabské obce a Správa Chráněné krajinné oblasti Labské pískovce. Ekologové namítají, že obě stavby mají být situovány do chráněných krajinných oblastí (kromě Labských pískovců i CHKO České středohoří); jedna z nich leží jen pár set metrů od hranice Národního parku České Švýcarsko. Investiční záměr považují za "ničivý zásah do evropsky velmi cenného říčního ekosystému", poskytujícího útočiště ohroženým druhům rostlin a živočichů. Kromě starosti o flóru a faunu vyjadřují obavu z "nevratných zásahů do tohoto přírodně a krajinářsky cenného a zachovalého území". Když se v listopadu 2001 projekt projednával na veřejném slyšení v ústeckém domě kultury, byly oba tábory zhruba vyrovnané a publikem otřásaly emoce. Hlavním oponentem investorů byl Václav Petříček, autor ekologického posudku pro ministerstvo životního prostředí. Připomněl, že většina občanských sdružení a část obcí na obou stranách hranic se vyslovila proti projektu. Podle jeho názoru nelze žádným způsobem kompenzovat škody na životním prostředí, které by jezy způsobily. Na českém dolním Labi se zase po letech začíná dařit bobrům. To je dobrá zpráva, leč kvůli bobrům asi málokdo půjde na barikády. Pro hospodářské a technické problémy labské plavby nutno mít pochopení. Ne však za jakoukoli cenu. Rozhodně ne za cenu nenapravitelných škod, hrozících unikátně romantické krajině labského kaňonu, ojedinělého přírodního útvaru u nás. Sousedství pohádkové říše pískovcových skal, které kdysi tvořily mořské dno, se těžko snáší s betonem. Jak to řešit?
</TEXT>
<HEADING>
Věc veřejná
</HEADING>
<TEXT>
V dnešním světě se na mnoha místech střetávají zájmy ekonomické s ekologickými. Není snadné nacházet vyvážená řešení vyhovující všem. Je ale nutno taková řešení problémů trpělivě hledat: ve veřejných diskusích. Ožehavé problémy se týkají všech, nelze je lhostejně přenechat jen expertům, natož politikům, byrokratům a lobbistům partikulárních zájmů. Českosaské Švýcarsko je kolektivním bohatstvím všech Evropanů, nejen Čechů a Sasů. Stejně jako Labe, Rýn, Dunaj a Odra. Nelze dobře říkat "odtud potud je to mé, nic vám do mé části toku není". Ostatně labské vody nezůstávají v Čechách - po dlouhé pouti Německem se vlévají do Severního moře u Cuxhavenu. Ne nadarmo investovali Němci do 36 čisticích stanic na českém Labi mnoho milionů marek: činili tak v dobře pochopitelném vlastním zájmu. Náhubky filtrů pro někdejší chrliče fenolů spolu se zrušením desítek jedových chýší na území bývalé NDR vytvořily příznivé podmínky pro regeneraci řeky. Podobně jako do Rýna i do Labe se vrací někdejší bohatá rybí populace, dokonce i choulostivý pstruh. Na 14. červenec 2002 se chystá u Itzehoe velká slavnost, v jejímž rámci vstoupí tisíce plavců po letech odříkání opět do vln Labe, už beze strachu z ekzémů. Jedovatá stoka se zvolna změnila v živý a zdravý tok - zásluhou mezinárodní spolupráce a úzké součinnosti ekonomů a techniků s ekology. Jednostranné diktáty nejsou k ničemu. Pro labský plavební problém je nutno najít rozumné řešení, kompromis přijatelný pro všechny, ekonomy i ekology. To ale vyžaduje veřejnou diskusi. Českou, ale i mezinárodní. Za několik málo let bude Labe po celé své délce jedním z důležitých toků EU. Počítejme s tím už nyní. A nestavme nikoho - vlastní ani evropskou veřejnost - před hotovou věc. Jsou s tím nedobré zkušenosti.
V dnešním světě se na mnoha místech střetávají zájmy ekonomické s ekologickými. Není snadné nacházet vyvážená řešení vyhovující všem. Je ale nutno taková řešení problémů trpělivě hledat: ve veřejných diskusích. Ožehavé problémy se týkají všech, nelze je lhostejně přenechat jen expertům, natož politikům, byrokratům a lobbistům partikulárních zájmů. Českosaské Švýcarsko je kolektivním bohatstvím všech Evropanů, nejen Čechů a Sasů. Stejně jako Labe, Rýn, Dunaj a Odra. Nelze dobře říkat "odtud potud je to mé, nic vám do mé části toku není". Ostatně labské vody nezůstávají v Čechách - po dlouhé pouti Německem se vlévají do Severního moře u Cuxhavenu. Ne nadarmo investovali Němci do 36 čisticích stanic na českém Labi mnoho milionů marek: činili tak v dobře pochopitelném vlastním zájmu. Náhubky filtrů pro někdejší chrliče fenolů spolu se zrušením desítek jedových chýší na území bývalé NDR vytvořily příznivé podmínky pro regeneraci řeky. Podobně jako do Rýna i do Labe se vrací někdejší bohatá rybí populace, dokonce i choulostivý pstruh. Na 14. červenec 2002 se chystá u Itzehoe velká slavnost, v jejímž rámci vstoupí tisíce plavců po letech odříkání opět do vln Labe, už beze strachu z ekzémů. Jedovatá stoka se zvolna změnila v živý a zdravý tok - zásluhou mezinárodní spolupráce a úzké součinnosti ekonomů a techniků s ekology. Jednostranné diktáty nejsou k ničemu. Pro labský plavební problém je nutno najít rozumné řešení, kompromis přijatelný pro všechny, ekonomy i ekology. To ale vyžaduje veřejnou diskusi. Českou, ale i mezinárodní. Za několik málo let bude Labe po celé své délce jedním z důležitých toků EU. Počítejme s tím už nyní. A nestavme nikoho - vlastní ani evropskou veřejnost - před hotovou věc. Jsou s tím nedobré zkušenosti.
</TEXT>
</DOC>
<DOC>
<DOCID>LN-20020129060</DOCID>
<DOCNO>LN-20020129060</DOCNO>
<DATE>01/29/02</DATE>
<TITLE>
V průběhu oslav výročí nástupu královny na trůn vystoupí umělci jako Elton John či Mick Jagger
</TITLE>
<TEXT>
Za propadák považují již předem velkolepé oslavy některá média i úřady. Britský premiér Tony Blair však pevně věří, že budou mít úspěch.
LONDÝN - Brzy uplyne padesát let od nástupu britské královny Alžběty II. na trůn. Na velkolepých oslavách "zlatého jubilea", které se budou konat v červnu, by měli vystoupit ti nejlepší britští umělci a nejznámější politici. Ti by měli celou akci, kterou některé zdroje z Buckinghamského paláce předem odsuzují k neúspěchu, zachránit. Hvězdy jako Mick Jagger či Paul McCartney spolu s britským premiérem Tonym Blairem by měly udělat z oslav výročí velkolepou událost, na kterou Britové jen tak nezapomenou. Výzvy Britům, aby vyšli do ulic a podpořili hlavu státu, se však podle některých britských médií setkaly se všeobecnou apatií. Královská rodina, která se v posledních letech potýkala s několika skandály, již totiž nemá tak silné postavení jako kdysi. V roce 1977, kdy se slavilo "stříbrné jubileum", se pouličních oslav zúčastnily statisíce Britů. Britské noviny tento víkend spekulovaly o tom, jakou roli bude v celých oslavách hrát premiér Tony Blair. Jeho mluvčí uvedl, že premiér tento týden oznámí bližší detaily průběhu oslav. Dodal ale také, že to není kvůli obavám z neúspěchu oslav. "Premiér pevně věří, že ,zlaté jubileum' bude velký úspěch," řekl pro agenturu Reuters Blairův mluvčí. Lord Sterling, předseda komise, která má na starosti oslavy "zlatého jubilea", však trvá na tom, že všechno jde podle plánu a lidé po celé Británii projevili o oslavy obrovský zájem.
</TEXT>
<HEADING>
Britové nevědí, jak slavit
</HEADING>
<TEXT>
Velkým lákadlem pro Brity se nejspíš stane koncert umělců, který se bude konat v rámci oslav v zahradách Buckinghamského paláce. Královnu přijde 3. července podpořit na jednorázovou akci i bývalý bubeník skupiny Genesis Phil Collins. Mezi dalšími účinkujícími by se měla objevit soulová diva Aretha Franklinová, dále Stevie Wonder a Bryan Adams. Ti by měli společně s Eltonem Johnem a idolem dívčích srdcí Robbiem Williamsem přilákat ke královské rezidenci desetitisíce fanoušků. List Mail on Sunday však uvedl, že více než jedna třetina místních úřadů bude "zlaté výročí" ignorovat. Historik David Starkey se k obavám připojil. Podle něj Britové už nevědí, jak se slaví. Detaily čtyřměsíční cesty Alžběty II. by měl oznámit britský premiér během tohoto týdne. Předpokládá se, že královna v rámci oslav zavítá do Skotska, Anglie, Walesu i Severního Irska.
Velkým lákadlem pro Brity se nejspíš stane koncert umělců, který se bude konat v rámci oslav v zahradách Buckinghamského paláce. Královnu přijde 3. července podpořit na jednorázovou akci i bývalý bubeník skupiny Genesis Phil Collins. Mezi dalšími účinkujícími by se měla objevit soulová diva Aretha Franklinová, dále Stevie Wonder a Bryan Adams. Ti by měli společně s Eltonem Johnem a idolem dívčích srdcí Robbiem Williamsem přilákat ke královské rezidenci desetitisíce fanoušků. List Mail on Sunday však uvedl, že více než jedna třetina místních úřadů bude "zlaté výročí" ignorovat. Historik David Starkey se k obavám připojil. Podle něj Britové už nevědí, jak se slaví. Detaily čtyřměsíční cesty Alžběty II. by měl oznámit britský premiér během tohoto týdne. Předpokládá se, že královna v rámci oslav zavítá do Skotska, Anglie, Walesu i Severního Irska.
</TEXT>
</DOC>
<DOC>
<DOCID>LN-20020129061</DOCID>
<DOCNO>LN-20020129061</DOCNO>
<DATE>01/29/02</DATE>
<GEOGRAPHY>WASHINGTON</GEOGRAPHY>
<TEXT>
Američtí paleontologové odhalili v lomu v americkém Wisconsinu zvláštní skupinu fosilií medúz. Kruhové otisky v pískovci, z nichž některé měří napříč více než jeden metr, jsou podle britské BBC unikátním nálezem, jediným svého druhu na světě. Je velmi nezvyklé, že se medúzy zachovaly jako zkamenělý záznam. Nemají totiž kostnaté části těla, a když uváznou na mělčině, stanou se většinou potravou dravců. Podle vědců musely být tyto medúzy, které údajně žily před pěti sty miliony let, pokryty pískem brzy poté, co se objevily na břehu.
</TEXT>
</DOC>
<DOC>
<DOCID>LN-20020129062</DOCID>
<DOCNO>LN-20020129062</DOCNO>
<DATE>01/29/02</DATE>
<GEOGRAPHY>MOSKVA</GEOGRAPHY>
<TEXT>
Erotické obrázky by měly přimět k sexuální aktivitě sedm šimpanzů v ruském Rostově na Donu. K projekci specifického erotického videa se vedení zahrady odhodlalo poté, co šimpanzí samci již léta nejevili zájem o intimní styky se svými družkami. Rostovská zoo vlastní největší skupinu šimpanzů v Rusku a již mnoho let se pokouší o rozšíření své opičí rodinky. Opičí samečkové byli vychováni lidmi a v sexu jsou prý "zcela vedle". Proto se nyní jejich "vychovatelé" rozhodli poučit zvířata pomocí choulostivého videa. Tento způsob, ve světě běžný, se ale zatím u ruských šimpanzů nesetkal s žádnou odezvou.
</TEXT>
</DOC>
<DOC>
<DOCID>LN-20020129063</DOCID>
<DOCNO>LN-20020129063</DOCNO>
<DATE>01/29/02</DATE>
<TEXT>
Náš Franta přinesl domů papouška! Chytl ho prý v rokli. Franta bývá v rokli podle svých možností. Nikomu ze sousedstva pták nechyběl. Mohl přiletět až z druhého břehu Mže? Kolik uletí netrénovaný australský papoušek andulka? Franta s Mařenkou vylepili v okolí několik oznámení, ale Franta rád nevěřil, že se někdo přihlásí. Pták měl štěstí: v rokli by ho chytla nějaká kočka nebo by umřel sám. Dědeček se zeptal: Franto, jak to opravdu bylo? No uviděl jsem ho, šel jsem za ním, on odletěl dál, šel jsem pořád za ním, až nemohl a zůstal sedět. Tatínek tedy chtě nechtě koupil papouškovi klec. Maminka pravila: Ale já se vám o něj starat nebudu, mám čtyř slepic nad hlavu. V našem domě bydlí také kočka. Ta ví, co a nač je pták. Občas sbíráme v zahradě peříčka. Kočka je kočka, říká vždycky babička moudře. Život je život, ještě moudřeji říká dědeček. Pověsili klec pod strop a pozorovali ptáka. Také kočka si po mříži vylezla výš, aby ho viděla. Papoušek snad viděl kočku prvně v životě. Když se ty dvě bytosti trochu seznámily, udělal tatínek další krok: vzal na klín kočku, do ruky papouška a pravil pomalu kočce: To-je-našeandulka! Ta byla klidná, kočce se rozčilením chvěl ocas. Pak mňoukla a utekla. Ona se bojí, bystře, ale špatně usoudil Franta. Dědeček, jenž v dětství pásal kozy, rozuměl kočce jinak: Neručím za sebe! Maminka se na to ani nechtěla dívat: Jste normální? Mařenka učila papouška mluvit: Dobrý-den! Její trpělivost přinesla ovoce, papoušek promluvil: Frran-ta! Když si papoušek zvykl v prostoru, otevřel mu tatínek dvířka klece. Ten se radoval! Obkroužil několikrát místností a přistál pod stropem, odkud ho všichni sundávali. Jednoho dne našel sám cestu zpátky, směl létat častěji. Je tu kočka? zeptal se tatínek. Není. Pusťte papouška. Dokud bylo venku teplo, byla kočka přes noc na zahradě nebo v rokli. Ale uhodily mrazy, to kočka nocuje u kamen. Přišla tedy, ve dveřích se zastavila a mňoukla: Zavřete si ho! Tak to šlo asi měsíc, než se Mařenka nachladila. Jednoho večera jako obvykle bylo všecko vypnuto: televize, Franta, Mařenka, andulka i oba počítače. Všichni šli spát. Někdo však zavřel špatně dvířka klece. V noci Mařenka potřebovala jít ven. Rozsvítila, vyšla na chodbu: papoušek se probudil a vyletěl z klece. Když Mařenka šla zpátky, zhasla. Pták, který v noci nevidí, nouzově přistál na zemi. Kočka, která v noci vidí, ho chytla a zakousla. To bylo ráno překvapení! Když to po sobě čtu, vidím, že nejsem na tuto látku správný autor. Protože to by se, milé děti, Karlu Čapkovi nestalo.
</TEXT>
</DOC>
<DOC>
<DOCID>LN-20020129064</DOCID>
<DOCNO>LN-20020129064</DOCNO>
<DATE>01/29/02</DATE>
<TITLE>
Moskevský festival Stalker, jehož název připomíná Tarkovského hledače víry a harmonie, uvádí filmy orientované na problematiku lidských práv. I proto část zaslané kolekce reflektuje traumatické téma ruských válek.
</TITLE>
<TEXT>
Ty zaznamenané již filmem zpřítomňuje střihový esej Andreje Osipova Et cetera. Válku, vedenou Stalinem proti vlastnímu lidu formou deportací, připomíná film Turkména Usmana Safarova Udělej radost, anděli (1992). V Muslimovi (1995) Vladimir Chotiněnko líčí osudy mladíka, který si z afghánského zajetí přinesl víru v Alláha a tím se vyčlenil z vesnické komunity.V Čase tanečníka (1997) Vadim Abdrašitov analyzuje narušenou psýchu "vítězů", kteří se po jakési "jižní" válce neomaleně zabydlují v domovech těch vysídlených. V Kavkazském zajatci (1996) Sergej Bodrov transponoval děj Tolstého povídky do aktuálních poměrů na Kavkaze a exponoval zejména odlišnost mravů a mentality protagonistů válečného střetu. Alexandr Rogožkin v Hraničním přechodu (1998) již ve vší nahotě zmiňuje nezkrotitelnost hrůz čečenské války, emocí, oboustranných předsudků a iracionálních gest. Devastující efekt této války akcentuje i dokument Galiny Leontjevové O jednu válku starší. Strasti a radosti obyčejných ruských lidí pak zobrazují další filmy přehlídky. V Zóně Ljube (1994) nás Dmitrij Zolotuchin pohrouží do světa věznice, kam přijela koncertovat populární skupina Ljube. Do optimističtějšího prostředí porodnice nás opět zavede Larisa Sadilova v Blahopřání k narozeninám (1998). V dokumentu Chléb hojnosti Sergej Dvorcevoj ukazuje, jak vzácným bývá v odlehlých končinách. O potížích komunikace mezi vnučkou a babičkou je snímek Karambolina, který osobně představí jeho autorka: Světlana Stasenko.
Sekce Nejlepší filmy z festivalu Stalker v 7. a 9. sále Slovanského domu a v kině Evald
</TEXT>
</DOC>
<DOC>
<DOCID>LN-20020129065</DOCID>
<DOCNO>LN-20020129065</DOCNO>
<DATE>01/29/02</DATE>
<TEXT>
V mém životě byly dva výrazné mezníky: než jsem poznal Sovětský svaz a až jsem poznal Sovětský svaz. A než jsem poznal Indii a až jsem poznal Indii. V Indii jsem strávil tři měsíce a připadalo mi tehdy, že jsem přistál na jiné planetě. Tak bylo všechno jiné počínaje skleničkami a konče způsobem myšlení a obrovskou rozlohou země. Na Febiofestu jsem si nenechal ujít muzikál Lagaan. V programu se sice píše o těžce pracujících vesničanech a boji se suchem, ale především je to komedie o tom, jak se Indové naučili hrát kriket. Zpupný britský kapitán Russell vyprovokuje místního hrdinu Bhuvana k sázce: pokud vesničané porazí anglický tým v kriketu, nebudou muset tři roky platit daně. Pokud ale prohrají, zaplatí letos daň trojnásobnou. Má to ovšem jeden háček - Indové mají pouhé tři měsíce na to, aby se neznámý sport naučili. Budování kriketového týmu připomíná trochu nábor pistolníků v Sedmi statečných, vzestup novopečených sportovců zase komicko-heroické úsilí jamajských bobistů v Kokosech na sněhu, scény z kriketového klání jsou poučené filmy z baseballového prostředí... Režisér pracuje s americkým způsobem výstavby finále, ale nepopřel vlastní kulturní zázemí. Na Lagaanu, který se promítá ještě dnes večer ve Slovanském domě, je zkrátka vidět, že kultury mohou být rozdílné, ale řemeslo je jenom jedno.
</TEXT>
</DOC>
<DOC>
<DOCID>LN-20020129066</DOCID>
<DOCNO>LN-20020129066</DOCNO>
<DATE>01/29/02</DATE>
<TITLE>
Tvůrci přicházejí. Kino Evald na dnešek hlásí besedu s korejským režisérem snímku Motýl Moon Seung-Wookem. Někteří z dalších tvůrců se na Febiofestu osobně zúčastní uvedení svých filmů v jiných kinosálech - aktuální informace sledujte na vývěskách ve Slovanském domě.
</TITLE>
<TEXT>
Hovory o ruském filmu. Ruské středisko vědy a kultury a ruské velvyslanectví pořádají dnes od 18 hodin v rámci Febiofestu besedu s režisérkou Světlanou Stasenko, herečkou Irinou Skobcevovou-Bondarčukovou a filmovou historičkou a ředitelkou festivalu STALKER Iradou Ismailovou. Připravena je i projekce dokumentárních snímků včetně dokumentu ze soukromé sbírky režiséra Sergeje Bondarčuka. Setkání se uskuteční v sále Ruského střediska vědy a kultury, Na Zátorce 16, Praha 6.
</TEXT>
</DOC>
<DOC>
<DOCID>LN-20020129067</DOCID>
<DOCNO>LN-20020129067</DOCNO>
<DATE>01/29/02</DATE>
<TITLE>
Každá kinematografie má období vzestupu a stagnace, období smělých uměleckých představ a následné rezignace. Itálie spojila konec války s neorealismem, který přes svůj krátký život razantně změnil pojetí poválečného filmu.
</TITLE>
<TEXT>
Italské publikum se však nehledě na ambice svých profilových tvůrců chtělo vždy bavit. A to by nebylo možné bez herců jako Sophia Lorenová, Ugo Tognazi, Gina Lollobrigida, Silvana Manganová, Marcello Mastroianni nebo Alberto Sordi. Jejich práci se často dostávalo nálepky lidové zábavy, dnes jejich výkony mají v učebnicích místo mezi klasiky. Čestné jméno v této řadě náleží Vittorio Gassmanovi, který v červnu 2000 podlehl srdeční příhodě. Narodil se v Janově 1. září 1922. Matka pocházela z Florencie, otec se mohl pochlubit předky z předlitavské části habsburské monarchie. Vittorio jako hrdý obyvatel Říma studoval práva a sportoval, nakonec se však rozhodl pro divadlo a ve dvaceti letech dospěl k prvnímu angažmá.
</TEXT>
<HEADING>
Hollywood přinesl spíše zklamání
</HEADING>
<TEXT>
Vysoká postava, ostře řezané rysy, široké líce, hluboký hlas ho učinily nepřehlédnutelným - narodil se pro hlavní role, což později potvrdil i film. Ten pro mladého herce zprvu nacházel uplatnění v dobrodružných příbězích. Gassman dokonce dostal nabídku od MGM. V Americe natočil v letech 195254 několik filmů, nakonec však pro něj Hollywood znamenal spíše zklamání. V roce 1957 začala filmem Zmýlená neplatí jeho spolupráce s režisérem Mario Monicellim, který ho přivedl k prvnímu velkému úspěchu o dva roky později ve Velké válce. Film začíná u odvodové komise, kde se setkávají dva hlavní protagonisté Giovanni (Gassman) a Oreste (Alberto Sordi). Zamýšlená transakce, jak se vyhnout bojištím první světové války, skončí krachem. Giovanni je hlasitý buřič a všudypřítomný rebel, který se demonstrativně odmítá podrobovat přihlouplému drilu. Vitální nesouhlas ho paradoxně zavede do rakouského zajetí, kde odmítne zradit, přestože ví, že na něj v tom případě čeká popravčí četa. Vojenská uniforma Gassmanovi slušela nejen v "salonu" Monicelli, ale i u Dina Risiho. Ten naplno rozvinul Gassmanův talent k tragikomedii všedního dne. Vrcholem jejich spolupráce je film, který veřejnost zná díky americkému remaku s oscarovým Al Pacinem. "Poznám podle vůně mladou dívku. To si myslíš, že mi vadí, že nemůžu vidět západ slunce nebo kopuli svatého Petra? Ženský klín, ňadra, krásný nohy, to je jediný náboženství a politická ideologie..." To jsou slova, kterými se na počátku snímku Vůně ženy uvede Gassmanův hrdina, slepý a jednoruký kapitán Fausto. Výbuch granátu, s nímž na manévrech předváděl svoji odvahu, ho potrhal i uvnitř. Díky mladému poručíkovi a dívce začne jeho obranný cynismus selhávat. Gassman v roli exceluje, hraje s obličejem bez výrazu, hlasem moduluje i ten nejnepatrnější citový posun.
</TEXT>
<HEADING>
Skvostně obsazená Scolova Terasa
</HEADING>
<TEXT>
V krátkém období umírá De Sica, Pasolini, Visconti a Rossellini. Itálie druhé poloviny sedmdesátých let je hluboce zasažena společenskou paralýzou a důkladnou zprávu o nenápadné, ale o to závažnější tvůrčí krizi přináší skládanka Terasa (1979). V skvostném obsazení - vedle Gassmana u obložených mís uvidíme Marcella Mastroianniho, Uga Tognazziho, Jean-Louise Trintignanta a řadu dalších - vypráví Ettore Scola o pětici stárnoucích mužů. Mohou se pochlubit společenským postavením, žoviálními bonmoty u sklenice vína, avšak jejich životní energie se pohybuje na bodu mrazu. Gassman se proměnil v prošedivělého komunistického poslance, který se zamiluje do mladší ženy a který se cítí zneuznán vlastními lidmi. Mario si však díky Gassmanovi zachovává přes schizofrenní postavení (prosperující komunista v kapitalistické zemi), přes pokrytectví a zklamání obdivuhodnou dávku důstojnosti. Takovou, kterou disponují jen velcí herci.
Sekce To byl Vittorio Gassman v 10. sále multiplexu Slovanský dům
</TEXT>
</DOC>
<DOC>
<DOCID>LN-20020129068</DOCID>
<DOCNO>LN-20020129068</DOCNO>
<DATE>01/29/02</DATE>
<TITLE>
SLOVANSKÝ DŮM 1. SÁL - ASIJSKÉ KINO
</TITLE>
<HEADING>
ÚTERÝ 29. LEDNA 2002
</HEADING>
<TEXT>
13.30 THAJSKÝ FILM KLUB GÓLŮ (THAJSKO, 2000) Režie: Kittikorn Leo Laiwsirikun Hrají: S. Suvipron, T. Suwanhom, B. Youto Příběh teenagerů, kteří se zapletou s undergroundovými fotbalovými gamblery. (Original version-English subtitles)
16.00 JIHOKOREJSKÉ FILMY ADRESA NEZNÁMÁ (KOREA, 2001) Režie: Kim Ki-duk Hrají: Y. Dong-kun, B. Min-jung, K. Young-min Svobodná matka píše dopisy americkému vojákovi, který je otec jejího syna. Nikdy nedostane odpověď. (Kor. version-Engl.subtitles)
18.30 ASIJSKÉ FILMY ZLATÝ KLÍČ (VIETNAM, 2000) Režie: Hoang Le, Hrají: M. Duyen, N. Bao Milostný příběh mladého páru na pozadí krutých událostí války ve Vietnamu. (Original version-English subtitles)
21.00 THAJSKÝ FILM ZA OBRAZEM (THAJSKO, 2000) Režie: Cherd Songrsi Tragikomický příběh lásky mezi dvaadvacetiletým mužem a třicetičtyřletou ženou šlechtice. (Original version-English subtitles)
23.30 ŽENY V ÍRÁNSKÉM FILMU MODRÝ ZÁVOJ (ÍRÁN, 2000) Režie: Rakhshan Bani-Etemad Hrají: E. Entezami, F. Motamed-Aria, G. Adineh Rasul je majitel rajčatové farmy a Nobar, která musí živit svou rodinu, byla vybrána pro práci na farmě. (Original v.-English subtit.)
SLOVANSKÝ DŮM - 2. SÁL KINO FILMOVÝCH NOVINEK
</TEXT>
<HEADING>
ÚTERÝ 29. LEDNA 2002
</HEADING>
<TEXT>
14.00 KANADA, JAK JI NEZNÁTE DO MĚSTA (KANADA, 2001) Režie: Gary Burns Hrají: F. Filippo, D. McKellar, M. Delver Tom, Sandra, Randy a Court se vsadí o měsíční plat, kdo z nich vydrží nejdéle v uzavřené místnosti. (English version)
16.30 KANADA, JAK JI NEZNÁTE POLÍBENÁ (KANADA, 1996-7) Režie: Lynne Stopkewitch Hrají: M. Parker, P. Outerbridge, J. Braazeau Už jste někdy líbali mrtvolu? Sandra, hezká dívka odvedle, to zná, vyrůstá fascinována smrtí. (English version)
19.00 NOVINKY SVĚTOVÉ TVORBY MŮJ BRATR TOM (VB, 2001) Režie: Dom Rotheroe Hrají: J. Harrison, B. Whishaw, H. Weeks Školačka Jessica se seznámí s podivínským mladíkem, který utíká do lesa, aby se vymanil zosobních křivd. (English vers.-české tit.)
21.30 INDIE VESELE I VÁŽNĚ LAGAAN (INDIE, 2001) Režie: Ashutosh Gowariker Hrají: A. Khan, C. Singh, P. Blackihorne Těžce pracující obyvatelé vesnice Champaner mají jediný sen - déšť pro svá pole a jídlo pro své děti. Nejúspěšnější indický muzikál. (Original vers.-Engl. subtit.)
SLOVANSKÝ DŮM - 3. SÁL SEVERSKÉ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
13.45 FINSKÉ OBJEVY DĚSNĚ KRÁSNEJ SVĚT (FINSKO, 1997) Režie: Jarmo Lampela Hrají: J. Bragge, A. Kapuleinen, P. Pentinen Znepokojivý obraz života finských teenagerů, často označován za "finský trainspotting". (Finnish version-English subtitles)
16.15 POZDRAV Z ISLANDU MIMO ROZVRH (ISLAND, 1993) Režie: Gísli Snaer Erlingsson, Hrají: B. Karlsson, E. Torleifsssson, E. O. Olafsdottir Pařížská hudební agentura vyšle na Island experta, který tam má najít nové rockové talenty. (Icelnadic version-English subtitles)
18.45 FINSKÉ OBJEVY ZTRACENÝ SYN (FINSKO, 1992) Režie: Veikko Aaltonen, Hrají: H. Kiviola, E. Salminem, L. Klemola, S. Peltola Poté, co je Esa propuštěn z vězení, nechá se najmout jako "gorila", propadá se do násilí a osobní závislosti. (Finnish v.-English subtit.)
21.15 DÁNSKÉ FILMY OFÉLIE PŘICHÁZÍ DO MĚSTA (DÁNSKO, 1985) Režie: Jon Bang Carlsen Hrají: R. Brynolfsson, S. Bierlich, F. Jorgensen Milostný příběh prostitutky a hrobníka, kteří se setkávají při zkoušení Shakespearovy divadelní hry Hamlet. (Danish v.-Engl.subtit.)
23.45 DÁNSKÉ FILMY PORTRÉT BOHA (DÁNSKO, 2001) Režie a scénář: Jon Bang Carlsen Jako soukromé očko se Jon Bang Carlsen snaží dopátrat nejhledanější osoby na celém světě - Boha. (Danish v.-English subtitles)
SLOVANSKÝ DŮM - 4. SÁL EVROPSKÉ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
13.00 BELGIČANÉ A GLOBALIZACE KRÁTKÉ FILMY THIERRYHO KNAUFFA SFINGA (BELGIE, 1986) JATKA (BELGIE, 1987) SAMI (BELGIE, 1989) GBANGA TITA (BELGIE, 1995) Režie: Thierry Knauff (French and Engl. v.)
15.30 ŽENY REŽISÉRKY V MAĎARSKÉM FILMU JADVIŽIN POLŠTÁŘ (MAĎARSKO, 1999) Režie: Krisztina Deák Hrají: I. Tóth, V. Bodó, R. Luknár Žena, která touží prožívat život naplno, se nehodí do venkovského světa. (H.v. - Engl. subtit.)
18.00 NOVÉ MAĎARSKÉ FILMY OŠEMETNÝ VĚCI (MAĎARSKO, 2000) Režie: Szabolcs Hajdu Hrají: D. Szabó, L. Latona, I. Nyitrai Žena zmítaná láskou. Kluk, který ji miluje, je ochoten změnit i svou osobnost. (Hungarian version-English subtit.)
20.30 SOUČASNÝ HOLANDSKÝ FILM GAUNEŘI A SLEČINKY (NIZOZEMSKO, 1997) Režie: Eddy Terstall Hrají: M. van Uchelen, A. de Boer, D. Ekkel Zdařilá komedie o mladých lidech v Amsterdamu konce 20. století. (Dutch v.)
23.00 SOUČASNÝ HOLANDSKÝ FILM PRONAJMI SI PŘÍTELE (NIZOZEMSKO, 1999) Režie: Eddy Terstall Hrají: M. van Uchelen, R. Lodeizen Děj se točí okolo chudého malíře, který se rozhodne pronajímat sebe samého jako přítele. (Dutch version)
SLOVANSKÝ DŮM - 5. SÁL ZAČAROVANÍ (GAY &amp; LESBIAN)
</TEXT>
<HEADING>
ÚTERÝ 29. LEDNA 2002
</HEADING>
<TEXT>
14.30 ZAČAROVANÍ DOBRODRUŽSTVÍ ŽELEZNÉ KOČIČKY (2000) Režie: Michael Shaowanasai Hrají: M. Shaowanasai, Y. Gobsuk Přes den je Monkol průměrným úředníkem, přes noc se z něho stává superhrdinka, která zažívá nejrůznější dobrodružství.
16.45 ZAČAROVANÍ V AUTOBUSE (USA, 2001) Režie: Dustin Lance Black, Hrají: J. Webb, J. Sjodin, Ch. Kinsley, D. Intrabartolo Bouře přepadne sedm mladých atraktivních homosexuálních mužů jedoucích autobusem po dálnici. (English version)
19.15 ZAČAROVANÍ NEPLÁNOVANÝ VÝLET (TAIWAN, 2001) Režie a scénář: Jofei Chen Hrají: Wan-Jung Wang, Su-li Wu Jsme svědky vášnivé lásky a duchovního vývoje dvou odlišných žen. (Chinese vers.-Engl.subtit.) PŘEDFILM TŘÍVTEŘINOVÁ MELANCHOLIE
21.45 ZAČAROVANÍ DALŠÍ POVÍDKY Z MĚSTA 1. část (USA/KANADA, 2001) Režie: Pierre Gang Hrají: O. Dukakis, L. Linney, B. Garrick Připravte se na nepředvídatelné zvraty! Hrdiny jsou transsexuál Anna, lesbička DeDe a Michael Mouse. (English version)
24.00 ZAČAROVANÍ DALŠÍ POVÍDKY Z MĚSTA 2. část (USA/KANADA, 2001) Režie: Pierre Gang Hrají: O. Dukakis, L. Linney, B. Garrick Připravte se na nepředvídatelné zvraty! Hrdiny jsou transsexuál Anna, lesbička DeDe a Michael Mouse. (English version) Febiofest a Verzaubert 2001 si dovolují vyjádřit velké díky celému týmu "Armistead Maupin's Further Tale of the City" za svolení promítat tento film na festivalu.
SLOVANSKÝ DŮM - 6. SÁL POLSKO-CHORVATSKÉ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
12.00 RETROSPEKTIVA J. KAW ALEROWICZE MATKA JOHANA OD ANDĚLŮ (POLSKO, 1961) Režie: J. Kawalerowicz Hrají: L. Winnicka, M. Voit Historický příběh z prostředí ženského kláštera, drama o lásce převorky a kněze. (Pol. v.)
14.30 NOVÉ POLSKÉ FILMY AHOJ, TEREZKO (POLSKO, 2001) Režie: Robert Glinski Hrají: A. Gietner, K. Sobczak, Z. Zamachowski Terezka žije se svými rodiči a mladší sestrou na panelákovém sídlišti a sní o kariéře módní návrhářky. (Polish version)
17.00 PORTRÉT BOGUSLAVA LINDY ESKYMAČCE JE ZIMA (POLSKO, 1983) Režie: Janos Xantus Hrají: B. Linda, M. Mehes, A. Lukats Sugestivní a provokativní příběh manželského trojúhelníku. (Polish version)
19.30 RETROSPEKTIVA J. KAW ALEROWICZE SETKÁNÍ NA ATLANTIKU (POLSKO, 1980) Režie: J. Kawalerowicz Hrají: T. Budzisz-Krzyzanowska Na zaoceánské lodi z Polska do Ameriky se setkává a konfrontuje několik osobností a morálních postojů. (Polish version)
22.00 NOVÉ POLSKÉ FILMY ANGELUS (POLSKO, 2001) Režie: Lech J. Majewski Hrají: E. Okupska, J. Siodlaczek, M. Madejowska Historie janowské okultistické obce, vyvíjející činnost ve Slezsku ve třicátých letech a po válce. (Polish version)
SLOVANSKÝ DŮM - 7. SÁL VÝCHODOEVROPSKÉ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
13.15 NA VÝCHOD OD PRAHY VIKTORIE (LOTYŠSKO, 1988) Režie: Olgerd Dunkers Hrají: M. Apine, J. Reinis, T. Kuznecova Už od útlého mládí pociťuje mlynářův syn Juhanness lásku k Viktorii, dceři bohatého zámeckého pána. (Latvian version)
15.45 Z FILMOVÉHO STUDIA MOSFILM POLÁRNÍ ZÁŘE (RUSKO, 2001) Režie: Andrej Razenkov Hrají: A. Zbrujev, M. Alexandrovová Mladá dívka žijící se svou matkou se jednoho dne rozhodne najít svého otce. (Rus. v.)
18.15 Z FILMOVÉHO STUDIA MOSFILM VOJNA A MÍR - A. BOLKONSKIJ (SSSR, 1965) Režie: S. Bondarčuk Hrají: L. Saveljevová, S. Bondarčuk Rok 1805. Petěrburská společnost sleduje vojenské akce Napoleona Bonaparte v Evropě. (Russian version)
20.45 NEJLEPŠÍ FILMY Z FESTIVALU STALKER BLAHOPŘÁNÍ K NAROZENINÁM (RUSKO, 1998) Režie: Larisa Sadilova Hrajíí: G. Maxitarjan, I. Prošina V jednom pokoji porodnice se setkají ženy různého věku, národností a sociálních skupin. (Rus.vers.) PŘEDFILM KARAMBOLINA
23.15 NEJLEPŠÍ FILMY Z DĚJIN JUGOSLÁVIE MARATÓNCI BĚŽÍ ČESTNÉ KOLO (JUGOSLÁVIE, 1982) Režie: Slobodan Šijan Hrají: B. Diklič, D. Stojković Nejmladší potomek rodinného klanu, nechce pokračovat v rodinném podniku - pohřební službě. (Serbian v. - Engl. subtitles)
SLOVANSKÝ DŮM - 8. SÁL MIMOEVROPSKÉ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
12.30 MEXICKÉ PANORAMA OČAROVÁNÍ (MEXIKO, 2000) Režie: Luis Carlos Carrera Hrají: B. Guerraová, G. Gil, E. Carrillová Třináctiletý Eliseo a jeho učitelka navazují tajný milostný vztah. (Spanish version) PŘEDFILM DLOUHÁ JE CESTA DO NEBE
15.00 OD MEXIKA PO PEKING STRÁŽCI POUŠTĚ (TUNISKO, FRANCIE, 1984) Režie: Nacer Khémir Hrají: S. Makni, N. Kasbaoui, S. Ichti Po souši se sune autobus, mezi cestujícími je imladý učitel jmenovaný do zapadlé vesnice. (Original version-French subtitles)
17.30 MEXICKÉ PANORAMA SLADKÝ PACH SMRTI (MEXIKO, 1999) Režie: Gabriel Retes Hrají: H. Alterio, D. Luna, X. Elejaldeová Šestnáctiletý Ramón nevyvrací domněnku, že zavražděná Adéla byla jeho snoubenkou. (Spanish version) PŘEDFILM BRZY BUDE PO PROBLÉMU BEZ OPORY
20.00 HBO UVÁDÍ VEČEŘE S PŘÁTELI (USA, 2001) Režie: Norman Jewison Hrají: D. Quaid, A. MacDowellová, G. Kinnear, T. Colletteová Komediálně laděné drama o dvou manželských párech, jejichž dvanáctileté pouto je vystaveno těžké zkoušce. (English version)
22.30 HBO UVÁDÍ RÁNA V SRDCI (USA, 2001) Režie: Agnieszka Holland Hrají: G. Ribisi, E. Koteas, L. Tergesen, T. Beaver Příběh Mikala Gilmora, muže, který se musí vyrovnat s vinou i tajemstvím svého neblaze proslulého bratra. (English version)
SLOVANSKÝ DŮM - 9. SÁL VIDEOSÁL - NETRADIČNÍ VIDEO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
12.15 DIVNÉ VIDEOFILMY GRACELAND (USA, 1998) Režie: D. Winkler Hrají: H. Keitel, J. Schaech, B. Fondaová Co by se dělo, kdyby E. Presley žil. (Č. dab.)
14.45 FILMY Z LATINSKÉ AMERIKY DOPISY Z PARKU (KUBA, ŠPANĚLSKO, 1988) Režie: T. G. Alea Hrají: V. Laplace, I. López Dva mladí muzikanti spolu komunikují skrz pouličního písaře. (Spanish version)
17.15 PRAVÍ NEZÁVISLÍ II. LÁSKA A ZVÍŘECÍ PŘITAŽLIVOST ZVÍŘECÍ PŘITAŽLIVOST Režie: Kathy High LÁSKA PŘEDEVŠÍM Režie: Su Friedrich OTLAKY OD SEDLA Režie: Vanalyne Green (English version)
19.45 NA VÝCHOD OD PRAHY LOTYŠSKÉ DOKUMENTY II. LOTYŠSKÁ LEGIE Režie: Inara Kolman O problému lotyšské legie. POBALTSKA SÁGA Režie: Antra Cilinska Dokument o životě uprchlíků. (Latvian v.)
22.15 DIVNÉ VIDEOFILMY PAN WONKA A JEHO ČOKOLÁDOVNA (USA, 1971) Režie: Mel Stuart Hrají: G. Wilder, P. Ostrum, J. Kinnnear Klasický muzikál pro celou rodinu nás zavádí do země, kde kakao není návykové a mléčná čokoláda se vám nepřejí. (Český dabing)
SLOVANSKÝ DŮM 10. SÁL - JIŽNÍ KINO
</TEXT>
<HEADING>
ÚTERÝ 29. LEDNA 2002
</HEADING>
<TEXT>
12.45 TO BYL VITTORIO GASSMAN SVÁTEČNÍ VYJÍŽĎKA (ITÁLIE, 1962) Režie: Dono Risi Hrají: V. Gassman, C. Spaak, J. L. Trintignant Hrdinou této tragikomedie je čtyřicátník Bruno, jenž užívá života plnými doušky, jednoho dne potká studenta Roberta. (Italian vers.)
15.15 TO BYL VITTORIO GASSMAN TERASA (ITÁLIE, FRANCIE, 1980) Režie: Ettore Scola Hrají: U. Tognazzi, V. Gassman, M. Mastroianni Na barokové terase se během letního večera schází intelektuální společnost padesátníků a jejich manželek. (Italian vers.-České titul.)
17.45 POZDRAV Z IZRAELE CIRKUS PALESTINA (IZRAEL, 1998) Režie: Ejan Halfon Hrají: J. Dadina, J. Chatav, A. Lavi Když zkrachovalému ruskému cirkusu uteče lev, může z toho být hodně bláznivá komedie. (Hebrew version-English subtitles)
20.15 INDIE VESELE I VÁŽNĚ BHARATI (INDIE, 2000) Režie: Gnana Rajasekharan Hrají: S. Shinde, Devayani, T. P. Gajendran Film zachycující názory společnosti a rodiny básníka Subramanya Bharati, muže který předběhl svou dobu. (Orig.vers.-Engl.subtit.)
MĚSTSKÁ KNIHOVNA VELKÝ SÁL
</TEXT>
<HEADING>
ÚTERÝ 29. LEDNA 2002
</HEADING>
<TEXT>
15.00 KNUT HAMSUN VE FILMU PAN (NORSKO, 1922) Režie: Harald Schwenzen Hrají: H. F. Schwentzen, G. Egede-Nissen Do klidných lesů na severu země přijíždí poručík T. Glahn a zamiluje se do dcery místního kupce. (Norwegian vers.-English subtit.)
17.30 RŮZNÉ TVÁŘE FRANCOUZSKÉHO FILMU NA PRODEJ (FRANCIE, 1998) Režie:Laetitia Masson Hrají:S. Kiberlain, S. Castellitto, Ch. Mastroiani Jeden z nejvýraznějších francouzských snímků posledních let vypráví o krásné ženě, která uteče vden své svatby. (French version)
20.00 RETROSPEKTIVA: V. SCHLÖNDORFF SMRT OBCHODNÍHO CESTUJÍCÍHO (NĚMECKO, USA, 1985) Hrají: D. Hoffman, J. Malkovich, S. Lang Klasické moderní drama Arthura Millera spřesností zachycuje rozpad "amerického snu". (English version-české titulky)
MĚSTSKÁ KNIHOVNA MALÝ SÁL (16MM)
</TEXT>
<HEADING>
ÚTERÝ 29. LEDNA 2002
</HEADING>
<TEXT>
15.30 BELGIČANÉ A GLOBALIZACE DĚLNICE SVĚTA (BELGIE, 2000) Režie a scénář: Marie France Collard V Belgii zavírá Levi's prosperující továrnu, propuštěné dělnice se začnou zajímat, kam se výroba stěhuje a proč. (French version)
18.00 RAKOUSKÁ AVANTGARDA: PRVOTNOST FORMY ADEBAR SCHWECHATER ARNULF RAINER NAŠE CESTA DO AFRIKY STROMY NA PODZIM MAMKA A TAŤKA SEBEZOHAVENÍ BODYBUILDING HERNALS TV AZYL
20.15 OČIMA JILL GODMILOW ANTONIA: PORTRÉT ŽENY (USA, 1974) Režie: J.Godmilow Filmová biografie Antonie Brico V NIENADOWCE S GROTOVSKÝM Setkání se slavným polským divadelním experimentátorem. (English version)
KONVIKT (PONREPO)
</TEXT>
<HEADING>
ÚTERY 29. LEDNA 2002
</HEADING>
<TEXT>
17.00 PORTRÉT JIŘÍHO WEISSE ROMEO, JULIE A TMA (ČSR, 1959) Rež.: Jiří Weiss, Hr.: I. Mistrík, D. Smutná Příběh krátké a tragické lásky mladičké dvojice v těžkých dnech heydrichiády.
19.00 STŘEDNÍ ASIE V DOBOVÉM DOKUMENTU: UZBEKISTÁN, TURKMENISTÁN, TÁDŽIKISTÁN LIDÉ NA CESTĚ SOUMRAK POUŠTĚ DARVÁZ TURKMENISTÁN AŠCHABÁD TÁDŽIKISTÁNSKÉ LEDOVCE
21.00 STŘEDNÍ ASIE V HRANÉM FILMU PRVNÍ UČITEL (SSSR, 1965) Režie: A. M. Končalovskij, Hrají: B. Bejšenalijev Po skončení občanské války je mladý hrdina poslán jako učitel do zapadlé kirgizské vsi. (Original version-české titulky)
EVALD
</TEXT>
<HEADING>
ÚTERÝ 29. LEDNA 2002
</HEADING>
<TEXT>
17.00 KLASICKÁ GRUZÍNSKÁ TVORBA ROBINSONÁDA ANEB MŮJ ANGLICKÝ DĚDEČEK (SSSR, 1987) Režie: Nana Džordžadze, Hrají: Ž. Lolašvili Příběh z revolučních let o lásce Angličana a gruzínského děvčete. (Geor.+Eng. v.-Sloven. tit.)
19.15 JIHOKOREJSKÉ FILMY MOTÝL (KOREA, 2001) R.: M. Seung-W ook, Hr.: K. Ho-Jung, K. Hea-Jung Virtuální město-šíří se zvěst o viru, který napomáhá lidem zapomenout jejich vlastní myšlenky. (Kor. v.-Eng. subtit.). Beseda s režisérem
21.30 PŘÍRŮSTKY DO NFA ZEMĚ JE HŘÍŠNÁ PÍSEŇ (FINSKO, 1973) R.: R. Mollberg, Hr.: M. Viitamäki, P. Jauhojärvi Drsně poetický příběh sexuálního probuzení a počátku dospělosti dívky z laponské vesnice. (Finnish version-České titulky)
MUZEUM POLICIE ČR (vstup zdarma)
</TEXT>
<HEADING>
ÚTERÝ 29. LEDNA 2002
</HEADING>
<TEXT>
14.00 SVĚT POŘÁDKU A SPRAVEDLNOSTI 105 % ALIBI (ČR, 1959) Režie: Vladimír Čech Hrají: K. Hoeger, J. Bek, O. Lackovič Skupina kriminalistů řeší případ zabitého opilce. Mezi podezřelé patří dva mladíci, kteří oběti ukradli los s hlavní výhrou.
17.30 SVĚT POŘÁDKU A SPRAVEDLNOSTI MODRÁ ELECTRA GLIDE (USA, 1973) Režie: James William Guercio Hrají: R. Blake, B. G. Bush Akční drama o policistovi, který patroluje na dálnici se svým motocyklem typu Electra Glide zažívá nebezpečná dobrodružství.
</TEXT>
</DOC>
<DOC>
<DOCID>LN-20020129069</DOCID>
<DOCNO>LN-20020129069</DOCNO>
<DATE>01/29/02</DATE>
<TITLE>
Vyčerpávající informaci o stavu a problémech filmové tvorby v Maďarsku poskytl dokument Náš film se točí dál (1998), v němž filmaři všech profesí komentují to, co se v jejich kinematografii v dobrém i ve zlém změnilo po roce 1989.
</TITLE>
<TEXT>
Ve šlépějích poetiky nestora maďarského filmu Miklóse Jancsóa se vydal Szabolcs Hajdu v Ošemetných věcech (2000), kde propojuje popis sociálně rozpačité existence předměstí s drásavými rozpaky mladých mužů a žen, nezvládajících adresnost svých milostných orientací. V Pasportu (2000) nabízí známý režisér Péter Gothár neveselý příběh na téma dnešní migrace. Je o Ukrajince z Berehova, která se v naději na lepší život provdá na maďarskou samotu, kde projde několika kruhy pekla, rozpoutaného jejím mužem--alkoholikem a jeho staropanenskou sestrou. Nekonvenční je záměr i provedení filmu Pétera Tímára Show pro nevidomé (2000) o nadšencích, kteří v souboji s pochyb - nostmi inscenují v dětském ústavu pro nevidomé muzikál. Protagonisty tragikomedie Györgyho Czabána Franta a sladký život (2000) je pár čerstvých důchodců, kteří se snaží vzdorovat své handicapující situaci. Utěšuje je představa kariéry jejich syna v Kanadě, která se ale nekonala. Zejména mladým divákům adresoval film Drsňáci (2001) Miklos Szurdi. Je o kamionu, který partě studentů řádně zkomplikuje jejich víkendový zájezd na tradiční rybolov.
</TEXT>
<HEADING>
Co fascinuje maďarské režisérky
</HEADING>
<TEXT>
Nejstarší a nejproslulejší ze zastoupených režisérek Márta Mészáros představila čtvrtý ze svých "deníků" Malou Vilmu (1999). Vrací se vněm do svého dětství v daleké Střední Asii, kde za stalinských čistek přišla o rodiče. Dějově předchází filmům z cyklu, v němž evokovala politické vášně poválečného Maďarska včetně zinscenovaných procesů, svá filmová studia v Moskvě, a potažmo i neúprosnost mechanismů komunistické moci: Deník pro mé děti, Deník pro mé lásky, Deník pro mého otce a mou matku. Střední generaci reprezentují rovněž festivalově úspěšné režisérky jako Ildikó Enyedi, autorka retrofilmu Moje 20. století (1988). Peripetie nekonvenčního milostného troj-úhelníku jí umožnily vtipné glosování idejí z počátku století ženské emancipace, anarchismu a víry v neskonalý přínos vědy a techniky. Ildikó Szabó opět ohromila ponurostí své studie o zdánlivě nemotivovaném dětském zločinu ve filmu Vraždění dětí (1992). Pesimisticky vyznívá její další film Holky (1996) o traumatizujícím zážitku rozvodu, hroužícím zúčastněné do citového pekla. Střídmě a soucitně nazřela své protagonisty Ibolya Fekete ve filmu Bolše Vita (1995), v němž zdokumentovala euforické naděje a iluze mladých lidí z Východu a Západu i jejich vyhasínání ve střetu s pragmatickou a krutou realitou nultého roku transformace v Budapešti. Ágnes Incze si pro debut I love Budapest (2000) vybrala zdánlivě banální příběh. Líčí v něm rub a líc života mladičké dívky z venkova, která začíná dobývat oslnivý svět metropole na nejnižší příčce pracovního uplatnění. V Jadvižině polštáři (1999) Krisztina Deák portrétuje mladou ženu, vnitřně nesouměřitelnou s prostředím, i s muži, kteří ji milují. Znamenitě popisuje provinční svět slovenské enklávy, i mravy a životní styl z času zvichřeného první světovou válkou.
Sekce Nové maďarské filmy a Ženy režisérky v maďarském filmu ve 4. sále multiplexu Slovanský dům
</TEXT>
</DOC>
<DOC>
<DOCID>LN-20020129070</DOCID>
<DOCNO>LN-20020129070</DOCNO>
<DATE>01/29/02</DATE>
<TITLE>
Festival přilákal do Prahy desítky filmařů z celého světa
</TITLE>
<TEXT>
V polovině Febiofestu prošlo dveřmi kinosálů na 56 000 diváků. Počet prodaných lístků tak již v této chvíli překonal loňský rekord pražské části festivalu. A to na svou porci filmů čeká ještě publikum v Brně a dalších městech Čech, Moravy i Slovenska.
Febiofest zatím přivítal přes dvě desítky festivalových hostů, mezi nimiž nechyběli tvůrci z Belgie, Bulharska, Izraele, Litvy, Lotyšska, Maďarska, Mexika, Německa, Ruska, Slovenska, USA a Velké Británie. Největší pozornost ovšem přitáhl příjezd Davida Hemmingse, jenž je známý především coby představitel fotografa ve filmu Zvětšenina. "Fotografování je úžasná věc a já jsem ten nejhorší fotograf na světě," prohlásil Hemmings, který se díky své slavné roli stal pro mnohé fanoušky synonymem této profese. Pro své kolegy herce pak Hemmings, jenž pracuje i jako režisér, má tři základní rady: 1. Herec by neměl vyrušovat režiséra, když o něčem přemýšlí. 2. Herec by neměl nikdy mít moc svých nápadů. 3. Herec by měl hlavně držet hubu a dělat, co se mu řekne.
</TEXT>
<HEADING>
Vstupenky ještě jsou
</HEADING>
<TEXT>
Řada projekcí je sice v tuto chvíli vyprodána, ale na mnohé další jsou ještě k dispozici vstupenky. Pořadatelé upozorňují na ty, které se pořádají v sálech s kapacitou několika set míst tedy v Městské knihovně, kde se uvádějí mj. snímky Volkera Schlöndorffa či adaptace knih Knuta Hamsuna, nebo v sálech multiplexu Slovanský dům 1, 2 a 3. Tady jsou k vidění například výjimečné korejské či thajské filmy a dnes se tady bude promítat také indický muzikálový superhit Lagaan. (V rubrice Febiotipy ho doporučuje režisér Zdeněk Zelenka, který je podepsán pod scénářem muzikálového hitu z domácí dílny Rebelové .) Lagaan je pro diváky zajímavý i z hlediska finančního - ačkoliv jde o film o délce dvou až tří běžných titulů, prodávají se na něj lístky za cenu 69 Kč. Febiofest se nicméně musí potýkat i s méně příjemnými problémy, než jaké představuje enormní zájem publika. Asi nejviditelnější jsou záměny kopií filmů, jež se někdy promítají v jiné jazykové verzi nebo s jinými titulky, než jak bylo původně oznámeno. Komplikuje se tak jejich simultánní tlumočení a zklamáni jsou i zahraniční diváci, kteří si chtěli vychutnat projekci ve své mateřštině. "Podobné věci se stávají i na jiných velkých festivalech - při více než pěti stovkách filmových kopií není ani v našich silách všechno uhlídat," konstatuje ředitel Febiofestu Fero Fenič. "Moc nás to mrzí, omlouváme se a proč si nepřiznat, že nejsme dokonalí. Na druhé straně snad divákům podobné lapsy pomohou vynahradit ti tlumočníci, kteří berou svou profesi jako nádhernou hru. Velký úspěch měl překladatel rodinného filmu Děti z Bulerbynu, který švédské písničky dokonce simultánně zpíval v češtině."
Řada projekcí je sice v tuto chvíli vyprodána, ale na mnohé další jsou ještě k dispozici vstupenky. Pořadatelé upozorňují na ty, které se pořádají v sálech s kapacitou několika set míst tedy v Městské knihovně, kde se uvádějí mj. snímky Volkera Schlöndorffa či adaptace knih Knuta Hamsuna, nebo v sálech multiplexu Slovanský dům 1, 2 a 3. Tady jsou k vidění například výjimečné korejské či thajské filmy a dnes se tady bude promítat také indický muzikálový superhit Lagaan. (V rubrice Febiotipy ho doporučuje režisér Zdeněk Zelenka, který je podepsán pod scénářem muzikálového hitu z domácí dílny Rebelové .) Lagaan je pro diváky zajímavý i z hlediska finančního - ačkoliv jde o film o délce dvou až tří běžných titulů, prodávají se na něj lístky za cenu 69 Kč. Febiofest se nicméně musí potýkat i s méně příjemnými problémy, než jaké představuje enormní zájem publika. Asi nejviditelnější jsou záměny kopií filmů, jež se někdy promítají v jiné jazykové verzi nebo s jinými titulky, než jak bylo původně oznámeno. Komplikuje se tak jejich simultánní tlumočení a zklamáni jsou i zahraniční diváci, kteří si chtěli vychutnat projekci ve své mateřštině. "Podobné věci se stávají i na jiných velkých festivalech - při více než pěti stovkách filmových kopií není ani v našich silách všechno uhlídat," konstatuje ředitel Febiofestu Fero Fenič. "Moc nás to mrzí, omlouváme se a proč si nepřiznat, že nejsme dokonalí. Na druhé straně snad divákům podobné lapsy pomohou vynahradit ti tlumočníci, kteří berou svou profesi jako nádhernou hru. Velký úspěch měl překladatel rodinného filmu Děti z Bulerbynu, který švédské písničky dokonce simultánně zpíval v češtině."
</TEXT>
</DOC>
<DOC>
<DOCID>LN-20020129071</DOCID>
<DOCNO>LN-20020129071</DOCNO>
<DATE>01/29/02</DATE>
<TITLE>
Videokolekci tvoří slavná dramata a komedie, jejichž hrdiny jsou policisté a detektivové. Nekompromisní policajt Harry Callahan už v prvním snímku z populární série předvedl, že se zločinci nelze jednat v rukavičkách. Jiný typ zosobňuje těhotná šerifka Marge z oscarové gangsterky Fargo bratrů Coenových. V absurdním případu se pohybuje zdánlivě nemotorně, vyřeší jej však svou intuicí a houževnatostí. Další známá díla ukazují zákeřnost metod, kterými gangsteři vtahují své protivníky do kolotoče všudypřítomného zla. Elitní vyjednavač ze stejnojmenného thrilleru chce dokázat korupci v policejním aparátu a musí si přitom počínat jako bandita. Detektivové z kriminálního retra L. A. - Přísně tajné se prodírají polosvětem prostitutek a pasáků, ale také houštinou zrady ve vlastních řadách. Také nahluchlý šerif z dramatu Země policajtů se dostane do konfliktu s bezskrupulózními kolegy. Policisté patří od nepaměti k oblíbeným archetypům řady veseloher a parodií. Cyklus Policejní akademie si utahoval z metod jejich výcviku i z nonsensů, k nimž vede jejich přehnaná horlivost. V komedii Modrý blesk se šikovný gauner v důsledku kuriózních náhod stane policejní hvězdou... Postavy kriminalistů tvoří také neodmyslitelnou součást dějin české kinematografie. Jejich prvorepublikovou podobu reprezentoval Jaroslav Marvan, jednoho z modernějších detektivů ztělesnil Karel Höger. Kolekce kriminálních dramat a komedií připomíná obě naše herecké legendy.
</TITLE>
<TEXT>
Sekce Svět pořádku a spravedlnosti v prostorách Muzea policie ČR
</TEXT>
</DOC>
<DOC>
<DOCID>LN-20020129072</DOCID>
<DOCNO>LN-20020129072</DOCNO>
<DATE>01/29/02</DATE>
<TITLE>
Začalo to při rybí polévce podávané na lodi u norského Haugesundu. V Česku hřál srpen, tady hosté s deštníky doufali, že teplota neklesne pod osm stupňů. "Když se v Česku líbily norské filmy, musíte vidět, co se děje ve Finsku," radili zmrzlí kolegové. Znala jsem bratry Kaurismakiovy a jinak vlastně nic. Dívka z Finského filmového institutu navrhla: "Asi uděláme nejlépe, když zabalím pár kazet a pošlu vám je." Krátce nato přišla bedna s dvaceti finskými filmy z posledního desetiletí. Za vidění stály všechny. Především magický Veikko Aaltonen, původně střihač a autor překrásného mnohoznačného filmu Pater Noster. Pak tu byl barevný symbolický svět režisérky Pirjo Honkkasalo a její Polykačky ohně či napůl ironická Mohlbergova sága Přátelé, soudruzi. Byla tam smutná válečná dobrodružství hrdinů filmu Léčka, či nejlepší skandinávský film roku 2000 Sedm písní z Tundry. Podivuhodný, originální a barvitý svět Finů, pro které bylo dvacáté století - právě tak jako pro nás řetězem otázek bez odpovědí, nezaviněných katastrof a pocitů marnosti nad tím, jak málo je člověk pánem svého osudu jen proto, že se narodil v nárazníkovém pásmu mezi východem a západem, v zemi, kde bylo těžké hledat viníky, protože často byli všichni poražení anebo vítězové bez boje. Ve finském filmu naráží tuhý protestantismus na západní cool styl, svou roli tu hraje úzký vztah k přírodě a bizarní smysl pro humor. Finové jsou proslulí málomluvností a často i nechutí komunikovat, zejména s cizinci. Jen tak si lze vysvětlit, proč tak zanedbatelně málo Finů pracuje na mezinárodních koprodukcích.
</TITLE>
<TEXT>
Sekce Finské objevy ve 3. sále multiplexu Slovanský dům
</TEXT>
</DOC>
<DOC>
<DOCID>LN-20020129073</DOCID>
<DOCNO>LN-20020129073</DOCNO>
<DATE>01/29/02</DATE>
<TITLE>
Téma LN: CENY POZEMKŮ V ČESKÉ REPUBLICE
</TITLE>
<TEXT>
Kolik stojí pozemky v České republice a jak se liší jejich ceny v jednotlivých krajích? Co ovlivňuje hodnotu pozemku a jak se budou ceny vyvíjet v letošním roce? Ovlivní trh s nemovitostmi vstup ČR do EU?
"V letošním roce by měly ceny pozemků vzrůst o něco víc než inflace. Předpokládám 7-8procentní nárůst cen," míní Evžen Korec, generální ředitel stavební a investorské společnosti Ekospol. Ceny nemovitostí totiž podle odborníků ani nemohou klesat. "Nerostou sice lineárně, mírně kolísají. Někdy může dojít pouze k poklesu strmosti růstu. Z dlouhodobého hlediska ale rostou stále a rychleji než inflace," popisuje Korec. Při investování do nemovitostí proto platí důležitá zásada: Čím dřív koupíte, tím lépe! Mnoho lidí si v současné době klade otázku, jak se budou ceny vyvíjet po vstupu České republiky do Evropské unie. "Po vstupu do EU zásadně vzrostou ceny jen u velmi atraktivních lokalit. To se bude týkat především velkých měst a rekreačních oblastí," tvrdí Evžen Korec. Koupě pozemků má na rozdíl od jiných investicí nepopíratelné výhody také v tom, že nemohou zmizet ze světa jako například investiční fondy nebo banky. Může na ně pršet, aniž by to ohrožovalo jejich bonitu. "To už nelze říci o ostatních nemovitostech, které povětrnostní podmínky poškozují a nahlodává je zub času," míní Václav Dolanský, vedoucí odboru managementu a marketingu na Fakultě strojní ČVUT v Praze. Podle Dolanského je investice do pozemků výhodná za předpokladu, jestliže "průměrný roční procentuální přírůstek jeho ceny významně přesáhne výši úrokových sazeb u termínovaných vkladů. Vzroste-li cena pozemku za rok o více než tři procenta, pak je investice (ve srovnání s uložením peněz na termínovaný vklad) výhodná." Evžen Korec zase doporučuje porovnávat růst cen nemovitostí s inflací. Jejich cena by měla přesáhnout inflaci, za rok by tedy měla vzrůst minimálně o pět procent. Pokud za jeden rok vzroste cena pozemku o deset procent, jsou to podle Korce dobře investované peníze, jaké vám žádná banka nedá. "Za loňský rok byly nejvyšší zisky na pozemcích v Kolodějích a v Újezdě nad Lesy. Jejich cena vzrostla až o 25 procent," uvádí Korec příklad dobré investice. "To vše ale platí jen za předpokladu, že byla parcela koupena za rozumnou cenu. Jedině ta umožní další výnosy," dodává. Jak ale zjistit, že nabízená cena není přemrštěná a umožní zúročení vašich peněz? "To lze zjistit jen dlouhodobým sledováním trhu a kupních příležitostí," radí Korec a dodává, že pro dobrou investici jsou nejvhodnější pozemky zasíťované. Pro menší investory totiž bývá zasíťování větších pozemků (a to především za předpokladu, že musí sítě táhnout z větších vzdáleností) zpravidla finančně neúnosné. Cena pozemku závisí především na jeho poloze. Ve velkých městech a ekonomicky zajímavých oblastech jsou proto ceny nejvyšší. "Trh s pozemky v České republice vypadá úplně jinak než například v Německu. V ČR se obchodníkům s pozemky nejvíce daří v Praze, Brně a dalších velkých krajských městech. Mimo ně je o trhu těžké hovořit," vysvětluje Evžen Korec. V Praze například zájemce o stavební parcelu zaplatí za jeden metr čtvereční v průměru 1990 korun. Druhou nejdražší lokalitou je Středočeský kraj, kde stojí metr čtvereční průměrně 883 korun. Na Brněnsku se ceny pohybují okolo 800 korun. Naopak nejnižší průměrné ceny jsou v Pardubickém (219 Kč/m 2), Zlínském (233 Kč/m 2) a Olomouckém (246 Kč/m 2) kraji. Hodnotu parcely logicky zvyšuje přítomnost komunikace, zavedení kanalizace, vody, elektřiny či plynu. "Pozemek bez inženýrských sítí v okolí Prahy lze pořídit i za cenu okolo 600 korun za metr čtvereční. Zavedení inženýrských sítí ale přijde majitele na dalších 650 až 750 korun za metr čtvereční," upozorňuje Evžen Korec.
Průměrná cena za metr čtvereční pozemku v České republice a ve vybraných krajích v korunách - prosinec 2001, v závorce změna od ledna 2000
</TEXT>
<HEADING>
Liberecký kraj
</HEADING>
<TEXT>
Uvedený přehled poskytuje informace o průměrných nabídkových cenách stavebních pozemků všech kategorií a odpovídajících cenových indexech. Znamená to, že uvedené ceny odrážejí nabídkové ceny pozemků první, druhé i třetí kategorie - těch, které mají veškeré inženýrské sítě i těch, pro něž je třeba sítě vybudovat.
Uvedený přehled poskytuje informace o průměrných nabídkových cenách stavebních pozemků všech kategorií a odpovídajících cenových indexech. Znamená to, že uvedené ceny odrážejí nabídkové ceny pozemků první, druhé i třetí kategorie - těch, které mají veškeré inženýrské sítě i těch, pro něž je třeba sítě vybudovat.
</TEXT>
</DOC>
<DOC>
<DOCID>LN-20020129074</DOCID>
<DOCNO>LN-20020129074</DOCNO>
<DATE>01/29/02</DATE>
<TITLE>
Největšími majiteli pozemků v České republice jsou šlechtické rody, které po roce 1989 restituovaly svůj bývalý majetek. Vzhledem k tomu, že se o některé nemovitosti a pozemky dlouhá léta nikdo nestaral, jejich původní majitelé je převzali zpět ve velmi špatném stavu. O navrácených pozemcích a jejich obhospodařování jsme mluvili se šlechticem Jiřím Lobkowiczem.
</TITLE>
<TEXT>
LN: Jak velké pozemky restituovala vaše rodina a kde se nacházejí?
Naše rodina restituovala téměř 1500 ha vinic, zemědělské a lesní půdy, k tomu některé hospodářské budovy. Dále pak mělnický zámek a menší zámeček v blízkém okolí Mělníka. Majetek byl po desetiletích komunistické správy a centrálně plánovaného řízení bez existence konkrétního vlastníka značně zanedbaný. Některé z těchto nemovitostí proto nebylo a není možné rekonstruovat vůbec. Nedovolí to jejich technický stav, případně výše nákladů, které by rekonstrukce vyžadovaly.
</TEXT>
<HEADING>
LN: Jak jste získané pozemky využili?
</HEADING>
<TEXT>
Využití takového množství pozemků, ve stavu, v jakém se nalézaly, je samozřejmě problematické a velmi nákladné. Některé pozemky a hlavně vinice bylo potřeba kompletně obnovit, protože díky devastaci nemohly plnit své původní poslání.
LN: Nepodařilo se vám tedy využít pozemky tak, jak jste původně chtěli?
Naším vůdčím záměrem bylo a je zachovat původní myšlenky zakladatelů tohoto dědictví. Myslím, že mohu říci, že hlavně díky obětavé pomoci mé manželky Bettiny se některé naše záměry daří uskutečňovat, i když bohužel ne v tom rozměru, jak jsme si původně představovali.
</TEXT>
<HEADING>
LN: Proč jste vůbec o navrácení žádali?
</HEADING>
<TEXT>
O navrácení majetku restitucí žádal ještě můj otec, který však bohužel krátce nato zemřel. Já osobně se domnívám, stejně, jako se domníval můj otec i generace předchozí, že naší povinností je řádně se starat o dědictví našich předků, kteří jej po generace kultivovali. Z vlastní zkušenosti mohu říci, že v mnohých případech je toto dědictví pro příslušného restituenta darem spíše danajským.
LN: S jakými problémy jste se setkal při vyřízení restitučních nároků?
Restituce a problémy s tím spojené jsou samozřejmě dány nesmírnou byrokracií, která v tomto státě vládla a bohužel stále ještě vládne. Nechci zabíhat do podrobností, jsem však přesvědčen, že za některé problémy může i lidská závist a zášť, hlavně ze strany milovníků starých pořádků. A bohužel musím konstatovat, že více než 10 % restitučních nároků není po technické stránce doposud uspokojivě vyřešeno.
LN: Je podle vás v dnešní době ziskové být majitelem několika desítek hektarů restituované půdy?
Určité aktivity jsou ztrátové a je nutné dotovat je z jiných aktivit, které jsou ziskové.
LN: Kdybyste stál znovu na začátku, žádal byste opět o navrácení?
Přes všechny komplikace, které restituce přinesly, považuji za nutné říci, že stejně jako můj otec i já bych o navrácení majetku požádal znovu. Cítil bych se tím povinován svým předkům. Je to prostě moje povinnost. Myslím, že nejen já, ale i mnozí jiní jsme byli vychováváni v duchu ctění tradice našich rodů a rodového majetku. A jistě to není pouze nějaká výsada šlechty. Většina těch, kteří získali majetek po roce 1989 v restitucích a jejichž rodiče či prarodiče se tohoto majetku domohli poctivou prací, se maximálně snaží, aby jej nejen udrželi, ale aby jej dále rozvíjeli v duchu rodinných či rodových tradic.
LN: Nepřinesla vám restituce tedy spíše více starostí než radostí?
Nejvíce starostí jsme samozřejmě měli s navázáním již zmíněné kontinuity, která byla na padesát let přerušena komunistickým režimem. Myšlení lidí bylo za tu dobu značně zdeformováno.
</TEXT>
<HEADING>
LN: Pocítil jste někdy závist lidí?
</HEADING>
<TEXT>
Řada lidí si stále ještě myslí, že ti, kteří mají velký majetek, si jen hoví ve svých sídlech a pobírají tučné dividendy či tantiémy. Jen málokdo si umí představit tu nikdy nekončící práci a odpovědnost vůči lidem, které zaměstnáváme a kterým přinášíme výdělek. Někdy si s manželkou říkáme, jestli bychom se necítili lépe jako zaměstnanci, kteří udělají určenou práci, mohou jít domů v určitý čas a starosti nechají za dveřmi podniku. Ale po deseti letech bychom si náš život ani nedovedli jinak představit.
Řada lidí si stále ještě myslí, že ti, kteří mají velký majetek, si jen hoví ve svých sídlech a pobírají tučné dividendy či tantiémy. Jen málokdo si umí představit tu nikdy nekončící práci a odpovědnost vůči lidem, které zaměstnáváme a kterým přinášíme výdělek. Někdy si s manželkou říkáme, jestli bychom se necítili lépe jako zaměstnanci, kteří udělají určenou práci, mohou jít domů v určitý čas a starosti nechají za dveřmi podniku. Ale po deseti letech bychom si náš život ani nedovedli jinak představit.
</TEXT>
</DOC>
<DOC>
<DOCID>LN-20020129075</DOCID>
<DOCNO>LN-20020129075</DOCNO>
<DATE>01/29/02</DATE>
<TITLE>
Hodnotu pozemků v České republice ovlivňuje především jeho poloha, a to jak v makrolokalitě (zda je poblíž většího krajského města), tak i v mikrolokalitě (konkrétní umístění pozemku, tedy zda není poblíž nic, co ruší nebo brání výhledu do krajiny). Dalším důležitým činitelem je zasíťování pozemku (zavedení elektřiny či plynu, kanalizace a vody) a přítomnost komunikace. Na Zlínsku je například průměrná cena zasíťovaného pozemku okolo 1000 korun za metr čtvereční. "Parcela bez inženýrských sítí pak vyjde zájemce na 300, maximálně 500 korun," uvádí Pavel Klepal, majitel zlínské realitní kanceláře. Zda cena pozemku, do kterého se majitel rozhodl investovat, roste, se nejlépe pozná při porovnání s růstem inflace. Pokud tedy za jeden rok vzroste cena koupeného pozemku o deset procent, byly to dobře investované peníze. Minimálně by pak cena půdy měla za rok vzrůst o pět procent. Zhodnotit peníze investované do pozemků je však možné jen za předpokladu, že byl koupen za rozumnou cenu. "Jako příklad rozumné ceny bych uvedl dejme tomu lokalitu v Praze 6. Pozemky jsou zasíťované, s výhledem na Pražský hrad," míní Evžen Korec, generální ředitel stavební a investorské společnosti Ekospol a dodává, že cena jednoho metru čtverečního se pohybuje okolo 2550 korun. "Ale v Újezdě nad Lesy by to již muselo být 1550 korun.
</TITLE>
<TEXT>
Jaké pojmy byste měli znát, než se rozhodnete koupit nemovitost
NEMOVITOST
Pozemek a stavba spojená se zemí pevnými základy.
KATASTR NEMOVITOSTÍ
Soupis a popis nemovitostí, jejich geometrické zobrazení na mapách s vyjádřením užívacích a vlastnických vztahů.
BONITA PŮDY
Údaj vyjadřující vlastnosti půdy vzhledem k její úrodnosti. Udává se v bonitovaných půdně ekologických jednotkách (BPEJ).
</TEXT>
<HEADING>
INTRAVILÁN
</HEADING>
<TEXT>
Část území obce, v níž je soustředěna zástavba, obvykle včetně pozemků určených k zástavbě. Zbývající část obce se nazývá extravilán.
HRANICE
Čára oddělující pozemky různých správních celků, územně technických jednotek, vlastníků, uživatelů nebo pozemky různých kultur a jednotlivé parcely.
</TEXT>
<HEADING>
STAVEBNÍ POZEMEK
</HEADING>
<TEXT>
Pozemek vedený v katastru nemovitostí v druhu "zastavěná plocha a nádvoří", dále pozemek různého druhu, avšak určený územněplánovací dokumentací obce nebo vydaným územním rozhodnutím k zastavění a pozemek skutečně zastavěný bez ohledu na jeho stav evidovaný v katastru nemovitostí.
</TEXT>
<HEADING>
PARCELA
</HEADING>
<TEXT>
Geometrický obraz pozemku na katastrálních mapách označený parcelním číslem. Tímto číslem je označena parcela shodně ve všech částech měřického a písemného operátu katastru nemovitostí.
</TEXT>
<HEADING>
IDENTIFIKACE PARCEL
</HEADING>
<TEXT>
Porovnání zápisu a zákresu celé nemovitosti v operátech katastru nemovitostí se zápisem. Popřípadě zákresem v jiných operátech nebo právoplatných listinách.
</TEXT>
<HEADING>
VĚCNÉ BŘEMENO
</HEADING>
<TEXT>
Omezení vlastníka nemovitosti tak, že je povinen něco trpět, činit nebo se něčeho zdržet. Věcná břemena přecházejí s vlastnictvím nemovitosti na nového obyvatele.
</TEXT>
<HEADING>
GEOMETRICKÝ PLÁN
</HEADING>
<TEXT>
Návrh změny vyjádření graficky s vyčíslením výměr po změně a s vyjádřením majetkoprávních vztahů. Geometrický plán musí být po vyhotovení potvrzen na katastrálním úřadě.
</TEXT>
<HEADING>
KATASTRÁLNÍ MAPA
</HEADING>
<TEXT>
Základní mapa měřického operátu katastru nemovitostí, podrobná polohopisná mapa velkého měřítka zobrazující nemovitosti a udržovaná ve stálém souladu se skutečným stavem v terénu.
Co ovlivňuje cenu půdy
</TEXT>
<HEADING>
MAKROLOKALITA
</HEADING>
<TEXT>
Nejvyšší hodnotu mají pozemky ve větších městech nebo v ekonomicky zajímavých oblastech (trhu s pozemky se proto nejlépe daří v Praze a Brně). Zde pozemky dosahují nejvyšších cen, ale investice do pozemků v těchto oblastech vynášejí nejvyšší zisky.
</TEXT>
<HEADING>
MIKROLOKALITA
</HEADING>
<TEXT>
Důležitou roli hraje umístění pozemku do krajiny a také atraktivita lokality - zda není v blízkosti nic, co by rušilo (skládka, větší silnice, špatný výhled na okolní krajinu či město a podobně).
</TEXT>
<HEADING>
INŽENÝRSKÉ SÍTĚ
</HEADING>
<TEXT>
Hodnotu parcely zvyšuje přítomnost komunikace a inženýrských sítí - zavedení vody, kanalizace, elektrického proudu či plynu. Dodatečné zasíťování pozemku totiž přijde majitele na nemalé peníze (650 až 750 korun za metr čtvereční).
</TEXT>
<HEADING>
DOSTUPNOST SLUŽEB
</HEADING>
<TEXT>
Cennější jsou pozemky, v jejichž blízkosti jsou dostupné nejrůznější druhy služeb - MHD (dopravní vzdálenost), obchody, supermarkety, kina, divadla a zařízení nabízející sportovní vyžití.
Cennější jsou pozemky, v jejichž blízkosti jsou dostupné nejrůznější druhy služeb - MHD (dopravní vzdálenost), obchody, supermarkety, kina, divadla a zařízení nabízející sportovní vyžití.
</TEXT>
</DOC>
<DOC>
<DOCID>LN-20020129076</DOCID>
<DOCNO>LN-20020129076</DOCNO>
<DATE>01/29/02</DATE>
<TITLE>
Virové onemocnění již zasáhlo západní Evropu. Nyní se blíží k nám. Kmen chřipky se nezměnil, očkování bude tedy účinné
</TITLE>
<HEADING>
DNEŠNÍ TÉMA: Kdy dorazí chřipka do České republiky?
</HEADING>
<TEXT>
Ve Francii a Španělsku již propukla epidemie chřipky. Do Česka by mohl virus dorazit v následujícím týdnu. Ačkoliv dominujícím chřipkovým kmenem je letos typ A, vyskytuje se zároveň i typ B. V některých zemích dokonce převažuje. Dosud izolované kmeny odpovídají těm, jež byly vybrány do letošní vakcíny. Ta by tedy měla spolehlivě účinkovat.
Chřipkový virus se do České republiky nezadržitelně blíží. Počet nemocných v těchto dnech již sice narůstá, přesto je výskyt chřipky v ČR hodnocen organizací, která monitoruje výskyt chřipky v Evropě (EISS - The European Influenza Surveillance Scheme), jako sporadický. V současnosti se s chřipkovým virem nejvíce potýká Francie a Španělsko. Podle informací EISS se v obou těchto zemích vyskytuje virus typu A, přesněji A (H3N2). Zatímco ve Francii nemocnost spíše stagnuje, ve Španělsku případů stále přibývá. Podobnou situaci hlásí i Belgie. Ačkoliv je nyní výskyt chřipky označen jako regionální, počet nemocných se stále zvyšuje. Nemocnice v hlavním městě dokonce nemají dostatek volných lůžek. Ve většině sledovaných evropských zemích se vedle převažujících infekcí chřipky způsobených virem A(H3N2) vyskytuje i typ B. Kdy může šířící se virus udeřit v České republice? Situace je zatím podle slov Martiny Havlíčkové, vedoucí Národní referenční laboratoře pro chřipku, poměrně klidná. "Nemáme zatím izolovaný žádný chřipkový kmen a prokazované případy jsou pouze sporadické," vysvětluje. Kdy chřipka dorazí, nelze přesně určit. "Avšak vzhledem k vývoji v západní Evropě a mírně rostoucímu počtu případů chřipky v Německu i v Rakousku předpokládáme, že k rozšíření u nás dojde v nejbližších týdnech," říká Havlíčková. Celková nemocnost ve třetím týdnu nového roku byla zatím pod epidemickým prahem. V porovnání s druhým týdnem roku 2002 stoupla nemocnost pouze o dvě procenta. "Nicméně za stejné období vzrostla nemocnost školních dětí o zhruba 13 procent. Ale ani v této věkové skupině zatím hovořit o nástupu chřipkových infekcí," dodává Havlíčková.
</TEXT>
<HEADING>
10 procent nemocných
</HEADING>
<TEXT>
Podle statistik Světové zdravotnické organizace onemocní chřipkou každoročně zhruba deset procent populace. I u nás se tyto proporce podle slov Martiny Havlíčkové v podstatě potvrzují. "V posledních několika sezonách u nás onemocnělo v době chřipkových epidemií od 11 do 15 procent populace," vysvětluje. V loňském roce onemocnělo chřipkou zhruba 1,2 milionu osob. Porovnatelný počet případů se odhaduje i letos. Protože je chřipka onemocněním virovým, nejsou lékem volby antibiotika. Ta lze indikovat až v případě bakteriálních komplikací. Specifická antivirová terapie existuje, její využití je však omezeno pouze na indikované případy a zejména na jednoznačnou laboratorní diagnostiku infekce ještě před zahájením léčení. "Nejspolehlivější a nejjednodušší prevencí tedy je a i do budoucna nepochybně bude vakcinace," říká doktorka Havlíčková. Doporučuje se zejména rizikovým skupinám, tedy lidem starším 65 let, diabetikům, lidem s nějakým chronickým onemocněním či oslabeným imunitním systémem. Chřipka může být pro takto oslabené lidi nebezpečná. V souvislosti s akutním respiračním onemocněním včetně chřipky zemřelo v loňském roce několik set osob. "Podobná situace provází v podstatě každou epidemickou sezonu nazývanou ARO, to je období od září do června," vysvětluje doktorka Havlíčková.
</TEXT>
<HEADING>
V Česku se nechá očkovat jen málokdo
</HEADING>
<TEXT>
Vakcína vyvolá ochrannou imunitu s tvorbou protilátek, které mohou virus chřipky zničit ve chvíli, kdy se člověk nakazí. Očkovací látka začíná být účinná zhruba 10 dní po podání a chrání organismus asi šest měsíců. Očkovat se však přesto nechá v Česku jen zhruba pětina lidí. Proti vyspělým zemím je to stále malý počet. Klasická vakcína proti chřipce obsahuje zástupce obou typů (A iB). Výběr kmenů je prováděn velmi pečlivě. Vakcinace de facto může selhat jen v případě objevení se zcela nové varianty chřipkového viru. Virus chřipky se totiž zásadně mění v intervalu 20 až 30 let. "Tento časový horizont však nemusí platit absolutně," upozorňuje Martina Havlíčková. Poslední pandemie chřipky probíhala v letech 1968 až 1970. Pokud vznikne nový subtyp chřipky, lidé proti němu nebudou mít protilátky. V tomto případě se však bude podle doktorky Havlíčkové postupovat podle specifického scénáře, jenž v sobě zahrnuje i přípravu a distribuci monovakcíny. Tedy očkovací látky pouze proti nové variantě. Letos však budou mít výhodu ti, kteří se nechali včas očkovat. Typ chřipky, který k nám dorazí, totiž bude blízce příbuzný s kmeny, které obsahuje letošní vakcína. "Očkované osoby by tedy měly být spolehlivě chráněny," potvrzuje Havlíčková. Proč propukají chřipkové epidemie právě v těchto měsících? Šíří se virus lépe, dojde-li po chladném období k rychlému oteplení? "Vazba chřipky na chladné období je typická pro severní ijižní polokouli. Na severní polokouli se proto vyskytuje zejména v období prvních měsíců v roce, eventuálně již na přelomu roku. Na jižní polokouli je pak zvýšená aktivita chřipky vázána zpravidla na období dešťů a monzunů," vysvětluje Martina Havlíčková. Proč však taková závislost existuje, není podle slov Martiny Havlíčkové doposud v plné míře objasněno. "Spíše se jedná o koincidenci řady faktorů virus chřipky si relativně dlouhou dobu udrží svou infekciozitu právě při teplotě těsně nad nulou." V tomto ročním období navíc tráví lidé více času v uzavřených prostorách. Tam se pak vytvářejí dobré podmínky pro šíření viru mezi jednotlivými vnímavými lidmi.
10 rad, co dělat při chřipce
1. Při prvních příznacích ulehněte nejméně na tři dny na lůžko.
2. Izolujte se od ostatních členů rodiny, jak to půjde. Nešiřte nemoc dál.
3. Máte-li horečku nad 38,5 stupňů, snižujte ji antipyretiky či zábaly.
4. Pijte dva až tři litry tekutin denně. Nejlépe ovocné čaje a minerálku.
5. Při silné rýmě je dobré užívat nosní kapky, sprej nebo gel.
6. Inhalujte vodu s tymiánovým nebo borovicovým olejem.
7. V místnosti často větrejte. Stačí krátce, ale intenzivně.
8. Zvyšte dávky vitaminu C, výjimečně až na jeden gram denně.
9. Jezte lehká jídla, především hodně čerstvé zeleniny a ovoce.
10. Nepracujte, odpočívejte. Pokud vás bolí hlava, nesledujte televizi.
Co je třeba vědět o chřipce
</TEXT>
<HEADING>
1. Jak se chřipka šíří?
</HEADING>
<TEXT>
Přenáší se kapénkovou infekcí. Vdechnuté viry se usadí ve sliznici dýchacích cest a proniknou do buněk. Člověk může nakazit ostatní den před propuknutím nemoci a tři až čtyři dny po jejím nástupu.
</TEXT>
<HEADING>
2. Jaké jsou její příznaky?
</HEADING>
<TEXT>
Mezi hlavní patří schvácenost, malátnost, horečka, silná bolest v krku, hlavy, kloubů a svalů. Někdy i suchý, dráždivý kašel. Potíže do dvou tří dnů ustoupí. Mohlo by se zdát, že je vše v pořádku, nemoc však v dalších dnech udeří s ještě větší razancí. Pro chřipku je typický velmi rychlý nástup příznaky se rozvinou během několika hodin.
</TEXT>
<HEADING>
3. Jaké existují viry chřipky?
</HEADING>
<TEXT>
Viry se dělí na tři základní typy - A, B a C. Typ A je nejčastější příčinou epidemií. Tímto typem se mohou nakazit kromě lidí také zvířata. Typ B je mnohem stabilnější, postihuje jen lidi. Poslední typ (C) může vést k epidemiím jen zřídka.
</TEXT>
<HEADING>
4. Co může způsobit přecházení chřipky?
</HEADING>
<TEXT>
Podobně jako nedoléčené nachlazení může mít za následek závažnější a dlouhodobé onemocnění - zápal plic, chronickou bronchitidu. Často se mohou rozvinout i astmatické potíže, které přetrvávají až do konce života.
</TEXT>
<HEADING>
5. Jak chřipku léčit?
</HEADING>
<TEXT>
Doporučuje se naprostý klid na lůžku minimálně čtyři dny, lépe však týden. Teplotu vyšší než 38,5 stupňů je třeba srážet antipyretiky (paralen) nebo zábaly končetin, u dětí pak zábaly celého těla. Proti bolesti hlavy účinkuje brufen, ibuprofen, u dětí například panadol sirup.
</TEXT>
<HEADING>
6. Co ještě dodržovat při léčbě?
</HEADING>
<TEXT>
Organismus by se neměl zatěžovat trávením těžkých jídel, doporučuje se lehká strava, hodně zeleniny a čerstvého ovoce. Důležitý je příjem velkého množství tekutin neslazených ovocných čajů, minerálek, džusů. Důležitý je příjem vitaminu C.
</TEXT>
<HEADING>
7. Co dělat krátce po vyléčení?
</HEADING>
<TEXT>
Zátěž by měla přicházet pomalu a postupně. Imunita je stále ještě oslabena a potřebuje trochu času na regeneraci. Pacient může lehce přijít k dalším potížím. Rekonvalescence by měla trvat přibližně stejnou dobu jako onemocnění.
Výskyt chřipky v Evropě
Norsko - sporadická aktivita, stabilní stav, virus A (H3N1) Švédsko - sporadická aktivita, vzrůstající aktivita
Dánsko - sporadická aktivita, stabilní stav, dominantní virus A
Irsko - sporadická aktivita, stabilní stav, dominantní virus A
Británie - sporadická aktivita, vzrůstající aktivita
Nizozemsko - lokální výskyt, stabilní stav
Německo - sporadická aktivita, virus A (H1N1)
Polsko - žádná aktivita, stabilní stav
Česko - sporadická aktivita
Slovensko - sporadická aktivita, virus A (H1N1)
Slovinsko - sporadická aktivita, stabilní stav, virus A (H1N1)
Itálie - lokální výskyt, vzrůstající stav Švýcarsko - regionální výskyt, vzrůstající stav, virus A (H3N1)
Francie - epidemie, vzrůstající stav, virus A (H3N1) Španělsko - epidemie, vzrůstající stav, virus A (H3N1)
Portugalsko - sporadická aktivita, virus A (H3N1)
Pramen: EISS/Koláž ph
</TEXT>
</DOC>
<DOC>
<DOCID>LN-20020129077</DOCID>
<DOCNO>LN-20020129077</DOCNO>
<DATE>01/29/02</DATE>
<TITLE>
Klasickou chřipku mezi svými pacienty praktický lékař MUDr. Karel Červ v posledním týdnu nepozoroval. Zatím převládá spíše nachlazení.
</TITLE>
<TEXT>
LN: Zaznamenali jste v posledním týdnu přímo nemocného chřipkou? Nebo spíše převládají pacienti s akutním respiračním onemocněním, nachlazením...
Ve spektru nemocných v posledním týdnu významně převládají pacienti s infekty horních cest dýchacích, ať již virového či bakteriálního původu. Jedná se o chorobné stavy, známé veřejnosti jako "nachlazení". Nedodržení základních pravidel léčby infekčního onemocnění vede k jeho šíření v populaci. Mám na mysli zejména protiepidemická opatření, k nimž patří i izolace pacienta. Klasické případy onemocnění chřipkou v typické podobě jsem mezi svými pacienty v posledním týdnu nepozoroval. Vzhledem k možnosti atypického průběhu nemoci však ojedinělý výskyt nelze zcela vyloučit.
LN: Stává se vám, že pacienti chřipku podceňují, a i když mají možnost (rizikové skupiny), nenechají se proti chřipce očkovat?
Nemyslím, že by podceňování onemocnění bylo významným jevem, a to zejména u pacientů se závažnějším chronickým onemocněním. Většinou jsou o rizicích dobře informováni a doporučené očkování akceptují. Se vzrůstajícím pocitem odpovědnosti za své zdraví se stupňuje i zájem o očkování proti chřipce i u klientů, kteří nepatří do skupiny s právem na bezplatnou vakcinaci.
LN: Chodí k vám pacienti při akutním vzplanutí nemoci, nebo zůstanou raději na lůžku a kontaktují vás nejdříve telefonicky?
Při akutním začátku nemoci pacienti většinou přicházejí do ordinace sami, pokud to jejich stav umožňuje, v opačném případě je ošetření po telefonické domluvě provedeno v rámci návštěvní služby. Někteří pacienti ze skupiny "časově přetížených" nevyužijí možnost ošetření v řádných ordinačních hodinách a spoléhají na Lékařskou službu první pomoci. Tato služba je pak přetížená a její dostupnost pro pacienty s náhlými vážnými zdravotními problémy je pak ztížena.
LN: Co byste poradil, aby nemocný při onemocnění chřipkou dodržoval a jak by se měl léčit?
Nutný je klid na lůžku, dostatečný příjem tekutin a lehké stravy. Při horečce je vhodné její ovlivnění antipyretiky - nejčastěji paracetamol v přípravcích Paralen, Efferalgan, vhodná je potná kúra a zvýšený přívod vitaminu C v podobě přirozených zdrojů, případně tablet. Vhodné jsou teplé nápoje, bylinné čaje, které sníží dráždění ke kašli a usnadní vykašlávání. Při obtěžujícím zduření nosní sliznice je možno po přechodnou dobu aplikovat nosní kapky nebo spray. Výhodná je i forma nosního gelu, který po aplikaci zajistí volné dýchání nosem i po řadu hodin. Délka rekonvalescence je individuální a je na lékaři, aby po rozboru celé situace její délku, a tím obvykle i dobu pracovní neschopnosti stanovil. Ve většině případů se jedná o období několika dnů až týdne.
</TEXT>
</DOC>
<DOC>
<DOCID>LN-20020129078</DOCID>
<DOCNO>LN-20020129078</DOCNO>
<DATE>01/29/02</DATE>
<TITLE>
Aneuryzma čili výduť tepny je v České republice druhou nejčastější příčinou náhlého úmrtí mužů nad 65 let
</TITLE>
<TEXT>
Je zákeřná. Do poslední chvíle o ní nemusí nikdo vědět. Nemusí vyvolat žádnou bolest. Často ji neprovázejí vážné zdravotní problémy... Přesto je to nemoc sama o sobě nebezpečná. Najednou nastane vnitřní krvácení a následuje exitus. Smrtící choroba se jmenuje nenápadně - výduť tepny. Nejnebezpečnější je, když se vytvoří na aortě.
Zákeřná choroba postihla i jednašedesátiletého Severočecha pana J. Jeho aorta je rozšířená a ve stěně rozštípnuta od krku po pánev. Postiženou srdečnici musí proto specialisté v Nemocnici Na Homolce vyměnit celou. Cirka půl metru. Jde o jednu z nejsložitějších operací. Navíc je unikum, když ji pacient přežije bez dalších následků. Během ní totiž dojde na chvíli k odstavení některých orgánů. Pan J. bude osmým, který na oddělení cévní chirurgie ve zmíněné nemocnici výkon tohoto rozsahu podstoupí. "Výduť neboli aneuryzma se zpravidla vyvíjí pozvolna, plíživě. Zjednodušeně řečeno, dojde k oslabení stěny tepny, ta pak nevydrží stálý tlak krve a praskne. Pochopitelně u srdečnice je to nejnebezpečnější. Tam je v 90 procentech případů výsledkem smrt," vysvětluje MUDr. Pavel Šebesta, CSc., primář cévní chirurgie Nemocnice Na Homolce v Praze, a podotýká, že oslabení stěny může vyvolat i bacil - třeba salmonelózy, může jít o genetickou dispozici, ale ono oslabení elasticity tepny nemá vždy jasnou příčinu. Zákeřná nemoc - výduť tepny, je druhou nejčastější příčinou náhlého úmrtí mužů nad 65 let u nás. "Onemocnění, o němž nemusí jeho ,nositel' do poslední chvíle vědět pokud nenabyde bizarních velikostí postihuje pacienty starší. Častěji muže; statisticky devětkrát víc než ženy. Mladším se choroba sice nevyhýbá, ale je u nich méně častá," vysvětluje s dovětkem, že větší riziko zmíněného onemocnění nesou kuřáci a nemocní s dlouholetou, nedostatečně léčenou hypertenzí (vysoký tlak). "Pro podobné onemocnění je prakticky jediná léčba - operace. Tedy: nahrazení poškozené části tepny tepnou umělou. Technické možnosti jsou rozmanité, od méně náročných takzvaných endovazálních procedur po dnes již klasické rekonstrukční operace tepen," vysvětluje doktor Šebesta.
</TEXT>
</DOC>
<DOC>
<DOCID>LN-20020129079</DOCID>
<DOCNO>LN-20020129079</DOCNO>
<DATE>01/29/02</DATE>
<TITLE>
Sportoval, nešetřil se. Postavil dům, chatu, staral se o rodinu, zahradu, vedl firmu. Na zdraví si nestěžoval. Léčil se jen s vysokým tlakem. Před čtyřmi měsíci začala jednašedesátiletého inženýra ze severu Čech zlobit slinivka. Šel k lékaři. Vyšetření ukázalo, že pan J. má výdutě na aortě. Resumé: složitá operace s nejistým výsledkem, která ho ale může zachránit nebo život v nejistotě. S tím, že kdykoli může aorta prasknout, on vykrvácí, zemře. S druhou vizí mu lékaři dávali dva roky. Pár dnů před operací, která rozhodne o jeho osudu, je pan J. silný. I když ví, že...
</TITLE>
<HEADING>
LN: Měly vaše problémy s aortou konkrétní projevy?
</HEADING>
<TEXT>
Ne, i lékaři na ně přišli náhodou. Šel jsem na vyšetření s podrážděnou slinivkou, přitom se přišlo na to, že mám výduť na břišní části aorty, a pak ještě dál. To bylo před čtyřmi měsíci.
</TEXT>
<HEADING>
LN: Začal jste se o sebe bát?
</HEADING>
<TEXT>
Začal jsem se hlídat. Dostavila se psychická bariéra. Když člověk o svých neduzích neví, je klidnější. Dal jsem na doporučení lékařů a slevil z fyzické námahy. Omezil volejbal, nohejbal. Ale nejsem bolestín, na ten trabl se snažím nemyslet, nemá cenu se z toho po...
LN: Jste kuřák?
Býval jsem, a silný, ale od listopadu nekouřím.
LN: Vaše onemocnění je vážné, jaké bylo rozhodování mezi variantami: operace a nejistota?
Nemám podklady pro zvažování jiných řešení, než je operace. Obávám se, že bez ní by to se mnou nemělo dlouhé trvání. Kdyby ale odborník řekl: bez zásahu přežiješ deset let, pak bych přemýšlel; počkám, snad se do té doby objeví jiná léčba. Teď dávám na primáře! Není důvod mu nevěřit.
</TEXT>
<HEADING>
LN: Rozhodl jste o sobě sám?
</HEADING>
<TEXT>
Hovořil jsem o tom s manželkou, děti do těch věcí netahám. Ale konečné rozhodnutí je mé: ano, jdu na to!
Hovořil jsem o tom s manželkou, děti do těch věcí netahám. Ale konečné rozhodnutí je mé: ano, jdu na to!
</TEXT>
</DOC>
<DOC>
<DOCID>LN-20020129080</DOCID>
<DOCNO>LN-20020129080</DOCNO>
<DATE>01/29/02</DATE>
<TITLE>
Výměna nemocné srdečnice za umělou vyžaduje jemnou a namáhavou práci
</TITLE>
<TEXT>
Je sedm hodin ráno. Operace, která rozhodne, zda jednašedesátník ze severních Čech bude žít, začíná. Složitá výměna jeho nemocné aorty za novou - umělou, bude trvat devět hodin.
"Zákrok patří k náročným, riskantním a nákladným," připomíná před operací primář cévní chirurgie pražské Nemocnice Na Homolce MUDr. Pavel Šebesta, CSc. Přibližná cena takového lékařského výkonu je něco přes milion korun. Spolu s dalším operatérem - věhlasným nizozemským cévním chirurgem, profesorem Michaelem Jacobsem z univerzitní nemocnice v Maastrichtu, který je ke složité operaci přizván, rozříznou mužův hrudník a břišní stěnu. Otevírá se hrudní i břišní dutina. První pohled padne na místy zčernalé plíce. "Teď budeme mužovu aortu postupně uvolňovat, to je nejdelší část operace," komentuje nad operačním stolem primář a sklání se k podivně vyboulené srdečnici. Na nejdůležitější tepnu těla je napojena řada menších, které "napájejí" krví další orgány. Střeva, ledviny... Ty nemohou zůstat dlouho mimo oběh, aby neodumřely. Proto je nutné před odstraněním staré aorty připravit tzv. oběh parciální. Tedy udělat jakousi výhybku pro tok krve. "Odkrvení orgánů nesmí trvat dlouho, tím se zvyšuje riziko jejich poškození, v tom je operace technicky náročná," podotkne do ticha sálu první operatér. I pro náročnost zákroku je na sále řada dalších lékařů a sester. Zatímco operatéři pracují uvnitř pacientova těla, jedna ze sálových sester přináší novou aortu - cévní protézu. Na první pohled je to obyčejná bílá trubička. Padesát centimetrů do délky, dvaadvacet milimetrů v průměru, a je ohebná. Prostě menší a jemnější luxová hadice. "Cévní protézu napojujeme nejen na obou koncích, ale také do ní musíme v odpovídajících místech vystříhat otvory, kam všijeme ústí tepen, normálně vedoucích do aorty. Ty se zpravidla nevšívají po jedné, ale ve skupinkách s částí původní tepenné stěny, nicméně připojení musí být velice pevné, neprodyšné. Po návratu oběhu nesmí dojít ke krvácení," jsou slova dalšího z lékařů. Kolem desáté je nejdůležitější tepna uvolněná. Doktoři svorkují. Je zahájen částečný mimotělní oběh. Za zachování životních funkcí nemocného zodpovídá anesteziolog. V tomto případě se uživí dva a oba mají plné ruce práce, stejně jako jejich kolegové chirurgové za zástěnou, oddělující pacienta od vlastního operačního pole. Nemocná srdečnice je stále v těle. Teď už ale rozstřižena a nefunkční. Pro operatéry začíná jemná, piplavá práce. Napojení cévní protézy. Nové tepny. Během operace se spotřebovává velké množství krevní plazmy, trombocytů, krevních destiček. Komunikace na sále se omezuje na holé věty, případně na slova. Je dvanáct. Všívání hlavní tepny pokračuje. Kolem druhé se začíná pomalu vracet krev do některých částí mužova těla. Sál tichne úplně, krev se naplno napouští do nové srdečnice. Dojde ke krvácení? Ne! "Švy" jsou pevné. Operatéři si podávají ruce. Nizozemský expert se odchází mýt, zatímco primář Šebesta s dalšími kolegy zavírá mužův hrudník. Je tu konečné šití. Po čtvrté odpolední je už pacient na pooperačním pokoji. Zákrok dopadl dobře. Vyhráno však pan J. ještě nemá. Ale snad... P. S. Den po operaci se cítil dobře.
</TEXT>
</DOC>
<DOC>
<DOCID>LN-20020129081</DOCID>
<DOCNO>LN-20020129081</DOCNO>
<DATE>01/29/02</DATE>
<TITLE>
Cukrovka, nemoci srdce, astma. Lidé trpící těmito chorobami jsou chřipkovými viry ohroženi mnohem více. Chřipka totiž může jejich chronické problémy výrazně zhoršit.
</TITLE>
<TEXT>
Chřipkové viry napadají přímo sliznice dýchacích cest. Tam vyvolávají zánět. Sliznice jsou prosáklé, oteklé. Z buněk, které tvoří slizniční povrch, se tvoří a uvolňují látky, které povrch sliznic přímo poškozují. To vše se děje uvnitř těla. Navenek se to projevuje rýmou, "škrábáním" v krku, pálením za prsní kostí, případně dráždivým kašlem. Jelikož sliznice ztrácejí svoji ochrannou úlohu bariéry, stávají se propustnými a citlivými vůči různým vlivům z vnějšku. Viry působí i na nervová zakončení ve tkáni. Výsledkem je větší citlivost a dráždivost dýchacích cest na nejrůznější podněty. Člověk, který nebyl za normálních okolností na nic alergický, může po prodělání chřipky trpět dušností, suchým dráždivým kašlem. Může se u něj dokonce objevit i astmatický záchvat. Lidem, kteří již astmatem trpí, se mohou potíže po prodělané chřipce výrazně zhoršit. Astmatikům se proto před příchodem chřipkové epidemie vřele doporučuje preventivní očkování.
</TEXT>
<HEADING>
Horečky mohou způsobit selhání srdce
</HEADING>
<TEXT>
Chřipkové onemocnění představuje velkou zátěž i pro lidi trpící cukrovkou. Horečka, která chřipku provází, urychluje srdeční činnost, dýchání i látkovou přeměnu. Chřipka pak může průběh cukrovky ještě zhoršit. Nemocný člověk se cítí malátný, trpí nevolnostmi, někdy i zvrací. Diabetikům, kteří jsou za normálních okolností pouze "na dietě", je při těžším průběhu chřipky někdy nutné nasadit inzulin. Kvůli častějším kontrolám krevního cukru lékař obvykle doporučuje přijetí do nemocnice. Chřipka může být někdy doprovázena nemocemi, které vyvolávají bakterie (například zápal plic). Zejména starším diabetikům pak hrozí vážné komplikace. Z tohoto důvodu mají diabetici očkování proti chřipce zdarma. Vakcinaci je nutné provést již v podzimních měsících, aby se stačily vytvořit protilátky. Chřipka ohrožuje více i ty, kteří trpí srdečním onemocněním. Vysoké horečky, které chřipku nebo někdy i virózu doprovázejí, mohou zapříčinit akutní selhání srdce. Nemocný trpí dušností, otékají mu nohy. U pacientů s ischemickou chorobou srdeční se mohou objevit nebo zhoršit bolesti v oblasti hrudní kosti. Těmto lidem se tedy předcházení chřipkového onemocnění, například preventivním očkováním, také vyplatí.
Chřipkové onemocnění představuje velkou zátěž i pro lidi trpící cukrovkou. Horečka, která chřipku provází, urychluje srdeční činnost, dýchání i látkovou přeměnu. Chřipka pak může průběh cukrovky ještě zhoršit. Nemocný člověk se cítí malátný, trpí nevolnostmi, někdy i zvrací. Diabetikům, kteří jsou za normálních okolností pouze "na dietě", je při těžším průběhu chřipky někdy nutné nasadit inzulin. Kvůli častějším kontrolám krevního cukru lékař obvykle doporučuje přijetí do nemocnice. Chřipka může být někdy doprovázena nemocemi, které vyvolávají bakterie (například zápal plic). Zejména starším diabetikům pak hrozí vážné komplikace. Z tohoto důvodu mají diabetici očkování proti chřipce zdarma. Vakcinaci je nutné provést již v podzimních měsících, aby se stačily vytvořit protilátky. Chřipka ohrožuje více i ty, kteří trpí srdečním onemocněním. Vysoké horečky, které chřipku nebo někdy i virózu doprovázejí, mohou zapříčinit akutní selhání srdce. Nemocný trpí dušností, otékají mu nohy. U pacientů s ischemickou chorobou srdeční se mohou objevit nebo zhoršit bolesti v oblasti hrudní kosti. Těmto lidem se tedy předcházení chřipkového onemocnění, například preventivním očkováním, také vyplatí.
</TEXT>
</DOC>
<DOC>
<DOCID>LN-20020129082</DOCID>
<DOCNO>LN-20020129082</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Ke chřipce, kterou způsobují viry, se může někdy přidat i další onemocnění vyvolané bakteriemi. Je to například zánět dýchacích cest, zánět středního ucha, ale i meningitida. Na tyto bakteriální infekce cíleně působí antibiotika. Jejich nasazení ale neovlivní průběh samotné chřipky, protože nemají žádný účinek na nemoci způsobené viry. Jak tedy urychlit léčbu chřipky? Nyní je k dispozici nový protivirový lék (Relenza), který působí přímo na virus chřipky typu A a B. Lék může výrazně ovlivnit průběh nemoci, pokud je podán včas (do 48 hodin po vzplanutí onemocnění). Zkracuje horečnatou fázi, snižuje riziko dehydrace. Lze jej užívat společně s ostatními léky. Doporučuje se rizikovým skupinám. Pro ně je také plně hrazen pojišťovnou. V každém případě se lék vydává jen na lékařský předpis.
</TEXT>
</DOC>
<DOC>
<DOCID>LN-20020129083</DOCID>
<DOCNO>LN-20020129083</DOCNO>
<DATE>01/29/02</DATE>
<TITLE>
Kurs osobních financí pro čtenáře LN připravila Eva Martínková
</TITLE>
<HEADING>
24. díl Kurs osobních financí
</HEADING>
<TEXT>
Dojít si na úřad pro sociální dávky není žádná ostuda. Na jaký druh státní pomoci máte ze zákona nárok, vám poradí dvacátý čtvrtý díl kursu o osobních financích.
Pokud už delší dobu vše, co vyděláte, spolknou složenky, činže a jídlo, pak nadešel čas činu. Buď zmobilizujete všechny své schopnosti a začnete vydělávat víc, nebo si zažádáte o sociální dávky. Třeba jste ještě nevyčerpali všechny druhy pomoci, kterou vám stát může nabídnout. Litovat se a dlouhodobě setrvávat na hranici nouze nemá smysl. Vážná finanční tíseň obvykle signalizuje výjimečnou situaci. Někdo z členů rodiny přijde o práci, je dlouhodobě nemocný, svou roli může hrát alkohol či jiné závislosti, nebo stačí, když bývalý partner přestane platit alimenty. Sama jsem zažila "kruté" roky při výstavbě rodinného domku, jehož cena se kvůli krachu původní firmy vyšplhala téměř na dvojnásobek. Dluhy mě strašily i ve snu. Jsou ovšem případy, kdy finanční tíseň vzniká téměř zákonitě. Například rodina s malými dětmi, kde je žena na mateřské dovolené, často přežívá od výplaty k výplatě. Ani matka, označovaná nehezkým názvem samoživitelka, si nemůže příliš vyskakovat. Také rodina, která si pořídí více dětí než obvyklé jedno dvě, bude mít až do jejich dospělosti o utahování opasku postaráno. V novinách a časopisech se odborníci často snaží vyčíslit, kolik takové dítě stojí. Zahrnují nás příklady, kolik stojí plenky, kolik nový penál, kolik kursy angličtiny, lyžařský zájezd a taneční, jaké se kde platí školné. Nezdržujte se výpočty. Vždyť je to tak jednoduché: Děti nás přece stojí vše, co vyděláme. Máme-li peněz málo, kupujeme levnější plenky, penály a lyže, máme-li peněz více, kupujeme jim věci značkové. V obou případech nás připraví o všechno. A ještě z toho máme radost.
</TEXT>
<HEADING>
O jednorázové pomoci rozhoduje obec
</HEADING>
<TEXT>
Nedávno jsem svým čtyřem téměř dospělým dětem hrdě říkala, že jsem je vychovala, aniž bych jedinkrát navštívila sociálku. Místo obdivu si poklepaly na čelo. Asi mají pravdu. Proč nepožádat stát o pomoc, máme-li na ni nárok. Občan má za určitých okolností ze zákona nárok na devět různých sociálních dávek. Dostane-li se ovšem do situace hmotné nouze, kdy mu ani běžné sociální dávky nezaručí životní minimum, měla by přispěchat na pomoc tzv. sociální péče. O jednorázových dávkách sociální péče rozhoduje obec, a to je dobře, protože ta by alespoň teoreticky měla své obyvatele znát. My se dnes budeme věnovat regulérním sociálním dávkám. Ty se dělí do dvou skupin. Na ty první máte nárok jen do určité výše příjmů, na druhé pak bez ohledu na to, kolik vyděláváte.
Dávky závislé na výši příjmů:
* Přídavek na dítě
* Sociální příplatek
* Příspěvek na bydlení
* Příspěvek na dopravu
Dávky, které se vyplácejí bez ohledu na příjem:
* Porodné - od 8450 Kč při narození jednoho dítěte až po teoretických 84 500 Kč při narození paterčat
* Pohřebné - 5000 Kč pro toho, kdo vypravil pohřeb
* Zaopatřovací příspěvek pro děti (případně i manželku) vojáků základní služby - 1132 Kč až 1642 Kč měsíčně (podle věku dítěte)
* Rodičovský příspěvek - 2552 Kč pro rodiče, který pečuje o dítě do 4 let
* Dávky pěstounské péče - odměna pěstouna 1600 Kč měsíčně, jednorázový příspěvek při převzetí dítěte do péče od 6750 Kč do 9800 Kč podle věku dítěte, příspěvek na potřeby dítěte podle věku a zdravotního stavu od 3380 do 6860 Kč měsíčně a jednorázový příspěvek na automobil
Výše dávek, závislých na příjmu rodiny, se odvíjejí od životního minima. Životní minimum je poněkud imaginární částka uznaná jako hranice možného přežití. Kdo sklouzne pod ni, ocitá se ve stavu hmotné nouze. Kdo dosáhne trojnásobku životního minima, je v našich podmínkách považován za slušně situovaného člověka. Životní minimum se skládá ze dvou částí: první má pokrývat osobní potřeby, druhá vyjadřuje nezbytné prostředky nákladů na domácnost. Životní minimum bývá zhruba jednou ročně valorizováno. Pro osaměle žijící člověka představuje životní minimum 4100 Kč. Pro rodinu se dvěma úplně malými dětmi 10 900 Kč. Pro rodinu se dvěma školáky 11 300 Kč. Pro matku se šestnáctiletým synem 7090 Kč. Pokud těchto částek z jakýchkoli příčin nedosahujete, náležejí vám dávky sociální péče, které rozdíl mezi vaším příjmem a životním minimem dorovnají. Na přídavky na děti máte nárok do trojnásobku životního minima. Jejich výše se odvíjí podle příjmových pásem a věku dítěte od 237 korun do 784 korun. Na sociální příplatek, který přispívá na potřeby dětí v sociálně slabších rodinách, vzniká nárok, pokud je příjem rodiny nižší než 1,4násobek životního minima. Jeho výše se také odvíjí od příjmových pásem a věku dítěte od 211 Kč do 919 Kč. Do dvojnásobku životního minima mají děti nárok na příspěvek na dopravu - za předpokladu, že do školy dojíždějí. Denně dojíždějícím vysokoškolákům a středoškolákům se hradí polovina jízdného, dětem ze základních škol 30 procent (u těch se výše příjmů rodiny nezjišťuje). Jezdí-li domů z internátu, činí příspěvek 6 - 10 procent z jízdného. Příspěvek na bydlení můžete získat, pokud je příjem rodiny nižší než 1,6násobek životního minima. Odvíjí se od příjmových pásem a od počtu členů domácnosti. Nejnižší částka je 223 Kč. Nejvyšší částku 1211 Kč dostává pěti a vícečlenná rodina, jejíž příjem nepřesahuje životní minimum.
Kurs najdete také na internetové adrese www.lidovky.cz/finance
</TEXT>
<HEADING>
Internetovou verzi kursu najdete na adrese www.lidovky.cz/ikurs
</HEADING>
<TEXT>
Lidové noviny Vám na tomto místě každý den nabízejí dva praktické kursy. Seznámíme Vás se základy používání internetu. Staneme se Vašimi pomocníky i ve světě domácích financí.
Co může od státu získat rodina se dvěma malými dětmi, kde je žena na mateřské dovolené a manžel vydělává 15 000 Kč čistého?
Porodné jednorázově za každé dítě 8450 Kč
Přídavky na děti 2 x 473 = 946 Kč
Rodičovský příspěvek 2552 Kč
Sociální příplatek 2 x 211 = 422 Kč
Příspěvek na bydlení 360 Kč
Měsíčně získává tato rodina na sociálních dávkách 4280 Kč
Co může od státu získat osamělá matka s šestnáctiletým synem, je-li její čistý příjem 10 500 Kč a výživné od otce dítěte 1500 Kč?
Přídavek na dítě 686 Kč
Sociální příplatek 306 Kč
Příspěvek na bydlení 290 Kč
Příspěvek na denní dojíždění dítěte do školy ve výši 50 % jízdného
Měsíčně získává tato rodina na sociálních dávkách 1282 korun plus případný příspěvek na dopravu do školy.
Životní minimum osobních potřeb
dítě do 6 let 1690 Kč
9 - 10 let 1890 Kč
10 - 15 let 2230 Kč
15 - 26 let (nezaopatřené) 2450 Kč ostatní občané 2320 Kč
Životní minimum na zajištění domácnosti
Počet osob v domácnosti
</TEXT>
</DOC>
<DOC>
<DOCID>LN-20020129084</DOCID>
<DOCNO>LN-20020129084</DOCNO>
<DATE>01/29/02</DATE>
<TITLE>
Internetový kurs LN pro začátečníky
</TITLE>
<HEADING>
24. lekce: Internetové bankovnictví
</HEADING>
<TEXT>
A jak to vlastně vypadalo, když jste ještě chodili do banky, ptají se reklamní děti svých rodičů. Možná, že za pár let se takhle budou ptát i děti doopravdy. Přes internet se dá pohodlně a rychle procházet světem (nejen vlastních) peněz.
Všechny velké banky na svých internetových stránkách především představují produkty určené klientům. Zájemce na nich najde údaje o nabídce různých typů kont, jak šetřit, jak investovat, jak si od banky vypůjčit. Doporučujeme prohlédnout si internetové stránky banky, u níž máte vedený účet. Pokud chystá bankovní dům nějakou novinku, najdete o ní na internetu základní informace. Jinak vždy můžete zjistit třeba aktuální kursové lístky, jaké jsou úrokové sazby nejrůznějších produktů, v některých případech si i třeba spočítat měsíční splátku hypotečního úvěru. Někdy se však musíte ke kýženému údaji doslova prokousat. Největší problém obvykle nastává, pokud vás zajímá sazebník banky. Ale pravda je, že kdo hledá, najde. Www stránky bank jsou však především vývěsním štítem - všechny nabídky a programy jsou proto právě těmi nejlepšími a nejúžasnějšími. Stojí za to srovnat si nabídky různých bank. Nebo navštívit některý z finančních serverů (www. finance.cz, www.fincentrum.cz, www.penize.cz a jiné), které to dějí za vás.
</TEXT>
<HEADING>
Virtuální návštěva banky
</HEADING>
<TEXT>
Ovládat své konto prostřednictvím internetu - tomuto kouzlu podléhá stále více lidí. Internet banking je přitom jen jednou z možností, jak se vyhnout návštěvám banky. Kromě zcela evidentní úspory času je progresivní klient bankami odměňován i nižšími poplatky za prováděné bankovní operace. Přímé bankovnictví je především výhodné pro ty, kteří provádějí měsíčně hodně transakcí. V průběhu loňského roku se stalo on - line bankovnictví téměř povinnou výbavou každé banky. Klienti tak mohou svůj účet pohodlně kontrolovat k běžným pasivním operacím, které se dají provádět, patří třeba zjišťování výše denního zůstatku, aktuálních kursových lístků apod. Kromě toho je ale možné provádět i aktivní operace. Zadávání jednorázových příkazů k úhradě, zavedení trvalého příkazu, jeho rušení, dokonce iplatby sdruženého inkasa a v některých bankách i úhrady do zahraničí. Pokud má někdo dojem, že internetové bankovnictví není nic pro něj, může si jej na většině internetových stránkách bank vyzkoušet. Demoverze přiblíží, jak se účet na dálku ovládá. Čistě internetovou (lépe řečeno přímou, protože každý klient může komunikovat s bankou i telefonem či SMS zprávami) bankou je eBanka. Tato banka už nemá tradiční "kamenné" pobočky, pouze klientská centra. Nabídka služeb pro klienty, kteří pro ovládání svých financí nebo k uzavírání obchodů využívají internet, je na vysoké úrovni.
Internetový kurs pro Vás připravuje Martin Michek vedoucí výroby LN
Zítra: Platby po internetu
</TEXT>
<HEADING>
Česká spořitelna www.csas.cz
</HEADING>
<TEXT>
* nabídka aktivních operací v posledních dnech rozšířena o možnost zadávání jednorázových a trvalých příkazů k úhradě * přehled kompatibilních operačních systémů
</TEXT>
<HEADING>
ČSOB www.csob.cz
</HEADING>
<TEXT>
* umožňuje kromě jiného i zadávání platebních příkazů do zahraničí či svolení k inkasu * instalační CD lze získat na pobočce, u které má klient vedený účet
eBanka www.ebanka.cz
* prostřednictvím internetu a dalších kanálů lze plně obsluhovat * na stránkách umístěna demoverze
</TEXT>
<HEADING>
Komerční banka www.mojebanka.cz
</HEADING>
<TEXT>
* kromě jiného lze zadat příkaz v úhradě v cizí měně * na stránkách uveden přehled míst, kde lze službu získat
</TEXT>
<HEADING>
GE Capital Bank www.internetbanka.cz
</HEADING>
<TEXT>
* požadavky na minimální konfiguraci * kromě demoverze nabízí banka i chat s operátory (denně od 8 do 18 hodin)
HPV CZ www.ba-ca.cz
* klient si může vyzkoušet demoverzi internetového bankovnictví * kromě jiného možnost zadávat trvalé příkazy a tuzemský platební styk
Internetový tip pro dnešní den
</TEXT>
<HEADING>
Kolik je dnes Fahrenheita?
</HEADING>
<TEXT>
Potřebujete převést jakékoliv jednotky na jiné a nechce se vám počítat? Tak právě pro vás je stránka www.jednotky.cz Převede za vás cokoliv na cokoliv (pochopitelně je-li to možné) a je velice přehledně a prakticky zpracovaná.
Potřebujete převést jakékoliv jednotky na jiné a nechce se vám počítat? Tak právě pro vás je stránka www.jednotky.cz Převede za vás cokoliv na cokoliv (pochopitelně je-li to možné) a je velice přehledně a prakticky zpracovaná.
</TEXT>
</DOC>
<DOC>
<DOCID>LN-20020129085</DOCID>
<DOCNO>LN-20020129085</DOCNO>
<DATE>01/29/02</DATE>
<TITLE>
Český tenista Jiří Novák postoupil po semifinále v Melbourne na třetí příčku žebříčku ATP
</TITLE>
<TEXT>
Změna včele mužského tenisového žebříčku a potvrzení prvenství Američanky Jennifer Capriatiové na ženském computeru jsou odrazem právě skončeného prvního grandslamového turnaje Australian Open v Melbourne.
MONTE CARLO - Semifinálová účast českého tenisty Jiřího Nováka se promítla do aktuálního pořadí žebříčku ATP Champions ve dvouhrách, kde figuruje na třetí příčce. Sám hráč ale považuje za větší plus, že poprvé v kariéře postoupil do dvacítky v žebříčku pro nasazování do turnajů. Daviscupový reprezentant se posunul ze čtyřiadvacátého na šestnácté místo světa. "Víc mě zajímá starý žebříček, podle kterého se hráči nasazují. Je to pro mě moc příjemné, znamená to, že budu nasazovaný a na turnajích bych se měl v prvních kolech vyhnout nejsilnějším soupeřům," pochvaloval si Novák, který je třetí i ve finančním žebříčku a letos si na turnajích vydělal 198 009 amerických dolarů.
</TEXT>
<HEADING>
Johansson prý není hvězdička, která zazáří
</HEADING>
<TEXT>
V čele ATP Champions Race je australský vítěz Thomas Johansson ze Švédska. Podle jeho legendárního krajana Björna Borga má před sebou po triumfu na Australian Open velkou budoucnost. "Johansson není hvězdička, která zazáří na dva týdny v Melbourne a pak zapadne. Šplhal nahoru dlouhou dobu a když už se tam dostal, tak se tam udrží," složil Borg poklonu překvapivému vítězovi. Borg během své kariéry získal celkem jedenáct grandslamových titulů, ale v Melbourne nevyhrál ani jednou. "Podle mě je rozhodně favoritem Wimbledonu," doplnil slavný Švéd o Johanssonovi. Ten dosud nasbíral pouhých šest turnajových titulů. Po životním triumfu v Melbourne poznamenal: "Je mi sedmadvacet, bylo načase, abych vyhrál." Radost z Johanssonova vítězství měl iStefan Edberg, který před osmi lety vyhrál jako donedávna poslední Švéd grandslam. "Doufejme, že nebudeme na další triumf čekat zase tak dlouho," citoval Edbergova slova švédský list Expressen. "Johansson je teď na nejlepší cestě získat další titul. Podle mě navíc jeho úspěch motivuje i další hráče, jako například Thomase Enqvista," míní Edberg.
</TEXT>
<HEADING>
Bedáňová se propadla o devět míst
</HEADING>
<TEXT>
Američanka Jennifer Capriatiová si vítězstvím upevnila vedení ve světovém žebříčku tenistek. Druhá je nadále její krajanka Lindsay Davenportová a třetí pak další Američanka Venus Williamsová. Česká tenistka Daniela Bedáňová se propadla o devět míst z šestadvacátého na pětatřicáté.
Tenisové žebříčky
</TEXT>
</DOC>
<DOC>
<DOCID>LN-20020129086</DOCID>
<DOCNO>LN-20020129086</DOCNO>
<DATE>01/29/02</DATE>
<TITLE>
říká Argentinec Julio Velasco, který se stal novým trenérem českých volejbalistů
</TITLE>
<TEXT>
Na šampionátu v zemi, kde se narodil, zkusí trenér Julio Velasco vzkřísit slávu českého volejbalu. "Cítím historickou šanci," říká před MS v Argentině, kde povede mužský tým z malé středoevropské země.
PRAHA - Je to, jako kdyby na lavičku české fotbalové reprezentace usedl Franz Beckenbauer. Jen si to představte. Stejný význam přitom má skutečnost, že národní výběr volejbalistů převezme renomovaný argentinský kouč Julio Velasco. Muž, jenž s mužstvem Itálie dvakrát získal světový titul. Včera se jeho podpis snesl na smlouvu, která stvrdila předchozí námluvy. "Chtěl bych být dost dobrý, když mám tu čest vést český tým. Cítím historickou šanci," řekl. Od trenéra takového formátu to znělo skoro jako rajská hudba. Když za Velaskem přišli funkcionáři volejbalového svazu, kteří hledali trenéra po loňském evropském šampionátu, kde Češi skončili čtvrtí, nenechal je stát přede dveřmi. "Nebyl jsem překvapený. Byl jsem šťastný. Hledal jsem mužstvo, které bych chtěl trénovat. A ne ledajaké," řekl. Proslulý trenér začínal velkou kariéru jako asistent argentinského výběru. Později se přestěhoval na Apeninský poloostrov. Po mužích krátce vedl i družstvo italských žen. Pak se ale vydal na úplně jinou dráhu. Před čtyřmi lety začal dělat fotbalového manažera. "Někdy je dobré udělat změnu," poznamenal. Byl to zvláštní skok, u Velaska však nepřekvapuje. Trenér s vystupováním dokonalého gentlemana má široký rozhled, sport bere jako součást kultury, přemítá o globalizaci. S nabídkou přišel rovnou jeden z elitních velkoklubů Lazio Řím. "Rok jsem pracoval i s Pavlem Nedvědem," vybavil si Velasco. "Je to osobnost, profesionál, který pro fotbal žije," pochválil českého záložníka. Posléze se ale jejich cesty rozešly. Velasco se přesunul do Interu Milán, barvy změnil i Nedvěd. "Vím, že všichni fandíte Juventusu, kam přestoupil, ale já doufám, že titul vyhraje Inter," usmál se Velasco.
</TEXT>
<HEADING>
Budu mluvit česky. Alespoň jako Tarzan
</HEADING>
<TEXT>
Fotbalu si užil dost. Cítil, že je čas na návrat k volejbalu. "Srdce mě volalo, abych zase začal trénovat," přiznal. "Není to dobrý obchod. Ale když vám nejde o velké peníze, někdy je nejlepší udělat to, co máte rádi." V té chvíli se ozvali z Česka. Peníze překážkou nečekaného angažmá nebyly. I když se obě strany dohodly, že podmínky smlouvy nezveřejní, Velasco neměl nesplnitelné nároky. Šlo mu o jiné věci. "Trénovat český tým, to je pro mě výzva. A nejen po sportovní stránce, chtěl bych poznat i českou mentalitu," povídal. Zdá se, že nemluví do větru. V Boloni už se dohodl s jednou Češkou na jazykových lekcích. "Nebude to jednoduché. Vždyť máte sedm pádů," vytušil Velasco. "Ale chtěl bych se naučit trochu česky. V lepším případě budu mluvit alespoň jako Tarzan," prohlásil s úsměvem i odhodláním zároveň. Sžívání se s novým prostředím mu budou usnadňovat dva domácí asistenti, které si už vybral. Jsou jimi Pavel Řeřábek, jehož Velasco zná z působení v Itálii, a Jindřich Licek. "Potěšilo mě, že stál o spolupráci," říká o Velaskovi Řeřábek. "Má velké charisma. Všem nám řekl, že můžeme kdykoli přijít a diskutovat s ním. Jakmile před ním stojí problém, hned ho vyřeší," tvrdí. Velasco to dokázal v minulých měsících. Ještě neměl podepsanou smlouvu, a už pozoroval hráče. Špičkové plážové volejbalisty Lébla s Kubalou přesvědčil, aby zapomněli na písčitá hřiště. Argentinský kouč přijal velkou výzvu. Ale i těžký úkol. V krátké době chce s mužstvem uspět na MS ve své vlasti. "Je to pro mě trochu zvláštní," připustil. Jaký má tedy cíl? "Být od pátého do osmého místa," vyhlásil. "Ale cíl, to je racionální záležitost. Pokud je mužstvo jen racionální, je chladné. A já chci, aby hráči měli i sny."
Fotbalu si užil dost. Cítil, že je čas na návrat k volejbalu. "Srdce mě volalo, abych zase začal trénovat," přiznal. "Není to dobrý obchod. Ale když vám nejde o velké peníze, někdy je nejlepší udělat to, co máte rádi." V té chvíli se ozvali z Česka. Peníze překážkou nečekaného angažmá nebyly. I když se obě strany dohodly, že podmínky smlouvy nezveřejní, Velasco neměl nesplnitelné nároky. Šlo mu o jiné věci. "Trénovat český tým, to je pro mě výzva. A nejen po sportovní stránce, chtěl bych poznat i českou mentalitu," povídal. Zdá se, že nemluví do větru. V Boloni už se dohodl s jednou Češkou na jazykových lekcích. "Nebude to jednoduché. Vždyť máte sedm pádů," vytušil Velasco. "Ale chtěl bych se naučit trochu česky. V lepším případě budu mluvit alespoň jako Tarzan," prohlásil s úsměvem i odhodláním zároveň. Sžívání se s novým prostředím mu budou usnadňovat dva domácí asistenti, které si už vybral. Jsou jimi Pavel Řeřábek, jehož Velasco zná z působení v Itálii, a Jindřich Licek. "Potěšilo mě, že stál o spolupráci," říká o Velaskovi Řeřábek. "Má velké charisma. Všem nám řekl, že můžeme kdykoli přijít a diskutovat s ním. Jakmile před ním stojí problém, hned ho vyřeší," tvrdí. Velasco to dokázal v minulých měsících. Ještě neměl podepsanou smlouvu, a už pozoroval hráče. Špičkové plážové volejbalisty Lébla s Kubalou přesvědčil, aby zapomněli na písčitá hřiště. Argentinský kouč přijal velkou výzvu. Ale i těžký úkol. V krátké době chce s mužstvem uspět na MS ve své vlasti. "Je to pro mě trochu zvláštní," připustil. Jaký má tedy cíl? "Být od pátého do osmého místa," vyhlásil. "Ale cíl, to je racionální záležitost. Pokud je mužstvo jen racionální, je chladné. A já chci, aby hráči měli i sny."
</TEXT>
</DOC>
<DOC>
<DOCID>LN-20020129087</DOCID>
<DOCNO>LN-20020129087</DOCNO>
<DATE>01/29/02</DATE>
<GEOGRAPHY>OSTRAVA</GEOGRAPHY>
<TEXT>
Největší hvězda, trojnásobný vítěz French Open Gustavo Kuerten, dorazí spolu s brazilskými tenisovými kolegy v sobotu do Ostravy k zápasu 1. kola Světové skupiny Davisova poháru proti České republice. Spolu s ním nehrající kapitán Ricard Acioly do širšího týmu s předstihem nominoval Fernanda Meligeniho, Andrého Sáa, Alexandra Simoniho a Flavia Sarettu. Čtvrtý vzájemný zápas v historii se v ostravském Paláci kultury a sportu uskuteční od 8. do 10. února. Kuerten donedávna laboroval s poraněnou kyčlí. V tomto týdnu měl startovat na turnaji v Miláně, ale s organizátory se údajně nedohodl na výši startovného. "Podle mých informací požadoval 200 tisíc amerických dolarů, na což pořadatelé odmítli přistoupit," uvedl Tomáš Petera z Persportu, marketingového partnera českého daviscupového týmu. Kvarteto hráčů neoficiálně oznámil i nehrající trenér českého týmu Jan Kukal. Povolal Jiřího Nováka, Davida Rikla, Bohdana Ulihracha a poprvé Jana Vacka.
</TEXT>
</DOC>
<DOC>
<DOCID>LN-20020129088</DOCID>
<DOCNO>LN-20020129088</DOCNO>
<DATE>01/29/02</DATE>
<TEXT>
BENGALÚR, Indie - Tenisté Petr Pála a Pavel Vízner vstoupí do Turnaje mistrů ve čtyřhře, který dnes začne v Bengalúru, jako čtvrtí nasazení. Včerejší los přidělil českým finalistům loňského grandslamového French Open do skupiny jako nejvážnější soupeře jejich pařížské přemožitele, druhé nasazené domácí duo Leander Paes, Mahéš Bhúpathí.
</TEXT>
</DOC>
<DOC>
<DOCID>LN-20020129089</DOCID>
<DOCNO>LN-20020129089</DOCNO>
<DATE>01/29/02</DATE>
<TITLE>
olympiáda
</TITLE>
<TEXT>
salt lake city 2002
</TEXT>
<HEADING>
10 dní do zahájení
</HEADING>
<TEXT>
Prvním skokanem planety, který v soutěži Světového poháru zvládl trojné salto s pěti vruty, se stal český akrobatický lyžař Aleš Valenta.
WHISTLER MOUNTAIN, Kanada Český olympionik sice obsadil v závodu ve Whistler Mountain až patnácté místo, ale sklidil velký aplaus a uznání soupeřů. V konečném hodnocení Světového poháru obsadil třetí místo.
</TEXT>
<HEADING>
V závodě se zcela nezdařil dopad
</HEADING>
<TEXT>
Z vítězství se v Kanadě radoval Rus Dmitrij Archipov, druhý byl domácí reprezentant Nicolas Fontaine a třetí jeho krajan Jeff Bean. Světový pohár vyhrál americký skokan Eric Bergoust. Valenta už před soutěží věděl, že o třetí místo v SP nemůže přijít, a proto vše podřídil tréninku a přípravě na premiéru trojného salta s pěti vruty. Přálo mu počasí, bylo bezvětří jen s občasnými mraky se sněžením a teplotou kolem minus pěti stupňů. Český akrobat nejdřív náročný skok předvedl v tréninku. "A vyšel mi perfektně. Poprvé jsem ho ustál a odjel z něho," liboval si. V závodu stejný prvek zařadil v prvním kole, ale nevyšel mu podle jeho představ. "Ve vzduchu bylo vše v pořádku, ale před dopadem jsem si trochu více přibalil a mírně přetočil," popsal Valenta, proč se nezdařil dopad. "I když mi skok v závodě nevyšel, jsem rád, že jsem ho skočil," doplnil.
</TEXT>
<HEADING>
Akrobat sklidil velké uznání
</HEADING>
<TEXT>
Bodové srážky odsoudily Valentu na patnácté místo a nepostoupil mezi dvanáctku finalistů. Přesto se českému reprezentantovi dostalo uznání. "Většina závodníků viděla tento skok poprvé naživo a reakce byla neskutečná. Aleš sklidil nevídaný potlesk nejen diváků, ale hlavně od závodníků. To ukazuje, jakou váhu tento skok má a jak ho jiní závodníci uznávají. Byla to absolutní špička," přiblížil atmosféru trenér Pavel Landa. Valenta a Landa společně s Euro Teamem zůstanou týden trénovat ve Whistleru, kde se budou připravovat na olympiádu. Do olympijské vesnice oba přijedou 4. února, dva dny před závodníkovými devětadvacátými narozeninami.
Bodové srážky odsoudily Valentu na patnácté místo a nepostoupil mezi dvanáctku finalistů. Přesto se českému reprezentantovi dostalo uznání. "Většina závodníků viděla tento skok poprvé naživo a reakce byla neskutečná. Aleš sklidil nevídaný potlesk nejen diváků, ale hlavně od závodníků. To ukazuje, jakou váhu tento skok má a jak ho jiní závodníci uznávají. Byla to absolutní špička," přiblížil atmosféru trenér Pavel Landa. Valenta a Landa společně s Euro Teamem zůstanou týden trénovat ve Whistleru, kde se budou připravovat na olympiádu. Do olympijské vesnice oba přijedou 4. února, dva dny před závodníkovými devětadvacátými narozeninami.
</TEXT>
</DOC>
<DOC>
<DOCID>LN-20020129090</DOCID>
<DOCNO>LN-20020129090</DOCNO>
<DATE>01/29/02</DATE>
<TITLE>
Zkříží bratři hokejky? Mladší bratr českého hokejisty Roberta Reichela, 28letý útočník Martin Reichel byl nominován do německé reprezentace pro hry v Salt Lake City. Nejdříve ve čtvrtfinále turnaje by se tak mohla opakovat situace z MS 1996 ve Vídni, kdy tato bratrská dvojice nastoupila na mezinárodním poli proti sobě. Trenér Hans Zach zařadil do výběru i další hráče s českými předky Jana Bendu a Daniela Kunceho. Němečtí hokejisté musejí o postup do hlavní části her bojovat v předolympijském turnaji ve skupině se Slovenskem, Rakouskem a Lotyšskem, přičemž ve hře o medaile zůstane pouze její vítěz.
</TITLE>
<TEXT>
Yzerman by měl být do OH fit. Kanadský hokejový veterán Steve Yzerman, který figuruje v nominaci na olympijské hry, si poranil koleno. Podle Scottyho Bowmana, kouče Detroitu, za který Yzerman hraje, ale nejde o nic vážného. Yzermana čeká lékařskému vyšetření. "Bude mít i s pauzou na zápas All Star celkem deset dní na zotavenou, to mu bude stačit," uvedl Bowman.
Slováci složili slib. Slovenští reprezentanti a členové výpravy, kteří odletí do Salt Lake City, složili v Bratislavě slavnostní slib do rukou prezidenta Rudolfa Schustera. Za sportovce jej přednesli biatlonistka Soňa Mihoková a běžec na lyžích Ivan Bátory. Předseda Slovenského olympijského výboru František Chmelár nejvíce spoléhá na hokejisty. "Slovensko žije hokejem. Kdyby, nedej Bůh, hokejisté zklamali, žádná jiná medaile to nenapraví," řekl Chmelár.
</TEXT>
</DOC>
<DOC>
<DOCID>LN-20020129091</DOCID>
<DOCNO>LN-20020129091</DOCNO>
<DATE>01/29/02</DATE>
<TITLE>
řekl před pokračováním mistrovství Evropy házenkářů trenér českého týmu Vladimír Haber
</TITLE>
<TEXT>
Dvě výhry ze tří zápasů a jasný postup z druhého místa v základní skupině, to je vizitka českých házenkářů před dalšími bitvami na mistrovství Evropy ve Švédsku. Je to víc, než mnozí očekávali, snad proto zůstává trenér Vladimír Haber před dalšími boji oběma nohama na zemi.
GÖTEBORG/PRAHA - Dnešním soubojem s Dány vstoupí čeští házenkáři do čtvrtfinálové skupiny ME, která se hraje opět v Göteborgu a do níž se započítávají výsledky zápasů se Švédskem a Ukrajinou ze základního dějství. "Začali jsme dobře," liboval si trenér Haber uprostřed včerejšího dne volna.
LN: Výhry nad Poláky a Ukrajinci, sedmým týmem z loňského MS, příznivce české házené potěšily. Vás také?
Mě potěšilo hlavně mužstvo, a to jak přístupem, tak výkonem. Protože hlavně výkon byl v přípravných utkáních jiný. Tady to šlo nahoru, kluci zvládají šampionát psychicky.
LN: Příznivý obrázek o českém týmu kazí jen prohra se Švédy, obhájci titulu, o devět gólů. Musela být tak vysoká?
To mě mrzí nejvíc, myslím, že skóre neodpovídá průběhu zápasu. Vedli jsme 4:2, potom jsme dotáhli na 14:14. Za nepříznivého stavu jsme pak začali hrát moc otevřeně a doplatili na nedisciplínu.
LN: V době, kdy ještě nebylo nic ztraceno, šel na sedmičku devatenáctiletý Filip Jícha, a nedal. Cožpak se zkušení harcovníci báli?
V přípravných zápasech byl nejlepším střelcem sedmiček právě Jícha a třeba na tu v poslední vteřině zápasu s Poláky byli určeni on a o třináct let starší Šetlík, který ji proměnil. Je známo, že na mladé hráče zodpovědnost tolik nedoléhá, navíc proti Švédům před Jíchou neproměnili jak Nocar, tak Filip.
LN: Ale přesto - nešlo víc využít toho, že Švédové Čechy podcenili?
Neřekl bych, že nás podcenili, všechna jejich utkání na mistrovství Evropy měla stejný průběh. Závěry zápasů získali zkušeností, kterou postrádáme nejen my, ne-ukvapovali se. Zkušenost se nedá dohonit.
LN: Jak se vám pak podařilo připravit mužstvo natolik, že Ukrajince v neděli nepustilo do vedení?
Měli jsme analýzu předchozích zápasů Ukrajinců, kterou nám udělal Jirka Tkadlec, svazový šéftrenér mládeže. Mohli jsme se tak nachystat na jejich největší zbraně v obraně iútoku.
LN: Jak postup českého týmu z druhého místa přijali odborníci?
Abych se přiznal, tak nevím. Sedím na pokoji a studuju hru Dánů, našich příštích soupeřů, noviny jsem ještě neviděl. Ale mezi favority jsme určitě nepatřili.
LN: Teď jsou před vámi další tři zápasy - s Dány, Rusy a Portugalci. Mohou Radčenko, Galia a spol. dosáhnout dalších vítězství?
Určitě, na všechny máme od Jirky Tkadlece rozbory. Dánové jsou po letech překvapením, v pátek remizovali s Rusy, mají v týmu hodně hráčů z bundesligy. Rusové, to je velmoc, bývalí mistři světa, které jsme neporazili od roku 1972, kdy jsem ještě hrál, ale - co kdyby? Konečně bychom je měli porazit. A pak Portugalci. Těm máme co vracet, nečekaně nás porazili v úvodu loňského mistrovství světa, a kluci to dobře vědí.
LN: Před odletem na ME jste řekl, že byste byl spokojen s umístěním do 8. příčky. Máte nyní možná vyšší cíle?
Myslím, že ne. Po výhře nad Ukrajinou přece nemůžeme hlásat, že jsme ve světové špičce. Kolem osmého místa - to by byl pravdivý obraz naší házené.
</TEXT>
</DOC>
<DOC>
<DOCID>LN-20020129092</DOCID>
<DOCNO>LN-20020129092</DOCNO>
<DATE>01/29/02</DATE>
<TITLE>
Určitě nezklamali. Pronesl na adresu českých cyklokrosařů reprezentační trenér Petr Klouček, jehož svěřenci v neděli v Heerlenu absolvovali poslední zkoušku před mistrovstvím světa v belgickém Zolderu.
</TITLE>
<GEOGRAPHY>PRAHA</GEOGRAPHY>
<TEXT>
V Nizozemsku nejlépe dopadli Václav Ježek (9. místo) a Jiří Pospíšil (10.). "Vím, co od nich mohu čekat, a tak mě určitě nezklamali. Bylo to rozhodně lepší vystoupení než před týdnem ve Wetzikonu. Tam ale byli po týdenní intenzivní přípravě a na Pospíšilovi bylo přece jen znát, že se krátce předtím zbavil virového onemocnění," srovnával kouč. "Jsem rád, že se Ježek dostal na deváté místo. Je to jeho letošní nejlepší umístění ve Světovém poháru, zvýšil si sebevědomí a na mistrovství světa si bude věřit na desítku," pochvaluje si Klouček.
</TEXT>
<HEADING>
Cyklisté budou finišovat na dráze pro formuli 1
</HEADING>
<TEXT>
"Závod v Zolderu bude ale úplně jiný. V Nizozemsku se jel těžký závod, který vyžadoval hodně běhání. Letos jsem zolderskou trať ještě neviděl. Pořadatelé na ni prý navezli nějaký písek, ale ten její charakter příliš nezmění," předvídá trenér, podle kterého čeká závodníky rychlý závod s minimem běhání a dlouhou osmisetmetrovou rovinkou na okruhu pro závody automobilů formule 1, jež toto belgické středisko nejvíce proslavily. Podle odborníků by tato trať stoprocentně seděla Petru Dlaskovi, který ovšem tuto sezonu kvůli po-operační rehabilitaci kolena vynechává. "Loni tam byl při Světovém poháru druhý, i když se na startu zdržel a vyjel snad pátý od konce. Dodnes jsem přesvědčen, že nebýt toho, tak by tam vyhrál. Nakonec ho od vítězného Belgičana Nijse tolik nedělilo. Kdyby se jelo ještě jedno kolo..., ale ve sportu žádná kdyby neplatí," je si vědom Klouček. V neděli v domácím prostředí zvítězil Groenendaal, čímž přerušil belgickou hegemonii v letošním ročníku Světového poháru. "Byla to typická trať pro něj a překvapilo by mě, kdyby vyhrál někdo jiný," přemítá Klouček, i když nevyloučil, že se někteří belgičtí favorité šetřili. Čeští reprezentanti odjíždějí do Zolderu ve dvou skupinách. Ve čtvrtek se tam vzhledem k sobotnímu startu přesunou závodníci kategorie do 23 let a junioři a v pátek do dějiště šampionátu zamíří jezdci elite, jejichž závod se koná v neděli.
"Závod v Zolderu bude ale úplně jiný. V Nizozemsku se jel těžký závod, který vyžadoval hodně běhání. Letos jsem zolderskou trať ještě neviděl. Pořadatelé na ni prý navezli nějaký písek, ale ten její charakter příliš nezmění," předvídá trenér, podle kterého čeká závodníky rychlý závod s minimem běhání a dlouhou osmisetmetrovou rovinkou na okruhu pro závody automobilů formule 1, jež toto belgické středisko nejvíce proslavily. Podle odborníků by tato trať stoprocentně seděla Petru Dlaskovi, který ovšem tuto sezonu kvůli po-operační rehabilitaci kolena vynechává. "Loni tam byl při Světovém poháru druhý, i když se na startu zdržel a vyjel snad pátý od konce. Dodnes jsem přesvědčen, že nebýt toho, tak by tam vyhrál. Nakonec ho od vítězného Belgičana Nijse tolik nedělilo. Kdyby se jelo ještě jedno kolo..., ale ve sportu žádná kdyby neplatí," je si vědom Klouček. V neděli v domácím prostředí zvítězil Groenendaal, čímž přerušil belgickou hegemonii v letošním ročníku Světového poháru. "Byla to typická trať pro něj a překvapilo by mě, kdyby vyhrál někdo jiný," přemítá Klouček, i když nevyloučil, že se někteří belgičtí favorité šetřili. Čeští reprezentanti odjíždějí do Zolderu ve dvou skupinách. Ve čtvrtek se tam vzhledem k sobotnímu startu přesunou závodníci kategorie do 23 let a junioři a v pátek do dějiště šampionátu zamíří jezdci elite, jejichž závod se koná v neděli.
</TEXT>
</DOC>
<DOC>
<DOCID>LN-20020129093</DOCID>
<DOCNO>LN-20020129093</DOCNO>
<DATE>01/29/02</DATE>
<TITLE>
Francouzský tým Prost neustál finanční potíže a v seriálu formule 1 skončil. Soud ve Versailles rozhodl, že stáj bývalého čtyřnásobného mistra světa Alaina Prosta půjde do likvidace.
</TITLE>
<TEXT>
VERSAILLES, Francie - Tým Prost, v jehož monopostu odjel v minulé sezoně závěrečné tři závody první český pilot ve formuli 1 Tomáš Enge, byl už od 22. listopadu v nucené správě, protože si loni nadělal dluhy ve výši 28 milionů dolarů. Vedení Prostu se snažilo v uplynulých týdnech najít nové sponzory a tým zachránit. Poslední šancí byla nabídka skupiny italských investorů, které dal dohromady bývalý sportovní ředitel Ferrari Cesare Fiorio. Jejich záruky na fungování stáje, která zaměstnávala kolem 240 lidí, však soud neuznal za dostatečné. Prost, jeden z nejslavnějších jezdců v historii F1, vstoupil s vlastním týmem do seriálu v roce 1997 poté, co koupil stáj Ligier. Během pěti sezon však nedosáhl výraznějšího úspěchu. V Poháru konstruktérů dopadl nejlépe hned v prvním roce svého působení na šestém místě. "Po těch ranách, které jsem schytal v uplynulých měsících a letech, je to pro mě skoro vysvobození. Byl jsem v poslední době lynčován a tohle považuji za totální prohru Francie," kritizoval Prost skutečnost, že nenašel doma podporu pro pokračování ve formuli 1. "Do poslední chvíle jsme dělali, co jsme mohli, ale žádný francouzský investor nás nekontaktoval," posteskl si. V uplynulé sezoně vystřídal Prost pět jezdců. V závěrečných třech Velkých cenách jezdil místo zraněného Brazilce Luciana Burtiho Tomáš Enge a jeho nejlepším výsledkem bylo 12. místo při debutu v Monze.
</TEXT>
</DOC>
<DOC>
<DOCID>LN-20020129094</DOCID>
<DOCNO>LN-20020129094</DOCNO>
<DATE>01/29/02</DATE>
<GEOGRAPHY>HELSINKY</GEOGRAPHY>
<TEXT>
Český hokejový útočník Pavel Rosa ve finské lize vážně zranil soupeře. Podle deníku Iltalehti švihl Rosa v 7. minutě pátečního zápasu Jokeritu s TPS Turku Pasiho Petriläinena do kolena tak nešťastně, že Finovi částečně ochrnula noha. "Petriläinen má ochrnutý lýtkový nerv, což znamená, že jeho pravá noha je od kolena dolů ochrnutá. Do konce sezony nebude moci hrát a ohrožena je i celá jeho kariéra. Zotavení může trvat i roky," řekl lékař TPS Juhani Ikonen. "Za dobu svého působení jsem nic podobného nezažil. Nejsmutnější na celé záležitosti je, že ke zranění došlo úplně stranou hry," dodal lékař. Zákrok českého útočníka zůstal v zápase nepotrestán, ale disciplinární komise se bude případem zabývat. Zápas byl nezvykle tvrdý, rozhodčí Favorin rozdal 166 trestných minut. Kvůli trestu do konce utkání nedohrálo pět hráčů včetně Rosy.
</TEXT>
</DOC>
<DOC>
<DOCID>LN-20020129095</DOCID>
<DOCNO>LN-20020129095</DOCNO>
<DATE>01/29/02</DATE>
<TITLE>
Robinsona střídá Constantine. Hokejový trenér Larry Robinson byl odvolán od týmu New Jersey Devils, který po svém nástupu v roce 2000 dovedl k vítězství ve Stanleyově poháru a loni s ním byl ve finále. Nástupcem se stal bývalý kouč Pittsburghu a San Jose Kevin Constantine.
</TITLE>
<TEXT>
Testy fotbalistů na EPO. Mezinárodní fotbalová federace FIFA oznámila, že na MS v Japonsku a Koreji se budou provádět krevní testy na erythropoietin. Dopingová látka známá pod zkratkou EPO zvyšuje počet červených krvinek, čímž zlepšuje okysličování krve a tím i výkonnost.
Jarni proti Spartě. Chorvatský fotbalista Robert Jarni (33) by měl posílit Panathinaikos Atény, který v únoru dvakrát změří síly v Lize mistrů s pražskou Spartou. Bronzovému medailistovi z MS 1998, který naposledy oblékal dres Las Palmas, chystají v Aténách roční smlouvu. Panathinaikos hraje na Letné 19. února, odveta je na pořadu o týden později.
</TEXT>
</DOC>
<DOC>
<DOCID>LN-20020129096</DOCID>
<DOCNO>LN-20020129096</DOCNO>
<DATE>01/29/02</DATE>
<TITLE>
Novou éru fotbalového národního týmu, který už zná los EURO 2004, zatím lemuje dost rozpaků
</TITLE>
<TEXT>
Základní renovace fotbalové reprezentace skončila. Byla provedena tak, aby mužstvo povstalo v kvalifikaci EURO 2004 z popela?
PRAHA - Ledy se hnuly, ale zemětřesení to nebylo. Kolapsem v kvalifikaci na mistrovství světa zdecimovaný a rozvrácený národní tým jde do boje o postup na evropský šampionát s novým šéfem, prezidentem Sparty Vlastimilem Košťálem, trenérem Karlem Brücknerem, asistenty Jaroslavem Šilhavým, který stejný post zastává i ve Viktorii Žižkov, Janem Stejskalem, trenérem brankářů Sparty, a Miroslavem Beránkem, hlavním koučem pražské Slavie, ovšem jinak vše zůstalo při starém. Bude to stačit na strmý vzlet vzhůru? "Atmosféra se nemůže změnit," myslí si internacionál Milan Luhový. "Když manažer reprezentace, o asistentech, masérech a kustodovi nemluvě, pracuje zároveň pro klub, nejde to," přidal jeden z opěrných bodů své předpovědi. "Z trabanta mercedes neuděláte, ale my máme kvalitu součástek, abychom mercedes vytvořili," oponuje Vlastimil Košťál. Průvan u reprezentace smetl kromě Chovance a jeho nejbližších spolupracovníků Ivana Haška, Petra Rady a Ivo Viktora ještě maséry Přemysla Čecha a Ladislava Krabce. Zbytek vysedat z reprezentačního vlaku, byť asistoval u nedávné blamáže, nemusel.
</TEXT>
<HEADING>
Obst: předseda bez autority
</HEADING>
<TEXT>
Snahu o navrácení důvěry lemují i nadále rozpaky. Svazoví bossové se sice tentokrát vyvarovali toho, aby s trenérem uzavřeli kontrakt, jehož délka by nebyla závislá na výsledku kvalifikace, jako tomu bylo u Brücknerova předchůdce, ale s Chovancem se ještě nedokázali rozejít. Už tak slabá autorita předsedy ČMFS Jana Obsta u legionářů se ještě více ztenčila. "Nemám, proč bych měnil názor," řekl například obránce West Hamu Tomáš Řepka, který Obsta označil před odvetou s Belgií za týpka. "Nikdy neřekne nahlas svůj názor, vždycky se odvolává na výkonný výbor nebo někoho jiného," šuškají po straně jeho krajané, kteří si vydělávají také v zahraničí. Obstovi po jeho prvním proslovu v kabině, ve kterém fotbalistům dával za příklad jednolitou hokejovou partu v Naganu, hráči přišili jednoznačnou přezdívku: "Hokejový předseda". Ani respekt k Brücknerovi není stoprocentní. Když trenérský doyen Nedvědovi a spol. vysvětloval taktické záměry, či mluvil o tom, jak vyzrát na soupeře, tak ani nedutali. Na většího fotbalového odborníka nenarazili ani v Liverpoolu, Juventusu, nebo Laziu. "Pan Brückner toho ví o fotbale hrozně moc," rozplýval se už několikrát záložník Pavel Nedvěd. Jenže trenérské řemeslo je také o nastolení a udržení pořádku a profesionální kázně mimo hřiště. "V reprezentaci jsme si dovolili to, na co by v klubu nikdo z nás ani nepomyslel," přiznali po zborcení snu o světovém šampionátu v Japonsku a Koreji mimo kamery a novinářské bloky někteří ze sebekritičtějších reprezentantů.
</TEXT>
<HEADING>
I Brückner raději nic neviděl
</HEADING>
<TEXT>
Proč by si "nevyskakovali", když i nad dvojnásobným porušením životosprávy v průběhu soustředění na klíčové dvojutkání s Belgií jejich nadřízení zavřeli velkoryse oči. Brückner byl mezi nimi, což mají "hříšníci" v dobré paměti. "Trenér, ale i celý realizační tým ovlivňují reprezentaci nejvíce," připomíná známou pravdu Luhový. "Příkladem, chováním, mluvou, prostě celkovou kulturností. Přitom ta dokáže divy: ještě před pár lety byste si na ruzyňském letišti odplivli, teď už ne. Brücknerovi měřeno onou kulturností něco chybí." Všechny hříchy minulosti chce nová generalita národního mužstva s borci probrat na únorovém Turnaji čtyř zemí na Kypru.
</TEXT>
<HEADING>
Prémie v jiném balení
</HEADING>
<TEXT>
V kyperském teple budou hráči připomínkovat i prémiový řád, jehož návrh má být hotov do konce ledna. Jaký byl ten předcházející? Fotbalisté, kteří nastoupili do utkání, měli nárok na startovné 10 000 korun. Když v zápase uspěli, přišli si na další desetitisíce podle síly protivníka. Za triumf nad Maltou a podobnými "trpaslíky" se vyplácelo 40 tisíc, za zdolání Bulharska a soků stejného kalibru 100 tisíc. O kolik každý z reprezentantů přišel nepostoupením na světový šampionát? Odhadem o více než jeden milon korun. Nyní se budou odměny rozdělovat jinak. Startovné, na které budou mít nárok ti, co odehrají alespoň jeden poločas, sice zůstane, stejně jako lákavá cílová prémie v případě postupu. Ovšem "všimné" za zápas se měnit se zvukem soupeře nebude. Nastupující reprezentační šéfové si plánovali, jak právě nejvyšší světová smetánka bude prověřovat připravenost Brücknerovy armády. Zatím se jim to příliš nedaří. Na Kypru národní tým prověří kromě domácího výběru ještě Švýcarsko a Maďarsko. V dubnu to měl "napravit" duel s Nizozemskem, jenže iz něj už před losováním v Portu sešlo. Proč? "Bylo nám sděleno, že nizozemská reprezentace se chce střetávat s mužstvy, která se kvalifikovala na světový šampionát." Kdy budou Češi u fotbalové honorace opět v kurzu?
Kdo u reprezentace skončil
Jozef Chovanec hlavní trenér
Petr Rada asistent
Ivan Hašek asistent
Ivo Viktor trenér brankářů
Přemysl Čech masér
Ladislav Krabec masér
Kdo naopak zůstal
Karel Brückner dříve asistent dnes hlavní trenér
Petr Krejčí lékař
Jiří Fousek lékař
Karel Mališ masér
Eduard Poustka masér
Jiří Šíma kustod
Jaroslav John kustod
Jaroslav Dudl vedoucí mužstva
</TEXT>
</DOC>
<DOC>
<DOCID>LN-20020129097</DOCID>
<DOCNO>LN-20020129097</DOCNO>
<DATE>01/29/02</DATE>
<TEXT>
Karzáí vyzýval Američany afghánského původu k pomoci. Prozatímní afghánský premiér Hamíd Karzáí se v neděli po svém příletu do Washingtonu sešel s několika tisíci mladými Američany afghánského původu a vyzval je k pomoci Afghánistánu zdevastovanému dvěma desetiletími konfliktů. Karzáí je po 39 letech prvním afghánským vedoucím představitelem, který navštívil Washington. Včera večer se premiér sešel s americkým prezidentem Georgem Bushem.
</TEXT>
</DOC>
<DOC>
<DOCID>LN-20020129098</DOCID>
<DOCNO>LN-20020129098</DOCNO>
<DATE>01/29/02</DATE>
<GEOGRAPHY>ŘÍM</GEOGRAPHY>
<TEXT>
Italská parlamentní komise včera vyslechla první odborné svědky v případě konfliktních zájmů mediálního magnáta a současně italského premiéra Silvia Berlusconiho. Dva právní experti vypověděli, že jde o jasný střet zájmů. Konzervativní premiér stojí v čele podnikatelského impéria v hodnotě více než deset miliard dolarů a má obchodní zájmy v bankovnictví, v pojišťovnictví, v nemovitostech, ve sdělovacích prostředcích, v reklamě a v další oblastech.
</TEXT>
</DOC>
<DOC>
<DOCID>LN-20020129099</DOCID>
<DOCNO>LN-20020129099</DOCNO>
<DATE>01/29/02</DATE>
<GEOGRAPHY>PRAHA</GEOGRAPHY>
<TEXT>
Se zavedením školného na vysokých školách s možností půjček na studium souhlasí až 59 procent veřejnosti. Rozhodné stanovisko však zaujímá pouze 45 procent dotázaných lidí, ostatní souhlasí s výhradami. Potvrdily to výsledky prosincového průzkumu agentury STEM. Proti školnému je jednoznačně 26 procent a "asi proti" až 41 procent respondentů. Školné má největší podporu u zastánců pravicových stran. S jeho zavedením souhlasí 75 procent podnikatelů. Menší podporu má u studentů. Školné by nevadilo 47 procentům studujících. Se zavedením školného počítá návrh zákona o změně ve financování studia na vysokých školách poslance Petra Matějů (US-DEU), kterým se má v nejbližších dnech zabývat sněmovna.
</TEXT>
</DOC>
<DOC>
<DOCID>LN-20020129100</DOCID>
<DOCNO>LN-20020129100</DOCNO>
<DATE>01/29/02</DATE>
<TITLE>
Hra o Škodu Octavii Combi + 1000 dalších cen
</TITLE>
<TEXT>
Hrajte s Lidovými novinami!
* Chcete novou Škodu Octavii Combi se špičkovou výbavou a benzinem na celý rok?
* Zajímají Vás další výhry, jako je 30 000 a 50 000 v hotovosti, letecký zájezd pro dvě osoby za 50 000, nová videa, pračky nebo počítač Siemens?
* Chcete být mezi více než 1000 čtenáři, kteří v nové soutěži LN vyhrají?
Potřebujete další informace o čtenářské Hře LN? Volejte na soutěžní linku: 02/96 36 35 00 Linka je v provozu ve všední dny od 8 do 12 hodin
</TEXT>
<HEADING>
DNES VYHRÁVÁ 15 SOUTĚŽÍCÍCH!
</HEADING>
<TEXT>
Olga STUDNIČKOVÁ z Prahy 5 vyhrála televizi a domácí kino za 50 000 Encyklopedie za 1 500 Václav BÍBA z Kraslic Margit ŠINDELÁŘOVÁ z Prahy 9-Hloubětína Otomar KÖPPL z Vysokého nad Jizerou Vladimír KAPLAN z Peruce Simona POKORNÁ z Náchoda Zdeněk PROKOPEC z Prahy 10 300 Kč Eva Kostelníková z Bohumína 100 Kč Pavel Štěrba ze Sokolova Josef Fukal z Brna Jan Balcar z Karviné-Hranic Valter Beneš ze Strahonic Jaroslava Švábová z Kamence u Poličky Jiří Valuch ze Senice na Hané Alena Vandasová z Nymburka
SMS hra o nejlepší mobily a 2x100 000 Kč
Odpovědi posílejte ve formátu: HLA LN CISLOOTAZKY ODPOVED tedy například HLA LN01 B
DNEŠNÍ OTÁZKY:
Otázka č. 46 (za 10 bodů) Kdo to je hacker?
a) prodavač drog b) počítačový pirát c) anglicky invalida d) člověk, který diskutuje na internetu
Otázka č. 47 (za 20 bodů) Zinedine Zidane je:
a) hokejista b) herec c) atlet d) fotbalista
Otázka č. 48 (za 30 bodů) Limp Bizkit je:
a) americká hudební skupina b) druh pečiva c) město v Patagonii d) značka automobilu
Soutěžní kupon: Vlepte do políčka číslo 16! Ů N O
Sobota 25. ledna (sada s mobilním telefonem Nokia 3310) Jaromír Parobek Kroměříž Blahopřejeme!
</TEXT>
</DOC>
</CZE>