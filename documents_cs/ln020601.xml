<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020601001</DOCID>
<DOCNO>LN-20020601001</DOCNO>
<DATE>06/01/02</DATE>
<TITLE>
V Soulu odstartovalo fotbalové MS 2002
</TITLE>
<TEXT>
Senegalská radost. Fanoušci fotbalistů Senegalu, jako například mladá žena na snímku, měli včera obrovskou radost. Zahajovací zápas 17. mistrovství světa ve fotbale mezi Francií a Senegalem totiž přinesl nebývalou senzaci. Obhájci titulu zklamali a podlehli na stadionu v korejské metropoli Soulu africkému týmu 0:1. O šokující výsledek se postaral brankou z 30. minuty záložník Papa Bouba Diop, premiérový střelec turnaje.
Rozšířené zpravodajství z mistrovství světa ve fotbale čtěte na stranách 29 a 30
</TEXT>
</DOC>
<DOC>
<DOCID>LN-20020601002</DOCID>
<DOCNO>LN-20020601002</DOCNO>
<DATE>06/01/02</DATE>
<TITLE>
Sportovní komentátor České televize Jaromír Bosák se domnívá, že "David nemusí Goliáše porazit jen jednou". Ta věta padla v průběhu úvodního zápasu mistrovství světa ve fotbale. Senegal porazil Francii a šampionát má první senzaci. Na rozdíl od Bosáka se nedomnívám, že by David mohl Goliáše porazit vícekrát - Goliáš přece ten střet nepřežil. Zároveň ale vím, že Bosák je také tak trochu básník, takže mu vlastně rozumím. Senegal ho přiměl k úvahám o síle "malých" a jejich šancích proti těm "velkým" a také o motivaci. Ta totiž - kromě fotbalového umu - hodně ovlivní výsledky zápasů. O zahajovacím mači se v nadsázce hovořilo jako o utkání francouzského "áčka" proti francouzskému "béčku". Motivace Senegalců, z nichž většina profesionálně hraje fotbal ve Francii, tedy byla jasná a ve výsledku nakonec silnější.
</TITLE>
<TEXT>
Francouzi chtějí obhájit titul z minulého mistrovství. To je také docela silná motivace, ale ukazuje se, že je v této fázi turnaje až příliš nekonkrétní a zaměřená do budoucna. Hráči si toho evidentně byli už předem vědomi, a proto si prosadili, aby jim už od začátku turnaje byly nablízku jejich manželky a milenky. Zřejmě věřili, že jim jejich přítomnost pomůže. O vlivu (ne)přítomnosti "drahých poloviček" v místě konání sportovní akce na mužský sportovní výkon vášnivě diskutují (nejen) experti mnoho let. Jádrem diskusí je - zjednodušeně řečeno - spor o to, jestli pravidelný partnerský sex zvyšuje, nebo snižuje sportovní výkon. Prohra Francie ve včerejším utkání může sice posílit pozici zastánců turnajového celibátu, jeho odpůrci však nemusejí hned frustrovaně zahazovat své diplomy ze sportovní psychologie. Jedna prohra letitý spor nerozhodne. A navíc - zdaleka nejde jen o sex. Přítomnost, nebo nepřítomnost milenek a manželek totiž může být pro fotbalisty i jiným silným motivačním impulsem. Každý, kdo někdy na nějakém plácku nebo stadionu dal gól a byla u toho jeho milá držící palce, ví, o čem hovořím. Na právě zahájeném mistrovství světa ve fotbale budeme moci - kromě jiného - sledovat právě i souboj výše zmíněných "s" a "bez" přístupů. Výkon Francouzů jsme viděli včera, počkáme si, jak si povedou v dalších zápasech. Týmem umírněných vyznavačů "s" jsou Poláci. Dostali možnost volby. Kdo chtěl, přítelkyni či manželku si mohl vzít s sebou. Povolil jim to reprezentační trenér Jerzy Engel. Aby se fotbalisté soustředili pouze na fotbal, budou ženy bydlet v hotelu, který je vzdálen 120 kilometrů od základny týmu. "Ale bude tam hodně volného času - a nikde není psáno, že by sex v pravý čas na pravém místě byl na škodu," obhajoval svůj tah trenér Engel a s úsměvem dodal, že jeho žena "této nabídky také využila". Vzhledem k výsledkům polských fotbalistů v posledních letech svým tahem nemůže celkem nic zkazit. Hybridem mezi oběma přístupy je strategie týmu Belgie. Reprezentační trenér Robert Waseige se snaží manželky a milenky hráčů využít podobným způsobem, jako jiní lidé používají mrkev na tyči k rozhýbání oslů. Pokud Belgičané postoupí ze základní skupiny, ženy smějí přijet. Záměr však nemusí trenérovi vyjít. Není totiž zřejmé, jestli si při jeho vymýšlení uvědomil, že hráči se ke svým manželkám dostanou po zápasech v základní skupině, i když prohrají. S jediným rozdílem - v Evropě místo v Asii. Já sám jsem vsadil na výhru Italů. Je mi jedno, jestli jsou zastánci "s" nebo "bez" (myslím, že "bez" - bez záruky). Dostali mě totiž svou originalitou: "PlayStation mě nezajímá. Vybral jsem si knížku od Paula Coelha," prozradil útočník Vincenzo Montella, hráč AS Řím, jak nejlépe trávit volný čas mezi zápasy.
</TEXT>
</DOC>
<DOC>
<DOCID>LN-20020601003</DOCID>
<DOCNO>LN-20020601003</DOCNO>
<DATE>06/01/02</DATE>
<TITLE>
Tvrdík s Kavanem neletí do Afghánistánu, nemají prý bezpečné letadlo
</TITLE>
<HEADING>
Afghánský deník Petry Procházkové
</HEADING>
<TEXT>
KÁBUL (agentura Epicentrum exkluzivně pro LN) - Zrušení dlouho plánované a pečlivě připravované návštěvy české delegace v Kábulu vyvolalo včera v Afghánistánu značné rozhořčení. Ministři zahraničí a obrany Jan Kavan a Jaroslav Tvrdík měli afghánskou metropoli navštívit dnes, ale jejich cesta byla na poslední chvíli zrušena. Ministr Tvrdík včera v Praze prohlásil, že impulsem bylo varování od zpravodajských služeb. "Rozhodli jsme se ne s ohledem na zájmy svoje vlastní, ale s ohledem na zájmy lidí, kteří by cestovali s námi," řekl ministr s tím, že v Afghánistánu dochází k častým útokům na transportní letouny. Důvodem pro zrušení návštěvy mělo být to, že česká letadla nemají pancéřované spodní části a mohla by se prý stát snadným terčem ostřelování. "Je to amatérské vměšování do profesionálně provedené práce a platí to daňoví poplatníci," zhodnotil obrat český velvyslanec v Pákistánu a Afghánistánu Petr Přibík s tím, že když se návštěva začala v březnu připravovat, nikdo se ho na případná rizika nezeptal. Do Afghánistánu navíc v uplynulých měsících zavítala spousta zahraničních osobností, včetně manželky amerického prezidenta Laury Bushové. Velvyslanec Přibík v uplynulých týdnech v Kábulu připravil sérii setkání s vysokými afghánskými představiteli. Definitivně dokonce dohodl i schůzku s bývalým králem Záhirem Šáhem, který přijímá jen nejvýše postavené hosty.
O tom, že naše stroje nejsou k cestě vhodné, se začalo šuškat až počátkem týdne, kdy ale bylo na obstarávání obrněných letounů pozdě. Přibík přitom už se specialistou vyslaným českým ministerstvem obrany poručíkem Lipovským dolaďoval detaily, jako například kudy pojede kolona s českými hosty, kde se zastaví či jak se bude předávat dar zuboženému afghánskému zdravotnictví. Při sjednávání schůzek s afghánskými představiteli český velvyslanec nepochybně propotil nejednu košili. Když ale musel afghánské straně sdělit, že čeští politici do Afghánistánu nepřiletí, musel se potit dvojnásob. Šéf protokolárního oddělení afghánského ministerstva zahraničí Faríd Zikríja byl při slovech "v neděli nikdo nepřijede" v šoku. Brzy se však rozpomněl na diplomatické vychování a v rozhovoru pro LN prohlásil: "Prakticky denně k nám létají zahraniční delegace a některé velmi vysoké. Nikdy se nikomu nic nepřihodilo a doufáme, že se ani nepřihodí." Pak raději začal hovořit o dobrých vztazích, nezapomněl ale připomenout, že brzy do Kábulu stejným vzdušným prostorem přiletí francouzský ministr obrany a poté rumunská a polská delegace.
</TEXT>
<HEADING>
Zklamaní čeští vojáci
</HEADING>
<TEXT>
Potěšeni zrušením návštěvy z Prahy pochopitelně nebyli ani čeští vojáci a zdravotníci, které vláda do nebezpečné oblasti vyslala. Velitel české vojenské nemocnice v Kábulu plukovník Jindřich Sitta se raději k celé věci nevyjádřil, ale zklamání skrýt nedokázal. Jeho podřízení se o to ani nesnažili. Celý měsíc dřeli bez jakéhokoliv volna a na neděli se už dlouho připravovali. "Je mi to moc líto, protože nikdo tady tak krásnou základnu a nemocnici nemá. Všichni zahraniční velitelé tu už byli a od nás nikdo nepřiletí," posteskla si jedna ze sestřiček. Česká delegace měla přiletět do Kábulu ve chvíli, kdy všechny afghánské i zahraniční orgány charakterizují situaci jako nejstabilnější od začátku letošního roku. Na kábulském letišti přistávají denně desítky civilních letadel včetně strojů Tu-154, kterým měli čeští ministři přiletět. Od chvíle, kdy bylo letiště otevřeno, nejen že nebyl sestřelen jediný letoun, ale ani se o to nikdo nepokusil. Afghánistán přitom v letošním roce navštívily desítky vysokých delegací, mezi zahraničními hosty nechyběly ani - z českého pohledu nejspíš neuvěřitelně odvážné - ženy, jako například vysoká komisařka OSN pro lidská práva Mary Robinsonová a manželka amerického prezidenta Laura Bushová.
</TEXT>
<HEADING>
Sklo reputaci nezachrání
</HEADING>
<TEXT>
Svou návštěvu nezrušil ani britský ministr zahraničí Jack Straw, který přiletěl do Kábulu v den, kdy byl na stejném letišti, na kterém přistával, zavražděn afghánský ministr turistiky a civilního letectví Abdul Rahmán. V dubnu se do země vrátil i 87letý exmonarcha Muhammad Záhir Šáh, kterému na rozdíl od českých politiků extremisté skutečně vyhrožovali atentátem. V případě České republiky navíc existují pochybnosti, zda o její existenci vůbec místní atentátníci vědí. Nyní se však do povědomí - tedy přinejmenším afghánské politické elity - Češi zcela určitě dostanou, a to jako jediní, kteří po mnohatýdenních přípravách zrušili cestu kvůli nedostatečné bezpečnosti. Naši reputaci jen stěží zachrání dobrá pověst vodních pump, bot a broušeného skla.
Svou návštěvu nezrušil ani britský ministr zahraničí Jack Straw, který přiletěl do Kábulu v den, kdy byl na stejném letišti, na kterém přistával, zavražděn afghánský ministr turistiky a civilního letectví Abdul Rahmán. V dubnu se do země vrátil i 87letý exmonarcha Muhammad Záhir Šáh, kterému na rozdíl od českých politiků extremisté skutečně vyhrožovali atentátem. V případě České republiky navíc existují pochybnosti, zda o její existenci vůbec místní atentátníci vědí. Nyní se však do povědomí - tedy přinejmenším afghánské politické elity - Češi zcela určitě dostanou, a to jako jediní, kteří po mnohatýdenních přípravách zrušili cestu kvůli nedostatečné bezpečnosti. Naši reputaci jen stěží zachrání dobrá pověst vodních pump, bot a broušeného skla.
</TEXT>
</DOC>
<DOC>
<DOCID>LN-20020601004</DOCID>
<DOCNO>LN-20020601004</DOCNO>
<DATE>06/01/02</DATE>
<TITLE>
PRAHA - Gripeny neprošly Senátem. Horní komora českého parlamentu včera zamítla návrh zákona o způsobu financování plánovaného nákupu 24 nadzvukových stíhaček za 60 miliard korun. Vládní plán, který při koupi letadel předpokládal použití peněz z privatizace, odmítlo po více než čtyřhodinové debatě 45 ze 77 přítomných senátorů. Proti dolní komorou podporované variantě se podle očekávání postavili všichni senátoři za ODS a většina členů klubu Unie svobody - ODA. Zemanovu týmu nepomohl ani středeční slib, že v případě senátorského "ano" přenechá podpis smlouvy s výrobcem letadel příští vládě. Zákon se nyní vrátí do Poslanecké sněmovny, která ještě může na své mimořádné schůzi, plánované na poslední předvolební čtvrtek, senátorské veto přehlasovat.
</TITLE>
<TEXT>
Senátní "ne" stíhačkám Gripen může Zemanova vláda ještě zvrátit. Podaří se jí to ale jen v případě, že přesvědčí 101 poslanců, aby na mimořádné schůzi, která se koná den před volbami, hlasovali pro. Takový scénář je ale poměrně nepravděpodobný. Při posledním hlasování se za vládu postavilo 98 poslanců. Za současného rozložení sil šlo zřejmě o maximum, co mohl kabinet získat. Sehnat tři další poslance bude zřejmě nad síly vládní strany. V případě, že poslanci zákon neschválí nebo že ho nakonec nepodepíše prezident Václav Havel, by o nákupu stíhaček museli jejich nástupci rozhodovat znovu, zcela od začátku. Nová vláda by ale mohla celý projekt zarazit nebo zrušit výsledek výběrového řízení, v němž zvítězil gripen, a vypsat nové.
</TEXT>
<HEADING>
Tvrdík: Česko bude bez nadzvukových letounů
</HEADING>
<TEXT>
Náčelník generálního štábu Jiří Šedivý přesto doufá v kladný výsledek dalšího jednání. "Ještě je tu pořád další krok - jednání ve sněmovně, nějaké závěry lze učinit až po tomto jednání," uvedl včera. "V každém případě jde o prodlužování jasné představy o budoucnosti letectva," dodal Šedivý. Zpráva o jednání v Senátu ho zastihla mezi piloty v Náměšti nad Oslavou. "Jsou zklamaní," popsal Šedivý jejich reakce. Ministr obrany Jaroslav Tvrdík míní, že odmítnutí nákupu stíhaček znamená, že česká armáda bude po roce 2005 bez nadzvukových letounů. V tomto roce skončí životnost zastaralých letounů Mig-21, z nichž se nyní dokážou ve vzduchu udržet jen čtyři. Absence nadzvukových letounů podle ministra povede k odchodu pilotů z armády. Předseda senátního výboru pro obranu Michael Žantovský (ODA) včera opět poukázal na neprůhlednost výběrového řízení, v němž do konce zůstal jen výrobce gripenů. "Výsledkem je návrh obchodu, který v nepřítomnosti konkurence vedl k návrhu nákupu za cenu, která se vzhledem k cenám obvyklým na trhu a k užitné hodnotě zakázky nejeví jako racionální a zdůvodnitelná. Nelze se zbavit podezření, že tato cena skrývá i odměny pro blíže neznámé prostředníky," prohlásil senátor. Podle sociálními demokraty připravené smlouvy měla česká armáda získat 24 stíhaček Gripen, z toho čtyři ve dvoumístné verzi vhodné k výcviku nových "nadzvukových" pilotů. První dva letouny Gripen by měly do Česka přiletět v říjnu 2004, poslední kus pak v září 2007. Základní cena za 24 letounů a související vybavení, zařízení a služby měla být 49,9 miliardy korun. K základní ceně za letadla je třeba připočítat dodatečné vybavení, které si navíc objednala česká strana, náklady na technické úpravy na normy NATO a školení českých pilotů a dalšího personálu ve Švédsku a Velké Británii. Společně s platbou za zbraně, které vláda plánovala nakoupit od americké zbrojovky Raytheon za 7,2 miliardy korun, by se tak celková cena vyšplhala na 60,2 miliardy korun.
Náčelník generálního štábu Jiří Šedivý přesto doufá v kladný výsledek dalšího jednání. "Ještě je tu pořád další krok - jednání ve sněmovně, nějaké závěry lze učinit až po tomto jednání," uvedl včera. "V každém případě jde o prodlužování jasné představy o budoucnosti letectva," dodal Šedivý. Zpráva o jednání v Senátu ho zastihla mezi piloty v Náměšti nad Oslavou. "Jsou zklamaní," popsal Šedivý jejich reakce. Ministr obrany Jaroslav Tvrdík míní, že odmítnutí nákupu stíhaček znamená, že česká armáda bude po roce 2005 bez nadzvukových letounů. V tomto roce skončí životnost zastaralých letounů Mig-21, z nichž se nyní dokážou ve vzduchu udržet jen čtyři. Absence nadzvukových letounů podle ministra povede k odchodu pilotů z armády. Předseda senátního výboru pro obranu Michael Žantovský (ODA) včera opět poukázal na neprůhlednost výběrového řízení, v němž do konce zůstal jen výrobce gripenů. "Výsledkem je návrh obchodu, který v nepřítomnosti konkurence vedl k návrhu nákupu za cenu, která se vzhledem k cenám obvyklým na trhu a k užitné hodnotě zakázky nejeví jako racionální a zdůvodnitelná. Nelze se zbavit podezření, že tato cena skrývá i odměny pro blíže neznámé prostředníky," prohlásil senátor. Podle sociálními demokraty připravené smlouvy měla česká armáda získat 24 stíhaček Gripen, z toho čtyři ve dvoumístné verzi vhodné k výcviku nových "nadzvukových" pilotů. První dva letouny Gripen by měly do Česka přiletět v říjnu 2004, poslední kus pak v září 2007. Základní cena za 24 letounů a související vybavení, zařízení a služby měla být 49,9 miliardy korun. K základní ceně za letadla je třeba připočítat dodatečné vybavení, které si navíc objednala česká strana, náklady na technické úpravy na normy NATO a školení českých pilotů a dalšího personálu ve Švédsku a Velké Británii. Společně s platbou za zbraně, které vláda plánovala nakoupit od americké zbrojovky Raytheon za 7,2 miliardy korun, by se tak celková cena vyšplhala na 60,2 miliardy korun.
</TEXT>
</DOC>
<DOC>
<DOCID>LN-20020601005</DOCID>
<DOCNO>LN-20020601005</DOCNO>
<DATE>06/01/02</DATE>
<TITLE>
NEW YORK - Mariane Pearlová, vdova po zpravodaji amerického listu Wall Street Journal Danielu Pearlovi, kterého letos v zimě zavraždili islámští radikálové v Pákistánu, porodila v úterý v Paříži chlapce. Syn dostal jméno Adam. "Jméno je symbolem zrození lidstva a spojuje civilizace," řekla včera mluvčí rodiny. Osmatřicetiletý Daniel Pearl byl unesen 23. ledna v pákistánském Karáčí. Po několika týdnech byla na tamní americký konzulát doručena videokazeta, na které jeden z únosců podřezává Pearlovi hrdlo.
</TITLE>
<TEXT>
Část záznamu vraždy odvysílala v květnu také americká televize CBS. Její krok tehdy značně pobouřil pozůstalé včetně manželky Mariane, která to označila za "bezcitné". Pearl v Pákistánu pátral po spojitostech mezi teroristickou sítí Usámy bin Ládina a Richardem Reidem, který se v prosinci na palubě amerického dopravního letadla pokusil odpálit nálož skrytou v botě. Z únosu a vraždy amerického novináře byl obviněn islámský radikál Ahmad Umar Saíd Šajch a další tři lidé. Ti v polovině května zavedli policisty ke skrýši, kde ukryli Pearlovo tělo. Vraždu novináře, již jeho list Wall Street Journal nazval "barbarským činem", odsoudil celý svět. Mariane Pearlová, která byla v době únosu svého muže v šestém měsíci těhotenství, je také novinářkou. Původem Francouzka se s Pearlem seznámila v Paříži, kde americký reportér v minulosti pracoval. Do Paříže se také z USA po smrti manžela vrátila. "Narození Adama oživuje radost, lásku a lidskost, která z Dannyho vyzařovala, kamkoli přišel," uvedla mluvčí rodiny.
</TEXT>
</DOC>
<DOC>
<DOCID>LN-20020601006</DOCID>
<DOCNO>LN-20020601006</DOCNO>
<DATE>06/01/02</DATE>
<TEXT>
Zahraničněpolitická aktivita českého ministra zahraničí v posledních dnech připomíná jednoho z hrdinů filmu Noc na zemi. Jmenoval se Helmut a původně byl v NDR cirkusovým klaunem, pak utekl do New Yorku a dělal taxikáře. Auto ovšem řídit neuměl: nejprve se rozjel a pak prudce sešlápl brzdu, takže si všichni natloukli nos. Od přískoků mu pomohl až jeden ze zákazníků, černoch Jojo, který mu poskytl první lekci v řízení automobilu s automatickou převodovkou. Činnost Jana Kavana posledních dnů tohoto dobrého muže velmi připomíná. Nejprve dlouho plánoval schůzku s Jásirem Arafatem a pak ji zrušil na poslední chvíli. Jen tak tak že zabránil skandálu. Od března pak plánoval návštěvu Afghánistánu, kde se měl setkat mimo jiné s exmonarchou Záhirem Šáhem. Ve čtvrtek večer plánovanou cestu zrušil. Vzpomněl si, že nemá dostatečně pancéřované letadlo. Všichni, kdo Kavanovu misi připravovali, si pořádně natloukli nos. Otázkou zůstává, zda nový typ diplomacie "plyn-brzda" je nakažlivý, protože tentokrát se ke Kavanovi přidal i kolega Tvrdík. Nebo že by ona tajemná zpravodajská informace, jež cestu zmařila, zněla: V Afghánistánu nežije žádný Jojo?
</TEXT>
</DOC>
<DOC>
<DOCID>LN-20020601007</DOCID>
<DOCNO>LN-20020601007</DOCNO>
<DATE>06/01/02</DATE>
<TITLE>
Ministr jel do Lublaně s materiálem ministerstva školství, ve kterém jsou dva roky staré údaje
</TITLE>
<TEXT>
Dva roky staré informace o počítačích ve školách mají na konferenci v Lublani dokumentovat české úspěchy v zavádění informatiky. Data blokovalo ministerstvo školství.
PRAHA - Ministr bez portfeje Karel Březina má další problém se svými cestami. Tentokrát nejde o jejich plánování a odvolávání jako před nedávnem. S nepochopením se zřejmě setká ministrův materiál o počtech počítačů ve školách, který Březina v pondělí předloží ostatním evropským ministrům na konferenci v Lublani. Březina bude patrně jediným ministrem, který Evropu seznámí s neaktuálními, dva roky starými informacemi o školství. Konference má přitom informovat o pokroku kandidátských zemí v zavádění počítačů. Aktuální údaje za rok 2001 se po dva měsíce snažily od ministerstva školství marně získat dvě instituce - Český statistický úřad a Úřad pro veřejné informační systémy (ÚVIS). Na ministerstvu prý ale požadavek obou úřadů přehlédli. Až po urgencích z vlády se resort ministra Eduarda Zemana snažil chybu napravit. Pozdě. Do oficiálních materiálů pro konferenci se aktuální čísla nedostala. Reakci ministerstva se v pátek nepodařilo sehnat. Drahomír Fránek, který se na ministerstvu zabývá školními počítači, odmítl rozhovor a trval na písemné komunikaci. Dříve však Fránek řekl, že jeho odbor začal na požadavky úředníků reagovat až po pokárání vlády.
</TEXT>
<HEADING>
Nová čísla se do materiálů nedostanou
</HEADING>
<TEXT>
Do materiálů pro účastníky lublaňské konference se však nová čísla nedostanou. "Ministerstvo školství to dodalo pozdě. Vše již bylo v tisku a my jsme aktuální čísla na poslední chvíli sháněli po všech čertech," řekl Lubomír Maršík z ÚVIS. Teď podle něj zbývá jediná cesta, jak situaci napravit: "V dokumentech pro konferenci budou starší údaje, zatímco ve vystoupení ministra zaznějí čerstvé údaje doplněné bohatým komentářem. Tím se ostuda alespoň trochu maže." Získat aktuální počty za rok 2001 se úředníci snažili hned na několika pracovištích ministerstva školství. Bez úspěchu. Ostatní resorty, jako například ministerstva kultury nebo životního prostředí své údaje poskytly. Čerstvé informace by přitom tuzemskému školství lichotily. Po dlouhých prodlevách se totiž rozjela akce Internet do škol a škol zapojených na vládní internet každým dnem přibývá. Konferenci v Lublani pořádá slovinská vláda ve spolupráci s Evropskou komisí. Akce se zúčastní vrcholní pracovníci komise a ministři kandidátských zemí, kteří mají představit své úspěchy v zavádění internetu ve školství a státní správě. Cesta do Lublaně patří k sérii plánovaných cest, jimiž chtěl ministr Březina zakončit své působení ve vládě. Na začátku května navštívil Březina USA, aby jednal s počítačovými firmami. Mnohé z nich při své americké cestě oslovil již premiér Miloš Zeman.
Do materiálů pro účastníky lublaňské konference se však nová čísla nedostanou. "Ministerstvo školství to dodalo pozdě. Vše již bylo v tisku a my jsme aktuální čísla na poslední chvíli sháněli po všech čertech," řekl Lubomír Maršík z ÚVIS. Teď podle něj zbývá jediná cesta, jak situaci napravit: "V dokumentech pro konferenci budou starší údaje, zatímco ve vystoupení ministra zaznějí čerstvé údaje doplněné bohatým komentářem. Tím se ostuda alespoň trochu maže." Získat aktuální počty za rok 2001 se úředníci snažili hned na několika pracovištích ministerstva školství. Bez úspěchu. Ostatní resorty, jako například ministerstva kultury nebo životního prostředí své údaje poskytly. Čerstvé informace by přitom tuzemskému školství lichotily. Po dlouhých prodlevách se totiž rozjela akce Internet do škol a škol zapojených na vládní internet každým dnem přibývá. Konferenci v Lublani pořádá slovinská vláda ve spolupráci s Evropskou komisí. Akce se zúčastní vrcholní pracovníci komise a ministři kandidátských zemí, kteří mají představit své úspěchy v zavádění internetu ve školství a státní správě. Cesta do Lublaně patří k sérii plánovaných cest, jimiž chtěl ministr Březina zakončit své působení ve vládě. Na začátku května navštívil Březina USA, aby jednal s počítačovými firmami. Mnohé z nich při své americké cestě oslovil již premiér Miloš Zeman.
</TEXT>
</DOC>
<DOC>
<DOCID>LN-20020601008</DOCID>
<DOCNO>LN-20020601008</DOCNO>
<DATE>06/01/02</DATE>
<GEOGRAPHY>VYŠKOV</GEOGRAPHY>
<TEXT>
Vojenské cvičiště, kde armáda při výcviku protichemické ochrany používá bojové chemické prostředky, navštívili včera starostové obcí Vyškovska a Prostějovska. Někteří z nich se netajili svými rozpaky nad tím, že armáda je o existenci speciálního prostoru nedaleko jejich bydliště neinformovala. Mnohé starosty nepřesvědčil ani argument vojáků, že výcvik v této základně probíhá již pětatřicet let bez jakýchkoli problémů. Starostům se dále nelíbí, že ministerstvo obrany zvažuje nabídnout výcvikové středisko i spojencům Severoatlantické aliance, aniž by to předem s obcemi konzultovalo. Podle náměstka ministra obrany Jaroslava Škopka jde zatím jen o projekt, který se teprve připravuje a bude podléhat schvalování vlády a poté parlamentu. Podle starosty obce Drahany Josefa Vošlejška skutečnost, že vojáci cvičí s ostrými chemickými látkami, donedávna vůbec netušil. "My z okolí vojenského prostoru jsme na něj alergičtí," řekl starosta. Po skončení akce však uznal, že jej výklad armádních odborníků částečně uklidnil. Svoji zkušenost bude tlumočit také obecním zastupitelům. "Pokud by byla pravda to, co tady pánové tvrdí, tak by to zřejmě bylo bezpečné," sdělil starosta. Rovněž Miloš Olík, starosta Vyškova, byl s informacemi armádních představitelů spokojen. Zároveň však dodal, že definitivní vyjádření pro vyškovské občany si nechá až do okamžiku, než mu údaje od armádních odborníků potvrdí i civilní instituce. Starosta obce Radslavice Jan Adamec si s sebou na akci vzal i fotografa. Jak sdělil, až do návštěvy výcvikového střediska neměl přesnou představu, co se ve výcvikovém cvičiště děje. Výklad armádních odborníků jej podle jeho slov do značné míry přesvědčil. Podle jednoho z vysokých důstojníků, kteří se prohlídky cvičiště zúčastnili, je protichemická ochrana jedním z nejdůležitějších příspěvků, který Česká republika může přinést do Severoatlantické aliance.
</TEXT>
</DOC>
<DOC>
<DOCID>LN-20020601009</DOCID>
<DOCNO>LN-20020601009</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Nejužší vedení sociální demokracie se má zabývat pokusem ministerstva zdravotnictví těsně před volbami odstátnit pražskou Nemocnici Na Homolce. Zdravotní komise ČSSD vznesla stranickému grémiu oficiální požadavek vyšetřit, jakou roli při vyjednávání o bezúplatném převodu státního majetku špičkové nemocnice na soukromou obecně prospěšnou společnost hrají vysocí úředníci ministerstva (členové ČSSD) a za jakých okolností se transakce rodí. Vnitrostranické vyšetřování se podle informací LN má týkat hlavně počínání prvního náměstka ministra Michala Pohanky, který se od počátku aktivně zapojuje do jednání s vedením nemocnice a americkou společností UPMC Health System, jež má mít ve společnosti spravující Homolku hlavní slovo. Zdravotničtí experti ČSSD rovněž chtějí prosadit odvolání ředitele Homolky Oldřicha Šubrta z funkce a přičlenění nemocnice pod sousední Fakultní nemocnici Motol. "Komise mne skutečně pověřila, abych se obrátil na politické grémium ČSSD. Písemně jsme jim sdělili výhrady vůči postupu ministerstva ve věci velmi záludné privatizace Nemocnice Na Homolce a požádali o prošetření," potvrdil LN předseda komise Milan Šilhan. Podle Šilhana se vedení strany bude muset písemnou žádostí komise zabývat. "Vláda by měla projednávání této věci až do vyšetření pozastavit," řekl Šilhan. Komise žádá o podporu i poslance ČSSD ve zdravotním výboru sněmovny. Část sociálních demokratů už dala veřejně najevo, že s počínáním Fišerova úřadu ve věci Homolky nesouhlasí. Mezi kritiky patří i bývalý ministr zdravotnictví Ivan David a poslanci Eva Fischerová a Jiří Hofman. "Také se stavím za požadavek komise. Své stanovisko - žádné majetkové převody zatím nedělat a celou záležitost s Homolkou řádně prošetřit a osvětlit - jsem už předala ministerstvu," uvedla poslankyně za ČSSD Milada Emmerová. Své výhrady chce v neděli osobně předat i předsedovi ČSSD Vladimíru Špidlovi. Důvodovou zprávu a návrh zakládací smlouvy obecně prospěšné společnosti, do níž by měl stát mnohamiliardový majetek Homolky bezúplatně vložit, už ministerstvo zdravotnictví poslalo k předběžnému posouzení ostatním resortům.
</TEXT>
</DOC>
<DOC>
<DOCID>LN-20020601010</DOCID>
<DOCNO>LN-20020601010</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Přítomnost 6. polní nemocnice v Afghánistánu bude financována ze státních dluhopisů za 600 milionů korun. Senát včera podpořil vládní návrh zákona a postoupil ho k podpisu prezidentovi republiky. Kabinet původně chtěl vydat dluhopisy za 1,7 miliardy korun. Ve sněmovně ale neuspěl ani se zadlužením za 1,25 miliardy korun, jímž chtěl zaplatit afghánskou misi i pobyt české protichemické jednotky v Kuvajtu v mezinárodních protiteroristických operacích. Na chemiky vláda ve státním rozpočtu peníze ještě našla.
</TEXT>
</DOC>
<DOC>
<DOCID>LN-20020601011</DOCID>
<DOCNO>LN-20020601011</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Pražský městský soud se rozhodl zahájit veřejný proces s bývalými vysokými komunistickými funkcionáři Jozefem Lenártem a Miloušem Jakešem, kteří jsou podezřelí z vlastizrady. "Termín hlavního líčení jsem ale ještě neurčila," řekla včera soudkyně Hana Hrnčířová. Nevyloučila ale, že jednání by mohlo začít v červenci. Žaloba Lenárta a Jakeše viní, že se snažili legalizovat vstup vojsk Varšavské smlouvy do Československa prostřednictvím dělnicko-rolnické vlády, která by nahradila zákonnou vládu. Oba se podle obžaloby zúčastnili jednání o jejím vzniku a souhlasili s tím, že se stanou jejími členy. Nejasnosti nastaly v souvislosti s někdejší Lenártovou poslaneckou imunitou. Podle ústavy lze poslance stíhat jen se souhlasem zákonodárného sboru, jehož je členem. V březnu Nejvyšší soud rozhodl, že stíhání Lenárta nic nebrání.
</TEXT>
</DOC>
<DOC>
<DOCID>LN-20020601012</DOCID>
<DOCNO>LN-20020601012</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo školství rozdělilo včera mezi kraje na dorovnání nesrovnalostí v platech učitelů 200 milionů korun. Náměstek ministra Jaroslav Soural uvedl, že Jihomoravský kraj, který požadoval 30 milionů korun, v červnu obdrží necelých 28 milionů. Jaké částky dostanou další krajské úřady, náměstek neupřesnil. Konkrétní čísla ministerstvo zveřejní v pondělí. "Údaje ještě nejsou sečteny. Některé kraje ale již podepsaly protokol," uvedl Soural. Mzdové tarify ve veřejném sektoru vzrostly od března o 11 procent. Pedagogové si stěžovali, že mají nižší příjem než před přidáním. Ředitelé škol jim snížili nebo odebrali osobní ohodnocení, aby dodrželi růst mezd. Ministerstvo tvrdí, že kraje dostaly peněz dost, ale necitlivě je přerozdělily mezi okresy.
</TEXT>
</DOC>
<DOC>
<DOCID>LN-20020601013</DOCID>
<DOCNO>LN-20020601013</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Síly dvou největších favoritů voleb, ODS a ČSSD, zůstávají stále velmi vyrovnané. Potvrzuje to i aktuální průzkum agentury TNS Factum pro internetový server www.iHNed.cz. Občanské demokraty by volilo 28,7 procenta občanů, sociální demokraty o necelé dvě procenta méně dotázaných ( 26,9 %). Za vedoucí dvojicí následuje s velkým odstupem Koalice a KSČM. Komunisté dvojblok US- -DEU a lidovců dohnali a obě uskupení teď podporuje shodně 15,9 procenta respondentů. ODS i ČSSD proti předchozímu týdnu nepatrně posílily. Koalice si o dvě procenta pohoršila, a tak ji dohnali komunisté. Žádná z dalších stran se nepřibližuje pětiprocentní hranici pro vstup do sněmovny. Šanci na překročení hranice 1,5 procenta hlasů pro zisk státního příspěvku mají nyní především ODA, Naděje a Strana zelených. ODS by podle prognózy mohla obsadit ve dvousetčlenné sněmovně 66 křesel, ČSSD o čtyři méně. Koalice a KSČM by mohly shodně počítat s 36 mandáty. Nejsilnější vládu by mohli sestavit občanští a sociální demokraté, kterým by dohromady 130 hlasů hravě stačilo pro schvalování ústavních zákonů. O těsnou většinu 102 poslanců by se mohla opřít společná vláda ODS a Koalice, zatímco kabinet ČSSD a Koalice s rovnou stovkou hlasů by většinu ve sněmovně nezískal.
</TEXT>
</DOC>
<DOC>
<DOCID>LN-20020601014</DOCID>
<DOCNO>LN-20020601014</DOCNO>
<DATE>06/01/02</DATE>
<TITLE>
Na svém pozemku nechci plakáty politiků. Tak zdůvodnila žena v Českých Budějovicích svou žádost, aby reklamní agentura vyměnila billboard s předsedou ODS.
</TITLE>
<TEXT>
ČESKÉ BUDĚJOVICE - Předvolební kampaň politických stran je v plném proudu. V Českých Budějovicích zamotala hlavu i tamním policistům, kteří k projednání dostali kuriózní, vskutku předvolební případ. Na policejní oddělení v městské části Čtyři Dvory se totiž dostavila žena s požadavkem, aby policie okamžitě odstranila z jejího pozemku plakát s podobiznou předsedy ODS Václava Klause. Reklamní agentura, které pronajímá část své zahrady, totiž údajně bez jejího vědomí vylepila na připravený billboard politika, jehož podobiznu si prostě nepřeje vidět. Policie se touto kauzou nakonec nezabývala. "Případ jsme nemohli převzít, protože se nejedná o trestný čin, ale klasický občanskoprávní spor," řekl Lidovým novinám operační důstojník policie ve Čtyřech Dvorech. Žena podle něj argumentovala tím, že si ve smlouvě s reklamní agenturou výslovně vymínila zákaz jakékoliv politické propagandy. Spor tak nakonec vyřešilo až samé vedení agentury. Lepiči, kteří plakát s předsedou ODS Václavem Klausem ve čtvrtek dopoledne nalepili, ho o několik hodin později zase museli přelepit bílým papírem. "Ještě jsem neviděl, aby se někdo kvůli politice takhle rozčiloval," popsal LN dohadování s majitelkou pozemku jeden z lepičů, který si přeje zůstat v anonymitě.
</TEXT>
<HEADING>
Lidé nechtějí reklamu na tabák
</HEADING>
<TEXT>
Podobné potíže přitom provázejí reklamní firmy pracující na volební kampani v celé republice. Majitel lokality, na níž stojí billboard, si totiž ve smlouvě s agenturou může určit, jaký typ reklamy na jeho zahradě či domě může být, a jaká nikoliv. "Lidé si tak například často vymiňují zákaz reklamy na tabák nebo reklamy se sexuálními motivy," řekl LN Jaroslav Borka z pražské reklamní agentury B &amp;B. Jiná situace ale nastává před volbami. Tehdy podle Borky dochází i k případům, kdy si pronajímatelé pozemků buď vůbec nepřejí politickou propagandu, nebo výslovně určí, jakého politika či politickou stranu agentura nesmí na billboard vylepovat. "Takových případů není mnoho, ale přesto se ve volební kampani vyskytují," uzavřel Borka.
Podobné potíže přitom provázejí reklamní firmy pracující na volební kampani v celé republice. Majitel lokality, na níž stojí billboard, si totiž ve smlouvě s agenturou může určit, jaký typ reklamy na jeho zahradě či domě může být, a jaká nikoliv. "Lidé si tak například často vymiňují zákaz reklamy na tabák nebo reklamy se sexuálními motivy," řekl LN Jaroslav Borka z pražské reklamní agentury B &amp;B. Jiná situace ale nastává před volbami. Tehdy podle Borky dochází i k případům, kdy si pronajímatelé pozemků buď vůbec nepřejí politickou propagandu, nebo výslovně určí, jakého politika či politickou stranu agentura nesmí na billboard vylepovat. "Takových případů není mnoho, ale přesto se ve volební kampani vyskytují," uzavřel Borka.
</TEXT>
</DOC>
<DOC>
<DOCID>LN-20020601015</DOCID>
<DOCNO>LN-20020601015</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Jak zároveň propagovat svou firmu, a ještě před volbami dát najevo svou politickou orientaci? Návod může dát Radim Králík, majitel reklamní společnosti Grapo. A také člen a volič ODS. Po celé zemi nechal v těchto dnech vylepit zhruba 400 billboardů, které jsou na první pohled grafikou nápadně podobné těm, jaké má Koalice. Až na text, ten zvolil odlišný. Viset budou měsíc, tedy i po volbách. "Je to reklama na nás," říká Králík, jehož firma chce prorazit mezi domácími výrobci billboardů. Ale také odhaluje jeho politické sympatie. "Když už se odhodlám vydat takové peníze, tak chci také vyjádřit svůj názor," dodává Králík, který za reklamu utratil miliony. Koalice se billboardem zabývat nebude. Pouze jí podle volebního manažera Patrika Nachera vadí, že Králík použil stejné grafické prvky. Obdobný trik s politickým motivem použil Radim Králík už před volbami před čtyřmi lety. Tehdy se objevila velkoplošná reklama s Milošem Zemanem. Pod jeho fotkou, na níž měl oči v sloup, byl vyveden tehdejší slogan sociálních demokratů - Nikdy nebudeme před vámi uhýbat pohledem. "Ujalo se to, zmíněná plocha je od té doby stále pronajatá. Tak to letos zkoušíme znovu," vysvětluje Králík. Začátkem května se objevil ještě jiný předvolební billboard s heslem: "Volte ODS nebo ČSSD, my už se nějak domluvíme..." Jenže k této antireklamě se dosud nikdo nepřihlásil.
</TEXT>
</DOC>
<DOC>
<DOCID>LN-20020601016</DOCID>
<DOCNO>LN-20020601016</DOCNO>
<DATE>06/01/02</DATE>
<TITLE>
Do voleb zbývá 13 dní
</TITLE>
<HEADING>
Volby krátce
</HEADING>
<GEOGRAPHY>PRAHA</GEOGRAPHY>
<TEXT>
Volebními favority Zlínského kraje jsou ČSSD a ODS. Sociální demokraty, kteří v regionu vyhráli již v roce 1998, by nyní volilo 24 procent lidí. V těsném závěsu je následuje ODS s 23,3 procenta preferencí. Třetí je Koalice, kterou podporuje 19,9 procenta voličů. Vyplývá to z průzkumu, který pro Český rozhlas a Českou televizi zpracovalo Středisko empirických výzkumů (STEM). Pozice ČSSD v kraji podle analytiků od posledních sněmovních voleb se značně zhoršila. Před čtyřmi lety její náskok před ODS činil osm procent. Na čtvrté příčce žebříčku preferencí se nyní umístila KSČM, kterou by volilo 12,7 procenta dotázaných. Pětiprocentní hranici, nutné pro získání poslaneckého mandátu, se nepřiblížila žádná z ostatních stran. Zájem o menší politická uskupení je ve Zlínském kraji podle sociologů vůbec nejnižší ze všech zkoumaných regionů. K urnám chce určitě přijít 51 procent a spíše se chce dostavit 33 procent respondentů. Pokud jde o vývoj situace po volbách, očekává devět procent dotázaných celkové zlepšení a ozdravění. Podle 41 procent lidí přinese povolební vývoj některá dílčí zlepšení. Šestatřicet procent se domnívá, že nepůjde o zvrat k lepšímu ani k horšímu. Spíše zhoršení v mnoha oblastech očekává 12 procent dotázaných, dvě procenta míní, že další vývoj povede ke krizi a úpadku.
Jak by dopadly volby na Zlínsku
ČSSD 24 % ODS 23,3 % Koalice 19,9 % KSČM 12,7 %
</TEXT>
</DOC>
<DOC>
<DOCID>LN-20020601017</DOCID>
<DOCNO>LN-20020601017</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Účast ve volbách je nejčastější způsob, jak se lidé v posledních deseti letech zapojili do společenského dění a politického života. K volebním urnám se dostavilo 82,3 procenta lidí. Přímo do politiky se však na obecní úrovni zapojilo 16 procent dotázaných a na celostátní nebo regionální úrovni pouze dvě procenta. Vyplývá to z průzkumu Centra pro výzkum veřejného mínění. Podle výsledků průzkumu je 31 procent z lidí, kteří se zapojili do politiky, členy politických stran. Mezi lidmi, kteří se neangažují, je to 1,5 procenta. Největší počet respondentů zapojených do politiky je mezi voliči KSČM, a to 29,4 procenta. Nejméně se angažují lidé, kteří nevědí, kterou stranu volit.
</TEXT>
</DOC>
<DOC>
<DOCID>LN-20020601018</DOCID>
<DOCNO>LN-20020601018</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Komunisté začali v Praze stupňovat volební kampaň. Do ulic vyrazili kandidáti, kteří přesvědčují voliče a rozdávají propagační materiály. Jejich úsilí podporují dvě auta s tlampači. Už od čtvrtka projíždějí hlavním městem a informují Pražany o politických cílech strany, řekla mluvčí KSČM Věra Žežulková. Vedle rozhovorů s voliči v ulicích bude KSČM takřka denně pořádat veřejné schůze a předvolební shromáždění, na kterých nechybí zpěv a hudba.
</TEXT>
</DOC>
<DOC>
<DOCID>LN-20020601019</DOCID>
<DOCNO>LN-20020601019</DOCNO>
<DATE>06/01/02</DATE>
<TITLE>
Místopředseda sociální demokracie včera v Lidovém domě vyhlásil finální útok na ODS
</TITLE>
<TEXT>
Všemi způsoby chce ČSSD zabránit vítězství ODS ve volbách. V posledních třinácti dnech tomu podřídí celou kampaň.
PRAHA - "Pokud ODS vyhraje volby a Václav Klaus dostane šanci sestavit vládu, udělá vše, aby této šance využil a vytvořil vládu bez ČSSD. Tomu bude odpovídat i poslední fáze naší kampaně," řekl místopředseda ČSSD Stanislav Gross. Podle předvolebních průzkumů vzejde vítěz právě z dvojice ODS - ČSSD. K vyhlášení války ODS v závěru kampaně použil včera nejpopulárnější politik v zemi trochu teatrální gesto. "Uděláme vše pro to, aby občané rozhodli takto," prohlásil, vytáhl z kapsy saka červenou barvu ve spreji a přeškrtl jí na zdi připevněnou tabuli se zvětšenými novinovými výstřižky o dřívějších vládách ODS s KDU-ČSL a ODA. Hned nato přiznal, že měl v druhé kapse ještě silný fix, aby mu případně nefunkční sprej jeho představení nepokazil.
</TEXT>
<HEADING>
ČSSD: I komunisté jsou Klaus
</HEADING>
<TEXT>
Podle socialistů jsou letošní volby unikátní. "Jsou to první volby od roku 1990, kdy má občan na výběr ze dvou zhruba stejně silných alternativ. Lidé rozhodnou, jestli se tato země vrátí před rok 1997, anebo bude pokračovat v budování moderního sociálního státu," řekl Gross. V rámci svého finálního útoku proti ODS chce sociální demokracie varovat občany i před tím, aby dávali hlasy jiným stranám. Jakákoli jiná situace vyjma vítězství ČSSD prý totiž znamená vládu v čele s Klausem. "Hlasy pro malé strany jsou hlasy pro to, aby předsedou vlády byl Václav Klaus. A hlasy pro Koalici nebo komunisty ve svém důsledku znamenají totéž," tvrdí Gross. Právě tvrzením, že by Klausovi mohli cestu k moci zajistit komunisté, se ČSSD pokusí ODS kompromitovat. ČSSD představila i plakát, na němž je Klaus, komunistický vůdce Gottwald a nápis nad nimi říká: "ODS na třešních." Václav Klaus pro ČTK v reakci na Grossova slova poznamenal, že netuší, co by mohla znamenat úvaha o podpoře komunistů Klausovi. "To se ještě nikdy nestalo," uvedl. Předseda ODS označil za nebezpečné i časté hlasování v parlamentu v trojkombinaci: komunisté, socialisté a lidovci. "Jestli něčemu chceme zabránit, tak tomu, aby tato nepsaná hlasovací, parlamentní, nesmluvní koalice, nebo alespoň veřejně nesmluvní, tak aby náhodou nevyhrála volby a nechtěla v této prazvláštní triádě vytvořit vládu," zdůraznil Klaus.
Podle socialistů jsou letošní volby unikátní. "Jsou to první volby od roku 1990, kdy má občan na výběr ze dvou zhruba stejně silných alternativ. Lidé rozhodnou, jestli se tato země vrátí před rok 1997, anebo bude pokračovat v budování moderního sociálního státu," řekl Gross. V rámci svého finálního útoku proti ODS chce sociální demokracie varovat občany i před tím, aby dávali hlasy jiným stranám. Jakákoli jiná situace vyjma vítězství ČSSD prý totiž znamená vládu v čele s Klausem. "Hlasy pro malé strany jsou hlasy pro to, aby předsedou vlády byl Václav Klaus. A hlasy pro Koalici nebo komunisty ve svém důsledku znamenají totéž," tvrdí Gross. Právě tvrzením, že by Klausovi mohli cestu k moci zajistit komunisté, se ČSSD pokusí ODS kompromitovat. ČSSD představila i plakát, na němž je Klaus, komunistický vůdce Gottwald a nápis nad nimi říká: "ODS na třešních." Václav Klaus pro ČTK v reakci na Grossova slova poznamenal, že netuší, co by mohla znamenat úvaha o podpoře komunistů Klausovi. "To se ještě nikdy nestalo," uvedl. Předseda ODS označil za nebezpečné i časté hlasování v parlamentu v trojkombinaci: komunisté, socialisté a lidovci. "Jestli něčemu chceme zabránit, tak tomu, aby tato nepsaná hlasovací, parlamentní, nesmluvní koalice, nebo alespoň veřejně nesmluvní, tak aby náhodou nevyhrála volby a nechtěla v této prazvláštní triádě vytvořit vládu," zdůraznil Klaus.
</TEXT>
</DOC>
<DOC>
<DOCID>LN-20020601020</DOCID>
<DOCNO>LN-20020601020</DOCNO>
<DATE>06/01/02</DATE>
<TITLE>
PRAHA - Včerejšek měl být pro podnikatele Petera Kovarčíka velkým dnem. Šéf firmy Teleaxis si chtěl na pražském Žofíně sednout do čela sálu nabitého novináři a prohlásit: "Jako hlavní hvězdu česko-americké konference o investicích a obchodu, pořádané 4. a 5. července v Praze, jsem zajistil Billa Clintona." Jenže namísto toho Kovarčíka čekala blamáž. Do čela žofínského sálu vyzdobeného plakáty s americkým exprezidentem sice na tiskovou konferenci usedl, ale musel sdělit, že si Clinton své vystoupení rozmyslel a do Prahy vůbec nepřijede.
</TITLE>
<HEADING>
Kovarčík: Může za to Týden
</HEADING>
<TEXT>
Termín dvoudenního setkání světových ekonomů a politiků v Praze byl přizpůsoben Clintonovým požadavkům. Americký exprezident totiž Kovarčíkovi vzkázal, že jindy než na začátku června do Prahy přijet nemůže. "Byl jsem si vědom, že to bude těsně před volbami, a bál jsem se, že by to kvůli mému pohybu v lobby a stykům s politiky mohlo být vnímáno negativně. Clintonovy lidi jsem na to upozorňoval. Tvrdili, že to není problém," prohlásil Kovarčík, který je důvěrným přítelem Václava Klause. Právě blízké vztahy s Klausem se mu však z hlediska Clintonovy návštěvy staly osudnými. Časopis Týden totiž v předminulém vydání uveřejnil článek s titulkem "Peter zaplatil Vaškovi Billa", v němž spekuloval, že Klaus na fóru vystoupí jako Clintonův předřečník. Šéfovi ODS by to podle Týdne mohlo pomoci v předvolební kampani (Klaus se nakonec s Kovarčíkem neshodl na termínu vystoupení a na konferenci mluvit vůbec nebude - pozn. red.). Podle Kovarčíka se inkriminovaný článek dostal až ke Clintonovi. "Už bylo všechno domluvené, zaplacené a připravené. A v noci z pondělka na úterý zvoní telefon a Clintonovi lidé mi oznamují, že exprezident návštěvu ruší," vysvětloval Kovarčík. "Přečetl si ten článek a jeho poradci mu doporučili, ať nejezdí. Týden mu totiž představili jako český Newsweek, který má v USA vliv na mínění veřejnosti. Neměl jsem šanci mu vysvětlit, že to tak není a že se tu na něj všichni těší. Už byl rozhodnutý návštěvu zrušit," řekl a zdůraznil, že zrušení návštěvy nemělo jiný důvod. "Clintonovo vystoupení stálo mnoho peněz. Přístup jeho lidí považuji za neseriózní. Zajišťující agentura má máslo na hlavě a hned nabídla celý seznam náhradníků," podotkl Kovarčík a začal s dlouhým výčtem nositelů Nobelových cen a bývalých světových politických špiček. Namísto Clintona tak bude hlavním řečníkem prvního dne konference bývalá vyslankyně USA pro obchod Charlene Barshevsky. Jelikož za Clintonovo vystoupení Kovarčík už zaplatil velkou částku (tu ale odmítá sdělit), dostal "návdavkem" ještě hlavního koordinátora hospodářské politiky Clintonovy vlády Gene Sperlinga a nositele Nobelovy ceny za ekonomiku Roberta Mundella. Ale co dělat s oficiálními plakáty, jimž dominuje Clinton s americkou vlajkou za zády? "Prostě to budeme brát tak, že je symbolem ohromného amerického hospodářského úspěchu za jeho vlády. Koneckonců tu bude vystupovat i Gene Sperling, který je hlavním strůjcem tohoto úspěchu, a je pravděpodobné, že by Clintonovi psal jeho projev," utěšuje se Kovarčík.
Termín dvoudenního setkání světových ekonomů a politiků v Praze byl přizpůsoben Clintonovým požadavkům. Americký exprezident totiž Kovarčíkovi vzkázal, že jindy než na začátku června do Prahy přijet nemůže. "Byl jsem si vědom, že to bude těsně před volbami, a bál jsem se, že by to kvůli mému pohybu v lobby a stykům s politiky mohlo být vnímáno negativně. Clintonovy lidi jsem na to upozorňoval. Tvrdili, že to není problém," prohlásil Kovarčík, který je důvěrným přítelem Václava Klause. Právě blízké vztahy s Klausem se mu však z hlediska Clintonovy návštěvy staly osudnými. Časopis Týden totiž v předminulém vydání uveřejnil článek s titulkem "Peter zaplatil Vaškovi Billa", v němž spekuloval, že Klaus na fóru vystoupí jako Clintonův předřečník. Šéfovi ODS by to podle Týdne mohlo pomoci v předvolební kampani (Klaus se nakonec s Kovarčíkem neshodl na termínu vystoupení a na konferenci mluvit vůbec nebude - pozn. red.). Podle Kovarčíka se inkriminovaný článek dostal až ke Clintonovi. "Už bylo všechno domluvené, zaplacené a připravené. A v noci z pondělka na úterý zvoní telefon a Clintonovi lidé mi oznamují, že exprezident návštěvu ruší," vysvětloval Kovarčík. "Přečetl si ten článek a jeho poradci mu doporučili, ať nejezdí. Týden mu totiž představili jako český Newsweek, který má v USA vliv na mínění veřejnosti. Neměl jsem šanci mu vysvětlit, že to tak není a že se tu na něj všichni těší. Už byl rozhodnutý návštěvu zrušit," řekl a zdůraznil, že zrušení návštěvy nemělo jiný důvod. "Clintonovo vystoupení stálo mnoho peněz. Přístup jeho lidí považuji za neseriózní. Zajišťující agentura má máslo na hlavě a hned nabídla celý seznam náhradníků," podotkl Kovarčík a začal s dlouhým výčtem nositelů Nobelových cen a bývalých světových politických špiček. Namísto Clintona tak bude hlavním řečníkem prvního dne konference bývalá vyslankyně USA pro obchod Charlene Barshevsky. Jelikož za Clintonovo vystoupení Kovarčík už zaplatil velkou částku (tu ale odmítá sdělit), dostal "návdavkem" ještě hlavního koordinátora hospodářské politiky Clintonovy vlády Gene Sperlinga a nositele Nobelovy ceny za ekonomiku Roberta Mundella. Ale co dělat s oficiálními plakáty, jimž dominuje Clinton s americkou vlajkou za zády? "Prostě to budeme brát tak, že je symbolem ohromného amerického hospodářského úspěchu za jeho vlády. Koneckonců tu bude vystupovat i Gene Sperling, který je hlavním strůjcem tohoto úspěchu, a je pravděpodobné, že by Clintonovi psal jeho projev," utěšuje se Kovarčík.
</TEXT>
</DOC>
<DOC>
<DOCID>LN-20020601021</DOCID>
<DOCNO>LN-20020601021</DOCNO>
<DATE>06/01/02</DATE>
<TITLE>
Volby krátce
</TITLE>
<GEOGRAPHY>PRAHA</GEOGRAPHY>
<TEXT>
"Dejme šanci zeleným." S touto výzvou se obrátilo na voliče šestnáct osobností veřejného života. Dokument, ve kterém oznamují, že dají svůj hlas Straně zelených a ke stejnému kroku vyzývají i voliče, podepsali mimo jiné hudebník Michael Kocáb, novinář a bývalý vládní zmocněnec pro lidská práva Petr Uhl, ekologové Jan Beránek, Jakub Patočka a Ivan Dejmal, sociolog Fedor Gál či písničkáři Jiří Dědeček a Vladimír Merta. Strana zelených podle nich ne-usiluje pouze o ochranu životního prostředí, nýbrž hlavně o rozvoj občanské společnosti. Signatáři v prohlášení oceňují i to, že se Strana zelených v kampani nesnížila k laciným řešením korupce, "ke štvaní proti cizincům a k hledání nepřítele v cizině". Lidé podepsaní pod výzvou věří slibu zelených, že svůj program nebudou uskutečňovat ve spolupráci s ODS a KSČM.
PRAHA - "Dejme šanci zeleným." S touto výzvou se obrátilo na voliče šestnáct osobností veřejného života. Dokument, ve kterém oznamují, že dají svůj hlas Straně zelených a ke stejnému kroku vyzývají i voliče, podepsali mimo jiné hudebník Michael Kocáb, novinář a bývalý vládní zmocněnec pro lidská práva Petr Uhl, ekologové Jan Beránek, Jakub Patočka a Ivan Dejmal, sociolog Fedor Gál či písničkáři Jiří Dědeček a Vladimír Merta. Strana zelených podle nich ne-usiluje pouze o ochranu životního prostředí, nýbrž hlavně o rozvoj občanské společnosti. Signatáři v prohlášení oceňují i to, že se Strana zelených v kampani nesnížila k laciným řešením korupce, "ke štvaní proti cizincům a k hledání nepřítele v cizině". Lidé podepsaní pod výzvou věří slibu zelených, že svůj program nebudou uskutečňovat ve spolupráci s ODS a KSČM.
</TEXT>
</DOC>
<DOC>
<DOCID>LN-20020601022</DOCID>
<DOCNO>LN-20020601022</DOCNO>
<DATE>06/01/02</DATE>
<TITLE>
Volby krátce
</TITLE>
<GEOGRAPHY>OLOMOUC</GEOGRAPHY>
<TEXT>
Nově založená politická strana Cesta změny, kterou vede Jiří Lobkowicz, hodlá po volbách navázat spolupráci s menšími stranami. O získání vlivu bude usilovat i po případném neúspěchu ve volbách do sněmovny. Podle předsedy se členové strany pokusí získat místa v komunálních a senátních volbách. "Jsem přesvědčen, že malé strany budou po volbách spolupracovat. Nečekal jsem, že bude kandidovat tolik stran," řekl Lobkowicz.
OLOMOUC - Nově založená politická strana Cesta změny, kterou vede Jiří Lobkowicz, hodlá po volbách navázat spolupráci s menšími stranami. O získání vlivu bude usilovat i po případném neúspěchu ve volbách do sněmovny. Podle předsedy se členové strany pokusí získat místa v komunálních a senátních volbách. "Jsem přesvědčen, že malé strany budou po volbách spolupracovat. Nečekal jsem, že bude kandidovat tolik stran," řekl Lobkowicz.
</TEXT>
</DOC>
<DOC>
<DOCID>LN-20020601023</DOCID>
<DOCNO>LN-20020601023</DOCNO>
<DATE>06/01/02</DATE>
<TITLE>
Volby krátce
</TITLE>
<GEOGRAPHY>PRAHA</GEOGRAPHY>
<TEXT>
Mezi vlivy, které mohou lidi ovlivnit v rozhodování zda jít či nejít k volbám, řadí odborníci i počasí. Domnívají se však, že takových voličů je málo. Podle sociologů a psychologů jsou to spíše lidé, kteří politikou příliš nežijí. Občany, kteří jsou rozhodnuti volit, neovlivní, že v den voleb svítí slunce nebo prší. Hezké letní počasí města většinou vylidní a lidé, které politika příliš nezajímá, neudělají výjimku ani při volbách. Podle socioložky Adély Seidlové z Centra pro výzkum veřejného mínění se počasím nechá ovlivnit jen skupina lidí, která je "politicky vlažná". "Tito lidé si říkají: když budu doma, tak k volbám půjdu," říká Seidlová. Do této skupiny patří lidé, kteří třeba někam založí volební lístky, ale už se nestarají o to, jak si opatřit nové, a k volbám proto nejdou. Letos by počasí voliče do přírody lákat nemuselo. Druhá červnová dekáda by podle meteorologů měla být deštivá. Teploty by měly být podobné jako v současné době - od 16 do 22 stupňů Celsia.
PRAHA - Mezi vlivy, které mohou lidi ovlivnit v rozhodování zda jít či nejít k volbám, řadí odborníci i počasí. Domnívají se však, že takových voličů je málo. Podle sociologů a psychologů jsou to spíše lidé, kteří politikou příliš nežijí. Občany, kteří jsou rozhodnuti volit, neovlivní, že v den voleb svítí slunce nebo prší. Hezké letní počasí města většinou vylidní a lidé, které politika příliš nezajímá, neudělají výjimku ani při volbách. Podle socioložky Adély Seidlové z Centra pro výzkum veřejného mínění se počasím nechá ovlivnit jen skupina lidí, která je "politicky vlažná". "Tito lidé si říkají: když budu doma, tak k volbám půjdu," říká Seidlová. Do této skupiny patří lidé, kteří třeba někam založí volební lístky, ale už se nestarají o to, jak si opatřit nové, a k volbám proto nejdou. Letos by počasí voliče do přírody lákat nemuselo. Druhá červnová dekáda by podle meteorologů měla být deštivá. Teploty by měly být podobné jako v současné době - od 16 do 22 stupňů Celsia.
</TEXT>
</DOC>
<DOC>
<DOCID>LN-20020601024</DOCID>
<DOCNO>LN-20020601024</DOCNO>
<DATE>06/01/02</DATE>
<TITLE>
Zaměstnancům a dodavatelům elektrárny poděkují premiér Zeman a ministr Grégr. Velké oslavy nebudou.
</TITLE>
<TEXT>
ČESKÉ BUDĚJOVICE - Vláda ČSSD stojí před nelehkým rozhodnutím. V zájmu volebních preferencí kabinet chce připomenout voličům, že právě za vlády sociální demokracie se podařilo po mnoha letech uvést do provozu alespoň první část jaderné elektrárny Temelín. Vláda ČSSD se však nechce vystavit nařčení, že krátce před volbami využívá elektrárnu k volební propagandě a oslavám svých úspěchů. Jaké řešení Zemanův kabinet nakonec zvolil? Oslava spuštění první ze dvou částí Temelína do zkušebního provozu sice bude, ale jen malá. "Desátého června přijede do Temelína ministr Grégr s premiérem Zemanem, aby poděkovali všem zaměstnancům a dodavatelům elektrárny za odvedenou práci," řekla LN mluvčí ministerstva průmyslu a obchodu Anna Stárková. Další členové vlády podle ní čtyři dny před volbami nepřijedou. Nechystají se ani velké oslavy, jaké v září roku 2000 provázely zahájení první štěpné reakce. Může spuštění první části elektrárny do zkušebního provozu, plánované kolem 5. června, vůbec ještě ovlivnit volební výsledek sociálních demokratů? Ministru Miroslavu Grégrovi se s největší pravděpodobností podaří splnit úkol, o který se šestnáct let marně pokoušeli jeho předchůdci. Alespoň první blok Temelína začne dodávat pravidelně elektřinu do rozvodné sítě jen několik dní před volbami.
</TEXT>
<HEADING>
Drábová: S politikou to nemá nic společného
</HEADING>
<TEXT>
"Je to prostě náhoda, která nemá s politikou nic společného. Technice se naštěstí nedá poručit," tvrdí předsedkyně Státního úřadu pro jadernou bezpečnost Dana Drábová. Stejně tak se domnívá, že poděkování zaměstnancům Temelína od premiéra sice může zavánět předvolební kampaní, na druhou stranu by předseda vlády neměl při tak důležitém okamžiku chybět. "Temelín je přece jen největší investicí v novodobých českých dějinách," řekla Drábová. I společnost ČEZ se k případným oslavám zatím staví zdrženlivě. Před dvěma lety před zahájením první štěpné reakce si firma k oslavě objednala nejprve zámek v Hluboké nad Vltavou a poté, co kastelán objednávku odmítl, se domluvila s ředitelem zámku v Českém Krumlově. V obavě z možné negativní reakce obyvatel a zhoršení politické situace mezi Rakouskem a ČR chystanou oslavu ČEZ zrušil a zřejmě dobře udělal. Zkoušky v prvním bloku totiž odhalily mnoho nedostatků, kvůli kterým není zatím elektrárna ve zkušebním provozu ani po devatenácti měsících jaderných testů. "Po červnovém spuštění první části jaderné elektrárny žádnou oslavu neplánujeme. Rozešleme pouze tiskové prohlášení," řekl LN mluvčí Temelína Milan Nebesář.
"Je to prostě náhoda, která nemá s politikou nic společného. Technice se naštěstí nedá poručit," tvrdí předsedkyně Státního úřadu pro jadernou bezpečnost Dana Drábová. Stejně tak se domnívá, že poděkování zaměstnancům Temelína od premiéra sice může zavánět předvolební kampaní, na druhou stranu by předseda vlády neměl při tak důležitém okamžiku chybět. "Temelín je přece jen největší investicí v novodobých českých dějinách," řekla Drábová. I společnost ČEZ se k případným oslavám zatím staví zdrženlivě. Před dvěma lety před zahájením první štěpné reakce si firma k oslavě objednala nejprve zámek v Hluboké nad Vltavou a poté, co kastelán objednávku odmítl, se domluvila s ředitelem zámku v Českém Krumlově. V obavě z možné negativní reakce obyvatel a zhoršení politické situace mezi Rakouskem a ČR chystanou oslavu ČEZ zrušil a zřejmě dobře udělal. Zkoušky v prvním bloku totiž odhalily mnoho nedostatků, kvůli kterým není zatím elektrárna ve zkušebním provozu ani po devatenácti měsících jaderných testů. "Po červnovém spuštění první části jaderné elektrárny žádnou oslavu neplánujeme. Rozešleme pouze tiskové prohlášení," řekl LN mluvčí Temelína Milan Nebesář.
</TEXT>
</DOC>
<DOC>
<DOCID>LN-20020601025</DOCID>
<DOCNO>LN-20020601025</DOCNO>
<DATE>06/01/02</DATE>
<GEOGRAPHY>TEMELÍN</GEOGRAPHY>
<TEXT>
Také druhý blok jaderné elektrárny Temelín je od včerejška nevratně zamořen radioaktivitou. Obsluha bloku totiž v půl jedenácté dopoledne dosáhla v reaktoru první štěpné řízené reakce, kterou začala na základě povolení od Státního úřadu pro jadernou bezpečnost připravovat už v noci ze středy na čtvrtek. "V prvním bloku začíná počáteční etapa jaderných testů, při nichž se bude výkon reaktoru pohybovat do dvou procent celkového maxima," řekl LN mluvčí elektrárny Milan Nebesář. Nastartování reaktoru se zúčastnili ministr průmyslu a obchodu Miroslav Grégr a předsedkyně SÚJB Dana Drábová. Společnost ČEZ i SÚJB předpokládá, že doba spouštění druhé části elektrárny bude kratší než u prvního bloku. "Počítáme s tím, že elektrárna by mohla zahájit zkušební provoz na podzim, maximálně v závěru letošního roku," řekl Nebesář.
</TEXT>
</DOC>
<DOC>
<DOCID>LN-20020601026</DOCID>
<DOCNO>LN-20020601026</DOCNO>
<DATE>06/01/02</DATE>
<GEOGRAPHY>HŘENSKO</GEOGRAPHY>
<TEXT>
Silnice z Hřenska na Meznou Louku kolem hotelu Klepáč byla včera ráno otevřena. Kvůli nebezpečí padajících skal ji úřady uzavřely 1. března. Sanace pískovcových masivů nad hotelem se již blíží k závěru. Přesto odborníci na zbývajících uvolněných pískovcových blocích instalovali sirénu, která se při jejich pohybu rozezvučí. Vedoucí zásahu Pavel Veselý uvedl, že potom by doprava okolo Klepáče byla opět zastavena. Silnice měla být otevřena minulý pátek. Kvůli náhlému pohybu dalšího masivu zůstala uzavřena a dělníci skálu rozebrali. V Hřensku byl také odvolán stav nebezpečí u kostela. Obyvatelé i podnikatelé se tam mohou po třech měsících vrátit. Stav nebezpečí nadále platí již jen u hotelu Klepáč a v okolí bývalé obecní tržnice. Odborníci od konce ledna odstřelili, rozebrali či zakotvili několik nebezpečných skalních masivů. Sanace nebezpečných bloků skončí v červnu.
</TEXT>
</DOC>
<DOC>
<DOCID>LN-20020601027</DOCID>
<DOCNO>LN-20020601027</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Bývalý pacient zastřelil včera v ordinaci v Ječné ulici v Praze svého zubaře. Poté obrátil zbraň proti sobě a vážně se poranil na hlavě. Ve vážném stavu byl převezen do Všeobecné fakultní nemocnice na Karlově náměstí. Kamila Styblíková z policejního prezidia uvedla, že muž odpoledne zemřel. Sedmačtyřicetiletý pacient vystřelil několikrát na dvaačtyřicetiletého zubaře legálně drženou zbraní. Lékař byl na místě mrtvý. Zaměstnanci vedlejšího starožitnictví uvedli, že slyšeli čtyři výstřely. Motiv činu policie vyšetřuje. Hovoří se o tom, že pacient byl údajně nespokojen se zubařovou léčbou. Prezident České stomatologické komory Jiří Pekárek podobný případ nezažil. "Za dobu, kdy vykonávám praxi, to je od roku 1976, jsem nikdy o smrtelném napadení zubaře neslyšel," řekl.
</TEXT>
</DOC>
<DOC>
<DOCID>LN-20020601028</DOCID>
<DOCNO>LN-20020601028</DOCNO>
<DATE>06/01/02</DATE>
<TITLE>
Na záporném ocenění majetku "finančního lva" vydělá stát a ČSOB l Prodělají akcionáři bývalé IPB
</TITLE>
<TEXT>
Hlavolam je rozluštěn. Ocenění majetku IPB trvalo dva roky.
PRAHA - Hodnota majetku IPB je podle společnosti J.P. Morgan záporná. "Hodnota je stanovena v záporném intervalu, jehož průměr činí minus 67,8 miliardy korun," uvedl mluvčí Československé obchodní banky Milan Tománek. Ocenění včera předala společnost J.P. Morgan nucenému správci IP banky (bývalá IPB) Petru Staňkovi a ČSOB. Na otázku, zda správce hodlá ocenění napadnout, jeho mluvčí Vlastimil Nesrsta odpověděl: "Bude se řídit stanoviskem právníků." Ocenění majetku IPB bylo nejsložitější transakcí svého druhu v Česku. Prováděli ji celkem tři znalci a trvala přes dva roky. Rozhodnutí J.P. Morgan je přitom konečné a řeší spor mezi rozdílnými cenami předchozích dvou znalců. Pro ČSOB připravila ocenění banka CAIB, která cenu IPB stanovila na minus 157 miliard. Pro nuceného správce pracovala britská banka HSBC, která dospěla ke kladné částce 40 miliard. Za rozdílnými posudky stojí především jiný pohled na kajmanské fondy.
</TEXT>
<HEADING>
Bývalé IPB hrozí zánik
</HEADING>
<TEXT>
ČSOB koupila majetek IPB od nuceného správce v červnu 2000. Kvůli vysokému zápornému ohodnocení majetku IPB zaplatí za něj ČSOB jen jednu korunu. Další osud IP banky přitom bude neveselý. "Následujícím krokem by měla být likvidace," uvedl Martin Nejedlý, ředitel společnosti Fincentrum. Problémy IP banky potvrzuje i zpráva auditora uvedená ve výroční zprávě bankovního domu za rok 2000. IP banka má totiž ve svém účetnictví pohledávku ve výši přesahující šestnáct miliard korun, která představuje výchozí kupní cenu IPB. Pohledávka přitom reprezentuje většinu aktiv banky. Její hodnota je ale závislá na výsledku ocenění podniku, což znamená, že při záporném ocenění je pohledávka bezcenná.
</TEXT>
<HEADING>
Dobrá zpráva pro stát
</HEADING>
<TEXT>
Na rozdíl od akcionářů bude mít ze záporného ohodnocení IPB užitek stát. O zaplacenou cenu se totiž podle smluv mezi státem a ČSOB snižuje částka, kterou ČSOB zaplatí státu za poskytnuté záruky. Proti odpočtu ceny IPB od ceny záruk se postavil antimonopolní úřad, který schvaloval státní záruky za špatný majetek "finančního lva". Výsledek tak usnadní schválení státních záruk ze strany antimonopolního úřadu.
Na rozdíl od akcionářů bude mít ze záporného ohodnocení IPB užitek stát. O zaplacenou cenu se totiž podle smluv mezi státem a ČSOB snižuje částka, kterou ČSOB zaplatí státu za poskytnuté záruky. Proti odpočtu ceny IPB od ceny záruk se postavil antimonopolní úřad, který schvaloval státní záruky za špatný majetek "finančního lva". Výsledek tak usnadní schválení státních záruk ze strany antimonopolního úřadu.
</TEXT>
</DOC>
<DOC>
<DOCID>LN-20020601029</DOCID>
<DOCNO>LN-20020601029</DOCNO>
<DATE>06/01/02</DATE>
<TITLE>
PRAHA - Stavební firmy za leden až březen odstartovaly v Česku práce na 7822 nových bytových jednotkách. Je to o 35 procent více než ve stejném období loni. Důvodů je podle odborníků celá řada. Počínaje rozvojem ekonomiky a růstem příjmů obyvatelstva přes pokles úrokových sazeb a tím zvýhodnění hypoték až po státní podporu výstavby nového bytového fondu. "Ta masivně směřuje z Fondu rozvoje bydlení směrem k obcím," uvedla ředitelka odboru bytové politiky ministerstva pro místní rozvoj Daniela Grabmüllerová. Roli sehrál i fakt, že mnoho lidí vidí investici do nemovitostí jako výhodnou vzhledem k pravděpodobnému růstu jejich cen. "Silnou motivací je ale také snaha změnit kulturu a prostředí bydlení," řekl mluvčí IPB Real Jiří Felix.
</TITLE>
<HEADING>
Letošní státní podpora: 25 miliard korun
</HEADING>
<TEXT>
Statistický úřad však upozorňuje, že část nárůstu byla zapříčiněna posunem zahájení výstavby bytových domů v Praze z konce roku 2001 na začátek roku 2002. Na výstavbu bytů nemělo vliv snížení státní podpory hypotečních úvěrů na nové bydlení. "I kdyby tato podpora v příštím roce zanikla, motivace chybět nebude," poznamenala Grabmüllerová. Dodala, že nemá smysl podporovat něco, co funguje na základě trhu. Letos je podle ní plánovaná přímá státní podpora bydlení ve výši 25 miliard korun. Z toho obcím na novou výstavbu a podporu hypoték půjde 1,5 miliardy z prostředků ministerstva pro místní rozvoj a přes 6 miliard z fondu bydlení. Ten letos vyčlenil 350 milionů korun na levné dvousettisícové půjčky na pořízení nových nemovitostí. "Výstavbu v Praze a větších městech podpoří také aktivity v okolí budovaných průmyslových zón. Trend výrazně neovlivní ani státní podpora nákupu starších bytů," soudí Felix.
Statistický úřad však upozorňuje, že část nárůstu byla zapříčiněna posunem zahájení výstavby bytových domů v Praze z konce roku 2001 na začátek roku 2002. Na výstavbu bytů nemělo vliv snížení státní podpory hypotečních úvěrů na nové bydlení. "I kdyby tato podpora v příštím roce zanikla, motivace chybět nebude," poznamenala Grabmüllerová. Dodala, že nemá smysl podporovat něco, co funguje na základě trhu. Letos je podle ní plánovaná přímá státní podpora bydlení ve výši 25 miliard korun. Z toho obcím na novou výstavbu a podporu hypoték půjde 1,5 miliardy z prostředků ministerstva pro místní rozvoj a přes 6 miliard z fondu bydlení. Ten letos vyčlenil 350 milionů korun na levné dvousettisícové půjčky na pořízení nových nemovitostí. "Výstavbu v Praze a větších městech podpoří také aktivity v okolí budovaných průmyslových zón. Trend výrazně neovlivní ani státní podpora nákupu starších bytů," soudí Felix.
</TEXT>
</DOC>
<DOC>
<DOCID>LN-20020601030</DOCID>
<DOCNO>LN-20020601030</DOCNO>
<DATE>06/01/02</DATE>
<TITLE>
Ekonomický diář Jaroslava Plesla
</TITLE>
<TEXT>
Jedno z nejtěžších období své kariéry teď zažívá Vladimír Železný. Není sice zrovna ve vazbě, ale začíná přicházet o to nejcennější, na co se dosud vždycky mohl spolehnout - o své manažerské schopnosti. S velkým humbukem ohlašovaná investice do slovenské stanice TV Global (později přejmenované na TV Joj) zatím nepřinesla kýžený úspěch. Sledovanost TV Joj se pohybuje pod úrovní deseti procent, což je výsledek bídný. Železný a jeho čeští investoři přitom do "Jojky" nalili hezkých pár stovek milionů korun a očekávali, že se jim podaří zopakovat někdejší raketový start TV Nova. Železný na celé čáře selhal. Otázkou je, jak dlouho budou pánové z MEF Holdingu ochotní ládovat pytle s bankovkami do chřtánu prodělečného slovenského otesánka.
Problémy má Železný i s TV Nova. Několikrát dal najevo, že pro ni potřebuje najít kupce stůj co stůj. Po uši zadluženému řediteli a jeho naivním investorům z MEF Holdingu se však nedaří kupce nalézt. Proč? To by nám Železný mohl vysvětlit v jednom ze svých pravidelných sobotních pořadů. Musel by však mluvit o neprůhledném spletenci firem okolo TV Nova, o málo transparentních tocích peněz a o značně nejisté majetkové struktuře. Jinak není možné vysvětlit, proč se investoři o TV Nova už dávno nepoprali.
Místo toho nám však Železný radši povypráví o jiném svém fiasku, které však zatím evidentně nedokázal prohlédnout. O zajícovi, kterým se snaží nahradit psa. Jenže navzdory maximální marketingové podpoře ze strany Vladimíra Železného nesahá zajíc Zaza psovi Novákovi ani po pátý zakrnělý prst, zvaný paspárek. Povaha agresivní růžové zrůdičky možná skvěle odráží aktuální stav Železného psyché, cestu k srdci báby Dymákové si však evidentně nenašla.
Lepší marketingový talent snad prokážou lidé z jihoafrického pivovarského koncernu SAB, který chce zvýšit svůj podíl na americkém trhu. Proto za skoro 4 miliardy eur SAB kupuje americký pivovar Miller Brewing, ale v rukávu má i další eso. Podpis smlouvy s Millerem zapíjel ředitel SAB Graham Mackay plzeňským pivem, takže je jasné, kterou značku považují Jihoafričané za vlajkovou loď svého koncernu. Chtějí-li dobýt Ameriku, budou muset přijít s patetickou reklamní kampaní á la Hollywood. Navrhuji černobílé retro s archivními záběry osvobozování Plzně americkou armádou a k tomu nějaký patriotický slogan, například My jsme jim dali svobodu, oni nám pivo!
Ze všeho nejdřív si však lidé ze SAB musejí ujasnit, zda chtějí pivo vyvážet, nebo spíš dovážet. Mohli by totiž dopadnout jako redaktor Hospodářských novin Pavel Otto, který si ve svém úterním článku popletl význam slov export a import. "Odborníci z týmu pro reformu českých ozbrojených sil... by raději dovezli nové transportéry ze zahraničí," napsal Otto. S tím však údajně nesouhlasí šéf Asociace obranného průmyslu Jiří Hynek. "Je hloupost exportovat železo. To umí vyrobit ve Vítkovicích," citují Hospodářské noviny zcela nesmyslný Hynkův výrok. Korunu všemu nasazuje citát poslance Nečase, který údajně řekl: "Export je v tomto případě opravdu nesmyslný. Souhlasil bych možná s tím, že by se u nás transportéry vyráběly licenčně." A tak by se dal redakční názor Hospodářských novin shrnout do následující věty: Když něco umíme vyrobit, nemá smysl to vyvážet. Radši ještě dovezeme něco od konkurence. Ó, jak geniální!
S importem to ovšem není vůbec jednoduché. Podnikatel Peter Kovarčík se několik týdnů chvástal, jak jeho firma Teleaxis přiveze do Prahy Billa Clintona. Samozřejmě z toho nic nebude. Teď si ještě počkejme, jak své předvolební sliby splní Kovarčíkův blízký přítel Václav Klaus. Už teď si však troufám odhadnout, že to nebude o moc lepší.
</TEXT>
</DOC>
<DOC>
<DOCID>LN-20020601031</DOCID>
<DOCNO>LN-20020601031</DOCNO>
<DATE>06/01/02</DATE>
<TITLE>
další fantastické letenky a navíc mobil každý den
</TITLE>
<HEADING>
Mimořádná denní šance
</HEADING>
<TEXT>
Každý den najdete v LN tři zeměpisné otázky s variantami odpovědí A, B, C a D. Odpovězte na ně pomocí SMS z mobilního telefonu (na každou otázku ve zvláštní SMS)
* Odpovědi posílejte dnes od 8 do 22 hodin ve tvaru HLA LN číslo otázky odpověď na číslo podle svého operátora - Eurotel 999111, Paegas (T-Mobile) 4616, Oskar 7777. Dodržujte tvar odpovědi (mezery!) a čísla otázek 1-9 uvádějte ve tvaru 01, 02 atd.
* Odpověď na první otázku tedy může například znít HLA LN 01 A
* Ze soutěžících, kteří odpověděli na všechny tři otázky v daném dnu správně, vylosujeme výherce sady s mobilním telefonem.
* Výherci se sami ozveme na ten mobilní telefon, ze kterého odpovídal na soutěžní otázky.
Sbírejte soutěžní kupony a nalepujte je na svou hrací kartu. Z kuponů sestavíte soutěžní otázku. A nezapomeňte! Můžete odevzdat i více hracích karet s nalepenými kupony. Hrajte s ČSA a Lidovými novinami a obletíte svět! Přejeme Vám hodně úspěchů
40. Která německá spolková země se nenachází na území bývalé NDR?
a) Sasko b) Sasko-Anhaltsko c) Durynsko d) Dolní Sasko
41. Na území kterého dnešního státu se nacházelo Kartágo?
a) Tunisko b) Alžírsko c) Libye d) Egypt
42. Který z ostrovů tvoří nedílnou součást Francouzské republiky?
a) Trinidad b) Aruba c) Martinik d) Mauricius
Pozor! Nalepování kuponů do více hracích karet značně zvyšuje Vaši šanci na výhru.
Zapojte se a vyhrajte také. Ještě není pozdě!
Go sadu s mobilem Siemens dnes vyhrává
Miroslav Křemen z Prahy 3
Správné odpovědi na včerejší otázky: 37-c, 38-c, 39-a
</TEXT>
</DOC>
<DOC>
<DOCID>LN-20020601032</DOCID>
<DOCNO>LN-20020601032</DOCNO>
<DATE>06/01/02</DATE>
<TITLE>
Kancléř má strach, že antisemitské výroky poškodí image země v zahraničí
</TITLE>
<TEXT>
Protižidovské výroky místopředsedy Möllemanna včera odmítlo vedení německých svobodných demokratů.
BERLÍN - Bouře, kterou v Německu vyvolaly nedávné kritické výroky místopředsedy německých svobodných demokratů (FDP) Jürgena Möllemanna na adresu Židů, pokračuje. Od jeho výroků, že za antisemitismus v Německu si mohou Židé - v čele s izraelským premiérem Šaronem a členem Ústřední rady Židů v Německu Michelem Friedmanem, sami, se včera vedení FDP distancovalo. Předseda liberálů Guido Westerwelle zároveň prohlásil, že jeho FDP veškerá obvinění z antisemitismu odmítá. FDP tak svým včerejším prohlášením ustoupila stále sílícímu zahraničnímu a domácímu politickému tlaku, aby Möllemannovy výroky odsoudila. K tomu vyzval FDP již ve čtvrtek Světový židovský kongres. Kancléř Gerhard Schröder tentýž den prohlásil, že se obává negativních reakcí, které spor může vyvolat v zahraničí. Podle něj by bylo "nebezpečné, kdyby vznikl pouhý dojem, že lidé židovského vyznání nejsou v Německu vítáni". Pro Möllemanna tím ale skandál neskončil. Podle německého listu Bild, který se odvolává na zdroje z FDP, dá strana Möllemannovi ultimátum - buď se Friemanovi omluví, nebo ztratí svůj předsednický post.
</TEXT>
<HEADING>
Dokument nenávisti
</HEADING>
<TEXT>
Spor o antisemitismus v Německu se rozšířil i na německou kulturu. V jeho centru je slavný německý spisovatel Martin Walser a jeho nový román Kritikova smrt. Walser se totiž najednou stal terčem obvinění, že je "Möllemannem německé literatury". Vše začalo poté, co známý německý list Frankfurter Allgemeine Zeitung odmítl na svých stránkách vydávat Walserův román na pokračování. Důvod: podle spoluvydavatele listu Franka Schirrmachera je prý Walserova kniha protižidovským "dokumentem nenávisti". V knize vystupuje literární kritik, který je podle Schirrmachera velice podobný žijícímu kritikovi Marcelovi Reichovi-Ranickému. Ten se s Walserem nemá rád. Ale především - je židovského původu. Schirrmacher knihu označil za "antisemitský výlev". Tomu, aby se bouřlivá diskuse o antisemitismu v Německu přenesla i do německé kultury, pak nezabránilo ani to, že Walser veškerá obvinění odmítl.
Spor o antisemitismus v Německu se rozšířil i na německou kulturu. V jeho centru je slavný německý spisovatel Martin Walser a jeho nový román Kritikova smrt. Walser se totiž najednou stal terčem obvinění, že je "Möllemannem německé literatury". Vše začalo poté, co známý německý list Frankfurter Allgemeine Zeitung odmítl na svých stránkách vydávat Walserův román na pokračování. Důvod: podle spoluvydavatele listu Franka Schirrmachera je prý Walserova kniha protižidovským "dokumentem nenávisti". V knize vystupuje literární kritik, který je podle Schirrmachera velice podobný žijícímu kritikovi Marcelovi Reichovi-Ranickému. Ten se s Walserem nemá rád. Ale především - je židovského původu. Schirrmacher knihu označil za "antisemitský výlev". Tomu, aby se bouřlivá diskuse o antisemitismu v Německu přenesla i do německé kultury, pak nezabránilo ani to, že Walser veškerá obvinění odmítl.
</TEXT>
</DOC>
<DOC>
<DOCID>LN-20020601033</DOCID>
<DOCNO>LN-20020601033</DOCNO>
<DATE>06/01/02</DATE>
<TITLE>
Teroristé tam podle Indie uprchli před Američany a Pákistánci
</TITLE>
<TEXT>
Opustit Indii kvůli zvýšenému napětí v oblasti doporučilo americké a britské ministerstvo zahraničí svým státním příslušníkům. Podobné výzvy vydaly i Austrálie a Nový Zéland.
DILLÍ/WASHINGTON - Množství bojovníků organizace Al Kajda se přesunulo z Afghánistánu do pákistánské části provincie Kašmír a spojilo své síly s kašmírskými separatisty. Tvrdí to indické ministerstvo obrany, podle kterého členové Al Kajdy do oblasti uprchli před americkými a pákistánskými oddíly, které je stíhají v Afghánistánu a Pákistánu, a vybudovali si základny v zaostalých a nekontrolovaných oblastech nedaleko linie příměří mezi Indií a Pákistánem. Příčinou sporu mezi dvěma jadernými mocnostmi, které stojí na pokraji války, je právě údajná pákistánská podpora kašmírských separatistů, kteří bojují za nezávislost na Indii. Pákistán také již začal s přesunem svých jednotek z afghánských hranic směrem k Indii. V souvislosti se zvýšeným napětím v oblasti doporučilo včera britské ministerstvo zahraničí svým státním příslušníkům, aby opustili Indii, a nabídlo tuto možnost rovněž části svých diplomatických představitelů.
</TEXT>
<HEADING>
Konflikt přijede řešit i ministr Rumsfeld
</HEADING>
<TEXT>
Také ministerstvo zahraničí USA povolilo všem americkým diplomatům, jejichž přítomnost není v Indii bezvýhradně nutná, aby se svými rodinami dobrovolně zemi opustili, protože podle něj nelze vyloučit konflikt Indie s Pákistánem. Zároveň ministerstvo zahraničí zopakovalo předchozí výzvu k odjezdu z Indie americkým státním příslušníkům. Američané, kteří hodlají nadále v Indii zůstat, by měli přinejmenším opustit oblasti při hranici s Pákistánem. K opuštění země vyzvaly své státní příslušníky i Austrálie a Nový Zéland. V Indii žije kolem 60 tisíc amerických státních příslušníků a nejméně 20 tisíc Britů. Do Indie a Pákistánu by měl ve čtvrtek dorazit náměstek amerického ministra zahraničí Richard Armitage. Zanedlouho po něm by měl na jednání s nejvyššími indickými a pákistánskými představiteli přijet i americký ministr obrany Donald Rumsfeld.
Také ministerstvo zahraničí USA povolilo všem americkým diplomatům, jejichž přítomnost není v Indii bezvýhradně nutná, aby se svými rodinami dobrovolně zemi opustili, protože podle něj nelze vyloučit konflikt Indie s Pákistánem. Zároveň ministerstvo zahraničí zopakovalo předchozí výzvu k odjezdu z Indie americkým státním příslušníkům. Američané, kteří hodlají nadále v Indii zůstat, by měli přinejmenším opustit oblasti při hranici s Pákistánem. K opuštění země vyzvaly své státní příslušníky i Austrálie a Nový Zéland. V Indii žije kolem 60 tisíc amerických státních příslušníků a nejméně 20 tisíc Britů. Do Indie a Pákistánu by měl ve čtvrtek dorazit náměstek amerického ministra zahraničí Richard Armitage. Zanedlouho po něm by měl na jednání s nejvyššími indickými a pákistánskými představiteli přijet i americký ministr obrany Donald Rumsfeld.
</TEXT>
</DOC>
<DOC>
<DOCID>LN-20020601034</DOCID>
<DOCNO>LN-20020601034</DOCNO>
<DATE>06/01/02</DATE>
<TITLE>
Pohyb podezřelých osob budou vyšetřovatelé znát díky záznamům spojení mobilních telefonů s vysílači.
</TITLE>
<GEOGRAPHY>BRUSEL</GEOGRAPHY>
<TEXT>
Evropští experti na boj proti terorismu dostanou nové pravomoci v oblasti sledování soukromé datové komunikace. Díky zákonu, který ve čtvrtek schválil Evropský parlament, budou moci odposlouchávat telefonáty či monitorovat soukromé údaje na internetu. Policie bude tak schopná získat úplný obraz o veškeré telefonické či internetové komunikaci sledované osoby včetně toho, s kým a kdy si telefonovala či elektronicky dopisovala a které internetové stránky navštívila. Legislativu musejí ještě schválit vlády všech 15 členských zemí. Podle zákona budou mít vlády pravomoc přimět poskytovatele připojení k internetu i telefonní operátory, aby uchovávali záznamy rozhovorů a údaje o svých uživatelích déle než po obvyklou fakturační dobu, což doposud byly maximálně dva měsíce. Vyšetřovatelé budou moci mimo jiné s velkou přesností zjistit, kde se podezřelá osoba pohybovala. Umožní jim to záznamy spojení mobilních telefonů s vysílači.
BRUSEL - Evropští experti na boj proti terorismu dostanou nové pravomoci v oblasti sledování soukromé datové komunikace. Díky zákonu, který ve čtvrtek schválil Evropský parlament, budou moci odposlouchávat telefonáty či monitorovat soukromé údaje na internetu. Policie bude tak schopná získat úplný obraz o veškeré telefonické či internetové komunikaci sledované osoby včetně toho, s kým a kdy si telefonovala či elektronicky dopisovala a které internetové stránky navštívila. Legislativu musejí ještě schválit vlády všech 15 členských zemí. Podle zákona budou mít vlády pravomoc přimět poskytovatele připojení k internetu i telefonní operátory, aby uchovávali záznamy rozhovorů a údaje o svých uživatelích déle než po obvyklou fakturační dobu, což doposud byly maximálně dva měsíce. Vyšetřovatelé budou moci mimo jiné s velkou přesností zjistit, kde se podezřelá osoba pohybovala. Umožní jim to záznamy spojení mobilních telefonů s vysílači.
</TEXT>
</DOC>
<DOC>
<DOCID>LN-20020601035</DOCID>
<DOCNO>LN-20020601035</DOCNO>
<DATE>06/01/02</DATE>
<TEXT>
V americkém státě Oregon se včera zřítil vojenský vrtulník Pave Hawk se šesti lidmi na palubě. Stalo se tak během operace na záchranu devíti horolezců, kteří spadli do průrvy v ledovci při výstupu na 3408 metrů vysokou horu Mount Hood. Všichni záchranáři byli při havárii zraněni, z toho nejméně jeden těžce. Při pádu do průrvy zahynuli tři horolezci a dva další utrpěli vážná zranění. Vrtulník zvedal nosítka se zraněným horolezcem, když narazil do svahu hory, zabořil se rotorem do sněhu a sesul se z 300metrového srázu. Přesná příčina havárie, kterou snímaly kamery z jiného vrtulníku, není známa: v horách panovalo slunečné počasí a bezvětří. Podle odborníků je však každá operace vrtulníků ve velké výšce riskantní kvůli řídkému vzduchu.
</TEXT>
</DOC>
<DOC>
<DOCID>LN-20020601036</DOCID>
<DOCNO>LN-20020601036</DOCNO>
<DATE>06/01/02</DATE>
<TEXT>
BLED, Slovinsko - Premiér Miloš Zeman by neměl vynášet jednoduché soudy a označovat sudetské Němce za pátou kolonu Adolfa Hitlera. Myslí si to prezident Václav Havel, podle něhož možná Zeman zapomněl, že za totality zřejmě sám volil komunistickou stranu, respektive Národní frontu a také nelze o Češích říkat, že jsou všichni přátelé komunistického režimu nebo jeho podporovatelé. "Já si myslím, že říká-li někdo například, že všichni nebo drtivá většina sudetských Němců volila Henlainovu stranu, a byli tudíž potenciální pátou kolonou Hitlera, zapomíná na to, že společnost, mnohé společnosti nejsou mnohdy tak silné, podléhají psychickému teroru, psychickému tlaku," řekl Havel, který je na summitu prezidentů zemí východní a střední Evropy ve slovinském Bledu. Tam také Havel hovořil o Zemanových výrocích se svým německým protějškem Johannesem Rauem. "Já jsem zjistil, že on je velmi zneklidněn těmito výroky a vůbec tou atmosférou našich vzájemných vztahů," dodal Havel. Německý spolkový prezident má ve středu 5. června přijet na jednodenní návštěvu České republiky.
</TEXT>
</DOC>
<DOC>
<DOCID>LN-20020601037</DOCID>
<DOCNO>LN-20020601037</DOCNO>
<DATE>06/01/02</DATE>
<GEOGRAPHY>PHILADELPHIA</GEOGRAPHY>
<TEXT>
Veřejné knihovny v USA nesmějí používat internetové filtry, které zabraňují v přístupu na pornografické stránky. Včera o tom rozhodli tři federální soudci. Zvrátili tak nový zákon, který nařizoval knihovnám, aby si od letošního 1. července pořídily filtry, jinak přijdou o federální dotace. Podle soudců zákon o ochraně dětí před internetem porušuje První dodatek Ústavy USA o svobodě slova. Pokud se stát odvolá, kauza se automaticky přesune k Nejvyššímu soudu USA. Jde už o třetí pokus vlády omezit přístup na některé internetové stránky.
</TEXT>
</DOC>
<DOC>
<DOCID>LN-20020601038</DOCID>
<DOCNO>LN-20020601038</DOCNO>
<DATE>06/01/02</DATE>
<TEXT>
NEW YORK - Všech 15 členských zemí EU včera v sídle OSN v New Yorku ratifikovalo kjótský protokol o snížení emisí skleníkových plynů způsobujících globální oteplování ovzduší. Podle diplomatů tak EU vyslala jasný signál Washingtonu, který loni od protokolu odstoupil. Dokument zavazuje průmyslově vyspělé země, aby do roku 2012 snížily emise skleníkových plynů v průměru o pět procent.
</TEXT>
</DOC>
<DOC>
<DOCID>LN-20020601039</DOCID>
<DOCNO>LN-20020601039</DOCNO>
<DATE>06/01/02</DATE>
<TITLE>
Až dvojnásobné jsou ceny, které musejí platit občané zemí eurozóny za některé druhy zboží
</TITLE>
<TEXT>
Líbánky s eurem skončily. Lidé si stěžují, že nejvíce podražily ovoce a zelenina na trzích.
BERLÍN - Uplynulo pět měsíců od chvíle, kdy barevné bankovky euro nahradily dvanáct evropských národních měn. Původní euforie s tím spojená vyprchala a obyčejní lidé jen rozčarovaně sledují, jak obchodníci bez skrupulí zvyšují ceny. V Německu je některé zboží běžně prodáváno se stejnou cenovkou jako dříve. S tím rozdílem, že nynější cena je v euro, a nikoli v markách, takže je ve skutečnosti až dvojnásobná. Šestatřicetiletý Berlíňan Mike Neumann si stěžuje, že nejhorší jsou trhy s ovocem a zeleninou. Mnozí další ale zmiňují i nárůst cen za pivo či jídlo v restauracích. Přesto se zvyšování cen některých druhů zboží neodrazilo na vyšší inflaci. Podle odhadu Evropské komise zavedení eura zvýšilo ceny zboží o pouhých 0,16 procenta. Důvodem je to, že zdražené zboží a služby nehrají velkou roli ve spotřebě domácností.
</TEXT>
<HEADING>
"Drahé" euro
</HEADING>
<TEXT>
Obyvatele eurozóny však takovéto vysvětlení moc neuspokojuje. V Amsterdamu například stála dříve jedna "runda" 25 guldenů, tedy 11,34 eura (340 korun), proti dnešním 20 euro (600 korun). Podle průzkumu německého listu Bild se mezi největšími cenovými "skokany" umístila rodinná permanentka do jednoho bavorského bazénu, která nyní stojí 66 eur (1980 korun), proti původním 100 markám ( 51,13 eura/1530 korun), tyčinka Snickers, kterou hamburská čerpací stanice prodává za 70 eurocentů (21 korun), tedy o 20 eurocentů (6 korun) více, než byla její původní cena. Němci dokonce dali nové měně přezdívku: "teuro", což je hříčka se slovem teuer (drahý). Podle nedávno provedeného výzkumu by více než polovina Němců nejradši vyměnila euro za starou dobrou marku. Nedůvěry, kterou mají Němci ve společnou evropskou měnu, si začínají všímat politici. Ačkoliv prý nemohou ovlivnit ceny holičských služeb či kavárenských produktů, ujišťují, že jim důvěra obyvatel v euro leží na srdci. "Situace je špatná ve všech zemích," komentuje situaci předsedkyně Evropské organizace spotřebitelů Caroline Hayatová s tím, že občané zemí eurozóny mají pocit, že jim nikdo nenaslouchá. Výzkum, který organizace uskutečnila v únoru, zaznamenal nejvíce spotřebitelských stížností v oblasti cen kadeřnických služeb, pekárenských výrobků, parkovného, cen za jídlo a služeb v restauracích či vstupného do kin.
Obyvatele eurozóny však takovéto vysvětlení moc neuspokojuje. V Amsterdamu například stála dříve jedna "runda" 25 guldenů, tedy 11,34 eura (340 korun), proti dnešním 20 euro (600 korun). Podle průzkumu německého listu Bild se mezi největšími cenovými "skokany" umístila rodinná permanentka do jednoho bavorského bazénu, která nyní stojí 66 eur (1980 korun), proti původním 100 markám ( 51,13 eura/1530 korun), tyčinka Snickers, kterou hamburská čerpací stanice prodává za 70 eurocentů (21 korun), tedy o 20 eurocentů (6 korun) více, než byla její původní cena. Němci dokonce dali nové měně přezdívku: "teuro", což je hříčka se slovem teuer (drahý). Podle nedávno provedeného výzkumu by více než polovina Němců nejradši vyměnila euro za starou dobrou marku. Nedůvěry, kterou mají Němci ve společnou evropskou měnu, si začínají všímat politici. Ačkoliv prý nemohou ovlivnit ceny holičských služeb či kavárenských produktů, ujišťují, že jim důvěra obyvatel v euro leží na srdci. "Situace je špatná ve všech zemích," komentuje situaci předsedkyně Evropské organizace spotřebitelů Caroline Hayatová s tím, že občané zemí eurozóny mají pocit, že jim nikdo nenaslouchá. Výzkum, který organizace uskutečnila v únoru, zaznamenal nejvíce spotřebitelských stížností v oblasti cen kadeřnických služeb, pekárenských výrobků, parkovného, cen za jídlo a služeb v restauracích či vstupného do kin.
</TEXT>
</DOC>
<DOC>
<DOCID>LN-20020601040</DOCID>
<DOCNO>LN-20020601040</DOCNO>
<DATE>06/01/02</DATE>
<TITLE>
Farmář neoznámil úřadům, že jeho stádo postihla slintavka a kulhavka. V důsledku toho se nemoc rozšířila po celé Británii.
</TITLE>
<GEOGRAPHY>LONDÝN</GEOGRAPHY>
<TEXT>
Britský farmář byl uznán vinným z toho, že způsobil devastující epidemii slintavky a kulhavky, která vloni postihla britské ostrovy i další evropské země. Včera o tom informovala americká stanice CNN. O výši trestu by měl soudce rozhodnout do konce letošního června. Soud uznal 56letého Bobbyho Waugha, farmáře ze severovýchodní Anglie, vinným z toho, že neoznámil úřadům, že je jeho stádo prasat nakaženo slintavkou a kulhavkou. Kromě toho byl Waugh shledán vinným i z toho, že svá prasata krmil nezpracovaným odpadem. V důsledku tohoto zanedbání musely být jenom v Británii utraceny více než čtyři miliony kusů zvířat. Poprvé byla choroba zaznamenána ve Velké Británii 20. února loňského roku. Epidemie měla ničivé důsledky zejména pro britský vývoz masa, ale i pro turistiku. Daňoví poplatníci zaplatili o 2 miliardy dolarů (68 miliard korun) více na kompenzacích pro farmáře a výdaje na utracení, dezinfekci a veterinární opatření. V Británii nebyly žádné nové případy slintavky a kulhavky zaznamenány již od loňského září. Světová zdravotnická organizace Británii prohlásila za "čistou" 23. ledna 2002.
LONDÝN - Britský farmář byl uznán vinným z toho, že způsobil devastující epidemii slintavky a kulhavky, která vloni postihla britské ostrovy i další evropské země. Včera o tom informovala americká stanice CNN. O výši trestu by měl soudce rozhodnout do konce letošního června. Soud uznal 56letého Bobbyho Waugha, farmáře ze severovýchodní Anglie, vinným z toho, že neoznámil úřadům, že je jeho stádo prasat nakaženo slintavkou a kulhavkou. Kromě toho byl Waugh shledán vinným i z toho, že svá prasata krmil nezpracovaným odpadem. V důsledku tohoto zanedbání musely být jenom v Británii utraceny více než čtyři miliony kusů zvířat. Poprvé byla choroba zaznamenána ve Velké Británii 20. února loňského roku. Epidemie měla ničivé důsledky zejména pro britský vývoz masa, ale i pro turistiku. Daňoví poplatníci zaplatili o 2 miliardy dolarů (68 miliard korun) více na kompenzacích pro farmáře a výdaje na utracení, dezinfekci a veterinární opatření. V Británii nebyly žádné nové případy slintavky a kulhavky zaznamenány již od loňského září. Světová zdravotnická organizace Británii prohlásila za "čistou" 23. ledna 2002.
</TEXT>
</DOC>
<DOC>
<DOCID>LN-20020601041</DOCID>
<DOCNO>LN-20020601041</DOCNO>
<DATE>06/01/02</DATE>
<TITLE>
říká v rozhovoru pro LN ministr zahraničí prozatímní afghánské vlády Abdulláh Abdulláh
</TITLE>
<TEXT>
"Potřebujeme přátele a vy jste našimi přáteli," prohlásil o České republice šéf afghánské diplomacie Abdulláh Abdulláh v rozhovoru uskutečněném ještě před zrušením cesty české delegace do Kábulu.
LN: Za pár dní - 10. června - bude v Kábulu zahájeno shromáždění kmenových vůdců, tzv. Loja džirga. Co od toho očekáváte?
Loja džirga je velká historická příležitost. Po 23 letech války se Afghánci nyní v atmosféře míru a svobody pokusí o své sebeurčení. Je to první krok směrem k demokracii, k vyjádření vůle lidu. Nepřátelé míru, stability a demokracie se ale budou snažit situaci destabilizovat. Nepochybuji ovšem o tom, že za podpory obyvatelstva a světa tento negativní vývoj zvrátíme.
LN: Mezinárodní bezpečnostní síly ISAF doposud operují pouze v Kábulu. Jejich mandát je velmi omezený. Proč zatím nevyhověli vašim opakovaným žádostem o rozšíření pole jejich působnosti?
Stále požadujeme rozšíření mandátu ISAF. Chápeme ale, že mezinárodní společenství nemá neomezené možnosti, jak nám pomoci. Víme také, jaké výdaje mise ISAF pro mezinárodní společenství znamená, a proto uvažujeme i o jiných alternativách. Především jde o vybudování vlastní armády, policejních sil a dalších bezpečnostních složek, ale také o spolupráci s koaličními silami, které operují v Afghánistánu.
LN: Dlouhou dobu jste byl blízkým přítelem velitele tehdejších opozičních sil Ahmada Šáha Masúda. Co pro vás osobně znamenala jeho smrt?
Je to pro mě velká ztráta. Velmi úzce jsme spolupracovali za všech okolností už od roku 1985, kdy byl Afghánistán okupován sovětskou armádou. Byl to můj velký přítel a také velký člověk a vůdce. Když tak přemýšlím o době, kterou jsem s ním prožil, navzdory všem potížím to byla nejlepší část mého života. On byl opravdovým bojovníkem za svobodu. Jsem rád, že jeho myšlenky jsou dnes živé, ale jak mě zasáhla jeho smrt, to ani nedokážu slovy vyjádřit.
LN: Už loni jste vyhlásil, že na vámi kontrolovaném území nemusejí ženy nosit burky, které zahalují i jejich tváře, ale že stačí šátek přes vlasy. Proč tedy většina afghánských žen chodí stále zahalena?
Všechny výnosy Talibanu, které omezovaly ženy a oklešťovaly jejich základní práva, byly zrušeny ihned po nástupu prozatímní vlády. To jsou ale jen legislativní opatření, v praktickém životě této příležitosti využila jen malá část obyvatelstva. Fyzicky Taliban zmizel, ale psychologicky někteří lidé stále žijí v minulosti.
</TEXT>
<HEADING>
LN: Jak hodnotíte vztahy mezi Afghánistánem a ČR?
</HEADING>
<TEXT>
Mezi někdejším Československem a Afghánistánem byly mimořádně přátelské kontakty. Situace během posledních 23 let ale bránila Afghánistánu navazovat normální vztahy. Jsme vděčni za postoj České republiky k Afghánistánu, za humanitární pomoc, kterou od vás dostáváme. Vytvoření stability v Afghánistánu a obnova země vyžaduje podporu přátel Afghánistánu a my Českou republiku považujeme za svého přítele. Petra Procházková
Mezi někdejším Československem a Afghánistánem byly mimořádně přátelské kontakty. Situace během posledních 23 let ale bránila Afghánistánu navazovat normální vztahy. Jsme vděčni za postoj České republiky k Afghánistánu, za humanitární pomoc, kterou od vás dostáváme. Vytvoření stability v Afghánistánu a obnova země vyžaduje podporu přátel Afghánistánu a my Českou republiku považujeme za svého přítele. Petra Procházková
</TEXT>
</DOC>
<DOC>
<DOCID>LN-20020601042</DOCID>
<DOCNO>LN-20020601042</DOCNO>
<DATE>06/01/02</DATE>
<TITLE>
Profil osobnosti
</TITLE>
<TEXT>
Abdulláh Abdulláh patří mezi mimořádně charizmatické politiky. Skvěle ovládá angličtinu, nosí perfektně střižený oblek s kravatou a Prahu považuje za jedno z nejkrásnějších míst na světě. To, co by se v našich zeměpisných šířkách mohlo zdát pro tak vysoko postaveného politika samozřejmostí, je v současném poválečném Afghánistánu stále výjimkou. Doktor Abdulláh, ministr zahraničí prozatímní vlády, nepatří mezi ty, kteří se po pádu Talibanu vrátili do země ze Západu. Byl po celou dobu jedním z hlavních představitelů Severní aliance a od poloviny 90. let zastával funkci šéfa diplomacie ve světem uznávané vládě, která ale kontrolovala pouze pět procent vlastního státu. Muže, který dnes sedí v dokonale vybavené ministerské kanceláři v Kábulu a má výsadu přímého telefonického spojení i s americkým prezidentem Bushem, jsme v minulých letech několikrát potkali na bojových pozicích. V roce 1998 v severoafghánském městě Talikan jen náhodou přežil bombardování štábu generála Masúda talibanskými stíhačkami. Tehdy oba vůdci v rozhovorech, které nevzbuzovaly skoro žádnou pozornost světové veřejnosti, upozorňovali na to, že Taliban bude brzy ohrožovat nejen Afghánistán, ale celý svět. Politici však začali tato slova brát vážně až po 11. září 2001. K útoku na USA došlo dva dny poté, co teroristé zavraždili při sebevražedném útoku velitele Severní aliance Ahmada Šáha Masúda. Situace se pak dramaticky otočila a Abdulláh se nakonec stal pro západní spojence hlavním partnerem. Těsně před dobytím Kábulu jsme ho potkali znovu. Tehdy s trpkým úsměvem poznamenal: "Všechno se to nemuselo stát, kdyby nás někdo vyslyšel dřív."
</TEXT>
</DOC>
<DOC>
<DOCID>LN-20020601043</DOCID>
<DOCNO>LN-20020601043</DOCNO>
<DATE>06/01/02</DATE>
<TITLE>
Gross: S Klausem se vrátíme do roku 1997
</TITLE>
<TEXT>
Mladý chlapec v české politice se do toho obul skoro v americkém stylu: přední sociální demokrat Stanislav Gross včera za pomoci červeného spreje vykreslil chmurnou vizi, která nás prý čeká, stane-li se Václav Klaus po volbách znovu premiérem. Jeho nástup k moci by prý byl návratem do posledního roku jeho vlády - krizového roku 1997, proslulého "blbou náladou" a utahováním opasků. Řeč o návratu do let krize je věcně vzato nesmysl: Klaus přece nevládl jen roku 1997, ale také v roce 1995, kdy česká ekonomika výrazně rostla. Prostě přítomnost nikdy nelze vrátit k nějakému bodu v minulosti. Sprejerský pokus Stanislava Grosse ale nemusí mít pro voliče stejnou hodnotu jako bzučení hmyzu. Jeho výklad zní jednoduše a je postaven na střetu dvou konkrétních politiků: Vzpomeňte si, jak zle vypadala doba, kdy byl Klaus ministerským předsedou - říká Gross. Za nás však věci vypadají slibně. A když se stane premiérem náš předseda Špidla, bude to krásné i nadále. Dnes jde o to, zda po volbách přijde "Krize Klaus", nebo "Prosperita Špidla". Grossovo volání zapadá přesně do dnešní situace, kdy se pod zjevným vlivem hospodářského růstu vrací dobrá nálada. ČSSD se obrací na nerozhodnuté voliče, kteří mohou mít pocit, že se jim teď přece jen žije lépe než před čtyřmi lety. Může však jít o zásadní krok kampaně sociálních demokratů, o akci, jíž získají náskok před ODS? Možná, ale napřed by o jejich poselství "Klaus rovná se krize" museli vědět všichni voliči. A zda jej skutečně znají nebo znát budou, je sporné. Kampaň ČSSD se totiž dosud ubírala jinudy - a do značné míry stála na plochých frázích. Na nové poselství už může být pozdě.
</TEXT>
</DOC>
<DOC>
<DOCID>LN-20020601044</DOCID>
<DOCNO>LN-20020601044</DOCNO>
<DATE>06/01/02</DATE>
<TITLE>
Navzdory Senátu asi stíhačkám neunikneme
</TITLE>
<TEXT>
Senát včera odmítl zákon o financování nákupu nadzvukových letounů Jas-39 Gripen. Sněmovna bude mít ještě 13. června možnost rozhodnutí Senátu zvrátit. Sociální demokraté by ale museli sehnat pro vládní návrh 101 hlas, což je o tři více než v minulém hlasování o témže zákoně. Pokud za dva týdny Poslanecká sněmovna Senát nepřehlasuje, bude nová vláda nucena předložit nový návrh. A podaří-li se jí ho prosadit, může s firmou BAE podepsat ještě do 30. září smlouvu. To je asi nejrealističtější scénář. Podporují ho i domněnky, že se po volbách opět zrodí nějaká varianta opoziční smlouvy. Ta by více méně donutila ODS gripeny spolknout. Naopak daleko méně pravděpodobná je, že nová vláda bude zásadně proti gripenům a případně vyhlásí nové výběrové řízení (to může trvat rok i déle). Vzhledem k životnosti nynějších bojových letadel české armády by byl kabinet pod ještě větším časovým tlakem. Anebo by všichni hlasití obránci národních zájmů a suverenity museli připustit, že by náš vzdušný prostor střežila minimálně několik let letadla - nu třeba německá. Když vezmeme v úvahu všechny okolnosti, pak pravděpodobnost, že se ČR vyhne nákupu švédských strojů, je velmi, ale velmi malá.
</TEXT>
</DOC>
<DOC>
<DOCID>LN-20020601045</DOCID>
<DOCNO>LN-20020601045</DOCNO>
<DATE>06/01/02</DATE>
<TITLE>
Je rozestavěno o třetinu více bytů než loni
</TITLE>
<TEXT>
Národe, jásej, bytový fond se rozroste o více než sedm tisíc nově stavěných bytů. Jejich výstavba byla zahájena během prvního čtvrtletí letošního roku. Je to o třetinu více než v minulém roce. A znamená to, že na nové bydlení se může těšit o dva tisíce rodin více než loni. Nejdříve však na ně musejí sehnat dostatek peněz. To podle zástupců bank není při dnešních úrokových sazbách hypoték žádný problém. Jejich zlevnění podle expertů právě k rozvoji výstavby nových bytů významně přispělo. Kromě toho se projevuje, že si stále více lidí uvědomuje výhodnost investice do nemovitostí. Svou polívčičku si na tom - ostatně jako vždy - přihřeje i vláda sociálních demokratů. Počet nově stavěných bytů přece roste i díky státní podpoře. Jsme na to opravdu hrdí, zní z ministerstva pro místní rozvoj. Ale pozor, aby se zásluhy bank a státu nepřecenily. Statistický úřad totiž ve svém komentáři k údajům o bytové výstavbě upozorňuje na to, že jednou z příčin meziročního zvýšení byl posun zahájení stavby některých bytových domů v Praze z konce minulého roku na začátek letošního. Nudná statistika nám tak chce lehce naznačit, abychom se nad vysokými čísly neradovali předčasně ani přehnaně.
</TEXT>
</DOC>
<DOC>
<DOCID>LN-20020601046</DOCID>
<DOCNO>LN-20020601046</DOCNO>
<DATE>06/01/02</DATE>
<TITLE>
Vládní koalice nevznikne ve střetu idejí a programů, ale osobních ambicí
</TITLE>
<TEXT>
Vládní koalice se ve vyspělých demokratických zemích západního civilizačního okruhu přehledně vytvářejí na pomyslné ideologicko-programové ose: konzervativci vytvoří pravděpodobně koalici s menší stranou pravého středu nebo socialisté s menší stranou levého středu apod. V Česku by měl formování koalic předurčovat také vztah k Evropské unii. Tento zahraničněpolitický úkol je důležitější než stranická ideologie. Zdálo by se tedy logické, že strany "nadšené" pro Evropskou unii nebudou vytvářet koalici s euroskeptiky.
</TEXT>
<HEADING>
Gross a jeho křeslo
</HEADING>
<TEXT>
Jenže vše nasvědčuje tomu, že na formování budoucích koalic v České republice budou mít vliv jiné věci než ideologie nebo názor na EU. Jsou zde také osobní politické ambice, strategie a kalkuly a mocné zájmové skupiny prorostlé do politiky i politických kuloárů, ve kterých se rozhoduje o všem důležitém. Podívejme se na některé důležité osobní motivace a ambice některých vlivných politiků. Například takový Stanislav Gross. V křesle ministra vnitra se mu velice líbí a chce v něm sedět i nadále. To může vyhovovat Václavu Klausovi. Klaus nemá osobně v oblibě stínového ministra vnitra Ivana Langra a v případě tzv. velké koalice ČSSD-ODS si Gross může podržet své křeslo. Klausovi se tak zároveň podaří zbavit Langra přílišného vlivu. Jenomže Grossův post je téměř jistý i v případné vládě sociální demokracie s Koalicí. Gross je totiž populární, má v Koalici relativní podporu a na rozdíl od některých jiných ministerstev nemá Koalice na jeho post vyslovený zálusk.
</TEXT>
<HEADING>
Rusnok s Burešem a velká koalice
</HEADING>
<TEXT>
Úplně jiný případ je současný ministr financí Jiří Rusnok. Ten také touží zůstat na svém postu a chová se jako muž ODS uvnitř sociální demokracie. Jedná s Nomurou, jako lídr ČSSD v Královéhradeckém kraji propaguje velkou koalici s ODS s poukazem na potřebnou stabilitu před vstupem do EU. Neostýchá se požadovat garance za Benešovy dekrety stejnými slovy jako Václav Klaus. Rusnoka někteří poslanci ODS vychvalují v tisku jako dobrého odborníka. A Rusnok se snaží. Za nedávným zablokováním spojení ČEZ s distributory stál údajně také ministr Rusnok, který se o tom s ODS předem domluvil. Když mu v rodné straně tzv. umyli hlavu, snaží se nyní naoko věci napravit. Rusnokovi hraje do karet i to, že ODS nemá o post ministra financí prvořadý zájem. Lepit díry ve státní pokladně bude náročné a nepopulární. Pro většinu lídrů Koalice je zase Rusnok jako člověk nedůvěryhodný, ba nepřijatelný. Koalice má navíc svého zřetelného kandidáta na post ministra financí. Je jím Ivan Pilip. Podobně vsadil na jednu kartu koalice ČSSD-ODS ambiciózní Jaroslav Bureš, který se netají tím, že chce dokončit "rozdělanou práci". Bureš sám sice ve volbách nekandiduje, přeje si ovšem, aby ho ODS přijala do nové vlády jako "odborníka". Bureš dobře ví, že právě na post ministra spravedlnosti má Koalice své silné kandidáty, a to dokonce hned oba stranické lídry Svobodu i Marvanovou. Také proto Bureš v poslední době pěkně zostra útočí na prezidenta Havla. Dobře ví, že za útoky na prezidenta lze v ODS utržit potřebné body. Bureš také například podal ministerskou stížnost v případu Milana Šrejbra.
</TEXT>
<HEADING>
Klaus a prezidentské ambice
</HEADING>
<TEXT>
V neposlední řadě jsou tu prezidentské ambice Václava Klause, případně Miloše Zemana. Mluví se o tom, že Klaus je ochoten nabídnout sociální demokracii velice vstřícný obchod a lukrativní vládní křesla výměnou za podporu své prezidentské kandidatury. Tato varianta je pravděpodobná především v situaci, že ODS skončí jako druhá. Pro další společné vládnutí ODS a ČSSD svědčí skutečnost, že si obě strany na sebe zvykly. Umějí spolu např. kontrolovat veřejná média, prodávat špatné úvěry z vytunelovaných bank a někdy (ne vždy) se jim daří společně i privatizovat. Nebude se jim chtít dělit se o koláč ekonomické moci s někým novým. Navíc většina voličů obou stran opoziční smlouvu nekritizuje. Mluví se i o tom, že určitý počet poslanců za ČSSD má ODS takzvaně v hrsti, a tito poslanci - aniž je to doposud zřejmé - v příští Poslanecké sněmovně nikdy nepodpoří spojení sociálních demokratů s Koalicí. Proti další spolupráci sociálních demokratů s demokraty občanskými svědčí to, že ani Špidla, ani Gross jí zatím nedávají přednost. Teprve se ukáže, nakolik pevně drží oficiální předáci ČSSD otěže v rukou.
V neposlední řadě jsou tu prezidentské ambice Václava Klause, případně Miloše Zemana. Mluví se o tom, že Klaus je ochoten nabídnout sociální demokracii velice vstřícný obchod a lukrativní vládní křesla výměnou za podporu své prezidentské kandidatury. Tato varianta je pravděpodobná především v situaci, že ODS skončí jako druhá. Pro další společné vládnutí ODS a ČSSD svědčí skutečnost, že si obě strany na sebe zvykly. Umějí spolu např. kontrolovat veřejná média, prodávat špatné úvěry z vytunelovaných bank a někdy (ne vždy) se jim daří společně i privatizovat. Nebude se jim chtít dělit se o koláč ekonomické moci s někým novým. Navíc většina voličů obou stran opoziční smlouvu nekritizuje. Mluví se i o tom, že určitý počet poslanců za ČSSD má ODS takzvaně v hrsti, a tito poslanci - aniž je to doposud zřejmé - v příští Poslanecké sněmovně nikdy nepodpoří spojení sociálních demokratů s Koalicí. Proti další spolupráci sociálních demokratů s demokraty občanskými svědčí to, že ani Špidla, ani Gross jí zatím nedávají přednost. Teprve se ukáže, nakolik pevně drží oficiální předáci ČSSD otěže v rukou.
</TEXT>
</DOC>
<DOC>
<DOCID>LN-20020601047</DOCID>
<DOCNO>LN-20020601047</DOCNO>
<DATE>06/01/02</DATE>
<TITLE>
Mínění odjinud
</TITLE>
<HEADING>
Nový deň
</HEADING>
<TEXT>
Jako blesk z čistého nebe přišlo oznámení pražského primátora Kasla, že opouští své křeslo i ODS. Přišlo bez varování a pořádně rozvířilo hladinu před volbami, které se zdály pro ODS idylické. Na první pohled vypadá věc velmi jednoduše: statečný primátor už nemůže vydržet v prostředí, kterému podle něj nechybějí prvky klientelismu, korupce, a odchází z týmu, který si sám vybral. Kasl však rezignoval na funkci, jež je stejně důležitá jako ministerský post, čtrnáct dnů před volbami, ačkoli to mohl udělat před rokem anebo třemi měsíci. Pro ODS je to varující i proto, že právě v Praze, v její tradiční baště, se na ni začala dotahovat ČSSD, která tam jako volebního lídra postavila populární Petru Buzkovou. ODS něčeho takového nebyla schopna, a Václava Klause přece veřejnost vnímá jako celkového lídra. Navíc už neplatí okřídlená věta o tom, že v Praze by na kandidátce ODS zvítězila i Klausova tenisová raketa. Z Kaslovy rezignace by mohly těžit Koalice a ODA. Většina pražských voličů totiž inklinuje k pravici.
Jako blesk z čistého nebe přišlo oznámení pražského primátora Kasla, že opouští své křeslo i ODS. Přišlo bez varování a pořádně rozvířilo hladinu před volbami, které se zdály pro ODS idylické. Na první pohled vypadá věc velmi jednoduše: statečný primátor už nemůže vydržet v prostředí, kterému podle něj nechybějí prvky klientelismu, korupce, a odchází z týmu, který si sám vybral. Kasl však rezignoval na funkci, jež je stejně důležitá jako ministerský post, čtrnáct dnů před volbami, ačkoli to mohl udělat před rokem anebo třemi měsíci. Pro ODS je to varující i proto, že právě v Praze, v její tradiční baště, se na ni začala dotahovat ČSSD, která tam jako volebního lídra postavila populární Petru Buzkovou. ODS něčeho takového nebyla schopna, a Václava Klause přece veřejnost vnímá jako celkového lídra. Navíc už neplatí okřídlená věta o tom, že v Praze by na kandidátce ODS zvítězila i Klausova tenisová raketa. Z Kaslovy rezignace by mohly těžit Koalice a ODA. Většina pražských voličů totiž inklinuje k pravici.
</TEXT>
</DOC>
<DOC>
<DOCID>LN-20020601048</DOCID>
<DOCNO>LN-20020601048</DOCNO>
<DATE>06/01/02</DATE>
<TITLE>
vysvětluje exprimátor Jan Kasl, proč osm dní před svým odchodem z ODS veřejně agitoval za jejího předsedu
</TITLE>
<TEXT>
Rozhovor týdne
Jan Kasl
</TEXT>
<HEADING>
S bývalým pražským primátorem hovořila Renata Kalenská
</HEADING>
<TEXT>
Z poměrů na pražské radnici je znechucen, přesto chce Jan Kasl v listopadu opět kandidovat. A to i v případě, že se zbytek radních na svých místech udrží.
LN: Co byste si myslel o člověku, který by jeden den před stovkami lidí agitoval s heslem "Volte nás", a za pár dní by odcházel se slovy, že je pro něj strana nepřijatelná?
To nevím. Na ten mítink jsem neměl chodit, to je pravda. Ale Klaus mě o to úpěnlivě prosil.
LN: Proč "úpěnlivě"?
Je to logické. Oblíbená tvář v Praze, na plakátu ODS... To jsou politické body.
LN: Petr Nečas tvrdí, že vás nikdo nenutil tam chodit.
Tak to Petr Nečas není dobře informován. Klaus mi volal v sobotu i v neděli. Bylo by asi férovější, kdybych řekl: "Já už s vámi nechci mít nic společného." Ale protože panu předsedovi na tom velmi záleželo a chtěl jsem mu udělat radost...
LN: Šel jste tam jen proto, abyste mu udělal radost?
</TEXT>
<HEADING>
Ano.
</HEADING>
<TEXT>
LN: O pár dní později jste mu moc radost neudělal. Lidé z radnice říkají, že jste chtěl oznámit odchod právě v den, kdy se konal mítink. Zdržel vás tedy Klausův telefonát?
To jsou ty fámy! Ty to všechno zrychlily. Lidé spekulovali úmyslně, protože se mě chtěli zbavit. V úterý novináři telefonovali mé ženě. Já byl na radě, měl jsem dvacet nepřijatých hovorů. Říkal jsem si: "Co se to zase děje?" A dozvěděl jsem se, že běží fáma, že budu druhý den rezignovat. Říkal jsem si, že se přece nenechám 27. června odvolat, protože bude po volbách a Klaus už mě nechá padnout. Nechtěl jsem se nechat sestřelit v jejich režii a s jejich argumenty typu: "No jo, my jsme ho nekandidovali na primátora, tak teď odchází." Před 21. červnem jsem chtěl sám rezignovat. To jsem měl médiím lhát? Věděl jsem, že odejdu, a nemohl jsem říkat: "Ne, zítra ne. Až za tři týdny." Nechtěl jsem si hrát na úžasnou partu a tvářit se, že do voleb jsme kamarádi. A pak by mě vzali přes uši.
LN: Před Klausem to nikdo nevěděl?
</TEXT>
<HEADING>
Samozřejmě, že ne.
</HEADING>
<TEXT>
LN: Jan Bubeník, který je zmiňován jako jeden z těch, kteří vám pomáhali, tvrdí, že o vaší rezignaci věděl několik dní dopředu.
Bubeníka jsem viděl v pondělí na nadačním fondu a mluvil s ním pět minut. Ptal se mě: "Tak co?" A já jsem řekl: "Už toho mám plný kecky a musím to zabalit." To je celé.
LN: Tvrzení, že jste měl být 27. června "odmáznut", je naopak vaše spekulace?
Pan starosta Pavel Bém mi řekl, že bude jakési hájemství do voleb a do té doby bude pokoj. Klaus žádné problémy do voleb nechtěl. Proto to "dočasné hájení, a pak už můžou chrti vyrazit po stopě a jít na krev".
LN: Proč jste ale nerezignoval dříve?
Měl jsem to udělat o měsíc dřív. To přiznávám.
LN: K definitivnímu rozhodnutí, že v ODS nechcete být, jste přece dospěl už na konci loňského roku.
Byl jsem přehnaně loajální. Klaus si jistě nepřeje v pražské ODS některé lidi. Bohužel o tom nemluví veřejně. 1. prosince na grémiu pražské ODS to mohl Klaus změnit.
</TEXT>
<HEADING>
LN: Proč to podle vás neudělal?
</HEADING>
<TEXT>
Ještě den před tím regionem byla připravena varianta, že předsedou regionu bude pan starosta Bratský, protože je to nekonfliktní typ. A místo-předsedu mu měl dělat Bém. Bylo k tomu potřeba jen jedno - aby Klaus dal při svém vystoupení signál, že to tak chce. I ti, co byli rozhodnuti hlasovat pro Bürgermeistra, by vycouvali, protože Klaus je pro ně autorita. Klaus se ale nerad angažuje. Pak se nesmí divit výsledkům. Vezměte si třeba jeho projev na kongresu ODS! Všichni čekali tolik, a nic z toho nebylo. Na koho svým projevem mířil?
LN: Objevují se spekulace, s kým vším jste odchod konzultoval. S kým tedy?
Ano, ti našeptávači! Na to, abych musel něco konzultovat, jsem padesátiletý a svéprávný člověk.
LN: Vy si nemyslíte, že tato kauza poškodí před volbami ODS?
Nedomnívám se, že ji poškodí.
LN: Sám sebe jste ale v úvodu označil za populární postavu v Praze...
Ale já jsem nechtěl destabilizovat celou Prahu. Hrozil zmatek, zvedala se opozice. Tím, že jsem pánům uvolnil místo, rozdělili si moje povinnosti a mají klid na práci.
LN: Opravdu nevěřím, že si myslíte, že váš odchod ODS nepoškodí.
ODS poškozují jiní lidé v Praze.
LN: A vy jste na ně ukázal čtrnáct dní před volbami.
Já na ně ukazuji dva tři roky.
LN: Ale až teď před volbami jste na ně ukázal razantně a veřejně.
Vždyť mě odvolávali už na podzim 2000! Teda odvolávali... Chystali se mě odvolat.
LN: Ano, ale v té době jste z ODS neodešel. Jinak tvrdíte, že na vás byl vyvoláván takový tlak, že už s ODS nechcete být spojován. Jak konkrétně tento tlak vypadal?
Třeba byla na tři hodiny naplánovaná akce, na které měl být ministr kultury a Ramiro Cibrian. Za pět minut tři se zvedám, že musím jít. Načež Igor Němec zařadí další bod. To jsou podpásovky, které se nedělají.
</TEXT>
<HEADING>
LN: Proto se odchází?
</HEADING>
<TEXT>
Nebo akce s pěti miliony na maraton, které radní vzali z peněz na Karlův most. Proč takové šprajc akce? Já mám na starosti památky a oni mi ani do očí neřeknou, že peníze sebrali. A to jsou tisíce takových útoků...
LN: Klaus vás v březnu označil za černého pasažéra, vy jste v dubnu přiznal, že uvažujete o rezignaci. Neměl jste odejít před začátkem volební kampaně? Tak byste se vyhnul podezřením ze záměrného poškozování ODS.
Přiznávám, že 24. dubna jsem měl pocit, že mám podporu zastupitelstva. To se jasně postavilo za boj s korupcí. Ale pak neměli vůli se s tím zabývat. To byli třeba taxikáři. Dokud se tou úžasnou skrytou kamerou ČT 1 neprokázala turba, odmítalo se o tom mluvit. A najednou se problémy s taxikáři dají řešit.
LN: Škoda, že to nebyl výsledek práce radnice, ale médií, že?
Přesně tak. Já jsem přivezl z Ameriky sborník regulačních pravidel pro taxi. Ale nebyla vůle s tím něco dělat.
LN: Nečas tvrdí, že za ním už vloni na podzim přišli radní s tím, že vyhrožujete - nezískáte-li pro příští komunální volby kandidaturu na primátora, odejdete z ODS a budete kandidovat za jinou stranu.
To jsou nesmysly. Já jsem řekl, že nemám důvod se o tu nominaci neucházet. Vždyť voliči mají jednoznačný názor, že ODS má nejlepšího primátora od revoluce. Proč bych neměl chtít kandidovat? Nikdy jsem ale neřekl, že budu kandidovat za jinou stranu. To je naprostá lež.
LN: Přesto se scénář vyplňuje. ODS vás nechtěla za kandidáta, tak jste ji opustil. A chcete kandidovat, byť jako nezávislý.
Ještě nevím. Nepředbíhejme.
</TEXT>
<HEADING>
LN: Vaše poslední vyjádření jasně říkají, že chcete.
</HEADING>
<TEXT>
Jediná možnost je, že ne za žádnou stávající stranu. Já neříkám, že si to Petr Nečas vymyslel. Mohli mu to ti lidé tvrdit. Dokonce si myslím, že to tak bylo. Já Petra Nečase respektuji a uznávám. Mám problém s hochy, kteří vedou pražskou ODS.
LN: S Klausem jste se vídal na grémiích ODS. Byl jste tam aktivní?
To je známá historka. Já nejsem ten, kdo tam vyskakoval, kdo by se přidával k tomu kolečku, kdy se všichni utvrzovali v jednom názoru. Pasivitu mi vyčítali, to je pravda.
LN: Podle Nečase se vám přezdívalo "mlčící menšina", protože jste nikdy nic neřekl.
Dobře, každý jsme nějaký. Když nemám říct co nového, nebudu za každou cenu kývat: "Ano, ano, máte pravdu, ten čtvereček je červený".
</TEXT>
<HEADING>
LN: Proč vás Klaus pořád bránil?
</HEADING>
<TEXT>
On mě zas tak moc nebránil. Myslím, že pan předseda to dnes přeceňuje. V roce 2000 se za mě opravdu postavil. Dostal svazek dopisů a nevím, zda se mu na jejich základě říkalo snadno: "Tady máte toho nejrespektovanějšího, nejautentičtějšího primátora a vy ho chcete odvolávat?" To musel říct. Nemyslím, že bych kdy byl oblíbencem pana předsedy.
LN: Mluvíte o Klausově nerozhodnosti. To mi k němu moc nesedí.
Ale jak to? Nikdy se vůči nikomu v ODS jasně nevymezil. Přitom můžu citovat jeho větu, že by pražskou ODS nejraději rozpustil. Proč to neudělal? Jasně, protože to nejde. Ale jeho pražská ODS nikdy netěšila. Proč nevystoupil na regionu v prosinci? Tam lidi čekali na jeho pokyny! Všechno se to mohlo změnit.
LN: Mohli jste být iniciativní a nenechávat všechno jen na Klausovi.
Ale tak to v ODS funguje.
LN: Příklad toho, že je ODS skutečně jen stranou jednoho muže?
To říkáte vy.
LN: Ptám se na to vás.
Václav Klaus má velkou autoritu.
LN: Poté, co jste Klausovi oznámil svou rezignaci, setkali jste se ještě v televizi. Mluvili jste spolu sami?
Klaus byl ve studiu velice roztomilý a šarmantní. Na závěr jsem mu podal ruku a popřál hodně úspěchů.
LN: On vám také popřál úspěchy?
Něco takového zamumlal, ale nevím, jestli to byly úspěchy.
LN: Počítal jste s tím, že se po vašem odchodu objeví nový ever- green ODS o pražském Sarajevu?
Bylo mi to jasné a odmítám to. Tímhle pan předseda žije a už se toho nezbaví. Vše, co není podle něho, je atentátem. To je šílenej svět. Přece se nedá žít s představou, "všichni dělají atentáty, jenom já jsem ten úžasný".
LN: Cituji vás: "Na magistrátě je propletená síť mezi politickou a podnikatelskou sférou." Vám se ji nepodařilo rozplést, tak jste rezignoval. Proč si myslíte, že by se vám to mělo podařit za půl roku?
Je třeba, aby tam došlo k výměně lidí. Jinak máte sílu jednoho z jedenácti hlasů.
LN: To ale vážně vypadá, že jste rezignoval schválně před volbami - co nejvíce oslabit ODS, aby pak v komunálních volbách současní radní ODS neuspěli. A vy jste tam měl lepší pozici.
Jestliže nebudou na radnici po volbách někteří lidé z ODS, budu rád. V tom máte naprostou pravdu.
LN: Takže i proto jste takto načasoval svoji rezignaci?
Ne. Už na začátku jsem vám to vysvětlil. Ale když se ptáte, zda by to bylo dobře, tak bylo.
LN: Kdyby tam tito radní seděli i dál, vy byste tam s nimi chtěl být?
Kdybych byl proti nim v opozici, bylo by to samozřejmě něco jiného.
LN: Jistě. Ale pořád byste měl sílu toho jednoho hlasu.
Ale i ten jeden hlas je slyšet.
</TEXT>
<HEADING>
LN: Doposud nebyl.
</HEADING>
<TEXT>
Jste-li součástí něčeho, tak to těžko kritizujete. To je zas ta loajalita. To, co předváděl třeba pan Hvížďala v opozici, bylo velmi efektivní.
LN: Říkáte, že opouštíte radnici, neboť nejste schopen garantovat její řízení. Považujete svoje působení na radnici za prohru?
Nikoli. Myslím, že se podařilo hodně věcí. Ale efektivita výkonu tam byla katastrofální.
LN: Není tedy prohrou právě to, že jste opustil i ODS? Mluvíte o velkých problémech a už se k nim dál nehodláte stavět čelem...
Snažil jsem se o to dost dlouho, ale pochopil jsem, že to prostě není v mých silách.
LN: Zkrátka Jan Kasl neprohrál?
Určitě ne. Ani nevyhrál. Je to uznání stavu.
LN: Spíš rezignace na situaci.
Ano, každopádně je to moje rezignace. Rozhodnutí, že nejsem schopen prosazovat, co se prosazovat má.
LN: Také jste řekl, že už nemůžete předstírat, že jsou na radnici všichni fajn parta, a někteří kradou. Kdo tam krade?
To bylo myšleno tak, že nemůžu předstírat, že je všechno úžasné.
LN: Takže na radnici se nekrade?
To bych také neřekl. Já jsem na radnici nic neukradl.
LN: Já se ptám na "ty druhé".
Činila se tam nesrozumitelná rozhodnutí. Účelově se tam hlasuje. Co si o tom mám myslet?
LN: Vypadá to, že si myslíte, že se tam krade, ale nemáte důkazy.
Slovo "krade" je výraz...
LN: Který jste použil.
...pod nímž si představím, že někdo něco sebere ze stolu či z kapsy.
</TEXT>
<HEADING>
LN: Nebo z účtu.
</HEADING>
<TEXT>
Nebo z účtu. Prostě se tam konají věci, s nimiž nechci být ztotožňován. Třeba ten Karlův most. Nebo otázka našeho zástupce v Bruselu! Byl tam i přes můj odpor vyslán pan Verner. I Klaus se ptal, co je to za šílence. Do Bruselu se dostal nekompetentní člověk, kterého tam ale prosadili kamarádi. Takových příhod byla spousta. To jsou věci, které nechápu.
LN: Já zase nechápu, proč se na radnici likvidují zápisy z jednání rady už týden poté. Což říkáte vy.
Tomu také nerozumím. Je to zametání stop.
LN: To jste si odhlasovali?
Ano. Tedy já ne.
</TEXT>
<HEADING>
LN: To je novinka v české byrokracii?
</HEADING>
<TEXT>
Je to systém, jak zpětně nedohledat, jak se hlasovalo. Záznamy na kazetách se přemazávají po třech měsících. Tak jsem to chtěl vypalovat na cédéčkách. Se zlou jsem se potázal.
LN: Systém začal fungovat až za vás?
Předtím se záznamy mazaly po několika měsících. Když jsem se to snažil změnit, doba se ještě zkrátila.
LN: Měl jste na radnici vůbec v někom oporu?
Postupně jsem ji ztrácel. Někteří lidé vnímali pozůstatky Koukalova vládnutí, ale dostali tu či onu správní radu, páni radní si rozdělovali funkce... A to bylo odměnou za loajalitu.
LN: Vy sám nejste v žádné radě?
Ne. Jenom třeba v Pražském jaru. To je čestná funkce. Zadarmo.
LN: Zájem o vás nyní stoupá. Třeba lidovec Juránek by vás rád viděl na kandidátce Koalice do Senátu...
Děkuji a nepřijímám. Odmítl jsem i nabídku ODS kandidovat do Senátu. Tam se mě snažili uklidit.
LN: Myslíte, že nabídka lidovců byla míněna vážně? Není to jen boj proti ODS? "ODS vystrčila ze svých řad černou ovci, mučedníka a my mu otevřeme náruč?" Takové pěkné gesto adresované voličům?
Je to vyjádření názoru, že "člověk, který prokázal schopnosti, který rozhodně nebyl neúspěšný primátor, je zavrhován, my ho koupíme a berem".
LN: Pokud se vám nepodaří na podzim primátorské křeslo získat, chystáte se prý do Londýna.
To je další spekulace!
LN: Informace, že vám Michael Kocáb slíbil přímluvu u prezidenta, aby vás jmenoval velvyslancem v Londýně, je nepravdivá?
Ano. Já tedy nevím, co si pan Kocáb s panem prezidentem domlouvají, za to nezodpovídám. Tuhle spekulaci nikdo ani nemohl myslet vážně.
LN: Můžete tedy vyloučit, že byste se stal velvyslancem v Londýně?
Jestli by mě někdo jmenoval, tak bych o tom třeba uvažoval. Ale ta nabídka nepadla. l
</TEXT>
</DOC>
<DOC>
<DOCID>LN-20020601049</DOCID>
<DOCNO>LN-20020601049</DOCNO>
<DATE>06/01/02</DATE>
<TITLE>
Čtyřdenní maraton společenských akcí zakončí slavnostní přelet 26 letadel Královského letectva
</TITLE>
<TEXT>
Obrovský pěvecký sbor a padesát motorkářů se zúčastní průvodu, který se bude konat v rámci oslav 50. výročí nástupu královny Alžběty II. na britský trůn.
LONDÝN - Během víkendu a v následujících dvou dnech vyvrcholí po celé Británii oslavy zlatého jubilea královny Alžběty II. Britové plánují množství soukromých večírků a oslav v ulicích měst. Po celé zemi budou vyvěšeny tisíce britských vlajek, aby pozdravily panovnici, která se stále ještě vyrovnává se smrtí své matky a sestry. "Je to její oslava. Po tom všem, co si vytrpěla, si to opravdu zaslouží," uvedl pro agenturu Reuters Cameron Johnson, který bude spolu se sousedy pořádat večírek s jídlem, pitím a hudbou před jejich domem ve východní části Londýna. Hlavní část oficiálních oslav začne dnešním koncertem vážné hudby v zahradách Buckinghamského paláce. Po celé Británii, v dalších zemích Commonwealthu, a dokonce i na Antarktidě se na oslavu jubilea rozsvítí více než 1800 pochodní a vater. V pondělí večer zažehne "národní" pochodeň před Buckinghamským palácem sama Alžběta II. Den poté královna navštíví slavnostní bohoslužbu v katedrále sv. Pavla. Po ní bude následovat velkolepý průvod, kterého se zúčastní téměř 20 tisíc lidí. Jedním z účastníků bude i největší kostelní pěvecký sbor na světě, který bude mít 5 tisíc hlasů. Další zajímavostí je i fakt, že v čele průvodu pojede padesát motorkářů. Jejich vůdcem má být Alan Fisher, přezdívaný Snob ze skupiny Hell's Angel. "Jestli to dělám pro královnu, pro zemi nebo kvůli motorkám? Asi kvůli všem třem. Nejsem monarchista, ale královnu, královnu matku a prince Charlese respektuji. A hlavně strašně rád jezdím na motorce," uvedl Alan Fisher v rozhovoru pro britskou BBC. K 50. výročí nástupu na trůn dostala královna i nové služební auto. Poprvé to není Rolls Royce, ale vůz značky Bentley. Svůj první Rolls Royce získala Alžběta II. ještě jako princezna v roce 1950. Během let se v královské garáži vystřídaly další vozy stejné značky, z nichž nynější jezdí s královnou od roku 1978. Zakázka z Buckinghamského paláce byla velkým vítězstvím pro Volkswagen, který nyní značku Bentley vlastní. Proto se firma snažila, aby vytvořila jedinečný vůz. Stavěl se dva roky a jde o zcela novou konstrukci.
Další informace o oslavách zlatého jubilea najdete v příloze Neděle
</TEXT>
</DOC>
<DOC>
<DOCID>LN-20020601050</DOCID>
<DOCNO>LN-20020601050</DOCNO>
<DATE>06/01/02</DATE>
<GEOGRAPHY>BANGKOK</GEOGRAPHY>
<TEXT>
Thajský vynálezce Pravít Jongvanič představil ve čtvrtek v Bangkoku své po domácku vyrobené vodní kolo. Podle vynálezce je jeho dopravní prostředek velmi levnou záležitostí a hlavně neškodí životnímu prostředí. Lidé se tak vyhnou cestování v nepříjemných kolonách vozidel, které každý den ochromují centrum města. Pravít Jongvanič doufá, že svůj stroj brzy začne vyrábět ve velkém a pak prodávat na trhu v celém Thajsku. Jeho snem je rozšířit svůj obchod později i do dalších zemí včetně Spojených států.
</TEXT>
</DOC>
<DOC>
<DOCID>LN-20020601051</DOCID>
<DOCNO>LN-20020601051</DOCNO>
<DATE>06/01/02</DATE>
<GEOGRAPHY>WASHINGTON</GEOGRAPHY>
<TEXT>
Britští vědci, studující dlouhodobě kvetoucí rostliny, objevili další důkaz oteplování klimatu. Alastair Fitter a jeho otec zjistili, že od 60. let minulého století se průměrné teploty v Británii zvýšily v lednu, únoru a březnu o 1,8 stupně Celsia. Z toho důvodu kvetlo podstatně dříve 385 rostlin vyskytujících se na britských ostrovech. Studii včera publikoval americký vědecký časopis Science. Se zaznamenáváním doby květu začal Fitterův otec před 47 lety v jižní Anglii a Alastair Fitter v tom pokračoval. Největší změny byly pozorovány u hluchavek, které v letech 1954 - 1990 kvetly poprvé zpravidla kolem 18. března. Od roku 1991 se však první květy objevují už kolem 23. ledna, což je o 55 dní dříve. "Rostliny reagují dřívějšími květy. Jako další krok se budou přesouvat a myslím, že to budeme moci brzy pozorovat," říká vědec. Britská studie potvrzuje dřívější německá pozorování, podle nichž se alpské rostliny v důsledku oteplování klimatu přesunuly do vyšších poloh. Jiné výzkumy zase ukázaly, že na změny podnebí reaguje také hmyz - rostliny opylované hmyzem totiž kvetly značně dříve než ty, jejichž pyl přenáší vítr.
</TEXT>
</DOC>
<DOC>
<DOCID>LN-20020601052</DOCID>
<DOCNO>LN-20020601052</DOCNO>
<DATE>06/01/02</DATE>
<TEXT>
LOS ANGELES - Michael Jackson se proslavil nejen hudbou, ale i množstvím plastických operací. Podle nejnovějších zpráv jsou stěny jeho nosu už natolik tenké a křehké, že chirurgové museli podle německého deníku Bild v uplynulých dnech opět zasáhnout a dostat třiačtyřicetiletého zpěváka z nejhoršího. Jacksonův nos je prý v naprosto hrozném stavu. V britských novinách se dokonce objevily fotografie slavného zpěváka s dírou po straně nosu. Listy však tvrdí, že nejde o fotomontáž. Ošklivý kráter mu prý po operaci už z obličeje zmizel, ale zdaleka ještě nemá vyhráno. Po dvaceti letech operací od plastických chirurgů, kteří měli za úkol vyrobit z černošského teenagera bělocha se špičatým nosem, nebude Jacksonův obličej podle chirurga Axela Neurotha už nikdy vypadat živě. "Ve videoklipech sice vidíme, že se obličej ještě hýbe, ale už to není tvář, kterou bychom mohli nazvat 'z masa a krve'," prohlásil Neuroth.
</TEXT>
</DOC>
<DOC>
<DOCID>LN-20020601053</DOCID>
<DOCNO>LN-20020601053</DOCNO>
<DATE>06/01/02</DATE>
<TITLE>
Laura. Jde nejspíše o domáckou formu k Laurentii, což je ženský protějšek k Laurentiovi. Neboli, jak my říkáme, k Vavřincovi, a znamená tedy "vavřín". V církevním kalendáři slaví svátek Justin. Toto jméno má svůj počátek v latinském slově iustus a znamená "spravedlivý".
</TITLE>
<TEXT>
Jarmil. Jde zřejmě o variantu jména Jarolím, jehož původ není zcela jasný. Není vyloučeno, že prapůvodem bylo starořecké jméno Jeroným. V církevním kalendáři dnes slaví svátek dva světci, Marcelin a Petr. První jméno má své počátky ve starém Římě a označovalo bojovníka, neboť základem je řecké slovo marnamai ("bojuji"). Jméno Petr má své základy také v Řecku. Vychází ze slova petros, což znamená "skála".
</TEXT>
</DOC>
<DOC>
<DOCID>LN-20020601054</DOCID>
<DOCNO>LN-20020601054</DOCNO>
<DATE>06/01/02</DATE>
<TEXT>
Politická strana před volbami se podobá méně vnadné slečně před soutěží o královnu krásy. Má-li se probojovat až ke stupňům vítězů, měla by pro to udělat mnohem víc, než kolik je třeba v běžném životním provozu. Rozhodně se musí přikrášlit a učinit se nejen přijatelnou, nýbrž i přitažlivou. A zde již nevystačí s ověřenými revitalizacemi, ale je třeba nápadů a tvořivého přístupu. Tak vznikají i billboardy a volební hesla: velká slova v národních i jiných barvách, jiskra v oku, módní sestřih, vřelý úsměv, energicky vysunutá brada a pohled zaostřený daleko za obzor prostého voliče. Ptáci, třešně a stromy namísto někdejších výrobních prostředků srpu, brku, kladiva a kružítka. Nikdo ať nepochybuje: jdeme vstříc novému osudu, neboť lepší poplatek než úplatek. Český národ nikdy neskoná, on všechny bědy světa slavně překoná. Volební heslo je make-up i reklama. Reklama často mívá podobu mikrodramatu: v několika málo vteřinách vypukne strašná krize: zaneřádí se sporák, do bytu vnikne hmyz, dítko se vyválí v bahně, muž si splete patro. Avšak mocným působením toho, co reklamní spot nabízí, je katastrofa vzápětí hravě odvrácena. Káva navrátí ztracený klid, přírodní pitná voda promění trapas v idylu. Volební heslo má k tomuto druhu tyátru velmi blízko. Je to drama o několika slovech, velmi originální odnož absurdního divadla. Tak například slogan, který říká: Dáme věci do pořádku - začali jsme u sebe. Laik by se pro takovou stranu rozhodl z fleku, zasvěcený volič váhá, sezná-li, že výsledkem inzerované úklidové akce je pád volebních preferencí a strana téměř v troskách. A vůbec už není jisté, zda vtipně podaný slib "S námi přijde zákon" cituje nějaký klasický western, anebo spíše Limonádového Joea. K absurdní literatuře odkazují hesla jako třeba "Soudy musí sloužit spravedlnosti", která svou nezvratností nezapřou hlubokou spřízněnost s těmi, jimiž se hemží Zahradní slavnost Václava Havla: "Ani kolínští husaři nechodí do lesa bez obojku." "Bez topůrka ani věrtel nezakopeš." "Drobné podnikání bez účetnictví." Ne všude je ale absurdita tak snadno průhledná. Tak třeba heslo, jež tvrdí, že obrana národních zájmů není nacionalismus, vypadá jako skvělá idea. Ovšem jen do té chvíle, než si divák slovo nacionalismus přeloží do češtiny a zjistí, že o tomto sloganu beze zbytku platí známé přísloví: "Tak dlouho se chodí s košem likvidovat, až se někde zapomene". Naproti tomu heslo "S lidem pro lidi" se zapomenout nedá. Tím spíše, že lidé, kteří je měli v hubě bezmála půlstoletí, si pod slovem lid představovali něco úplně jiného než normální lidi bez stranické legitimace.
</TEXT>
</DOC>
<DOC>
<DOCID>LN-20020601055</DOCID>
<DOCNO>LN-20020601055</DOCNO>
<DATE>06/01/02</DATE>
<TITLE>
Ať září staré hvězdy
</TITLE>
<TEXT>
Dopisovatele zahraničních médií většina Čechů nezná ani podle jména. Jejich zprávy ovšem vytvářejí náš obraz v cizině. Právě v rozjitřeném předvolebním čase by mohl být zajímavý pohled těch, kteří jsou zvyklí nás popisovat z nadhledu. Požádali jsme proto čtyři zahraniční zpravodaje působící u nás, aby napsali, jak hodnotí právě uplynulé volební období a co si myslí o probíhající předvolební kampani. Jejich názory mohou leckoho překvapit...
Pohled přistěhovalce na cizí zemi, ve které je mu dáno žít, je vždycky pohled z jiné perspektivy a existující odstup je čímsi přirozeným. Vyplývá z vědomostí, zkušeností a návyků získaných v jiné zemi, v jiné kultuře.
Tato vzdálenost působí, že člověk určité věci v novém bydlišti vnímá ostřeji, výrazněji a jiných si vůbec nevšimne. Čtyři roky sociálnědemokratické vlády mi jako dopisovatelce polských novin, která v Praze žije už přes deset let a profesionálně se zabývá popisem toho, co vidí, umožňují předložit několik úvah a reflexí. Nezávisle na tom, zda má někdo rád Miloše Zemana nebo ne, je třeba přiznat, že jeho vláda za čtyři roky vymanila zemi z krize. Mezi stavem, v jakém stát přebírala v červenci 1998, a stavem, v jakém bude v červnu 2002 předávat moc, se podařilo mnoho dobrého. Hrubý domácí produkt (HDP) roste tempem 3,6 % ročně. Byly zprivatizovány tři velké banky, podařilo se přitáhnout obrovský zahraniční kapitál, díky kterému neroste nezaměstnanost. O tom, jak je to důležitá hodnota, se snadno lze přesvědčit pohledem do Polska, kde nezaměstnanost přesahuje 17 % a v tuto chvíli představuje největší společenský problém. Pozitivní změny v českém hospodářství se odrážejí v životní úrovni i v náladě společnosti. To je vidět a cítit. Přestože platy rostou pomalu, lidé ochotně vydávají peníze a nebojí se zadlužovat. Obrat v obchodech roste, restaurace jsou plné. To svědčí o pocitu bezpečí, o spokojenosti se životem a s vlastním postavením. Samozřejmě se nemají všichni a všude stejně dobře. Praha, stejně jako všechna evropská hlavní města, je v tomto ohledu určitě výjimkou. Mimo Prahu - znám dobře jižní Moravu - je životní úroveň nižší, ale ty rozdíly nejsou drastické.
</TEXT>
<HEADING>
Lenivá letargie
</HEADING>
<TEXT>
Šlágrem čtyřletého období menšinové vlády sociálních demokratů byla opoziční smlouva uzavřená mezi ODS a ČSSD. Toto nekonvenční politické řešení, tolik pobuřující mnohé publicisty a politology, mělo své dobré i špatné stránky. O těch dobrých mluví pochopitelně nejhlasitěji její autoři: Václav Klaus a Miloš Zeman. Podle Klause to byla záchrana před socialistickými spády sociálních demokratů, způsob, jak kontrolovat jejich dalekosáhlé tendence k nadměrnému rozdělování rozpočtových prostředků, k rozdávání sociálních dávek atd. Pro menšinovou vládu Miloše Zemana znamenala smlouva s ODS záruku klidného vládnutí, a tedy naději na uskutečnění vytýčených cílů a úkolů bez obav, že vláda bude v polovině funkčního období donucena k demisi. Tato pro obě strany výhodná dohoda přinesla Čechům - a nedělejme, že to nevidíme - vcelku spokojený život. Nepanovalo velké napětí, nebyly hádky, jaké pamatujeme z let koaličních vlád pod vedením ODS. Otevřenou otázkou zůstává, zda to bylo pro občany dobré a tvůrčí období rozvoje demokracie v Česku, anebo lenivá letargie podle hesla: Berou (naše, poplatnické) peníze, tak ať se moří. Za takových okolností by bylo namístě mluvit o ztrátě. Skutečná demokracie je především kontrola moci, kterou spravují politické strany. Ti, kdo vládnou, musejí cítit, že mohou být v každé chvíli odvoláni. Místo toho mohli sociální demokraté vládnout v komfortu, který moc bez kontroly morálně i materiálně korumpuje.
</TEXT>
<HEADING>
Kantovský ideál spravedlnosti
</HEADING>
<TEXT>
Připomeňme, kolik lidí muselo z vlády odejít. Stačí porovnat dnešní a dřívější "rodinné" fotografie. Opoziční smlouva, a to je její velké minus, odsunula stranou vliv menších stran na politický život. Mnoho méně známých politiků to přimělo k rezignaci na snahu ovlivňovat průběh dění ve státě. Nedobrý a pro společnost destruktivní byl pocit, že se obě strany, ODS a ČSSD, rozdělily o moc, vliv a funkce. Kantovský ideál spravedlnosti, který každý z nás v sobě nese (hvězdné nebe nade mnou a mravní zákon ve mně), se dozajista nenaplnil. Lidé, kteří chtějí svůj život prožívat vědomě a odpovědně, to muselo bolet. V oblasti zahraniční politiky začněme úspěchy. K těm určitě patří uspíšení vyjednávání s Evropskou unií. Sociální demokraté ukázali, že budoucnost České republiky vidí v unii. Těch několik kapitol, které je potřeba uzavřít do konce roku, nemůže zastínit skutečnost, že Česko už je na prahu EU. Úkolem příští vlády bude dokončení této práce. Pokud jde o správnost této cesty, nemám osobně žádné pochybnosti. Je třeba se jí držet!
Budou-li čeští občané podobného názoru, to ukáže referendum. Dnešních 41 % respondentů vyjadřujících se pro EU ukazuje, že mnoho občanů má pochybnosti. Důležité bude, jak pořadí priorit přijme nová vláda. Možná nebude klást EU na první místo. Pro mne jako pro cizinku ze sousední země bylo důležité a sympatické obnovení spolupráce zemí visegrádské skupiny. Vlády Václava Klause měly tendenci tuto spolupráci demonstrativně podceňovat a dávat najevo, že Češi jsou nejlepší a že na cestě do EU a NATO nehodlají čekat na žádné opožděnce, potýkající se s vlastními těžkostmi. Toto ovzduší se v posledních čtyřech letech změnilo k lepšímu. Pocit sounáležitosti a přesvědčení, že čtyřhlas znamená víc než jeden hlas, nabyly na významu, staly se prvkem zahraniční politiky sociálních demokratů. Jako parafráze k Remarqueovu "na západní frontě klid" by se dalo říci, že na severní česko-polské frontě panuje mír. Spolupráci i přátelské kontakty výhodné pro obě strany nesleduji jen z novinářské povinnosti. Jako zahraniční korespondentka akreditovaná v Česku bývám u schůzek našich nejvyšších představitelů. Jako Polka žijící mezi Čechy se stýkám s normálními lidmi a cítím, jak mne obklopují sympatie. Okruh mých českých přátel se za deset let značně rozšířil. Mám v Praze svá oblíbená místa, restauraci (Krušovickou v Michelské), hojně čerpám z bohatství české kultury - divadla, filmu, hudby, literatury i životního stylu. V praktickém dopadu vysoké politiky na ovzduší každodenního života, které je příznivé cizincům, tkví hluboký smysl. V mém případě už toho vstup našich zemí do EU moc nezmění. Mohu žít v Praze právě tak jako ve Varšavě. Se sousedy na jihu a na západě se ovšem sociálním demokratům vedlo hůř. Kontakty s Rakouskem a s Německem se v poslední době očividně zhoršily, a to ne vždy vinou sousedů. Je to důkaz, že hospodářská spolupráce a příliv cizího kapitálu nemusejí být provázeny vřelejšími vztahy. Peníze nejsou všechno!
</TEXT>
<HEADING>
Benešovy dekrety - prohrané téma
</HEADING>
<TEXT>
Při vstupu našich zemí do NATO měli čeští sociální demokraté, kteří dříve nejevili přílišné nadšení nad členstvím v alianci (pamatuji si otázku Jana Kavana, která "odrovnala" Javiera Solanu: Dá se z NATO vystoupit?), jisté problémy s představením České republiky jako věrohodného partnera v době bombardování Jugoslávie. Tyto peripetie jsou překonány. Postavení Česka je jednoznačné. Možná si znepřátelím mnoho čtenářů, ale nedá se nic dělat. Myslím, že si sociálnědemokratická vláda nedokázala poradit s problémem poválečných dekretů prezidenta Beneše. Čeští politici jsou ve svém pohledu na sudetské Němce naprosto zabetonovaní už od komunistických dob a nic nenaznačuje, že by to kdokoli chtěl změnit. Národní fronta složená ze všech politických stran (spolu s komunisty), jaká vznikla při příležitosti přijetí parlamentní deklarace z 24. dubna, odhaluje, že nikdo nemá odvahu ani chuť vychýlit se z této řady. Už léta trvající averze k dialogu se sudetskými Němci, útoky na arcibiskupa Graubnera za to, že se jel do Norimberku pomodlit společně s Němci, svědčí o tom, jak se místní myšlení vzdaluje od moderní Evropy. A co je horší, utvrzuje to mladou českou generaci v přesvědčení o nezbytnosti obrany národních zájmů, jako by se psal rok 1945. Obávám se, že jim to nepomůže při porozumění s jejich vrstevníky z dnešní Evropy a že je to odkáže do izolace. Pocházím ze země, která se za války nenacházela pod protektorátem, ale bojovala. Jen v samotném Varšavském povstání (v srpnu 1944) zahynulo přes dvě stě tisíc lidí. Mohu však směle prohlásit, že taková nevraživost při kontaktech s Němci v Polsku nevládne. Naše vysídlení mělo jiný charakter. Bylo nám zabráno území na východě a dostali jsme území na západě. Vysidlovali jsme Němce, kteří nikdy nebyli polskými občany, abychom získali místo pro Poláky vyhnané z východu. Moji rodiče museli opustit svůj milovaný Lvov, aby se usídlili v Zabrzi (Hindenburg). Ztracené pohraničí nám bylo kompenzováno západním územím. Starší pokolení Poláků to pořád pociťuje bolestně, já, která jsem se narodila v Zabrzi, už ne. Pro moje dítě je to historie. Když jsem 30. dubna mluvila s Milošem Zemanem (byl to rozhovor pro můj deník Rzeczpospolita), kritizoval mě při každé otázce na dekrety, že mu cituji údaje pouze z jedné knihy (Tomáš Staněk, Odsun Němců z Československa 1945 - 1947). Kniha obsahuje bohatou vědeckou bibliografii, ale problém odsunu a obraz Edvarda Beneše představuje jinak než politici. Je to snad zakázaná kniha, že tu po ní nikdo nesáhne? Jsem hluboce přesvědčená, že jen poznání různých součástí pravdy o osudech Němců vysídlených po válce z Československa a dialog s nimi může oběma stranám, české i německé, pomoci k uvolnění od stávající obsese. Taková slova, jaká použil vicepremiér Vladimír Špidla, když řekl, že "odsun byl zdrojem míru", k tomu určitě nepovedou.
</TEXT>
<HEADING>
A co dál
</HEADING>
<TEXT>
Ta nejbližší se pojí s právě vedenou předvolební kampaní. Má hlučný, halasný a různobarevný průběh. Předvolební průzkumy informují, že čtyři relevantní politická seskupení - ČSSD, ODS, Koalice a KSČM - běží v hlavním pelotonu a ostatní nechávají za sebou. Na tom ohonu malých straniček je vidět, že o řízení země je mnoho zájemců, ale místo na politické scéně se pro ně spíš nenajde. Češi si řekli: čtyři a dost! Žádná rizika s novými stranickými šéfy, žádné změny v politické konstelaci! Ať září hvězdy, které zářily doposud! Těm, kterým polistopadové změny přinesly prospěch, se nedivím. Touží ještě prodloužit čas úspěchu. Pokud jde o ostatní, bojím se, že rezignovali. Časté tvrzení "nevím, koho mám volit," vyjadřuje dezorientaci a bezradnost. Může to být důsledek zmrtvění politické scény, efekt opoziční smlouvy. Zatímco kampaň vnímaná jako show a folklor je zábavná, veselí skončí, jakmile se objeví nacionalistické a populistické tóny. Ujišťování ODS, že je rozhodnuta bránit "národní zájmy" Čechů, že bude v Bruselu požadovat formální záruky pro dekrety, a pokud je nedostane, nedoporučí občanům účast v referendu, nebo že posílí restrikce vůči uprchlíkům a cizincům, jsou pro myslícího člověka znepokojivá. Není to ještě Haider ani Le Pen, ale už je potřeba dávat pozor. Xenofobní nálady se mezi Čechy vyskytují a z jiskry lze snadno rozfoukat plamen. Odpověď na otázku, kdo vyhraje volby a kdo bude sestavovat novou českou vládu, budeme znát až po 15. červnu. Ať však potom do Strakovy akademie přijde kdokoli, bude muset čelit problémům, které se odcházející garnituře nepodařilo vyřešit. Ty nejdůležitější jsou reforma školství a důchodového systému. To, že se na české vysoké školy dostane jen jedna třetina kandidátů, je pro budoucnost země osudná prognóza. Systém sociálního pojištění, který je při stárnoucí společnosti neúčinný, bude budit ze spaní každého příštího ministra práce a sociálních věcí. Snížení nezaměstnanosti na 5 % je, jak tvrdí Miloš Zeman, další úkol pro novou garnituru. Garnituru, která bude, doufejme, mít trochu víc úcty k práci novinářů a ještě víc evropské představivosti.
Ta nejbližší se pojí s právě vedenou předvolební kampaní. Má hlučný, halasný a různobarevný průběh. Předvolební průzkumy informují, že čtyři relevantní politická seskupení - ČSSD, ODS, Koalice a KSČM - běží v hlavním pelotonu a ostatní nechávají za sebou. Na tom ohonu malých straniček je vidět, že o řízení země je mnoho zájemců, ale místo na politické scéně se pro ně spíš nenajde. Češi si řekli: čtyři a dost! Žádná rizika s novými stranickými šéfy, žádné změny v politické konstelaci! Ať září hvězdy, které zářily doposud! Těm, kterým polistopadové změny přinesly prospěch, se nedivím. Touží ještě prodloužit čas úspěchu. Pokud jde o ostatní, bojím se, že rezignovali. Časté tvrzení "nevím, koho mám volit," vyjadřuje dezorientaci a bezradnost. Může to být důsledek zmrtvění politické scény, efekt opoziční smlouvy. Zatímco kampaň vnímaná jako show a folklor je zábavná, veselí skončí, jakmile se objeví nacionalistické a populistické tóny. Ujišťování ODS, že je rozhodnuta bránit "národní zájmy" Čechů, že bude v Bruselu požadovat formální záruky pro dekrety, a pokud je nedostane, nedoporučí občanům účast v referendu, nebo že posílí restrikce vůči uprchlíkům a cizincům, jsou pro myslícího člověka znepokojivá. Není to ještě Haider ani Le Pen, ale už je potřeba dávat pozor. Xenofobní nálady se mezi Čechy vyskytují a z jiskry lze snadno rozfoukat plamen. Odpověď na otázku, kdo vyhraje volby a kdo bude sestavovat novou českou vládu, budeme znát až po 15. červnu. Ať však potom do Strakovy akademie přijde kdokoli, bude muset čelit problémům, které se odcházející garnituře nepodařilo vyřešit. Ty nejdůležitější jsou reforma školství a důchodového systému. To, že se na české vysoké školy dostane jen jedna třetina kandidátů, je pro budoucnost země osudná prognóza. Systém sociálního pojištění, který je při stárnoucí společnosti neúčinný, bude budit ze spaní každého příštího ministra práce a sociálních věcí. Snížení nezaměstnanosti na 5 % je, jak tvrdí Miloš Zeman, další úkol pro novou garnituru. Garnituru, která bude, doufejme, mít trochu víc úcty k práci novinářů a ještě víc evropské představivosti.
</TEXT>
</DOC>
<DOC>
<DOCID>LN-20020601056</DOCID>
<DOCNO>LN-20020601056</DOCNO>
<DATE>06/01/02</DATE>
<TITLE>
Popáté od doby, kdy Češi v roce 1989 znovuobjevili svobodu a demokracii, půjdou za dva týdny k volbám, aby vybrali své zástupce do Poslanecké sněmovny a in fine i svou vládu.
</TITLE>
<TEXT>
"Už zase půjdou k volbám," chtělo se mi původně napsat pod vlivem francouzské tradice pětiletého zákonodárství a s pocitem nedotaženosti ze čtyřleté sociálnědemokratické vlády. Jeden rok navíc by totiž nebyl býval zbytečným přepychem a umožnil by dovést do konce některé projekty, některé reformy a především proces začleňování ČR do Evropské unie, k jehož značnému urychlení kabinet přispěl. Někteří aktéři na české politické scéně se samozřejmě radují z toho, že "socialistický experiment" je u konce. Vzhledem k tomu, že se však mohl uskutečnit jen díky jejich podpoře, poněkud to jejich nářky diskredituje. Část populace, zdá se, podléhá určité schizofrenii - ostatně po čtyřiceti letech komunismu, během nichž se lidé naučili jinak jednat v soukromí a jinak na veřejnosti, to ani moc nepřekvapuje. Brojit proti socialismu před volbami a následně vládnout se socialisty podle všeho čtvrtině voličů stále nezní jako protimluv a nepovažují to za zradu důvěry - neřkuli lež. Bilance vlády Miloše Zemana je, bez ohledu na dvojznačnou osobnost premiéra (urážky a vulgarismy přispívají k jeho image a jeho /ne/popularitě) a na rozdíl od toho, co o ní říká jeho spojenec-oponent (nebo snad oponent-spojenec?) Václav Klaus, celkově pozitivní. Země urazila za uplynulé čtyři roky pěkný kus na cestě transformace a modernizace a začlenění do rodiny vyspělých evropských národů. Obnovila hospodářský růst a její obraz v očích zahraničních investorů a jejich vlád se znatelně vylepšil. Přičíst k dobru vládě lze též ozdravění privatizovaných bank a řadu nově postavených či připravovaných továren. Kdyby vláda nerespektovala motivační opatření přijatá za Tošovského, investoři by ve své většině zamířili jinam. Jen o málo dál na východ jsou k dispozici stejně kvalifikované a navíc lacinější pracovní síly - s mírou absence stejnou, ne-li nižší. Za Zemanovy vlády se České republice rovněž podařilo dohnat zpoždění v přípravě na začlenění do Evropské unie.
Několik měsíců jednání, které Českou republiku dělí od závěrečného rozhodnutí patnáctky, jímž ji přizve do svého kruhu, by mělo dát za pravdu nadšení, které tolik chybělo předchozím vládám. Pokud "oposmlouva" přinesla něco pozitivního, pak je to zřejmě politická stabilita - "klid na práci" tak vynášený neonormalizátory, který umožnil zařazení evropských norem do plánu legislativních úprav a zajistil kontinuitu vyjednavačských týmů. Jenže taková stabilita byla možná i za jiných podmínek, totiž kdyby dogmatik Jan Ruml v létě 1998 neodmítl nabízenou ruku Miloše Zemana, případně kdyby ustoupil a dal prostor pragmatikům ve své straně. Umožnil by tak ustavení koalice ČSSD-US-KDU, která by byla přinejmenším stejně životaschopná, šla by méně proti přirozenosti a neměla by tak neblahý dopad na politickou a demokratickou kulturu jako to, v čem země žila poslední čtyři roky. Pokud rozpočtový schodek a zadlužení, o nichž neustále hovoří "pan profesor", představují slabší stránku vysvědčení sociálnědemokratické vlády a nesou jistá rizika do budoucna, je třeba dodat, že to nejsou rizika nikterak dramatická - stačí srovnat situaci se situací většiny bohatých zemí a postkomunistických sousedů. Představují navíc jen zlomek toho, co pro ČR znamenalo období tunelování a promarněných nadějí, kdy vládl inženýr ekonomie Klaus. Mohl bych vyzvednout další neúspěchy sociálnědemokratické vlády třeba v oblasti školství, kde do značné míry nedostála svým dobře cíleným slibům. Za největší prohru však považuji fakt, že se jí nepodařilo přesvědčit populaci o prospěšnosti vstupu do EU. Naopak, tábor euroskeptiků podle všeho sílí a podíl proevropsky naladěných občanů zřídkakdy překročí hranici 50 %, ať už jde o jakékoliv průzkumy. Tato skutečnost je naprosto nepochopitelná, protože svou zdrženlivostí na dohled od vstupu do EU se Češi sami trestají, když měli všechny trumfy pro to, aby z přičlenění profitovali a stali se silným, respektovaným a konzistentním aktérem a podněcovatelem integrace. Evropská unie není ráj, našla by se řada vad na kráse. Nicméně změnit ji nebo přispět k jejímu zdokonalení lze jen a pouze z jejího vnitřku a s kladným a konstruktivním přístupem. Rozhodně se EU nestane méně byrokratickou a demokratičtější tím, že do ní budeme bušit pěstičkou jako dítě, kterému odmítli vyhovět v jeho rozmarech. Margaret Thatcherová k proměně unijního domu nikterak nepřispěla, jediné, co se jí podařilo je, že vzala Britům účinné nátlakové prostředky a vyřadila ze hry některé z pilířů britského hospodářství. To naštěstí pochopil Tony Blair a vyšel Evropě vstříc jednak tím, že vyslal řadu Britů do struktur EU, a jednak tím, že se aktivně účastní reformních debat a projektů a připravuje svou zemi na to, aby se mohla stát součástí eurolandu. Euroentuziasmus přitom nevylučuje realismus: stačí se inspirovat zkušeností Španělska. Pokud by eurorealismus Jana Zahradila a jeho spřízněnců zabil veškeré optimistické vize, lze vzít za vděk příkladem Dánska. Krajně populistická úchylka doktora Václava Haidera a pana Jean-Marie Klause - vymýšlí problémy i tam, kde žádné nejsou! - zatížila atmosféru předvolební kampaně, ostatně dosti mdlé a navíc zcela vzdálené starostem občanů. V rovině politického marketingu si mohla většina stran vzít příklad z moderní techniky vyzkoušené ODS, která představila svůj program po částech, a zajistila si tak mediální pokrytí své kampaně nesrovnatelné s tím, s jakým se museli spokojit konkurenti. Ostatně proč by se mělo více mluvit o těch, kteří týdny jen dokola opakují "jsme na vaší straně" a "dáme věci do pořádku"? Stranou zájmu médií přinesly Naděje a Cesta změny trochu čerstvého vzduchu na politickou scénu, která svědčí o probuzení aktérů transformace (podnikatelů, intelektuálů a místních zastupitelů). Tyto strany nabízejí odpověď těm, kteří si zoufají nad současnou politickou třídou, ale současně se odmítají uchýlit do role pasivních přihlížitelů. Pokud lze věřit průzkumům, těch prvně jmenovaných je mnoho a počet těch druhých neustále roste. Procentuální účast ve volbách ukáže, nakolik politikové, kteří již deset let okupují politickou scénu, stačili znechutit svým spoluobčanům parlamentární demokracii. Hlasy pro ODS a KSČM pak to, kolik z těch, kteří se dostaví k volebním urnám, si přeje režim pevné ruky a uzavřenou společnost.
</TEXT>
</DOC>
<DOC>
<DOCID>LN-20020601057</DOCID>
<DOCNO>LN-20020601057</DOCNO>
<DATE>06/01/02</DATE>
<TITLE>
společnost
</TITLE>
<TEXT>
Martin Bastl
</TEXT>
<HEADING>
Radikální levice v České republice (Masarykova univerzita Brno)
</HEADING>
<TEXT>
Hutná studie mapuje vývoj české radikální levice v 90. letech 20. století. Martin Bastl dělí radikální levici na anarchisty a trockisty. Ve stručných exkursech pak charakterizuje hlavní skupiny a hnutí obou směrů. Neopomněl zmínit způsoby protestů radikální levice (př. street parties) nebo její periodika, která se dostávají na stále profesionálnější úroveň. Nejvíce prostoru zabírá vystižení názorů a idejí jednotlivých radikálních skupin. Zde Bastl konstatuje, že od dílčích cílů (zrušení armády) se programy extrémně levicových hnutí posunuly ke globálním problémům (ekologie, sociální politika, třetí svět). Studie navíc rozlišuje štěpení uvnitř anarchistů i trockistů. Vysvětluje například rozlišení anarchistů na autonomisty (kulturně a osvětově orientované squatery či ekoanarchisty) a politicko-sociální proud syndikalistů. Do toho Bastl řadí skupiny, jejichž program se zaměřuje na "námezdně pracující či přímo na jejich organizace - odbory". Bastl také upozorňuje na fakt, že levicoví radikálové jsou společností a priori vnímání jako pohrobci KSČ let 1945 - 1989. Anarchisti se přitom od politiky poválečných komunistů jednoznačně distancují. Trockisté se snaží současnou KSČM kritizovat z pozic tradičního marxismu. Nová studie o současném stavu českého levicového extremismu poskytuje srozumitelný a nezaujatý přehled v této problematice.
historie
Václav Bůžek, Josef Hrdlička, Pavel Král a Zdeněk Vybíral
Věk urozených. Šlechta v českých zemích na prahu novověku (Paseka)
Na počátku 90. let se hlavní zájem o dějiny raného novověku postupně přesunul z Prahy na univerzitu do Českých Budějovic. Pod vedením Václava Bůžka zde vyrostla více než desítka mladých historiků, kteří systematicky začali zkoumat jihočeské archivy a prostřednictvím analytických studií prohloubili dosavadní poznání materiální kultury a každodenního života předbělohorských Čech. Prvním, synteticky pojatým dílem, jež z této "dílny" vyšlo, je monografie věnovaná šlechtickému prostředí, jež v 16. století hrálo v českých zemích rozhodující úlohu a nejen politicky, nýbrž i kulturně formovalo obzory celé společnosti. I když jednotliví autoři vystupují jako badatelský kolektiv, přesto je v jednotlivých kapitolách znát jejich rukopis, jistě doplňovaný pohledy ostatních spolupracovníků. Teoreticky pojaté úvahy o stavovské společnosti, nástrojích a prostředcích uplatňování moci či pojímání urozenosti se vcelku promyšleně prolínají s pasážemi o každodenním životě šlechticů a šlechtičen "od kolébky do truhly" či s více méně popisnými kapitolkami o dvorském způsobu života, o slavnostech, stravování, renesanční architektuře nebo o naopak vcelku nudné všednosti. Protože se však jihočeské bádání soustředí na období do poloviny 17. století, nedokážeme ani po přečtení této zdařilé práce (na okraj lze pouze želet poněkud okrajového zájmu o konfesně motivované způsoby jednání a uvažování) odpovědět na otázku, zda se svět barokní, pobělohorské aristokracie nějak výrazně lišil od dob vyhroceného stavovství.
Helena Nosková
</TEXT>
<HEADING>
O původu Slováků v Čechách (Klub slovenskej kultúry)
</HEADING>
<TEXT>
Jádrem knihy jsou dvě historická pojednání o migrační vlně po druhé světové válce, během níž v českých zemích vznikla několikasettisícová slovenská menšina. Vše zapříčinil souběh dvou událostí - odsun Němců z českého pohraničí a fakt, že se nepodařilo prosadit odsun Maďarů z jihu Slovenska. Již v londýnském exilu se zrodila myšlenka osídlit oblasti po Němcích a Maďarech repatriací českých a slovenských menšin ze zahraničí a bezprostředně po válce začaly propagační akce mezi krajany a jednání s příslušnými vládami. Autorka vylíčila průběh repatriace z Rumunska, Jugoslávie a Bulharska, odkud přišlo do českých zemí celkem několik desítek tisíc lidí. Přesná čísla nejsou k dispozici, neboť zdaleka ne všichni se řídili předpisy a mezivládními dohodami a ve velkém probíhala "soukromá" repatriace. Češi přirozeně mířili do Čech a na Moravu a Slováci na Slovensko, ale tam se vidina přídělu úrodných pozemků v Podunají nenaplnila, a tak se repatrianti vydali do českého pohraničí. Obdobný osud potkal také tisíce Slováků z Maďarska, kteří přišli do republiky v rámci Dohody o výměně obyvatelstva z roku 1946 - jim je věnována zvláštní kapitola. V závěrečné studii popisuje autorka výsledky svých etnografických výzkumů z 80. let mezi někdejšími slovenskými repatrianty z Rumunska na Chebsku, Tachovsku a Sokolovsku a líčí originální podobu svátků a další tradice a obyčeje, které se tam zachovaly. Knížka je zajímavým příspěvkem k poválečnému stěhování národů ve střední Evropě a vrhá nové světlo na představy o "zlatokopech", kteří šli po válce dobývat vylidněné pohraničí.
sociologie
Marek Nohejl
Lebenswelt a každodennost v sociologii Alfreda Schütze. Pojednání o východiscích fenomenologické sociologie (SLON)
Rakousko-americký myslitel Alfred Schütz, považovaný za zakladatele fenomenologické sociologie, se v celém svém díle soustředil na zkoumání každodenních aktivit člověka. Zajímalo jej, jak lidé běžně poznávají a hodnotí svět kolem sebe a jakým způsobem si osvojují neproblematickou a přitom vysoce strukturovanou představu o světě a o svém životě. Schützovi na rozdíl od novokantovců nešlo o ustavení metody odlišné od metod přírodních věd, ale o nalezení epistemologicky prvotního základu nepozitivistické sociologie. Stal se jím husserlovský "Lebenswelt" čili "konkrétní historické socio-kulturní prostředí". Tuto ústřední kategorii Schützova uvažování zvolil za téma své monografie i mladý český autor Marek Nohejl. Jeho věcná, zasvěcená studie je vhodným úvodem k hlubšímu studiu fenomenologických a interpretativních podob sociologické teorie, jak je představuje např. nedávno česky vydaná kniha P. L. Bergera a T. Luckmanna Sociální konstrukce reality. Snad se brzy dostane i na překlad některé významné práce Alfreda Schütze.
psychologie
Dylan Evans a Oscar Zarate
</TEXT>
<HEADING>
Evoluční psychologie (Portál)
</HEADING>
<TEXT>
Proč je nám příjemná chuť pečeného masa, vůně našeho partnera nebo přítomnost člověka, který nám v nouzi podal pomocnou ruku, a proč se nám naopak nelíbí, když máme na talíři maso syrové, potenciální partner(ka) je obtloustlý(á) a v našem okolí se pohybují lidé, kteří na nás už ukuli nějaké pikle? Na tato "proč" a řadu dalších otázek odpovídá rychle se rozvíjející obor - evoluční psychologie. Ta vznikla spojením výzkumných programů evoluční biologie a kognitivní psychologie a snaží se vysvětlit lidské chování jako výsledek evolučního procesu. Bohužel jsou její výsledky často vulgarizovány a předkládány v podobě poněkud zkarikované. Proto je třeba ocenit vydání knížky autorů Evanse a Zarateho, kteří zvolili poněkud netradiční formu představení tohoto vědního oboru - komentovaný komiks. Paradoxně právě tato kniha (přes svou nezvyklou podobu) podává nezkreslený a objektivní obraz základů evoluční psychologie, takže ani odborník jistě nebude pohoršen (až na pár zřejmě překladatelských - zaškobrtnutí, která lze ale spočítat na prstech jedné ruky).
Proč je nám příjemná chuť pečeného masa, vůně našeho partnera nebo přítomnost člověka, který nám v nouzi podal pomocnou ruku, a proč se nám naopak nelíbí, když máme na talíři maso syrové, potenciální partner(ka) je obtloustlý(á) a v našem okolí se pohybují lidé, kteří na nás už ukuli nějaké pikle? Na tato "proč" a řadu dalších otázek odpovídá rychle se rozvíjející obor - evoluční psychologie. Ta vznikla spojením výzkumných programů evoluční biologie a kognitivní psychologie a snaží se vysvětlit lidské chování jako výsledek evolučního procesu. Bohužel jsou její výsledky často vulgarizovány a předkládány v podobě poněkud zkarikované. Proto je třeba ocenit vydání knížky autorů Evanse a Zarateho, kteří zvolili poněkud netradiční formu představení tohoto vědního oboru - komentovaný komiks. Paradoxně právě tato kniha (přes svou nezvyklou podobu) podává nezkreslený a objektivní obraz základů evoluční psychologie, takže ani odborník jistě nebude pohoršen (až na pár zřejmě překladatelských - zaškobrtnutí, která lze ale spočítat na prstech jedné ruky).
</TEXT>
</DOC>
<DOC>
<DOCID>LN-20020601058</DOCID>
<DOCNO>LN-20020601058</DOCNO>
<DATE>06/01/02</DATE>
<TITLE>
Český volič by nakonec mohl zvolit všechna zla najednou
</TITLE>
<TEXT>
Když jsem počátkem devadesátých let poprvé přijel do této země, častokrát jsem od některých svých českých přátel slýchával a také četl v tisku, že na stranu lidovou se nedá spolehnout. Victor Gomez
Média tuto stranu vykreslovala přinejlepším jako věčný jazýček na vahách. V nejhorším případě této straně připisovala pověst nestálé ženy, která je schopná vlézt do postele s každým. To oni, lidovci, ovlivňovali složení vlád, to oni mohli hledat své koaliční partnery napravo nebo nalevo. Častokrát to jasně dali najevo již před volbami a naznačili, že o koalici budou rozhodovat až po volbách. Doba se však změnila a lidovci přišli o výhradní nárok na tuto reputaci. Dnes všechny politické strany v České republice otevřeně prohlašují, že jsou připravené po volbách spolupracovat s kteroukoli další "demokratickou" stranou. S kým budou spolupracovat, to samozřejmě neprozradí. Trvají pouze na tom, že s komunisty ne.
</TEXT>
<HEADING>
Každý s každým
</HEADING>
<TEXT>
Dochází tu k jakési "lidovizaci" české politické scény, která začala hned po volbách v roce 1998. Josef Lux a lidovci tehdy hráli svou obvyklou roli, když se pokoušeli slepit koalici s ČSSD a Unií svobody. Tento pokus však zkrachoval a ODS, navzdory rozjeté "mobilizační" kampani proti sociálním demokratům, uzavřela pakt s ČSSD. Oboustranným podpisem "opoziční smlouvy" ODS i ČSSD ukázaly, že pragmatické zájmy na rozdělení moci jsou pro ně důležitější než ideologická hesla, která skandovaly před volbami. Dnes, o čtyři roky později, se tento proces dovršuje. ODS a ČSSD už se už nesnaží vysvětlovat, že jejich dohoda byla pouze jednorázovým řešením složité politické situace, a otevřeně nyní přiznávají, že i po těchto volbách je jistá podoba spolupráce možná. A Unie svobody si přestala dělat nárok na to, že je co do ideologie nejčistší stranou na scéně, a přiznává, že je připravená vládnout s ODS i s ČSSD. Taktiku lidovců, kteří přece vždy tvrdili, že mají něco společného s pravicovými i levicovými stranami, tedy převzaly všechny významné strany v zemi, vyjma komunistů. Dosáhnout úplné "lidovizace" politické scény trvalo pouhé čtyři roky. A nejde pouze o to, že ODS, ČSSD a Koalice odmítají novinářům odpovídat na otázky, s kým půjdou do koalice. Zdá se, že mnohé strany jsou na tento přístup ve skutečnosti hrdé. Politici z těchto tří stran se často nechávají slyšet v tomto duchu: "O koalicích se můžeme bavit teprve po volbách." Někteří si z toho udělali ctnost a prohlašují, že rozhodnout se, s kým budou spolupracovat v budoucí vládě, mohou teprve poté, až voliči "rozdají karty". Namísto věcných debat o problémech, které zajímají obyčejného člověka, se noviny plní dohady politiků o možném dění po volbách. Problémy přenechaly místo intrikám. Kdo je ochotný spolupracovat s šéfem ODS Václavem Klausem, kdo je ochotný spolupracovat s ODS, ovšem bez Klause, kdo je ochotný vytvořit duhovou koalici, kdo nikoli apod. Prakticky nemine den, aby nějaký politik nevydal nové prohlášení o možném budoucím scénáři pro tvorbu koalic. Ovšem pak zpravidla rychle dodá, že i opačný scénář je možný. Jeden týden politici tvrdí, že jsou blíže straně X, další týden klidně řeknou, že se přiklonili ke straně Y. V důsledku toho novináři zaplňují sloupec ze sloupcem články o budoucích koalicích, v nichž rozebírají každý sebenepatrnější výrok toho kterého politika. To však vyvolává otázku: jak se mají voliči rozumně a odpovědně rozhodnout, komu odevzdají svůj hlas, když nemají jistotu, jak se strany zachovají po volbách? Voliči jsou nuceni číst mezi řádky v tajemných a matoucích výrocích politiků, kteří se před nimi snaží cosi zatajit. Voliči například nevědí, zda se údajně levicová ČSSD po volbách nespojí s údajně pravicovou ODS, a obráceně. Podobným způsobem nemohou potenciální příznivci Koalice nijak nabýt jistoty o tom, zda toto uskupení vytvoří hypoteticky pravicovou vládu s ODS, nebo hypoteticky levicovou vládu s ČSSD. Jistě, všechny strany vyhlásily své "ideologické zásady", jak ale mají voliči poznat, ze kterých zásad strany v možných budoucích koalicích s největší pravděpodobností sleví? A pokud se volič nakonec rozhodne volit jednu z domnělých "demokratických" stran, riskuje, že svým hlasem nakonec podpoří vládu, kterou si od počátku nepřeje. Namísto volby menšího zla, jak často hlasují voliči v jiných zemích, by český volič nakonec mohl zvolit všechna zla najednou. To si čeští voliči nezaslouží. Zaslouží si systém politických stran, který jim nabídne jasnou možnost volby. Představme si, že by jedna ze tří "demokratických" stran, nazvěme ji strana A, vystoupila a prohlásila: pokusíme se vytvořit vládu se stranou B, ale ne se stranou C. Jestliže se to nepodaří, budeme muset jít do opozice a nechat B a C, aby vytvořily vládu. Takový krok by přirozeně vyžadoval jistou dávku odvahy. Odkrytím svých preferencí se strana vystaví na milost ostatních dvou stran, které by mohly otevřenost strany A zužitkovat ve svůj prospěch. ODS, ČSSD a Koalice se ocitají v situaci klasického vězňova dilematu. Buďto mohou otevřeně říci, co hodlají dělat po volbách, nebo mohou mlčet, ovšem ani v jednom případě nevědí, co udělají ostatní dvě strany. Pokud jedna ze stran prozradí, co hodlá provést, ale zbylé dvě to neřeknou, pak strana, která promluvila, může narazit na obtíže, protože zbylé dvě strany budou o jejím záměru vědět. Dilema se dále komplikuje skutečností, že tři uvedené strany se nemusejí znepokojovat jen tím, co udělají zbylé dvě, ale rovněž se musejí starat o to, jak se zachovají voliči. V jistém smyslu se zdá, že ODS, ČSSD a Koalice se voličů skoro bojí, a proto o svých povolebních plánech raději mlčí. Kdyby tyto strany promluvily, možná by s překvapením zjistily, že voliči si jejich poctivosti cení. Otevřená a poctivá strana by se mohla od zbylých dvou stran dobře odlišit. Je samozřejmě stejně pravděpodobné, že by této straně voliči stejně nevěřili. Ovšem po čtyřech letech "opoziční smlouvy" a současné sérii politických intrik si za to politici mohou výhradně sami.
Dochází tu k jakési "lidovizaci" české politické scény, která začala hned po volbách v roce 1998. Josef Lux a lidovci tehdy hráli svou obvyklou roli, když se pokoušeli slepit koalici s ČSSD a Unií svobody. Tento pokus však zkrachoval a ODS, navzdory rozjeté "mobilizační" kampani proti sociálním demokratům, uzavřela pakt s ČSSD. Oboustranným podpisem "opoziční smlouvy" ODS i ČSSD ukázaly, že pragmatické zájmy na rozdělení moci jsou pro ně důležitější než ideologická hesla, která skandovaly před volbami. Dnes, o čtyři roky později, se tento proces dovršuje. ODS a ČSSD už se už nesnaží vysvětlovat, že jejich dohoda byla pouze jednorázovým řešením složité politické situace, a otevřeně nyní přiznávají, že i po těchto volbách je jistá podoba spolupráce možná. A Unie svobody si přestala dělat nárok na to, že je co do ideologie nejčistší stranou na scéně, a přiznává, že je připravená vládnout s ODS i s ČSSD. Taktiku lidovců, kteří přece vždy tvrdili, že mají něco společného s pravicovými i levicovými stranami, tedy převzaly všechny významné strany v zemi, vyjma komunistů. Dosáhnout úplné "lidovizace" politické scény trvalo pouhé čtyři roky. A nejde pouze o to, že ODS, ČSSD a Koalice odmítají novinářům odpovídat na otázky, s kým půjdou do koalice. Zdá se, že mnohé strany jsou na tento přístup ve skutečnosti hrdé. Politici z těchto tří stran se často nechávají slyšet v tomto duchu: "O koalicích se můžeme bavit teprve po volbách." Někteří si z toho udělali ctnost a prohlašují, že rozhodnout se, s kým budou spolupracovat v budoucí vládě, mohou teprve poté, až voliči "rozdají karty". Namísto věcných debat o problémech, které zajímají obyčejného člověka, se noviny plní dohady politiků o možném dění po volbách. Problémy přenechaly místo intrikám. Kdo je ochotný spolupracovat s šéfem ODS Václavem Klausem, kdo je ochotný spolupracovat s ODS, ovšem bez Klause, kdo je ochotný vytvořit duhovou koalici, kdo nikoli apod. Prakticky nemine den, aby nějaký politik nevydal nové prohlášení o možném budoucím scénáři pro tvorbu koalic. Ovšem pak zpravidla rychle dodá, že i opačný scénář je možný. Jeden týden politici tvrdí, že jsou blíže straně X, další týden klidně řeknou, že se přiklonili ke straně Y. V důsledku toho novináři zaplňují sloupec ze sloupcem články o budoucích koalicích, v nichž rozebírají každý sebenepatrnější výrok toho kterého politika. To však vyvolává otázku: jak se mají voliči rozumně a odpovědně rozhodnout, komu odevzdají svůj hlas, když nemají jistotu, jak se strany zachovají po volbách? Voliči jsou nuceni číst mezi řádky v tajemných a matoucích výrocích politiků, kteří se před nimi snaží cosi zatajit. Voliči například nevědí, zda se údajně levicová ČSSD po volbách nespojí s údajně pravicovou ODS, a obráceně. Podobným způsobem nemohou potenciální příznivci Koalice nijak nabýt jistoty o tom, zda toto uskupení vytvoří hypoteticky pravicovou vládu s ODS, nebo hypoteticky levicovou vládu s ČSSD. Jistě, všechny strany vyhlásily své "ideologické zásady", jak ale mají voliči poznat, ze kterých zásad strany v možných budoucích koalicích s největší pravděpodobností sleví? A pokud se volič nakonec rozhodne volit jednu z domnělých "demokratických" stran, riskuje, že svým hlasem nakonec podpoří vládu, kterou si od počátku nepřeje. Namísto volby menšího zla, jak často hlasují voliči v jiných zemích, by český volič nakonec mohl zvolit všechna zla najednou. To si čeští voliči nezaslouží. Zaslouží si systém politických stran, který jim nabídne jasnou možnost volby. Představme si, že by jedna ze tří "demokratických" stran, nazvěme ji strana A, vystoupila a prohlásila: pokusíme se vytvořit vládu se stranou B, ale ne se stranou C. Jestliže se to nepodaří, budeme muset jít do opozice a nechat B a C, aby vytvořily vládu. Takový krok by přirozeně vyžadoval jistou dávku odvahy. Odkrytím svých preferencí se strana vystaví na milost ostatních dvou stran, které by mohly otevřenost strany A zužitkovat ve svůj prospěch. ODS, ČSSD a Koalice se ocitají v situaci klasického vězňova dilematu. Buďto mohou otevřeně říci, co hodlají dělat po volbách, nebo mohou mlčet, ovšem ani v jednom případě nevědí, co udělají ostatní dvě strany. Pokud jedna ze stran prozradí, co hodlá provést, ale zbylé dvě to neřeknou, pak strana, která promluvila, může narazit na obtíže, protože zbylé dvě strany budou o jejím záměru vědět. Dilema se dále komplikuje skutečností, že tři uvedené strany se nemusejí znepokojovat jen tím, co udělají zbylé dvě, ale rovněž se musejí starat o to, jak se zachovají voliči. V jistém smyslu se zdá, že ODS, ČSSD a Koalice se voličů skoro bojí, a proto o svých povolebních plánech raději mlčí. Kdyby tyto strany promluvily, možná by s překvapením zjistily, že voliči si jejich poctivosti cení. Otevřená a poctivá strana by se mohla od zbylých dvou stran dobře odlišit. Je samozřejmě stejně pravděpodobné, že by této straně voliči stejně nevěřili. Ovšem po čtyřech letech "opoziční smlouvy" a současné sérii politických intrik si za to politici mohou výhradně sami.
</TEXT>
</DOC>
<DOC>
<DOCID>LN-20020601059</DOCID>
<DOCNO>LN-20020601059</DOCNO>
<DATE>06/01/02</DATE>
<TITLE>
Česká volební kampaň vyhlíží jako maloměšťácké divadýlko, v němž se různí kašpaři ucházejí o přízeň diváků-voličů
</TITLE>
<TEXT>
"Stát, kde je prezidentem člověk jako Václav Havel, nemůže být nelaskavý," řekla mi jednou jedna vysoce postavená německá politička s pohledem plným obdivu. Alexandra Klausmann Focus (Německo)
I mezi těmi Němci, kteří se méně zajímají o politiku, se Česko těší dobré pověsti - ať už díky uznávanému prezidentovi, literárním a hudebním dílům, která v této malé zemi vznikla, pro kouzlo českých měst anebo - v neposlední řadě - kvůli vynikajícímu pivu. "V něm bych se klidně i vykoupal," básní jeden můj kolega z Mnichova a připomene mi vždycky, abych při příští návštěvě redakce nezapomněla přivézt bedýnku zlatého českého moku. Sotva by se našel nějaký příslušník mé generace, který nevyrostl na českých dětských televizních seriálech, jako byly Pan Tau, Arabella či Chobotnice z druhého patra. Zkrátka a dobře, průměrný Němec pohlíží na svého malého souseda Českou republiku - s jistou blahosklonností. Spíše ho ovšem zajímají sezonní slevy v obchodech než všední problémy Čechů. Na to, aby byla zajímavá, je Česká republika až příliš blízká, příliš neexotická. A k tomu ještě hrozí odchod Miloše Zemana, který svými "bonmoty" zajistil své zemi občas aspoň sloupek v zahraničním tisku.
</TEXT>
<HEADING>
Zlaté čisté české ručičky
</HEADING>
<TEXT>
Skutečnost, že u sousedů budou ani ne za měsíc volby, ponechává Němce naprosto chladné - a nejen proto, že se blíží jejich vlastní. Česká volební kampaň není nijak zvlášť vzrušující vyhlíží spíš jako maloměšťácké divadýlko, v němž se různí kašpaři ucházejí o přízeň diváků-voličů. Místo probírání naléhavých témat, kterými se Česko v příštích letech bude muset zabývat, se omílají fráze typu: "Zvolte nás a povede se vám lépe", "Zvolte nás - snížíme daně" či "Volte nás a skoncujeme s korupcí". Bude zajímavé sledovat, jestli český volič všechny tyto prázdné volební sliby bude brát opravdu vážně, nebo jestli je přejde tak, jak by si zasloužily. Stačí si přece vzpomenout na kampaň ČSSD před čtyřmi lety, vedenou pod heslem "Čisté ruce". Hlasy, které z ní sociální demokraté vydobyli, byly sice trumfem, který jim při jednáních s ODS pomohl k mandátu vládnout, nijak zvlášť se však ty zlaté české ručičky během uplynulého legislativního období neočistily. Stačí si představit Šárku Grossovou trčící se zapůjčeným audi v pražské dopravní zácpě nebo netušený elán, který česká byrokracie občas projeví díky několika bankovkám s obrázkem T. G. Masaryka. To všechno sice nic nemění na výše uvedené blahosklonnosti průměrného Němce, investoři však díky těmto špinkám poněkud vystřízlivěli. A uvážíme-li, že je české hospodářství závislé na zahraničních investorech... Ale zpátky k volbám. Nejvýmluvnější se zdá být slogan na billboardu "Volte ČSSD nebo ODS my se už nějak dohodneme". Vystihuje totiž zklamání občana, kterému po posledních volbách muselo připadat, že si z něho političtí reprezentanti dělají blázny. Snad proto se nynější volební kampaň podobá zvlhlé rachejtli při ohňostroji, která ne a ne vybouchnout. Opravdovým zklamáním této kampaně je skutečnost, že se politici v čele s ODS rozhodli vyrazit do boje na poli populismu. "Potřebujeme nové zákony proti přistěhovalcům, musíme přísněji kontrolovat tržiště," hlásají občanští demokraté. Snad žiji ve věži ze slonoviny, ale doposud jsem tu neviděla žádná přistěhovalecká ghetta. A Vietnamci si svými trhy vytvářejí vlastní bohatství, takže těžko uvěřit, že by zatěžovali kapsu českého daňového poplatníka. Kdyby nebylo pánů Haidera, Orbána a Stoibera, volební kampaň-nekampaň v Česku by možná vypadala jinak. Díky těmto zahraničním politikům se však mohli jejich čeští kolegové vyhnout skutečně závažným tématům - korupci, tunelování a plánovanému vstupu do EU. Oč snadnější a atraktivnější je vyvolávat strašidlo návratu sudetských Němců, ducha mnichovské dohody a vyzývat k obraně té milované chaloupky v pohraničí!
</TEXT>
<HEADING>
Směšná hesla
</HEADING>
<TEXT>
Heslo ODS o národních zájmech je zrovna tak směšné jako symbolická pouť Vladimíra Špidly na Říp. I zaklínadlo "Germáni ante portas" hraje na tuto strunu: Češi jsou národ stále ještě trpící jistým druhem národního komplexu méněcennosti. Jeho kořeny lze pravděpodobně hledat už v roce 1621, ale od té doby již přece uplynulo ve Vltavě tolik vody, že by měl být z velké části odplaven. Trochu více respektu vůči sobě samé by této zemi určitě neškodilo, neboť zdravé sebevědomí značně přispívá k sebejistému a normálnímu politickému chování - doma i ve světě. Jedním ze zřejmě nejdelších a zároveň nejoblíbenějších německých slov je Vergangenheitsbewältigung (vypořádání se s minulostí). Samozřejmě není fér srovnávat Česko s Německem nového tisíciletí. My Němci máme každopádně čtyřicetiletý náskok. Proces vypořádání se s minulostí je vždy bolestný, člověk musí nakonec sám přiznat vlastní chyby a zlé skutky. V Česku ještě nedorostla generace, která by se ptala: "A cos dělal ty za komunismu?" Ta éra je stále ještě moc blízko. Ale ještě za mnoho let, až se bude zdát na hony vzdálená, budou v této zemi přežívat některá rezidua totalitního systému. Například nezájem angažovat se, ať už občansky nebo politicky. Pojem "občanská společnost" je sice již poněkud otřepaný, ale nevládní organizace a občanské iniciativy patří k demokratickému systému stejně jako volby. Místo aby byl tomuto vývoji ponechán volný průběh, jsou v České republice iniciativy jako např. Greenpeace nadále démonizovány. Jako by tu panovalo přesvědčení, že právo na vyjádření má pouze profesionální politik.
</TEXT>
<HEADING>
V pozici novodobé kolonie
</HEADING>
<TEXT>
Proces vypořádání se s komunistickou minulostí této země je obtížnější vzhledem k tomu, že se většina obyvatel s tímto systémem nějak dohodla. Tento proces se bude moci volně rozběhnout teprve tehdy, až se s tím Honza Novák vypořádá a setřese tuto minulost. Bude to mít alespoň tu výhodu, že se lidé nebudou jen spoléhat na "ty nahoře" a budou se aktivněji podílet na dění v zemi. Nejnaléhavějším úkolem, který čeká příští vládu, je vstup do EU. Samozřejmě se nesmí zapomínat ani na ty problémy, které už Čechům připadají natolik "normální", že snad ani neočekávají jejich řešení třeba již zmíněná korupce nebo tunelování. Vstup do unie by však měl být primární otázkou. Bude to sice pěkné, že se Evropa sjednotí, že ani Češi nebudou muset ukazovat pasy na hranicích a tak dál. Evropská unie však není jen romantická představa o jednom kontinentu - je to ekonomicky blok s aspirací. A co může ČR nabídnout tomuto rádoby tygru světové ekonomiky? Nízké mzdy, slabé odbory a rozvíjející se průmysl, krátce řečeno možnosti novodobé kolonie. Hrozba, že se Česko může stát členem EU druhé kategorie, není výjimečně volebním heslem ODS, ale realitou. Ekonomická závislost České republiky na zahraničních investorech je totiž stejně závažnou slabinou jako nedostatek sebevědomí.
Proces vypořádání se s komunistickou minulostí této země je obtížnější vzhledem k tomu, že se většina obyvatel s tímto systémem nějak dohodla. Tento proces se bude moci volně rozběhnout teprve tehdy, až se s tím Honza Novák vypořádá a setřese tuto minulost. Bude to mít alespoň tu výhodu, že se lidé nebudou jen spoléhat na "ty nahoře" a budou se aktivněji podílet na dění v zemi. Nejnaléhavějším úkolem, který čeká příští vládu, je vstup do EU. Samozřejmě se nesmí zapomínat ani na ty problémy, které už Čechům připadají natolik "normální", že snad ani neočekávají jejich řešení třeba již zmíněná korupce nebo tunelování. Vstup do unie by však měl být primární otázkou. Bude to sice pěkné, že se Evropa sjednotí, že ani Češi nebudou muset ukazovat pasy na hranicích a tak dál. Evropská unie však není jen romantická představa o jednom kontinentu - je to ekonomicky blok s aspirací. A co může ČR nabídnout tomuto rádoby tygru světové ekonomiky? Nízké mzdy, slabé odbory a rozvíjející se průmysl, krátce řečeno možnosti novodobé kolonie. Hrozba, že se Česko může stát členem EU druhé kategorie, není výjimečně volebním heslem ODS, ale realitou. Ekonomická závislost České republiky na zahraničních investorech je totiž stejně závažnou slabinou jako nedostatek sebevědomí.
</TEXT>
</DOC>
<DOC>
<DOCID>LN-20020601060</DOCID>
<DOCNO>LN-20020601060</DOCNO>
<DATE>06/01/02</DATE>
<TITLE>
Vychází druhý díl volné "jihoamerické" trilogie Louise de Berniérese
</TITLE>
<TEXT>
Román Seňor Vivo a drogový baron - druhý díl volné "jihoamerické" trilogie, jejíž první část, Válka o zadnici dona Emmanuela, vyšla česky loni - lze číst jako baladický milostný příběh, ironickou zprávu o stvoření myticko-mediálního hrdiny i jako sarkastickou sociopolitickou sondu do regionu Latinské Ameriky. Jan Děkanovský
Přestože zmíněnou "jihoamerickou" trilogii ocenila literární kritika, světový věhlas Louisi de Berniéresovi (* 1954) zajistil teprve jeho čtvrtý román Mandolína kapitána Corelliho (1994, česky 2000). Jako jeden z paradoxních příběhů, jimiž autor s oblibou ilustruje své nahlížení reality, působí fakt, že skutečnou proslulost mu nezajistilo ani tak vydání románu, nýbrž jeho hollywoodská adaptace. Filmoví tvůrci se přitom látky zmocnili způsobem více než problematickým. Do hlavní role obsadili typově protikladného herce, poválečné osudové míjení milenců nahradili bryskním znovushledáním a happyend stvrdili i postavou otce, přeživšího katastrofální zemětřesení. Stejně tak nenaplněnost lásky ústřední dvojice se tvůrcům zdála být nepřijatelná, a proto do filmu zařadili explicitní milostnou scénu. Prohřešků vůči předloze je ve filmu celá řada a několika ještě drastičtějším zásahům zabránil autor.
</TEXT>
<HEADING>
Angličan s neanglickým jménem
</HEADING>
<TEXT>
Svou prvotinu Válka o zadnici dona Emmanuela vydal de Berniéres - rodilý Angličan s neanglickým jménem - v roce 1991 a obdržel za ni Cenu spisovatelů Britského společenství za nejlepší prvotinu v euroasijském regionu. Zúročil v ní zkušenosti z ročního pobytu v Kolumbii, kde pracoval jako učitel a kovboj. Po návratu do Manchesteru studoval filozofii a živil se jako zahradní architekt, automechanik, tesař a kurýr na motocyklu. Spíše než za britského považuje Berniéres sám sebe za autora Commonwealthu. Potvrdil to dalšími dvěma "jihoamerickými" romány i zmíněnou Mandolínou, zasazenou do Řecka v době 2. světové války. Na rozdíl od své prvotiny, kde byla autorova pozornost rozptýlena mezi velké množství postav a figurek, je ústředním příběhem románu Seňor Vivo a drogový baron příběh lásky mladého univerzitního učitele Dionisia Viva a dvacetileté dcery překupníka zbraní Aniky Morenové. Vivo je profesorem filozofie v Ipasueňu a pravidelně posílá do deníku La Prensa dopisy, v nichž kritizuje neschopnost vlády vypořádat se s mocnými drogovými kartely. Tamější velmi úzký mediální prostor zajistí, že "kokové" dopisy získají Vivovi obdiv a respekt u širokých vrstev obyvatelstva. Uznání se mu dostane i od prezidenta, který ovšem řídí prakticky zbankrotovanou zemi, a protože jeho moc není ani zdaleka taková jako moc drogových bossů, věnuje se raději sexuální alchymii. Dopisy se zato pranic nezamlouvají drogovému baronovi Pablu Ecobandodovi zvanému El Jerarca, který se rozhodne Viva odstranit. Současně se El Jerarkovi gangsteři pídí po nových útočištích a připadnou na nápad ovládnout město Cochadebajo de los Gatos. Město je osídleno postavami důvěrně známými z předchozího románu včetně oddílu obživlých conquistadorů, kteří si nechtějí nechat nic líbit. Levitující kněz García a kouzelník Aurelio zorganizují velkolepé candomblé s cílem objevit a podpořit Vykupitele, který zbaví obyvatele města mafiánského nebezpečí.
</TEXT>
<HEADING>
Hrdinou proti své vůli
</HEADING>
<TEXT>
Berniéres zasadil děj románu znovu do fiktivní současné jihoamerické země, jejíž reálie včetně geografických názvů nápadně připomínají Kolumbii. Všudypřítomnost drogové mafie pocítí na vlastní kůži i Vivo, když se mu na trávníku před domem začnou objevovat mrtvoly. Skeptický policista Ramón - varuje svého dílem naivního, dílem lehkomyslného přítele před pomstou ze strany gangsterů. Vivo shodou šťastných okolností přežije několik pokusů o atentát a díky tomu se kolem jeho osoby začne tvořit mýtus o nezranitelnosti. Rituály, magie a přirozené prolínání nadpřirozených jevů do děje jsou další nepominutelnou stránkou románu, který je značně ovlivněn magickým realismem. Když je ve Vivovi rozpoznán Vykupitel, jsou mu během candomblé předávány síly, které bude v boji proti El Jerarkovi potřebovat. Candomblé - afrokřesťanský kult prováděný zpěvem, tancem, zvířecími obětinami a zahrnující i některé katolické prvky - má sice především sakrální smysl, ale jakákoli přísná upjatost je mu cizí. Rozsáhlá románová scéna popisující provádění kultu je především nevázaná, bujará a smyslná. Vivo o svém vykupitelství neví a rozhodně o ně nestojí. Je zcela pohlcen láskou k Anice a jen nerad bere na vědomí další varování přátel i gangsterů. Díky únikům před atentáty, odvážným dopisům i zvěstem šířícím se z Cochadebajo de los Gatos jsou mu připisovány další neuvěřitelné skutky, s nimiž nemá nic společného. Mediální ohlas spojený s mýty a legendami tak neustále mohutní. Berniéres mísí magické prvky se světskými, aniž by děj románu trpěl vyumělkovaností a nevěrohodností. Zároveň ale zachovává ironický odstup a následky rostoucího Vivova věhlasu líčí s groteskní nadsázkou. Do Ipasueňa nechá putovat zástupy obdivovatelek, které chtějí s Vivem počít dítě. Když Vivo konečně na čas opustí Ipasueňo, aniž by to komukoli oznámil, objeví se v La Prense rozsáhlý nekrolog a je vyhlášena sbírka na stavbu Vivovy sochy a mauzolea. Ve chvíli, kdy vyjde najevo, že Vivo stále žije, získají legendy o něm ještě víc na síle. Zmocňuje se mě podezření, že Dionisio se vůbec nezná. Připomíná mi kněze, který neví, že věří v Boha, zaznamená si Anica do deníčku. Víra ve Vivovy nadpřirozené schopnosti ale není vlastní jen postavám knihy včetně El Jerarky, jenž pod vlivem legend raději rezignuje na Vivovo zabití. Splynutí sakrálního s profánním v mýtu o Vivovi-Vykupiteli má natolik sugestivní charakter, že i sám čtenář může iluzi hrdinovy nedotknutelnosti podlehnout. Děsivě tragické rozuzlení příběhu pak působí tím více jako rána kladivem. Kromě výrazného ovlivnění magickým realismem je pro způsob Berniéresova vyprávění typický sarkasmus, s nímž autor nahlíží politickou a hospodářskou realitu země. Jeho humor se projevuje zejména nahrazováním nejrůznějších eufemismů slovy s opravdovým významem a také schopností nalézt komické prvky i v tragických a smutných skutečnostech. Terčem autorových jízlivostí jsou podobně jako v předcházejícím románu všechny stránky života země, která na rozdíl od fungujících demokracií oplývá značným množstvím symptomů nejrůznějších společenských chorob. Popisované prostředí nemusí být ale pro českého čtenáře exotické do takové míry, jak by se mohlo na první pohled zdát. Zkušenost dvanácti postkomunistických let s jejich ekonomickými experimenty, gigantickými podvody a nestandardními politickými postupy může čtenáři autorovy jihoamerické postřehy výrazně přiblížit.
</TEXT>
<HEADING>
Příběhy bez happyendu
</HEADING>
<TEXT>
Každý, kdo měl možnost seznámit se s některým z Berniéresových děl, již ví, že přes všechen humor a nadsázku nebývá Berniéres autorem příběhů se šťastným koncem, pokud takový závěr nemá své věrohodné opodstatnění. Zlo, ztělesněné El Jerarkou a jeho gangstery, záhy pozná, že když už nelze z jakýchkoli příčin zničit Viva přímo, lze ho zasáhnout skrze jeho nejbližší. Pablo Ecobandodo není žádný zločinecký génius a postrádá i charizma vlastní mafiánským kmotrům typu dona Corleona. Pokud se něčím vyznačuje, pak je to naprostá průměrnost. Je jen nenáviděnou lidskou troskou po stránce fyzické i duševní a tenhle pocit osobního neštěstí ho podněcuje k ještě větší krutosti, jako by prostřednictvím zvěrstev mohl dokázat, že má stále moc nad životem. Smrt a neštěstí, které rozsévá kolem sebe, působí o to bezútěšněji, otřesněji a zbytečněji. Autor, který v románu používá různých vyprávěcích technik včetně stručných memorand, dopisů a deníkových záznamů, podává zprávu o závěrečném zúčtování seňora Viva s drogovým baronem ústy "nespolehlivého vypravěče" - zmateného a legendami ovlivněného dopisovatele deníku La Prensa. Hranice mezi mýtem a realitou tak zůstává nejasná. Louis de Berniéres napsal strhující, vícevrstevnatý, mnoha vedlejšími dějovými linkami protkaný román, nabitý humorem i zarážejícími ohavnostmi. Zdánlivé znevažování tragických aspektů života může snad někdo vnímat jako cynismus. Právě tváří v tvář zločinům El Jerarky a jemu podobných si ale více než kdy jindy musíme uvědomit starou pravdu, že cynismus není nikdy ve slovech, je výhradně a vždycky v činech. Nakladatelství BB Art (díky objeviteli a suverénnímu překladateli všech tří vydaných románů Viktoru Janišovi) tak ke svému kmenovému autorovi Josephu Hellerovi definitivně přiřadilo Louise de Berniérese spisovatele s velmi podobným viděním světa.
Kniha týdne
Louis de Berniéres
SEŇOR VIVO A DROGOVÝ BARON
Přeložil Viktor Janiš.
Vydalo nakladatelství BB Art, Praha 2002, 230 stran.
</TEXT>
</DOC>
<DOC>
<DOCID>LN-20020601061</DOCID>
<DOCNO>LN-20020601061</DOCNO>
<DATE>06/01/02</DATE>
<TITLE>
próza
</TITLE>
<TEXT>
Paulo Coelho
</TEXT>
<HEADING>
Poutník. Mágův deník (Argo)
</HEADING>
<TEXT>
Románová prvotina světově úspěšného brazilského spisovatele se k českým čtenářům dostává se zpožděním - po předchozích pěti přeložených knihách. Není to ale na škodu. Při čtení proti proudu času si Coelhovi ctitelé mohou možná ještě lépe uvědomit, jak důležitou roli v Brazilcově díle hraje motiv životní cesty poznání, který je v pozdějším Alchymistovi doveden téměř k dokonalosti. Poutník je inspirován Coelhovou Svatojakubskou poutí do Santiaga de Compostely, jednou ze tří posvátných cest křesťanského světa. Je to, jak říká sám autor v předmluvě věnované speciálně českým čtenářům, příběh jeho znovuzrození. Historie jedné duchovní proměny, během níž se poutník Paulo postupně učí odhaloval a chápat magické tajemství života. Magie tu představuje zvláštní vidění světa, lépe snad životní způsob, v němž se šedá a povrchní realita postupně barví a rozevírá do hloubky smyslu. Nikoli však zvenku, nýbrž zevnitř, po průniku s osvobozenou mágovou myslí. Coelhova cesta za mistrovským mečem řádu RAM (Rigor, Amor, Misericórdia; Regnum, Agnus, Mundi) je výjimečná nepřenosná zkušenost. Poutník pak svědectvím a výzvou. Výzvou k hledání vlastní cesty znovuzrození, které "musí být a je přístupné všem."
John Searles
</TEXT>
<HEADING>
Chlapec stále nezvěstný (Metafora)
</HEADING>
<TEXT>
Podle jedné z amerických recenzentek je Searlesův bestseller Chlapec stále nezvěstný dílem thriller a dílem erotické drama. Je to charakteristika jistě možná, ale poněkud za vlasy přitažená; erotiky nebo přinejmenším explicitních erotických scén je v Searlesovi spíše méně, než je v současné americké próze už běžné, a i když kniha má spád i napětí, její podobnost s žánrem, který jsme si zvykli za thriller označovat, tím končí. Příběh dospívajícího Dominika Pindlea je mnohem spíš vyprávěním o tápání teenagera, na něhož je osudem naloženo víc, než je v tomhle věku obvyklé: potřeba vyrovnat se s láskou k těhotné a opuštěné bývalé otcově milence Edie, již touží ochraňovat, i s tragickým rozuzlením dlouho skrývaného dvojího života své matky, vyústí v zoufalý čin, jímž se patnáctiletý Dominik po svém pokouší nastolit spravedlnost. Za velkou mírou pochopení, jež pro místy až dojemného hlavního hrdinu čtenář bezděky má, stojí autorova mimořádná citlivost, s níž jej vytvářel. I z toho důvodu jsou při hodnocení románu pravdě blíž ti, kdo v Searlesově díle spatřují podobnost s J. D. Salingerem. Přinejmenším pokud jde o snahu vcítit se do dospívající duše je totiž Searles ve svém románovém debutu (v citlivém překladu Lucie Ryšavé) stejně úspěšný jako kdysi Salinger ve své prvotině Kdo chytá v žitě.
Inna Rottová
</TEXT>
<HEADING>
Případy šikovné tchyně (Knižní klub)
</HEADING>
<TEXT>
Jana Brodská je pětašedesátiletá dáma, vdova v důchodu, která pomáhá s administrativou svému zeti, majiteli detektivní kanceláře. Ten čas od času svou tchyni požádá i o výpomoc v pátrání - a Jana je pátračka velice úspěšná! Ve svém věku je dostatečně vyrovnaná se sebou i světem a umí naslouchat lidem a příběhům. Není ale v roli jakéhosi "vševidoucího" pozorovatele - je činorodá a zvědavá a umí se v pravou chvíli do věci vložit, má-li pocit, že je to třeba. Hlavní hrdinka šesti detektivních případů je zároveň i jejich vypravěčkou. Je úlevné a osvěžující vidět svět očima starší ženy. Věk i pohlaví vypravěčky Inna Rottová významně tematizuje a podařilo se jí napsat povídky živoucí a současné. Její umné záhady nestojí jen tak z musu v nějakých kulisách, ale vyrůstají pevně z české reality. Není se třeba bát laciného "tepání nešvarů", autorka je trefná a vkusná. Zdá se, že Rottové příběhy se nestanou jen tzv. zajímavým dokumentem doby, ale zařadí se k zásadním dílům české detektivní prózy.
thriller
Robert Ludlum &amp; Philip Shelby
</TEXT>
<HEADING>
Projekt Kassandra (Domino)
</HEADING>
<TEXT>
Podplukovníka Jonathana Smithe, výzkumného pracovníka vojenské laboratoře a zároveň agenta tajné organizace Alfa, řízené přímo americkým prezidentem, požádá o naléhavou schůzku ruský kolega Danko. Sotva se oba muži v Benátkách setkají, je Danko před Smithovýma očima zavražděn. Před smrtí však stihne svého přítele informovat, že kdosi neznámý chce z ruských laboratoří ukrást virus neštovic. Lékař Smith dobře ví, co by se stalo, kdyby se virus rozšířil, a musí krádeži zabránit za každou cenu. Jenže nepřítel je mocnější, než kdo tušil, a jeho úmysly strašnější, než si kdo dovedl představit... S postavou Jonathana Smithe se český čtenář setkává v díle Roberta Ludluma (1927 - 2001) už podruhé; obdobné téma totiž zpracovává Ludlumův loni vydaný román Hádův faktor. A ještě něco mají obě knihy na první pohled společné - Ludlum je napsal se spoluautorem. Zatímco v případě Hádova faktoru jím byla Gayle Lyndsová, na Projektu Kassandra (přeložil Michael Havlen) se podílel Philip Shelby, sám úspěšný spisovatel a scenárista. Knih Roberta Ludluma se po celém světě doposud prodalo už víc než čtvrt miliardy. Také u nás je vydáván systematicky a ještě letos má česky vyjít další jeho dílo, thriller Pandořina skříňka.
pro děti
Lemony Snicket
Strohá akademie
</TEXT>
<HEADING>
Řada nešťastných příhod 5 (Egmont)
</HEADING>
<TEXT>
"Milí čtenáři, pokud hledáte příběh o veselých dětech, které tráví radostné chvilky na internátní škole, sáhli jste vedle. Violet, Klaus a Sunny Baudelairovi jsou inteligentní a důvtipní, takže byste mohli snadno předpokládat, že ve škole budou prospívat na samé výtečné. Nenechte se mýlit. Škola se pro Baudelairovy stane jen další smutnou epizodou v jejich nešťastných životech," ani v pátém pokračování hororových příběhů tří sourozenců, které stíhá jedna nepřízeň osudu za druhou, nenechá autor čtenáře příliš dlouho tápat v naději na zvrat k lepšímu. Prufrockova akademie se šíleným zástupcem ředitele a sebestředným vrzalem na housle Nerem a jeho napůl úsměvnými, napůl drastickými výchovnými metodami, protivnou spolužačkou Carmelitou Spatsovou, nesmyslnými hodinami profesorky Basové a učitele Remory, útočnými kraby, odkapávající plísní a kuchařkami v železných maskách je sama o sobě dost nepřívětivým místem. Když se na scéně objeví nezbytná ingredience všech epizod, obávaný hrabě Olaf, který usiluje o majetek nešťastných sirotků, Baudelairovy to vlastně ani nepřekvapí. Přestože se chvíli může zdát, že se dětem blýská na lepší časy - v nehostinném ústavu totiž najdou spřízněné duše, stejně postižené sourozence Quagmireovy - události brzy naberou obvyklý spád.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer e-mail: hana.zahradnickova@lidovky.cz
</TEXT>
</DOC>
<DOC>
<DOCID>LN-20020601062</DOCID>
<DOCNO>LN-20020601062</DOCNO>
<DATE>06/01/02</DATE>
<TITLE>
Příběh:
</TITLE>
<HEADING>
50 let britské královny na trůnu
</HEADING>
<TEXT>
Anglie a vůbec všechny země Společenství britské koruny, co jich na světě ještě je, slaví v těchto dnech půlstoletí od korunovace své současné královny Alžběty II. Dnes velkolepé oslavy začínají. Být padesát let na trůnu, to už je něco. Je však doopravdy co slavit? Mnozí se tak ptají.
Dnes začínají v Británii oslavy. A velkolepé. Londýn se na ně připravuje již dlouho. Pozvány do Buckinghamského paláce jsou a účast přislíbily největší britské celebrity (např. hudebníci Paul McCartney, Mick Jagger, Ozzy Osbourne, Sting nebo Elton John či hollywoodské hvězdy Anthony Hopkins a Pierce Brosnan) a po nedávných skonech princezny Margarety a Královny Matky je v rodině Windsorů konečně zase trochu veselo. Tisk královninu zlatému jubileu věnuje hodně pozornosti, davy jsou vzrušené jen mírně. Rozhodně nešílí. Většinu Britů zajímá spíš rozběhnuté mistrovství světa v kopané a když už přijde řeč na QE2 (v Británii oblíbená lidová zkratka z iniciál Queen Elizabeth II), málokdy nedojde na téma "K čemu je dobré mít ještě v jedenadvacátém století královnu?". Vyřknout v Anglii nahlas podobnou otázku ještě tak před dvěma třema sty lety, musel by její původce počítat nejméně se stětím hlavy. Dnes, ačkoliv je to v britské tradičně konzervativní společnosti stále považováno za, řekněme, neomalenost, ani samotné Alžbětě II. už tato otázka nezní cize. Za šestasedmdesát let života se s ní potýkala nesčetněkrát a po svém na ni nesmiřitelně odpovídá - stále slavnostně otevírá nové a nové nemocnice, uvádí do šlechtického stavu nové a nové čekatele, znovu a znovu vyjíždí v kočáře na přehlídky a stále chová své corgie (kynologové vědí, že to je Alžbětino nejoblíbenější psí plemeno), její portréty dál zdobí poštovní známky nejen Spojeného království, ale také Kanady, Austrálie, Nového Zélandu a dalších zemí Commonwealthu... Zkrátka je tu pořád a po 50 letech zvratů a překotného technického rozmachu má britskou korunu pořád na hlavě.
</TEXT>
<HEADING>
Znovuobjevená úcta ke královské rodině
</HEADING>
<TEXT>
Ještě před půl rokem se v Buckinghamském paláci obávali, že oslavy Zlatého jubilea skončí fiaskem a že k nim veřejnost přistoupí vlažně. Ta královně totiž dosud nezapomněla, jak téměř netečně reagovala na tragickou smrt princezny Diany v srpnu 1997. Různé výstřelky ostatních členů královské rodiny (naposledy opakované, třebaže zveličované problémy prince Harryho s drogami) poskytující tučnou krmi pro bulvární média, královnině rodu Windsorů na všeobecné přízni taky nepřidávají... Přesto Britové ke královně úctu neztratili a nadále jí projevují sympatie. Ve všech anglických městech, která v posledních týdnech navštívila, ji vítaly plné ulice. Ve Falmouthu ji přišlo přivítat na dvacet tisíc obyvatel, v Newcastlu přes třicet tisíc. Možná je to výsledek dobré práce buckinghamského oddělení pro styk s veřejností, tvrdí zlí jazykové. Spíše je to ale přirozený projev účasti se ženou, kterou v její zemi od malička každý zná a která nedávno ztratila sestru - jedenasedmdesátiletá princezna Margaret zemřela v únoru) a matku, jež skonala ve věku 101 o velikonoční neděli. Právě ve dnech rozloučení s Královnou Matkou Anglie s překvapením znovu objevila svou úctu k celé královské rodině. Najednou to nebyla ona sympatická "černá ovce" Diana, kdo vzbuzoval respekt, ale po letech zase Alžběta II. - královna, která vždy plnila svou roli do puntíku tak, jak se od ní očekávalo.
Za celých padesát let královna neobešla jediný bod z protokolu královských povinností, jež jí byly osudem předepsány. V Buckinghamu si o tom dokonce vedou pečlivé statistiky: Od své korunovace vykonala 251 oficiálních návštěv 128 různých zemí, pokřtila a na vodu spustila 17 britských válečných i komerčních lodí, seděla pro 120 svých královských portrétů, udělila 380 630 řádů, vyznamenání a ocenění. Více než milion hostů se zúčastnilo jejích tradičních zahradních slavností. Královna Alžběta II. se ale také vždy poctivě probírala a nadále probírá bezpočtem červených složek se státními dokumenty a až na výjimky (dovolené či onemocnění) se stále každý týden schází se svým ministerským předsedou. Tím prvním byl Winston Churchill; desátý, Tony Blair ještě ani nebyl na světě, když se stala královnou. Jenže když byla britská veřejnost nedávno dotazována na budoucnost koruny Spojeného království a Commonwealthu, většina se vyslovila pro zrušení monarchie a nastolení republiky. K anglikánské církvi, jejíž je britský panovník tradičně hlavou, se navíc přihlásilo pouhých 30 procent obyvatel a jen 3 procenta z nich pak pravidelně dochází na bohoslužby. Když však měli občané ve stejném průzkumu veřejného mínění ohodnotit práci a plnění povinností u jednotlivých členů královské rodiny, získala Alžběta na stupnici od jedné do deseti, kde deset je nejvíc, známku 7,31 (její syn a první z jejích možných následovníků na trůnu, princ Charles, získal 6,0), přičemž 86 procent Britů jí dalo známku mezi 5 - 10.
</TEXT>
<HEADING>
Desetiletá celebritka
</HEADING>
<TEXT>
O čem to vypovídá? Moderním Britům je monarchie jejich vlastní země na začátku třetího tisíciletí už sice trochu pro smích, královna Alžběta II. (která v dubnu ve Sněmovně lordů opět vyjádřila odpor k eventuální výzvě k abdikaci) ve svých poddaných ale pořád vzbuzuje respekt. A to nejen jako základní symbol bývalé slávy britského impéria. Čím si ale získala u svého národa takovouto neochvějnou vážnost? Odpověď je možná už na začátku jejího života. Jako následnice trůnu se Alžběta Alexandra Marie Windsorská nenarodila. Jenže v roce 1936 byl její strýc, tehdejší král Eduard VIII. donucen k abdikaci - "jeho soukromý život se neslučoval s předepsanou královskou etiketou", protože se rozhodl oženit s dvakrát rozvedenou Wallis Simpsonovou. Tak byla britská koruna přiřčena Ažbětinu otci Jiřímu VI. A rázem se tedy stala pravděpodobnou následnicí a tím pádem zároveň i mezinárodní celebritou. V deseti letech. Hradby kolem Buckinghamu bývaly podél celého obvodu oblepeny lidmi, kteří se snažili mřížemi prostrčit hlavu, aby aspoň na moment zahlédli děvčátko hrající si v parku. Malá Alžběta se stala i vděčným obchodním i politickým artiklem. Najednou po ní bylo pojmenováno kde co. Čokoláda, porcelánový čajový servis, území v Antarktidě. V kanadském Newfoundlandu jako první použili její portrét na poštovních známkách. O malé Lilibet, jak jí její královští rodiče říkali, se psaly písně a ve svém repertoáru je měly nejvýznamnější pěvecké hvězdy té doby. Alžběta prý ale popularity nijak významně nedbala. Od začátku brala svou roli budoucí královny vážně a chtěla se na ni pečlivě připravit. Její tehdejší guvernantky ve svých vzpomínkách shodně vypovídají, jak "mladá princezna dokázala každý den zvídavě hledět z okna a neustále častovat své okolí dotazy na vnější svět - ten na druhé straně jejího akvária coby úzkostlivě chráněné zlaté rybky," uvádí doslova autor několika životopisných publikací o rodině Windsorů Ben Pimlott. Odmalička se ráda parádila, milovala slavnostní průvody, koně a psy. I to ji dobře předurčovalo k její osudem předepsané "kariéře". Dle tradičních zvyklostí její společenské vrstvy a tehdejší doby dostalo se jí nikoliv univerzitního, ale domácího vzdělání v podobě dvou hodin denně zaměřených na budoucí roli dobré královské manželky a matky. Rebelovat jí nebylo v žádném směru vlastní ani vzdáleně. Za vlastní Alžběta naopak přijala snahu svých rodičů vrátit monarchii strýcem pochroumanou reputaci. Dospívala každopádně v období druhé světové války, takže na generační revoltu neměl čas nikdo, natož pak ona. Do dospělého života tudíž vstoupila dobře připravena na budoucí bezkonfliktní osud ve zlaté kleci. K tomu všemu, na rozdíl od své rozpustilé mladší sestry princezny Margaret, platila Lilibet odmalička za akurátní, okolím oblíbenou "žábu". Velmi dobře si vždy a za všech okolností zachovávala dekorum, dobře si pamatovala tváře a jména... A sama od sebe si také vybrala svého nastávajícího lépe a vhodněji, než by jí kdokoliv kdy mohl doporučit. Našla jej ve Philipu Mountbattenovi - kurážném a sympatickém, válečnými řády ověnčeném důstojníkovi královského námořnictva, navíc vnukovi řeckého krále (!). Sňatek Alžběty s Philipem v roce 1947 byl světovou senzací a byl to také Philip, kdo o pět let později na dovolené v Keni Alžbětě oznámil, že král Jiří VI., její otec, ve věku 56 let zemřel, a že královnou je nyní ona. Alžběta tuto roli přijala nezaskočena, odhodlána být panovnicí dobrou a národům své koruny prospěšnou. Příležitost bilančně se ptát v minulém čase, zda takovou královnou Alžběta II. skutečně byla - přestože královnou být nepřestává -, dává právě slavené padesáté výročí od její korunovace. Odpověď nemůže být při nejhorší vůli negativní. Alžběta II. za celých padesát let na britském trůnu ani jednou nezneužila své ústavou dané moci k vyvolání sebemenšího konfliktu - mnohdy by tak přece mohla u veřejnosti nabýt větší popularity... Nikdy nezasáhla do politiky svých vlád. Jen občas si dovolila tím nejjemnějším způsobem dát najevo svůj bezkonfliktní postoj. Zvláště v případech, kdy došlo k třenicím s některou ze součástí jejího milovaného Commonwealthu. Instinkt jí velel dát jako moudřejší přednost ústupu před konfliktem (to údajně platí i pokud jde o její vztahy uvnitř Buckinghamu, zejména vůči vlastním potomkům). Jakkoliv to však může vyznívat slabošsky, úkolem, který si dala, nebylo vládnout pevnou rukou (od toho je tu vláda a parlament), ale být koruně prospěšná jako vkusný, důstojný prvek. A tomu také Alžběta II. dostála. "Jenže tím už zároveň patří minulosti. Té staré Anglii. Tomu minulému století..," popisují realitu její poddaní.
O čem to vypovídá? Moderním Britům je monarchie jejich vlastní země na začátku třetího tisíciletí už sice trochu pro smích, královna Alžběta II. (která v dubnu ve Sněmovně lordů opět vyjádřila odpor k eventuální výzvě k abdikaci) ve svých poddaných ale pořád vzbuzuje respekt. A to nejen jako základní symbol bývalé slávy britského impéria. Čím si ale získala u svého národa takovouto neochvějnou vážnost? Odpověď je možná už na začátku jejího života. Jako následnice trůnu se Alžběta Alexandra Marie Windsorská nenarodila. Jenže v roce 1936 byl její strýc, tehdejší král Eduard VIII. donucen k abdikaci - "jeho soukromý život se neslučoval s předepsanou královskou etiketou", protože se rozhodl oženit s dvakrát rozvedenou Wallis Simpsonovou. Tak byla britská koruna přiřčena Ažbětinu otci Jiřímu VI. A rázem se tedy stala pravděpodobnou následnicí a tím pádem zároveň i mezinárodní celebritou. V deseti letech. Hradby kolem Buckinghamu bývaly podél celého obvodu oblepeny lidmi, kteří se snažili mřížemi prostrčit hlavu, aby aspoň na moment zahlédli děvčátko hrající si v parku. Malá Alžběta se stala i vděčným obchodním i politickým artiklem. Najednou po ní bylo pojmenováno kde co. Čokoláda, porcelánový čajový servis, území v Antarktidě. V kanadském Newfoundlandu jako první použili její portrét na poštovních známkách. O malé Lilibet, jak jí její královští rodiče říkali, se psaly písně a ve svém repertoáru je měly nejvýznamnější pěvecké hvězdy té doby. Alžběta prý ale popularity nijak významně nedbala. Od začátku brala svou roli budoucí královny vážně a chtěla se na ni pečlivě připravit. Její tehdejší guvernantky ve svých vzpomínkách shodně vypovídají, jak "mladá princezna dokázala každý den zvídavě hledět z okna a neustále častovat své okolí dotazy na vnější svět - ten na druhé straně jejího akvária coby úzkostlivě chráněné zlaté rybky," uvádí doslova autor několika životopisných publikací o rodině Windsorů Ben Pimlott. Odmalička se ráda parádila, milovala slavnostní průvody, koně a psy. I to ji dobře předurčovalo k její osudem předepsané "kariéře". Dle tradičních zvyklostí její společenské vrstvy a tehdejší doby dostalo se jí nikoliv univerzitního, ale domácího vzdělání v podobě dvou hodin denně zaměřených na budoucí roli dobré královské manželky a matky. Rebelovat jí nebylo v žádném směru vlastní ani vzdáleně. Za vlastní Alžběta naopak přijala snahu svých rodičů vrátit monarchii strýcem pochroumanou reputaci. Dospívala každopádně v období druhé světové války, takže na generační revoltu neměl čas nikdo, natož pak ona. Do dospělého života tudíž vstoupila dobře připravena na budoucí bezkonfliktní osud ve zlaté kleci. K tomu všemu, na rozdíl od své rozpustilé mladší sestry princezny Margaret, platila Lilibet odmalička za akurátní, okolím oblíbenou "žábu". Velmi dobře si vždy a za všech okolností zachovávala dekorum, dobře si pamatovala tváře a jména... A sama od sebe si také vybrala svého nastávajícího lépe a vhodněji, než by jí kdokoliv kdy mohl doporučit. Našla jej ve Philipu Mountbattenovi - kurážném a sympatickém, válečnými řády ověnčeném důstojníkovi královského námořnictva, navíc vnukovi řeckého krále (!). Sňatek Alžběty s Philipem v roce 1947 byl světovou senzací a byl to také Philip, kdo o pět let později na dovolené v Keni Alžbětě oznámil, že král Jiří VI., její otec, ve věku 56 let zemřel, a že královnou je nyní ona. Alžběta tuto roli přijala nezaskočena, odhodlána být panovnicí dobrou a národům své koruny prospěšnou. Příležitost bilančně se ptát v minulém čase, zda takovou královnou Alžběta II. skutečně byla - přestože královnou být nepřestává -, dává právě slavené padesáté výročí od její korunovace. Odpověď nemůže být při nejhorší vůli negativní. Alžběta II. za celých padesát let na britském trůnu ani jednou nezneužila své ústavou dané moci k vyvolání sebemenšího konfliktu - mnohdy by tak přece mohla u veřejnosti nabýt větší popularity... Nikdy nezasáhla do politiky svých vlád. Jen občas si dovolila tím nejjemnějším způsobem dát najevo svůj bezkonfliktní postoj. Zvláště v případech, kdy došlo k třenicím s některou ze součástí jejího milovaného Commonwealthu. Instinkt jí velel dát jako moudřejší přednost ústupu před konfliktem (to údajně platí i pokud jde o její vztahy uvnitř Buckinghamu, zejména vůči vlastním potomkům). Jakkoliv to však může vyznívat slabošsky, úkolem, který si dala, nebylo vládnout pevnou rukou (od toho je tu vláda a parlament), ale být koruně prospěšná jako vkusný, důstojný prvek. A tomu také Alžběta II. dostála. "Jenže tím už zároveň patří minulosti. Té staré Anglii. Tomu minulému století..," popisují realitu její poddaní.
</TEXT>
</DOC>
<DOC>
<DOCID>LN-20020601063</DOCID>
<DOCNO>LN-20020601063</DOCNO>
<DATE>06/01/02</DATE>
<TITLE>
Zapojil se do odbojové činnosti a i po válce odvedl obrovský kus práce.
</TITLE>
<TEXT>
Šéf českých komunistů Miroslav Grebeníček o svém otci, který týral politické vězně
Jakmile revizionistické síly začnou tušit na tomto poli nějaký úspěch, je nutná rázná reakce. Považuji za zcela zásadní nedovolit, aby se těm jezinkám otevřely dveře.
</TEXT>
<HEADING>
Šéf ČSSD Vladimír Špidla o Benešových dekretech
</HEADING>
<TEXT>
Také si připadáte na světě o moc bezpečnější? Já určitě ano - asi jako by mi soused s nejmodernější opakovačkou přes rameno sdělil, že už se ho nemusím bát, protože zrovna odvezl do sběru starou předovku a dvě bambitky.
Miroslav Macek o dohodě USA s Ruskem, po níž si obě velmoci ponechají jen 2200 jaderných náloží
Volit budu Občanskou demokratickou stranu. ČSSD mě zklamala - zavírá sportovce. S tím Šrejbrem se mi to vůbec nelíbilo.
Fotbalista Ladislav Vízek v předvolební anketě na otázku, koho bude volit
Mám leccos z Wericha rád, ale pohádka Fimfárum k tomu nepatří. Myslím, že pro děti je trošku násilná. Možná budu přemítat o tom, proč zrovna ona tak oslnila paní Marvanovou a co to v její duši zanechalo.
Předseda ODS Václav Klaus v pohádkové přestřelce s předsedkyní US-DEU
Muž může začít hledat vztah k muži, protože hledá něco nového a vztahů se ženami už měl v životě mnoho.
Místopředseda US-DEU Ivan Pilip o svém pohledu na problém homosexuality
</TEXT>
</DOC>
<DOC>
<DOCID>LN-20020601064</DOCID>
<DOCNO>LN-20020601064</DOCNO>
<DATE>06/01/02</DATE>
<TITLE>
reportáž:
</TITLE>
<TEXT>
Podobně jako každoroční oslavy královniných narozenin (připadají na duben, ale slaví se počátkem července) spoluurčovalo přesný termín zlatého jubilea vrtkavé anglické počasí. Královna Alžběta II. usedla na trůn a převzala státnické povinnosti 6. 2. 1952. V únoru, který patří k největrnějším a nejdeštivějším měsícům, je však lepší se Britským ostrovům vyhnout. Proto se oslavy přesunuly až na začátek června.
Když organizátoři vybírali termín pro velkolepé oslavy zlatého jubilea, padlo jejich oko v kalendáři automaticky na rozhraní května a června, kdy mají Britové v kalendáři tradičně volné poslední květnové pondělí. Letos se přesunulo na první červnové, a aby měli Britové nač vzpomínat, dostali dárek v podobě volného úterý. Čtyři dny volna v kuse s výjimkou Velikonoc (a pokud to vyjde v kalendáři, také Vánoc) v Británii neexistují. Jak však připouští hlavní organizátor oslav, sir Michael Parkinson, ani začátkem června nelze zaručit počasí na objednávku. "Pokud bude pršet, nevadí, pojedeme dál," říká, i když si je vědom, že Buckinghamský palác soutěží o pozornost a přízeň zájemců v ulicích s fotbalovým šampionátem u obrazovek. Možná proto je většina hlavních akcí provázejících čtyřdenní královskou show načasována tak, aby nekolidovaly s fotbalovými přenosy z Japonska a Jižní Koreje.
</TEXT>
<HEADING>
Malý průvodce zlatým jubileem
</HEADING>
<TEXT>
Předehru obstará dnes v podvečer koncert klasické hudby v zahradách Buckinghamského paláce. Královna prý není nijak zvlášť velkou posluchačkou klasiky, nicméně dvouhodinový program má především odrážet slavnostní příležitost. Zazní například Kněz Zadok, skladba, kterou napsal Joseph Händel v roce 1727 pro anglického krále Jiřího II. - od té doby byla uvedena při všech korunovacích britských panovníků. V neděli dopoledne se vydá královna na své víkendové sídlo na zámku Windsor. V kapli svatého Jiří, kde jsou pohřbeni její rodiče i sestra Margaret, se uskuteční soukromá mše. Alžběta II. je známa svým hlubokým náboženským přesvědčením a oddaností církevním hodnotám. Prý to byla také jedna z příčin, proč se tak obtížně vyrovnávala s rozpadem manželství svých tří dětí: Anna i Charles a Andrew jsou rozvedeni. Zbytek neděle se chystá strávit v okruhu svých nejbližších na Windsoru, na podvečer je pro ni v podzámčí přichystána přehlídka koní královna je nadšenou příznivkyní rovinných dostihů a parkúru. Na pozadí slavnostně nasvíceného zámku budou promenovat mezi tisícovkou dalších také závodní koně z její vlastní stáje, the Kings Troop a La Garde Republicaine. Na pondělí a úterý připadá v Británii veřejná část oslav - Alžběta II. se vydá kolem poledne z Windsoru do nedalekého Sloughu, kde zahájí jednu ze stovek pouličních slavností a festivalů. Provázet je bude celoostrovní hudební festival, v jehož rámci televize BBC odvysílá v repríze slavný hudební happening Beatles spojený s premiérou písničky All You Need Is Love. V podvečer se začnou sjíždět do zahrad Buckinghamského paláce další hosté - tentokrát však na mamutí koncert pop music, který začíná v půl osmé. Ohlášeni jsou Paul McCartney, Elton John, Eric Clapton, Rod Stewart, Phil Collins, Cliff Richard, Tom Jones, zbývající členové skupiny Queen a poněkud překvapivě také bývalý člen heavymetalové skupiny Black Sabbath Ozzy Osbourne.
</TEXT>
<HEADING>
Černý trh se vstupenkami
</HEADING>
<TEXT>
Lístky na koncert se losovaly v tombole - podle zpráv z nedělníku Sunday Telegraph si v posledních dnech našly cestu na černý trh, prodávaly se za 2500 liber, tedy za více, než činí průměrný měsíční plat v Británii. Buckinghamský palác varoval překupníky a především zájemce o vstupenky, že se na koncert nedostanou, protože se při vstupu budou muset prokázat průkazem totožnosti. "Rockování" v královských zahradách má trvat tři hodiny - po jeho skončení zažehne královna nad Buckinghamským palácem slavnostní ohňostroj. Právě pondělní večerní koncert poutal předem největší pozornost veřejnosti. Překvapivou pozvánku pro Ozzyho Osbourna leckdo vykládal jako zřetelnou snahu Buckinghamského paláce dát veřejnosti na srozuměnou, že monarchie má pochopení i pro tvrdý rock. Spekulovalo se o tom, že organizátoři tak chtěli vzít vítr z plachet organizátorům eventuálních alternativních akcí, jakou byl legendární koncert punkových rockerů Sex Pistols v roce 1977. Když královna slavila stříbrné jubileum, Sex Pistols vydali svůj slavný hit, parodii na britskou hymnu God Save the Queen (a fašistický režim), který se přes zákaz v britských rádiích dostal do čela hitparád. Když pořádali Sex Pistols ve stejné době jako Buckinghamský palác svůj koncert na lodi na řece Temži, zasahovala policie.
</TEXT>
<HEADING>
Karneval jako tečka
</HEADING>
<TEXT>
V úterý dopoledne se vydá procesí z Buckinghamského paláce do katedrály sv. Pavla ke slavnostní bohoslužbě díkůvzdání, v nedaleké radnici uspořádá slavnostní oběd pro hlavu státu starosta Londýna. Z historického pohledu půjde o poněkud úsměvné usmiřovací gesto - vztahy mezi londýnskými finančníky a panovníky bývaly v minulých stoletích nejednou poměrně napjaté - hlavně když monarchové nechtěli platit půjčky, které si vzali v místních bankách. Třeba na to, aby mohli vést války. Čtyřdenní oslavy zakončí v úterý odpoledne karneval na Mallu, hlavní třídě spojující Trafalgarské náměstí a Buckinghamský palác. Ve tři čtvrtě na šest přijde Alžběta II. se svými nejbližšími pozdravit účastníky z balkonu svého londýnského sídla. Tečku udělá přesně podle ostrovní tradice přelet stíhaček Královského letectva, které doplní stejně jako před čtvrt stoletím letadlo Concorde. Krátce nato nastoupí do ulic čistící čety, aby připravily město na nadcházející všední den. A výročí nevýročí, ke své každodenní práci se bude muset vrátit také britská královna.
V úterý dopoledne se vydá procesí z Buckinghamského paláce do katedrály sv. Pavla ke slavnostní bohoslužbě díkůvzdání, v nedaleké radnici uspořádá slavnostní oběd pro hlavu státu starosta Londýna. Z historického pohledu půjde o poněkud úsměvné usmiřovací gesto - vztahy mezi londýnskými finančníky a panovníky bývaly v minulých stoletích nejednou poměrně napjaté - hlavně když monarchové nechtěli platit půjčky, které si vzali v místních bankách. Třeba na to, aby mohli vést války. Čtyřdenní oslavy zakončí v úterý odpoledne karneval na Mallu, hlavní třídě spojující Trafalgarské náměstí a Buckinghamský palác. Ve tři čtvrtě na šest přijde Alžběta II. se svými nejbližšími pozdravit účastníky z balkonu svého londýnského sídla. Tečku udělá přesně podle ostrovní tradice přelet stíhaček Královského letectva, které doplní stejně jako před čtvrt stoletím letadlo Concorde. Krátce nato nastoupí do ulic čistící čety, aby připravily město na nadcházející všední den. A výročí nevýročí, ke své každodenní práci se bude muset vrátit také britská královna.
</TEXT>
</DOC>
<DOC>
<DOCID>LN-20020601065</DOCID>
<DOCNO>LN-20020601065</DOCNO>
<DATE>06/01/02</DATE>
<TITLE>
Vilém I. Dobyvatel (William the Conqueror)
</TITLE>
<TEXT>
anglický král (1066 až 1087) Založil normanskou dynastii v Anglii. Nárokoval si dědictví po anglosaských Cerdikovcích, s nimiž byl spřízněn. Roku 1066 porazil v bitvě u Hastingsu posledního anglosaského krále Harolda II. Díky tomu potlačil odpor anglosaské šlechty a konfiskovanou půdu přidělil normanským feudálům. Za jeho vlády vznikl politický model prolínání rozbrojů a sporů o hranice, který měl dominovat následujícímu století. Roku 1086 pořídil první soupis pozemkového majetku v Anglii.
</TEXT>
<HEADING>
Alžběta I. (Elizabeth I.)
</HEADING>
<TEXT>
anglická královna (1558 až 1603) Dcera Jindřicha VIII. a Anny Boleynové byla prohlášena za nelegitimní dítě. V roce 1544 parlament její nároky legitimizoval. Doba jejího vládnutí je považována za období stability, ale Alžběta I. musela sáhnout i k násilným mocenským prostředkům, jako třeba k popravě Marie Stuartovny. Vítězstvím nad španělskou armádou roku 1588 položila základy pro britské impérium. Alžbětinská doba byla doprovázená růstem vlivu Anglie a rozmachem umění a vědy.
</TEXT>
<HEADING>
Viktorie (Victoria)
</HEADING>
<TEXT>
britská královna a indická císařovna (1837 až 1901) Nastoupila na trůn, když jí bylo 18 let. Vládla nejdéle v britské historii - celých 63 let. Manžel Albert pocházel z dynastie sasko-koburské. Porodila devět dětí. Podporovala politiku konzervativců a aktivně zasahovala do veřejného dění a zahraniční politiky. Byla nakloněna vztahům s Německem, odmítala však osobnost kancléře Otto von Bismarcka. Její doba vládnutí, zvaná viktoriánské období, znamenala pro Velkou Británii dobu největšího rozmachu a stability.
</TEXT>
<HEADING>
Jindřich VIII. (Henry VIII.)
</HEADING>
<TEXT>
anglický král (1509 až 1547) Na trůn nastoupil v osmnácti letech. Přestože byl věřícím katolíkem, oddělil Anglii od papežského stolce. Řím nechtěl anulovat jeho bezdětné manželství s Kateřinou Aragonskou, kterou si vzal na nátlak vykonavatelů otcovy závěti. Jindřich VIII. nemohl zlegalizovat svůj vztah s Annou Boleynovou, a tak v roce 1533 odtrhl anglickou církev od Říma a stal se hlavou anglikánské církve. Se šesti manželstvími se stal rekordmanem v historii britské monarchie.
</TEXT>
<HEADING>
Karel I. (Charles I.)
</HEADING>
<TEXT>
anglický a skotský král (1625 až 1649) Byl ovlivněn politikou G. V. Buckinghama, odmítanou parlamentem. Roku 1628 musel uznat Petici práv, vzápětí ale parlament rozpustil a vládl bez něj. Roku 1638 byl donucen parlament svolat kvůli povstání skotských presbyteriánů. Zasedání přerostlo v otevřený konflikt a vedle povstání v Irsku bylo podnětem k anglické revoluci. Karel I. byl poražen a zajat. Poté, co mu byla 30. ledna 1649 sťata hlava, stala se Anglie na 11 let republikou.
</TEXT>
<HEADING>
Eduard VIII. (Edward VIII.)
</HEADING>
<TEXT>
britský král a indický císař (1936) Pocházel z windsorského rodu. Krátce po svém nástupu na trůn byl donucen abdikovat pro konflikt s předsedou vlády S. Baldwinem, vyvolaný z velké části jeho plánovaným sňatkem s dvakrát rozvedenou Američankou Wallis Worfield Simpsonovou. Poté, co si ji skutečně vzal, ji královská rodina nikdy nevzala na milost. Dostal titul vévody z Windsoru a žil ve vyhnanství v Paříži, kde roku 1972 zemřel.
</TEXT>
<HEADING>
Marie Stuartovna (Mary Stuart)
</HEADING>
<TEXT>
skotská královna (1542 až 1567) Měla tři manžely: francouzského krále Františka II., skotského lorda H. S. Darnleye a Skota Jamese Bothwella. Přímé vlády ve Skotsku se ujala až roku 1561. Její skotská manželství podnítila mocenský konflikt. Protože byla spřízněna s protestanty, musela roku 1567 odstoupit ve prospěch syna Jakuba VI. Uprchla do Anglie, kde byla za podporu katolické opozice vůči Alžbětě I. uvězněna. Po 19 letech byla popravena za spojenectví se Španělskem.
</TEXT>
<HEADING>
Jiří I. (George I.)
</HEADING>
<TEXT>
britský král a hannoverský kníže (1714 až 1727) Byl zakladatelem hannoverské dynastie v Británii. Jako cizinec nikdy neuměl anglicky. Na anglický trůn byl povolán jako pravnuk Jakuba I. (syn Marie Stuartovny a vnuk české královny Alžběty). V roce 1715 a 1719 potlačil povstání jakobitů, kteří prosazovali po vymření protestantské větve Stuartovců nároky jejich katolické větve, ale jinak do politického života nezasahoval. Skutečnou moc přenechal parlamentu a whigovské vládě.
</TEXT>
<HEADING>
Jiří VI. (George VI.)
</HEADING>
<TEXT>
britský král z windsorské dynastie a indický císař (1936 až 1952) Vlastním jménem Albert, mladší bratr Eduarda VIII. Měl problémy s vystupováním na veřejnosti a bylo veřejným tajemstvím, že neučiní jediné významnější rozhodnutí, dokud se neporadí se svou ženou Alžbětou (královnou matkou). Za jeho vlády došlo v důsledku 2. světové války k faktickému rozpadu impéria a jeho transformaci ve volné sdružení. Po jeho předčasné smrti v roce 1952 na trůn nastoupila jeho starší dcera Alžběta II.
britský král z windsorské dynastie a indický císař (1936 až 1952) Vlastním jménem Albert, mladší bratr Eduarda VIII. Měl problémy s vystupováním na veřejnosti a bylo veřejným tajemstvím, že neučiní jediné významnější rozhodnutí, dokud se neporadí se svou ženou Alžbětou (královnou matkou). Za jeho vlády došlo v důsledku 2. světové války k faktickému rozpadu impéria a jeho transformaci ve volné sdružení. Po jeho předčasné smrti v roce 1952 na trůn nastoupila jeho starší dcera Alžběta II.
</TEXT>
</DOC>
<DOC>
<DOCID>LN-20020601066</DOCID>
<DOCNO>LN-20020601066</DOCNO>
<DATE>06/01/02</DATE>
<TITLE>
rozhovor:
</TITLE>
<TEXT>
říká Jan Hrušínský, který se zanedlouho objeví v Kachyňově filmu Kožené slunce a v Trojanových Želarech
Pochází z rodu Hrušínských. Ovšem jako jeden z mála se nejmenuje Rudolf, ale Jan. Jinak je samozřejmě herec, i když... jeden čas hodně fotil. Přesněji - fotil tanec, který mu učaroval. Z těch fotografií pak vznikla kniha. Herectví bylo ale přece jen silnější. Poslední dobou se v divadle i na televizní obrazovce objevuje velmi často. O role nouzi nemá, přestože je jako herec na volné noze.
LN: Kdy jste naposledy tančil?
Promiňte, ale to si opravdu nepamatuju. Ne, že bych měl špatnou paměť...
</TEXT>
<HEADING>
LN: Umíte tančit dobře?
</HEADING>
<TEXT>
Na konzervatoři jsem dělal reparát ze stepu a postoupil jen díky tomu, že jsem si nechal doma stepky - to jsou takové boty, co mají na špičkách plíšky, aby to hezky klapalo. Tančil jsem v ponožkách, čímž se mi podařilo členy komise rozesmát a byli ke mně shovívavější.
LN: Čím vás jako muže tanec uchvátil? Nebo ho máte rád proto, že patříval k bontonu, a vy jistý řád, tedy i pravidla v chování, ctíte?
Tanec mě zajímal zcela sobecky v době, kdy jsem fotografoval. Jinak pochopitelně obdivuji všechno, co je krásné, a co sám nedokážu. Ovšem klasiku typu Labutího jezera, stejně jako celou řadu oper, si z obavy před postmoderní Prodanou nevěstou, která zpívá své árie do telefonu, či před Daliborem, který v hladomorně bezradně zírá do mikrovlnné trouby - raději pouštím na cédéčku a přiznám se vám, že si je pouštím čím dál tím častěji.
</TEXT>
<HEADING>
LN: V čem všem jste ještě "staromilec"?
</HEADING>
<TEXT>
Líbí se mi člověk, který nahlas pozdraví, když vejde do místnosti, poděkuje či poprosí a dokonce se tu a tam i usměje. Líbí se mi, když někdo dělá práci, která ho baví, a tudíž ji dělá pořádně. Líbí se mi profesionalita. Například.
</TEXT>
<HEADING>
LN: Takže na dnešní době vám vadí...
</HEADING>
<TEXT>
Všeobecná tolerance k fašismu a komunismu - jako kdybychom nevěděli! Agresivita, bezohlednost a sobectví, například za volanty aut, zlodějina, nevychovanost a hulvátství, takzvaná liberální výchova, která je v osmdesáti procentech případů jen pohodlnou zástěrkou pro nezájem o vlastní děti. A tolerance k fušerství, neboli úpadek řemesel.
LN: Je pro vás jako herce současná doba inspirativní, odpudivá, zajímavá, nebo nudná?
Ano, je inspirativní, odpudivá a zajímavá. Ale ne nudná. Odpudivou zkušeností pro mě bylo nedávné zkoušení jedné divadelní komedie, kdy docházelo k situacím, že například někteří lidé ještě tři dny před premiérou neuměli své role nazpaměť, a vlastně se tak nic pořádně zkoušet nedalo. Byl jsem jedním z mála, kdo se nad tím pohoršoval a komu to připadalo zoufalé. Vadí mi, když si lidé nalhávají, že je všechno v pořádku a přitom stojí po kolena v bahně.
</TEXT>
<HEADING>
LN: Cítíte tohle jako "civilista" stejně?
</HEADING>
<TEXT>
Ano. Neumím to bohužel od sebe oddělit, ale všechno přece spolu souvisí. Řečeno s Čapkem, každá dobře nebo špatně odvedená práce je politická, neboli má vliv na úroveň našeho života. Zkouší-li třeba herec svou roli bez zájmu, nevěrohodně a s chabou znalostí textu, zhoršuje tím poměry beztoho dosti dezolátní.
LN: Ctíte v životě řád, tradici, máte rád starou Anglii... Co vůbec děláte v Čechách?
Protože mi teď v Londýně odstraňují z ulic červené telefonní budky, chtějí mi odstranit sněmovnu lordů, a kdyby mohli, odstranili by mi i monarchii...
LN: Dobře. Na druhé straně tady doma děláte práci, která vás baví. Máte jí dost?
Ale ano. Hraju několik rolí v Divadle Bez Zábradlí a v ABC a jsou chvíle, kdy si na jevišti připadám docela šťastný. Ale jak říkal pan Höger, na herectví je nejtěžší nenechat se otrávit. Věděl, co říká. Jinak jsem natočil s režisérem Kachyňou televizní film Kožené slunce. Senzační zkušenost pro mě bylo nedávné natáčení s Ondřejem Trojanem. Film podle skvělého scénáře Petra Jarchovského Želary. Trojanův způsob režie, zaujetí a obrovské nasazení všech lidí ze štábu působilo strašně pozitivně. To jsem měl na mysli, když jsem mluvil o profesionalitě. No, a na svoje narozeniny - čtyřicáté sedmé - bych měl začít točit TV film s režisérem Ivanem Pokorným Smrt pedofila. Budu hrát roli majora z kriminálky.
LN: Přes množství rolí nejste typem herce, který je vidět na nejrůznějších premiérových večírcích, mejdanech... Nemáte tohle rád, nebo zapotřebí?
Ale to s tím, myslím, příliš nesouvisí. A upřímně řečeno, máte pravdu: nemám to rád. Zapotřebí to nemá nikdo. Ale ti, co na ty rauty chodí, to asi rádi mají. Jinak by tam nechodili.
LN: Diváci si vás zasunuli do škatulky kladný hrdina. V poslední době sice už hrajete i jiné, ale máte s těmi kladnými postavami něco společného?
</TEXT>
<HEADING>
Ano, to, že jsem je hrál.
</HEADING>
<TEXT>
LN: Tak jinak. Když se řekne princ, jak vám je? Vaše tvář je totiž navíc pro diváky spojena se sympatickými princátky.
Vidíte, to je zvláštní. Já jsem hrál jenom jednoho prince ve filmu Jak se budí princezny. Zřejmě jsem ho hrál tak mizerně, že jsem se nesmazatelně zapsal jako představitel princů. I když na druhé straně, je lepší zahrát jednoho, o kterém se ví, než hrát jich dvacet, aniž by si toho někdo všiml. Tak nevím...
LN: Už jste nějakého odmítl?
Prince už dlouho ne.
LN: A jinou roli?
Ano, odmítl jsem roli mnohokrát.
</TEXT>
<HEADING>
LN: Například?
</HEADING>
<TEXT>
Například titulní roli jakéhosi připitomělého poručíka v televizním seriálu z vojenského prostředí. Jmenovalo se to myslím... Velitel. A v poslední době pak celou řadu rolí v divadle. Buď se mi nelíbila hra, nebo role, anebo naopak. Minulý týden jsem v divadle ABC odmítl krásnou roli v jedné skvělé Shakespearově komedii, kterou bych sice hrál v příští sezoně docela rád, ale myslím, že jsem na to mladý - relativně - a že by to nemuselo dobře dopadnout. Ostatně, když si člověk začne myslet, že zvládne všechno, tak by měl jít k doktorovi.
LN: Působíte dojmem klidného, vyrovnaného člověka. Je to zdání?
Ano. Ale klame dobře, že?
LN: Dám si pozor. Dokážete se hádat s režisérem, manželkou, dětmi o svou pravdu?
Jistěže dokážu. Ovšem režisér si většinou myslí, že má pravdu on, tedy pokud je to režisér, který si něco myslí, a manželka s dětmi mívají pravdu nějak podezřele často.
LN: Když zjistíte, že ve sporu jste vy pravdu neměl - co se děje pak?
Nic. Co by se mělo dít?
LN: Takže omlouvat se nepovažujete za slabost?
Ne, nepovažuji. Omlouvám se, že jsem na předešlou otázku odpověděl tak pitomě.
LN: Máte vůbec nějakou slabost?
Ježíši, nemyslíte si doufám, že bych nějakou neměl?!
LN: Co slabost pro divadlo, film, pro svou profesi?
No vidíte, to už jsou dvě.
LN: Která z těch dvou oblastí je lákavější, tvůrčí a pro vás větší výzvou?
To záleží na mnoha okolnostech. Na kvalitě textu, na roli, na režisérovi, na spoluhráčích, na výtvarníkovi kostýmů, na tom, zda přijdou diváci atd. Herectví je obludně závislé zaměstnání.
</TEXT>
<HEADING>
LN: Dokázal byste herectví vyměnit za jinou práci?
</HEADING>
<TEXT>
V poslední době se stalo módou říkat, že ano, a že herectví neznamená tak mnoho. Ale já vím, že bych bez divadla nebyl šťastný. Bez divadla bych být nechtěl a pravděpodobně neuměl. Četl jsem nedávno rozhovor s jedním vysokoškolským profesorem herectví, který říkal, jak je šťasten, že jeho děti pracují v nějaké počítačové firmě a že se mu zaplať pánbůh podařilo je od divadla odradit. Jak může takový chlap vštěpovat někomu lásku k divadlu, když vlastní děti od herectví odehnal?! Ale víte co? Píšu už asi půl roku pravidelně (každý týden) sloupky do časopisu Story. Oni mi dali úžasnou volnost, jak ve výběru témat, tak ve stylu psaní. Obrovsky mě to baví a řekl bych, že si tím vyvažuju již zmíněnou hereckou závislost.
LN: Vybudovali jste si se ženou druhý domov v jižních Čechách. Mají pro vás větší kouzlo než Praha?
Jižní Čechy budu vždycky milovat, ale doma jsem v Praze.
LN: Sám sebe tedy v tomto pohledu považujete za Pražáka, nebo za Jihočecha?
Narodil jsem se v Londýnské ulici v Praze a celý život bydlím ve stejném pražském domě. Ten dům pro mě neznamená majetek, ale domov.
LN: Jste se sebou spokojen?
Doufám, že si nemyslíte, že bych byl takový blázen.
LN: Jsou tací. Hrajete v Charleyově tetě ženskou roli. Nechtěl jste být někdy ženou, ale opravdovou a pořád?
Proboha, jak vás něco takového mohlo napadnout? Lord Babberley se vydává za tetu, aby pomohl svým dvěma přátelům, Charleymu a Jackovi, a chvílemi v té sukni dost trpí, i když v kontaktu se slečnami zmíněných gentlemanů svého postavení lehce zneužívá. Alespoň tak mě baví ho hrát.
LN: A není to proto, že ženy-herečky to mají možná trochu těžší? K práci se jim přidá rodina.
Víte, my konzervativci a staromilové máme v této otázce zcela jasno. Ženy jsou tak úžasné, báječné a pomilováníhodné mimo jiné i proto, s jakou lehkostí a elegancí zvládají problémy, nad nimiž muži stojí zcela bezradně a odevzdaně.
LN: Vaše paní herečka je. Řešili jste někdy dohady, kdo zůstane doma s dětmi, čí představení je důležitější a kdo třeba nabídku na roli kvůli rodině odmítne?
Pokud si vzpomínám, nikdy jsme nestáli před problémem, čí práce je důležitější nebo snad kdo se postará o děti, o psí smečku (máme tři feny) nebo o kocoura Fipse.
LN: Hodlá některé z vašich dětí převzít herecké žezlo dynastie Hrušínských? A máte z toho radost, nebo je to spíš trochu zklamání?
V současné době nic podobného neřešíme. Dvacetiletý Nikola si po maturitě na Euroškole zařídil roční stipendium spojené s prací v jihozápadní Austrálii, v Perthu, kam začátkem srpna odjíždí. Sedmnáctiletá Kristýna odlétá se školou 4. června na dva měsíce pracovat do Tunisu, neboť studuje obor zaměřený na cestovní ruch, ale divadlo má nesmírně ráda. A jedenáctiletá Bára chodí do páté třídy a k tomu do školy operního zpěvu k paní Jiřině Markové, a moc se jí tam líbí. I když vím dobře, co znamená být hercem, kdyby se některé z mých dětí rozhodlo jít k divadlu, byl bych ten poslední, kdo by jim bránil, protože přes všechno, co jsem řekl, krásnější povolání neznám.
Webovou stránku Jana Hrušínského najdete na adrese: www.sweb.cz/hrusinsky
</TEXT>
</DOC>
<DOC>
<DOCID>LN-20020601067</DOCID>
<DOCNO>LN-20020601067</DOCNO>
<DATE>06/01/02</DATE>
<TITLE>
Mistrovství světa se hraje s míčem, který létá mnohem rychleji a přesněji než předchozí typy
</TITLE>
<TEXT>
Velmi pružný a téměř pořád dokonale kulatý míč, vyvinutý odborníky pro světový šampionát, dělá vrásky brankářům, obráncům i útočníkům.
Vpadesátých letech se hrálo o titul mistrů světa ve fotbale koženým míčem, v kterém byla gumová duše zašněrována koženou šňůrkou. Na právě probíhajícím mistrovství světa v Koreji a Japonsku rozhodnou o titulu světových šampionů branky vstřelené "míčem 21. století". Za posledních 50 let prošel "kulatý nesmysl" převratnými změnami. Dnešní fotbalisté se dívají na kožený šněrovací míč z padesátých let s krajní nedůvěrou. "Do šněrování raději nekopu, ještě bych si něco udělal s nohou," prohlásil bývalý anglický reprezentant Chris Waddle, když měl srovnat pět míčů, s nimiž se v posledním půlstoletí hrálo o titul mistra světa. "Ty, co hráli s podobnými míči, upřímně lituji," dodal Waddle pro internetovou stránku BBC.
</TEXT>
<HEADING>
Fotbal v rytmu tanga
</HEADING>
<TEXT>
Na mistrovství světa 1970 v Mexiku se objevila převratná novinka. Míč Telstar sešitý ručně z dvaatřiceti dílků byl stále kožený, ale šněrování zmizelo. Na španělském šampionátu v roce 1982 se představil míč Tango s "revolučním řešením vodotěsných švů". Ještě regulérnější podmínky hry zajistil účastníkům italského šampionátu v roce 1990 míč Etrusco. Díky novým materiálům nevsakoval vodu, a jeho parametry proto nebyly ovlivněny počasím. Poslední šampionát ve Francii odehrála světová špička s míčem Tricolore. Ale ani pak se technický pokrok nezastavil. U nového oficiálního míče pro světový šampionát v roce 2002 garantuje výrobce až o čtvrtinu větší přesnost střel a o 10 procent vyšší rychlost, než jakými se pyšnila Tricolore. Stěnu "míče 21. století" pojmenovaného Fevernova tvoří několik vrstev. Povrchová "slupka" z průhledného polyuretanu míč chrání a zároveň nese na spodní straně barvu a vytištěný emblém. Následuje další vrstva polyuretanu, jež dodává míči pevnost. Klíčovou komponentu výrazně ovlivňující vlastnosti míče představuje vrstvička ze zvláštní pěny podložená syntetickou pleteninou. Tyto materiály zaručují míči tvar dokonalé koule. Fevernova je v tomto směru rekordmanem a je kulatější než kterýkoli jiný míč.
</TEXT>
<HEADING>
Stížnosti na "dokonalou kouli"
</HEADING>
<TEXT>
Výrobci sportovních potřeb vědí, že během hry nastávají momenty, kdy i ten nejkulatější míč má k dokonalému tvaru daleko. Po nakopnutí nebo po úderu hlavou se míč deformuje a určitou dobu letí v "promáčknutém stavu". V té chvíli se jeho těžiště posouvá mimo střed a dráha střely nebo přihrávky je do jisté míry nevypočitatelná. Výrobce Fevernovy se pokusil zkrátit tento kritický moment na minimum. Pěnová vrstva tvořená mikroskopickými "bublinkami" plynu zajišťuje míči po deformaci bleskový návrat do ideálního tvaru. V testech nechali inženýři z vývojového oddělení kopnout robotickou nohu tisíckrát stejným způsobem do míče Fevernova a střela pokaždé letěla totožnou dráhou a rychlostí.
Nový fotbalový míč nenašel celkem logicky příznivce mezi brankáři. "Když útočník napálí Fevernovu, nemá brankář šanci," prohlásil Chris Waddle poté, co si míč vyzkoušel. Brankářům nedělá starost jen vyšší rychlost střel. Hráči jsou schopni udělovat lehoučké Fevernově vysoké rotace a vysílají na branku zrádné falšované střely. Barevné symboly na povrchu míče navíc vytvářejí optickou iluzi, že silně rotující míč se vůbec neotáčí. "Je to příliš lehký míč," odsoudil Fevernovu trenér belgických brankářů Jacky Munaron. Ale i hráči v poli hledají pro Fevernovu jen stěží slova uznání. Útočníkům odskakuje dokonale pružný míč od nohy, záložníci a obránci jej nedokážou přihrát s potřebnou přesností. Tyto problémy zřejmě vyvěrají z opožděného vstupu Fevernovy na zelené trávníky. Vinou komplikací při vývoji nebyl míč k dispozici obvyklých šest měsíců před mistrovstvím světa a hráči si na jeho dokonalé vlastnosti ještě nezvykli. Chválu na nový míč pěje především anglická hvězda David Beckham, který se na vývoji Fevernovy podílel spolu s Francouzem Zinedinem Zidanem, Španělem Raulem a Argentincem Pablem Aimarem. Beckham měl tedy na "spřátelení" s Fevernovou více času než jiní a navíc má kladná vyjádření na její adresu "v popisu práce".
Míč, se kterým se hraje mistrovství světa ve fotbale, byl pojmenován Fevernova. Tvoří ho několik vrstev. Vnější obal je vyroben z průhledného polyuretanu, který míč chrání a na vnitřní straně má natištěný emblém. Hned pod obalem je další, zpevňující vrstva polyuretanu. Vrstvená pěna a syntetická pletenina v dalších vrstvách zaručují míči tvar dokonalé koule. Míč je tak údajně schopen zaručit až o čtvrtinu větší přesnost střel a o 10 procent vyšší rychlost, než jakými se mohl pyšnit míč na posledním mistrovství světa v roce 1998 ve Francii.
průhledný polyuretanový obal podtisk s emblémem mimořádně pevný polyuretan vrstvená pěna syntetická pletenina
</TEXT>
</DOC>
<DOC>
<DOCID>LN-20020601068</DOCID>
<DOCNO>LN-20020601068</DOCNO>
<DATE>06/01/02</DATE>
<TEXT>
Polovina semifinálových zápasů obvykle končí na mistrovství světa remízou a finalistu určí pokutové kopy. Po penaltovém rozstřelu odchází jedno mužstvo se slzami v očích a druhá jedenáctka slaví postup. Co rozhoduje? Má brankář proti střele z 11 metrů vůbec šanci? Vědci z univerzit v Amsterodamu a Manchesteru tvrdí, že ano. Výzkum reakcí profesionálních a rekreačních fotbalových gólmanů odhalil, že dobrý brankář nespoléhá při penaltě na náhodu a s nepatrným předstihem skáče ve směru střely. Vodítkem mu je postavení nohy, kterou hráč kope. Jasnou řečí hovoří na zkušeného brankáře i došlápnutí druhé hráčovy nohy těsně před kopem. Rekreační brankář se zbytečně rozptyluje sledováním těch částí střelcova těla, které mu o směru střely nic neřeknou. Profesionál reaguje bleskově, ale s rozhodnutím, kam skočit, čeká o něco déle než brankář amatér. Právě v tomto zlomku sekundy získává rozhodující informace o směru střely. Vedoucí výzkumného týmu Mark Williams zdůrazňuje, že ani zkušený brankář nemá při penaltě čas na dlouhé úvahy. Pohyb nohou střelce "přečte" intuitivně díky zkušenostem z tréninku. Vědci z Manchesteru jsou přesvědčeni, že právě nedostatečný trénink brankářů stál v pozadí penaltového vyřazení Anglie na minulém šampionátu.
</TEXT>
</DOC>
<DOC>
<DOCID>LN-20020601069</DOCID>
<DOCNO>LN-20020601069</DOCNO>
<DATE>06/01/02</DATE>
<TITLE>
Člověk se vyvíjel miliony let a není mu cizí nasazení vlastního života pro "blaho" skupiny
</TITLE>
<TEXT>
Chuť riskovat, touha se předvést, smysl pro spravedlnost. Našim předkům pomáhaly tyto vlastnosti přežít. V moderní společnosti mohou podle psychologů vést k extrémnímu jednání.
Palestinec Ahmad Násir vstal časně. Odříkal ranní modlitby a odešel z domu, aniž komukoliv řekl, kam jde. S desetikilogramovou bombou v tašce překročil hranice mezi Západním břehem a Izraelem. Vozem taxislužby odjel na severní předměstí přístavního města Haify. Zaplatil řidiči, tiše vešel do kavárny a odpálil nálož. Zabil sebe a zranil 15 Izraelců. Desítky podobných případů se odehrávají nejen v Izraeli, ale také třeba na Srí Lance. Umírají při nich nevinní lidé. Sebevraždu jako oběť "v zájmu celku" zná i historie, stačí zmínit japonské piloty kamikadze. Atentátníci nebývají šílení ani nemají extrémně nízkou inteligenci, a jsou si tedy plně vědomi důsledků svého činu. Co je vede k tak extrémnímu jednání? Politici často hovoří o fanatismu a vymývání mozků. "Pojem 'fanatismus' ale sám o sobě nic nevysvětluje a je často rasistický," napsal nedávno časopis New Scientist. Máme se snad smířit s tím, že k fanatismu mají větší sklony Arabové, Tamilové či třeba obyvatelé Severního Irska? Pátráme-li po příčinách sebevražedných útoků, musíme zkoumat především společenské podmínky, v nichž atentátníci vyrůstají. Člověk ale není formován jen vnějším prostředím. Je tvorem, jehož mozek se utvářel před stovkami tisíc let na afrických savanách. Proto není od věci sáhnout po evoluční psychologii a zeptat se, nakolik je sebeobětování vlastní našemu biologickému druhu.
</TEXT>
<HEADING>
Za vším hledej sex?
</HEADING>
<TEXT>
Proč například mezi atentátníky téměř nenalezneme ženy? "Největší riziko na sebe vždy berou mladí muži," píše The New Scientist. Platí to ve všech oblastech života a důvod prý vystihuje známé pořekadlo cherchez la femme, v tomto případě spíše - za vším hledej sex a rozmnožování. Žena mívá za život jen několik dětí. Každému z nich věnuje hodně času a energie. Příslušník "silnějšího pohlaví" naproti tomu po sobě může zanechat spoustu potomků. To ale znamená konkurenci, protože žen není mnohokrát víc než mužů. O partnerky se vždy muselo bojovat. Ani dnes muž "nesedává v koutě" a nečeká, až si jej budoucí družka najde. Kdo "nebojuje", potomstva se pravděpodobně nedočká, což je z genetického hlediska skoro totéž, jako kdyby v soutěži o přízeň krásného pohlaví zahynul. Geny zkrátka ženou své nositele do nebezpečných soubojů. Riskovat se jim vyplatí, protože nepřejít do další generace pro ně stejně znamená "smrt". Ne všichni odborníci ovšem s tímto pohledem souhlasí. Někteří varují, že takto zjednodušeně nelze hovořit ani o chování mnohem primitivnějších tvorů, než je člověk (podrobněji viz box Geny, strach a frustrace na straně 23). Ochota riskovat se nicméně projevuje i v tom, že muži páchají mnohem více násilných trestných činů než ženy. Prokázal to výzkum Martina Dalyho a Margo Wilsonové, psychologů z McMaster University v Ontariu. Oba vědci například zjistili, že ve městě Filadelfia v USA připadá na každých 100 vrahů jen jedna vražedkyně.
</TEXT>
<HEADING>
Rádi trestáme podvodníky
</HEADING>
<TEXT>
Dobrá, mladí muži jsou ochotní riskovat. Ale co dál? Vědci zkoumali nejen "vlohy" k riskantnímu chování, ale také druhou stranu mince schopnost žít v širší skupině, ve společnosti. Některé práce ukázaly, že v průběhu evoluce bylo výhodné si vzájemně pomáhat. Naši předkové se přitom neřídili pouze jednoduchou úvahou "dnes pomohu já tobě, zítra ty mně". Jednali nezištně i v případě, že žádnou protislužbu nemohli očekávat. Na první pohled je to neefektivní. Proč se pravěcí lidé obtěžovali s nezištnými skutky? Možnou odpověď lze nalézt například v knize Evoluční psychologie autorů Dylana Evanse a Oscara Zarata: není marné, když se o nás ví, že vždy nabídneme pomocnou ruku. Podvědomě očekáváme, že nás ostatní nenechají na holičkách, když se sami dostaneme do úzkých. Pro vlastní dobrou pověst dokážeme i dnes udělat opravdu hodně, mnohem více, než se zdá být nezbytné. Dáváme například spropitné v restauraci, i když víme, že do ní už víckrát nevkročíme.
Nezištnost se tedy našim předkům zřejmě vyplácela. Společnost složenou převážně z altruistů by ale mohli snadno zneužívat sobci. Lidé si proto vytvořili dokonalý cit pro to, jak rozeznat podvodníky, jedince, kteří sami berou, ale nikdy oplátkou nic nedávají, zkrátka žijí na úkor ostatních. Dokonce na to prý máme v mozku specializovaný modul. Dokazují to pokusy, které provedli John Tooby a Leda Cosmidesová z Kalifornské univerzity v Santa Barbaře. Kdy lidé nejsnadněji odhalí prohřešek proti daným pravidlům, proti zákonům? Pokud řeší úkol spojený s čistě logickým zadáním typu "jestliže platí výrok A, pak platí i výrok B", často chybují. Dosadíme-li ale za abstraktní jazyk logiky konkrétní společenskou situaci, v níž porušují zákony živí lidé, odhalit podvodníka je rázem snazší. Představme si teď skupinu našich předků a mezi nimi lovce, který přijímá pomoc, sám ale nikdy své služby nenabídne. Svým chováním poškozuje ostatní. Takového "podvodníka" nestačí jen odhalit, musí být také potrestán, přiveden k rozumu. Lidé by tedy měli mít silný sklon trestat nepoctivost. Je to tak doopravdy? Pokus, uskutečněný nedávno na curyšské univerzitě, dokázal, že ano. Dobrovolníci, kteří v něm účinkovali, udělovali svým kolegům vysoké pokuty za nepoctivé jednání a trestali je, i když tím sami ztráceli.
</TEXT>
<HEADING>
Mučedník, nebo terorista?
</HEADING>
<TEXT>
V průběhu evoluce jsme si tedy vytvořili velmi silný cit pro spravedlnost. Snadno dokážeme rozpoznat nepoctivé chování. Zároveň umíme pomoci jiným lidem a velmi nám záleží na tom, aby o nás ostatní měli dobré mínění. Umíme také být nesmlouvaví vůči podvodníkům a s oblibou je trestáme. Jaké další vlastnosti nám odkázaly generace předků? Už Darwin přišel s myšlenkou, že přírodní výběr zvýhodňuje ty jedince, kteří si snadněji hledají partnery. Jiní vědci pak tuto představu dále rozvíjeli. Proč se páv chlubí před samicí svým ozdobným peřím? Vlastně jí tím dokazuje, jak úžasnými a skvělými geny jej příroda vybavila, když dokáže přežít i s tak nepraktickou věcí, jakou je pestrobarevný vějíř z per. Do extrému dovedl tuto představu britský evoluční psycholog Geoffrey Miller. Podle něj vznikla lidská kultura včetně umění, vědy a náboženství především proto, že lidé od pradávna touží zaujmout své potenciální sexuální partnery, cítí potřebu ukázat se před nimi v co nejlepším světle. Jiní vědci přicházejí s méně kontroverzními, avšak v jádru podobnými názory. Dokazují například, že násilnické chování, tak obvyklé u mladých mužů, je vlastně způsob, jak se předvést před "slabším" pohlavím. Jak je vidět, evoluční psychologie nabízí mnoho různých teorií. Lze z těchto jednotlivých vláken vytvářet obrazy současných lidí? Kdybychom spojili nastíněné představy vědců a vytvořili z nich jakýsi portrét pachatele sebevražedných útoků, dostaneme následující obrázek: mladého muže, jenž dostal do vínku schopnost riskovat až na hranici smrti i za ni. Nesnáší nespravedlnost a bezpráví. Touží je potrestat. Velmi mu záleží na vlastní dobré pověsti a zároveň se chce ukázat, přesvědčit jiné lidi o svých kvalitách. Není to zároveň tak trochu portrét mnoha lidí, které denně potkáváme na ulici? Sebevrah, jenž se obětuje "pro blaho celku", nemusí být tak výjimečným člověkem. Není pak překvapující, že naše hodnocení záleží na úhlu pohledu: "Jsou-li tito lidé na naší straně, nazýváme je mučedníky. Jestliže nejsou, označujeme je za teroristy," píše New Scientist. Evoluční psychologie naznačuje, že dokonce i tak strašný čin, jakým je navedení letadla do budovy plné lidí, není skutkem, kterému by nebylo možné porozumět. Pokud se spokojíme s tím, že pachatele útoku označíme za zkažené a zlé, ničemu nepomůžeme. Je to slovník intelektuální a morální rezignace. Přistoupíme-li ale na myšlenku, že kořeny extrémního jednání jsou pravděpodobně ukryty hluboko v lidské psychice, že se vyvíjely miliony let, pak se ocitáme na začátku cesty k efektivní obranné strategii, uzavírá zmíněný časopis.
V průběhu evoluce jsme si tedy vytvořili velmi silný cit pro spravedlnost. Snadno dokážeme rozpoznat nepoctivé chování. Zároveň umíme pomoci jiným lidem a velmi nám záleží na tom, aby o nás ostatní měli dobré mínění. Umíme také být nesmlouvaví vůči podvodníkům a s oblibou je trestáme. Jaké další vlastnosti nám odkázaly generace předků? Už Darwin přišel s myšlenkou, že přírodní výběr zvýhodňuje ty jedince, kteří si snadněji hledají partnery. Jiní vědci pak tuto představu dále rozvíjeli. Proč se páv chlubí před samicí svým ozdobným peřím? Vlastně jí tím dokazuje, jak úžasnými a skvělými geny jej příroda vybavila, když dokáže přežít i s tak nepraktickou věcí, jakou je pestrobarevný vějíř z per. Do extrému dovedl tuto představu britský evoluční psycholog Geoffrey Miller. Podle něj vznikla lidská kultura včetně umění, vědy a náboženství především proto, že lidé od pradávna touží zaujmout své potenciální sexuální partnery, cítí potřebu ukázat se před nimi v co nejlepším světle. Jiní vědci přicházejí s méně kontroverzními, avšak v jádru podobnými názory. Dokazují například, že násilnické chování, tak obvyklé u mladých mužů, je vlastně způsob, jak se předvést před "slabším" pohlavím. Jak je vidět, evoluční psychologie nabízí mnoho různých teorií. Lze z těchto jednotlivých vláken vytvářet obrazy současných lidí? Kdybychom spojili nastíněné představy vědců a vytvořili z nich jakýsi portrét pachatele sebevražedných útoků, dostaneme následující obrázek: mladého muže, jenž dostal do vínku schopnost riskovat až na hranici smrti i za ni. Nesnáší nespravedlnost a bezpráví. Touží je potrestat. Velmi mu záleží na vlastní dobré pověsti a zároveň se chce ukázat, přesvědčit jiné lidi o svých kvalitách. Není to zároveň tak trochu portrét mnoha lidí, které denně potkáváme na ulici? Sebevrah, jenž se obětuje "pro blaho celku", nemusí být tak výjimečným člověkem. Není pak překvapující, že naše hodnocení záleží na úhlu pohledu: "Jsou-li tito lidé na naší straně, nazýváme je mučedníky. Jestliže nejsou, označujeme je za teroristy," píše New Scientist. Evoluční psychologie naznačuje, že dokonce i tak strašný čin, jakým je navedení letadla do budovy plné lidí, není skutkem, kterému by nebylo možné porozumět. Pokud se spokojíme s tím, že pachatele útoku označíme za zkažené a zlé, ničemu nepomůžeme. Je to slovník intelektuální a morální rezignace. Přistoupíme-li ale na myšlenku, že kořeny extrémního jednání jsou pravděpodobně ukryty hluboko v lidské psychice, že se vyvíjely miliony let, pak se ocitáme na začátku cesty k efektivní obranné strategii, uzavírá zmíněný časopis.
</TEXT>
</DOC>
<DOC>
<DOCID>LN-20020601070</DOCID>
<DOCNO>LN-20020601070</DOCNO>
<DATE>06/01/02</DATE>
<TITLE>
Slunce vychází 1. června ve 4.56 hod. středoevropského letního času a zapadá ve 21.00, 30. června Slunce vychází ve 4.54 a zapadá ve 21.13. Protože na 21. červen připadá nejdelší den v roce, délka dne se v průběhu června mění jen málo. 21. června v 15.24 letního času začíná astronomické léto, Slunce vstupuje do znamení Raka. Tento den Slunce vychází již ve 4.51 letního času a zapadá ve 21.13. Dvacátý první červen je nejdelším dnem v roce, trvá 16 hodin a 22 minut.
</TITLE>
<TEXT>
Desátého června nastává úplné zatmění Slunce, které však od nás není viditelné. Pozorovat jej mohou obyvatelé jihovýchodní a východní Asie, severního Tichomoří a části Severní Ameriky.
Při úplňku 24. 6. dojde k tzv. polostínovému zatmění Měsíce. Polostínová zatmění jsou velmi nenápadná a jen málokdy si lze povšimnout snížení jasu měsíčního kotouče. Při červnovém zatmění bude navíc zakryta jen nepatrná část Měsíce, takže půjde o velmi nevýrazný jev. Maximum zatmění nastává ve 23 h 27 min. letního času.
Venuše se v průběhu června stává stále výraznější večernicí, září nepřehlédnutelně nad západním obzorem. Koncem měsíce se dostane do blízkosti jasné hvězdy Regulus ze souhvězdí Lva. Z ostatních planet lze ještě pozorovat pouze Jupiter, který bude 3. 6. jen 1,5 stupně od Venuše. V dalších dnech ale přestane být pozorovatelný.
</TEXT>
<HEADING>
Velké sluneční skvrny
</HEADING>
<TEXT>
Aktivitu Slunce, která se mimo jiné projevuje vytvářením slunečních skvrn - rozsáhlých oblastí v povrchových vrstvách Slunce, které mají o něco nižší teplotu než jejich okolí, zatím přesně předpovídat neumíme. Víme však, že vždy rok až dva po vrcholu sluneční aktivity, který přichází zhruba jednou za 11 roků, se na Slunci objevují sluneční skvrny značného rozsahu. Jsou tak velké, že se dají zahlédnout pouhým okem. Velikost skvrny většinou přesahuje 100 000 km - to je skoro desetinásobek průměru naší Země. Teplota skvrn je asi 4500 °C., okolní povrch má teplotu okolo 6000°. Za vznik skvrn odpovídá magnetické pole Slunce, které ostatně řídí chování i dalších projevů sluneční aktivity - protuberancí a erupcí. Pozorování těchto jevů však vyžaduje speciální dalekohledy. Chceme-li spatřit sluneční skvrny, stačí, když si budeme chránit zrak speciálním filtrem pro pozorování Slunce nebo svářečským filtrem. V tomto roce se již několik velkých skvrn na Slunci vyskytlo. Letní počasí s větším počtem jasných dnů je pak vhodné k tomu, aby se o toto zajímavé pozorování přírodního jevu mohl pokusit každý, kdo si udělá chvilku času. A pokud si bude někdo z pozorovatelů chtít zkontrolovat, zda to, co viděl, byla skutečně velká sluneční skvrna, nechť navštíví stránky http://www.spaceweather.com . Na nich jsou denně uveřejňovány snímky Slunce jak z pozemských dalekohledů, tak ze specializovaných družic.
Mapka zobrazuje polohu souhvězdí počátkem června v 1 hodinu po půlnoci, v polovině měsíce ve 24 hodin a koncem měsíce ve 23 hodin letního středoevropského času.
Mapku používáme tak, že ji držíme nad hlavou a orientujeme ji podle světových stran.
Vlivem otáčení Země se souhvězdí pohybují rychlostí 15 stupňů za hodinu od východu k západu.
Stačí proto mapu pootočit o patřičný počet stupňů (délka a směr pootočení jsou na mapě vyznačeny šipkou). Například v polovině června ve dvě hodiny ráno pootočíme mapkou o 30 stupňů.
Mapa autor
</TEXT>
</DOC>
<DOC>
<DOCID>LN-20020601071</DOCID>
<DOCNO>LN-20020601071</DOCNO>
<DATE>06/01/02</DATE>
<TITLE>
Biologické hodinky, které máme v mozku, lze posunovat střídáním světla a tmy. Vědci nyní odhalili, co ovlivňuje biohodinky ukryté v srdci, játrech a dalších orgánech v těle. Docentka RNDr. Helena Illnerová hovoří o těchto experimentech v rozhlasovém pořadu Meteor.
</TITLE>
<TEXT>
Poměrně dlouho se odborníci domnívali, že centrální hodiny v mozku jsou jedinou časomírou v těle savců. Zároveň se jejich činností vysvětloval rytmus spánku a bdění, tělesné teploty nebo uvolňování hormonů. Před několika lety vědci objevili, že hodinky existují také v oku a v dalších orgánech. Například v játrech, srdci, slezině, ledvinách...
</TEXT>
<HEADING>
Jak "tikají" hodinky v játrech
</HEADING>
<TEXT>
Proč organismu nestačí jenom jedny hodiny? Na tuto otázku zatím vědci odpovědět neumějí. Ale dokázali již zjistit, že jednotlivé hodinky v orgánech mají určitou, i když ne úplnou, autonomii. V zásadě se jejich čas zpožďuje za časem na hodinkách centrálních. Když se například v hlavním orloji zapne hodinový gen, zhruba za šest hodin se týž gen zapne v periferních hodinkách. Zdá se tedy, že centrální hodiny řídí všechny periferní, aby běžely synchronně. Nabízí se ale otázka: můžou hodinky periferních orgánů "tikat" asynchronně vůči hodinkám v mozku? Například při letu z Prahy do New Yorku se v krátké době posuneme o šest hodin. Vědci simulovali let na myších a zjistili, že během jednoho až dvou dnů se centrální hodinky v myším mozku srovnají s novým časem. Ovšem těm periferním hodinkám v orgánech to trvá tři, čtyři i více dní. Takže časomíra v mozku ukazovala sedm hodin a měřiče času například v játrech nebo v srdci ukazovaly ještě několik dní 13. hodinu.
</TEXT>
<HEADING>
Vnitřní hodiny a jídlo
</HEADING>
<TEXT>
Vědci zjistili, že "ručičky" centrálních i periferních hodinek lze posunovat dopředu i dozadu. Nebo je možné měnit čas jenom na periferních hodinkách. Badatelé to prokázali při experimentech s potkany. Toto typicky noční zvíře shání i žere potravu v noci a ve dne spí. Když vědci pokusným zvířatům podávali žrádlo během dne, tedy v době, kdy potkani normálně odpočívají, hodinky v játrech nebo v ledvinách se podařilo posunout. Centrální časomíra v mozku přitom běžela pořád stejně v rytmu střídání světla a tmy. Příjmem potravy v nevhodnou dobu proto můžeme naprosto desynchronizovat a destabilizovat celý časový systém v těle. Takové "rozhození" všech hodinek samozřejmě organismu příliš neprospívá. V této souvislosti lze říci, že by bylo velice zajímavé zkoumat, jak člověka ovlivní období ramadánu. Co se stane s jeho časovým systémem, když celý měsíc začíná jíst až po západu slunce?
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 4. června krátce po půlnoci. Text upravila a zkrátila redakce LN.
Meteor, populárně-vědecký magazín, bude 8. června mimo jiné vysílat: * Další nová choroba z Japonska: hikikomori * O neznámém vědci Františku V. Marešovi
</TEXT>
</DOC>
<DOC>
<DOCID>LN-20020601072</DOCID>
<DOCNO>LN-20020601072</DOCNO>
<DATE>06/01/02</DATE>
<TITLE>
Psycholog Petr Bakalář o evolučním pohledu na sebeobětování, altruismus a podvody
</TITLE>
<TEXT>
Je možné, že sebevrazi zdědili v extrémní míře vlastnosti, které jinak mají i obyčejní lidé. Třeba odvahu a sklon riskovat. Podle psychologa Petra Bakaláře to připouští jedna z evolučních teorií.
LN: Podle některých teorií evoluční psychologie by měl být portrét sebevražedného útočníka následující: mladý muž, který má vrozený sklon riskovat, vyvinutý cit pro spravedlnost, nesnáší bezpráví a chce je trestat. Lze s tím souhlasit?
V jistém ohledu mě překvapuje, že atentátníky jsou převážně mladí muži. Proč ne starší muži nebo ženy? Skupině by mělo být jedno, koho obětuje. Starší muži či ženy by také mohli být méně nápadní. Navíc pokud atentátníci umírají mladí, tedy dříve, než mají děti, jejich geny nepřecházejí do další generace. Vyjdeme-li z toho, že existují dědičné "vlohy" pro sebevražedné jednání, pak se tyto "vlohy" dále nešíří.
LN: Přesto se zdá, že tyto "vlohy" během evoluce nevymizely.
Patrně se na tom podílí několik faktorů. To nejpravděpodobnější vysvětlení je založené na tom, že tu kterou vlastnost dědíme v různé míře. Riskování se často vyplácí. Odvážný člověk obvykle získá ve své komunitě respekt, tím zlepší svoje sociální postavení a má pak větší šanci po sobě zanechat více potomků. Lidé, kteří zdědí "geny odvahy" v rozumném množství, jsou tedy ve výhodě a šíří tyto geny dál. Někdo jich ale dostane do vínku přespříliš, což jej může přivést do záhuby - třeba k sebevraždě. Sebevrazi to zkrátka odskáčou za ostatní. Podobné je to pravděpodobně se vztahem uměleckého nadání a duševních nemocí. Zjistilo se, že umělci mají neobvykle velký počet duševně nemocných příbuzných. Možná je to tak, že umělci dostali geny pro tvořivost v optimální míře, jejich rodinní příslušníci v míře, která je už škodlivá.Druhé vysvětlení vychází z příbuzenského altruismu. Jedinec, který se obětuje, pomůže svým příbuzným. Jeho rodina získá vážnost. Funguje to i v současnosti. Někde jsem četl, že existuje jakýsi fond Saddáma Husajna, který podporuje příbuzné atentátníků. Vlastní geny tedy v tomto případě nešíříme my sami, předávají je dále naši příbuzní. Chceme-li pochopit sebevražedné útoky, nesmíme ovšem zapomínat ani na "vymývání mozků", kterému jsou atentátníci vystaveni, a další společenské vlivy.
LN: Lidé se nechovají altruisticky jen k vlastním příbuzným. Pomáhají i někomu, koho neznají a nikdy jej neuvidí - přispívají třeba na charitu. Proč se takové chování vyvinulo?
Teorií je opět několik a opět se vzájemně doplňují. Původně jsme žili v malých skupinách, kde se všichni znali a mohli si služby oplatit. Pomůžete-li někomu v pravou chvíli, moc vás to nestojí a ten druhý přitom hodně získá. Příště vám to vrátí a budete na tom oba lépe než ti, kteří si nepomáhají. Tento mechanismus působí i dnes, ale není už zdaleka tak výhodný. Lidé, kteří podvádějí, kteří přijmou pomoc a neoplatí ji, mají lepší pozici než v minulosti - velmi rychle se své špatné pověsti zbaví tím, že změní místo svého působiště. Druhá teorie říká, že altruismem si zvyšujeme vlastní sebevědomí. Pokud si o sobě budeme myslet, že jsme dobří, snáze o tom přesvědčíme ostatní, a to nám může přinést výhody. Vlastně čekáme na příhodnou chvíli, abychom využili vlastní dobrou pověst ve svůj prospěch. Byla by to tedy taková evoluční maska. Třetí mechanismus bývá označován jako windfall effect - efekt šťastné výhry, něčeho, co nám spadlo do klína. Máme tendenci rozdělit se o zdroje, které jsme získali šťastnou náhodou, třeba výhrou v loterii. Někdo v tom může vidět magii nebo úlitbu bohům. Evoluční vysvětlení je takové, že v minulosti jsme dejme tomu nemohli sami sníst větší zvíře, které jsme ulovili. Bylo výhodnější se o ně rozdělit a očekávat, že nám to obdarovaný lovec příště oplatí.
LN: Když to shrnu: zdá se, že se altruismus vyvinul z čistě sobeckých příčin.
I tak to lze interpretovat. Je to takový skeptický pohled na altruismus.
LN: Jak by vypadala lidská společnost, kdyby altruismus neexistoval? Kdyby lidé prosazovali jen vlastní zájmy, případně ještě zájmy nejbližších příbuzných?
V podstatě by se mnoho nezměnilo. Selekční tlaky, které altruismus zvýhodňovaly, nebyly bohužel příliš silné. Na jeden nezištný čin připadne sto egoistických. Většina lidí se chová jako banky - půjčí vám, jen když je vysoká pravděpodobnost, že peníze vrátíte. Lidé nejsou altruističtí, jen tak chtějí vypadat, protože je to výhodné. Tím, že pomáháme ostatním, si budujeme dobrou pověst. I tato nezištnost má ale své hranice. Lze to demonstrovat jednoduchým myšlenkovým experimentem: jak velká by musela být nalezená částka, abyste ji nevrátil? Tisícovku vám nálezce třeba ještě přinese, ale kdyby našel milion, nejspíš si ho nechá. Jeho image mu už za takovou ztrátu nestojí.
LN: Říkal jste, že dnes už není tak výhodné si pomáhat. Jak se to v budoucnu projeví?
Moderní společnost už nedává tolik možností jak testovat přátelství. Když vám je mizerně, můžete jít k lékaři. Peníze si půjčíte v bance, místo souseda zavoláte policii. Vztahy už nejsou zatěžované vážnými zkouškami. Málokdy se stane, že vám někdo zachrání život. Můžete někoho podvést a pak se přestěhovat, zbavit se špatné pověsti. Selekční tlak, který v minulosti eliminoval podvodníky, slábne. Může se stát, že po určitém počtu generací podvodníci ve společnosti převáží.
LN: Jistá teorie říká, že veškeré výdobytky lidského ducha, třeba kultura a věda, vznikly jen proto, aby se tvůrci ukázali před opačným pohlavím. Co tomu říkáte?
Takový jev je skutečně popsaný, říká se mu display effect. Existují výzkumy, v jakém věku jsou vědci a umělci nejproduktivnější. Zjistilo se, že kolem třicítky, ale že záleží i na tom, jestli jsou ženatí nebo svobodní. Svobodní bývají produktivnější i ve vyšším věku. Jako by měli větší potřebu se ukázat. Mezi vědci, kteří učinili významný objev po padesátce, je překvapivě mnoho svobodných. Tato teorie by mohla částečně objasnit i to, proč ženy nejsou příliš úspěšné ve vědě nebo v umění. Většina žen je totiž schopna najít partnera i bez toho, aby něco výjimečného dokázala.
LN: Nejsou ženy méně úspěšné spíš proto, že se musejí více starat o rodinu, a mají tedy méně času?
Týká se to i svobodných žen, které méně času nemívají. Možná je ale celá tahle teorie jen taková "cocktail party science", slouží především jako lehké konverzační téma na večírcích. V jistém věku se ovšem lidé předvádějí opravdu hodně, jezdí třeba v rychlých autech a pouštějí si nahlas hudbu. Říká se tomu testosteronová demence. Muži tak mezi patnácti a pětadvaceti lety zároveň velmi rádi riskují, ukazují, co dovedou. V tomto věku je proto největší rozdíl mezi úmrtností mužů a žen. Mužů umírá mnohem více.
LN: Každý jedinec se snaží šířit vlastní geny či geny svých příbuzných. Co když ale člověk nemá naději mít potomky a nemůže ani pomáhat příbuzným - není pak z evolučního hlediska logickým řešením sebevražda?
Nejčastějším motivem sebevražd v pozdním věku je pocit osamělosti, izolace. Hlubším vysvětlením ale skutečně může být, že takový člověk nemá, komu by pomáhal ve smyslu své reprodukční úspěšnosti. Tím, že zmizí ze scény, přestane být přítěží a pomůže přežít své skupině, tedy i svým genům. To by nebylo v rozporu s evolučními teoriemi. Pak by ale sebevraždy měly od určitého věku mnohem častěji páchat ženy, protože muži bývají plodní až do smrti. Obecně ale sebevraždy častěji páchají muži.
Petr Bakalář (1970) vystudoval psychologii na Filozofické fakultě UK v Praze. Napsal dvě knihy o psychologii. Zajímají jej tabuizovaná témata ve společenských vědách.
</TEXT>
</DOC>
<DOC>
<DOCID>LN-20020601073</DOCID>
<DOCNO>LN-20020601073</DOCNO>
<DATE>06/01/02</DATE>
<TEXT>
Genetická výbava nutí mladé muže k riskantním soubojům o partnerky. Atentát lze považovat za extrémní formu rizika. Takto představuje časopis New Scientist jeden z důvodů, proč naprostou většinu sebevražedných atentátníků tvoří mladíci. Evoluční antropolog Václav Vančata z Pedagogické fakulty UK pokládá takové vysvětlení za příliš zjednodušené. Když už podle něj máme brát v úvahu čistě biologická hlediska, musíme zmínit například také hormony; muži jsou totiž hormonálně naprogramováni k větší soutěživosti než ženy (ty zase lépe snášejí stres a dostaly do vínku více trpělivosti). Podle docenta Vančaty nelze vytrhnout problém z kontextu a opominout to, v jakých podmínkách atentátníci žijí. Důležitými faktory jsou strach a frustrace. Pokud například muž nevidí perspektivu založení rodiny, může se začít chovat patologicky. Docent Vančata také upozorňuje, že nemá smysl hovořit výlučně o mladých mužích a neříci zároveň, jaké věkové kategorie máme na mysli. Nepochybně jde podle něj o spontánně jednající mladíky na konci puberty, kteří se snaží - pohledem sociobiologa či evolučního psychologa - založit rodinu, a tedy chránit domovské území. A také o dospělé muže, plnoprávné a plnohodnotné členy komunity, které motivuje ochrana rodiny, společenství a teritoria a kteří jsou ovlivněni řadou kulturních, politických a náboženských faktorů.
</TEXT>
</DOC>
<DOC>
<DOCID>LN-20020601074</DOCID>
<DOCNO>LN-20020601074</DOCNO>
<DATE>06/01/02</DATE>
<TITLE>
Zvýšila se naděje, že na rudé planetě existoval, nebo snad ještě existuje život
</TITLE>
<TEXT>
Pobyt prvních lidí na Marsu bude patrně snadnější, ale zároveň riskantnější. Na rudé planetě je totiž s téměř stoprocentní jistotou voda, takže tam možná existuje i život. Ale setkání pozemšťanů s neznámými formami života může mít nedozírné následky.
Zpočátku se o Marsu mluvilo jako o planetě, kde snad kdysi dávno žily rozumné bytosti. Údajně stavěly i zavlažovací kanály. Oblíbené téma sci-fi literatury zapadlo v zapomnění, když meziplanetární sondy poslaly vědcům první informace. Průzkumné přístroje představily Mars jako mrazivý a nehostinný svět. Pláně i úbočí hor bičují prudké bouře nesoucí mračna načervenalého prachu. Řídká atmosféra bez ozonové vrstvy nedokáže ochránit povrch planety před ultrafialovým zářením ze Slunce. Dávky jsou tak vysoké, že by zničily každou živou buňku. Pokud by přece jenom nějaká forma života existovala mimo dosah slunečních paprsků, třeba někde v jeskyních, zahubila by ji oxidace povrchovými horninami, což je vlastně kremace za studena. K rudé planetě ale mířily další a další sondy. S přibývajícími poznatky nyní opět stoupla naděje, že by mohl být na Marsu, kdysi dávno, nebo dokonce i nyní, nějaký život.
</TEXT>
<HEADING>
Voda, nebo ropa?
</HEADING>
<TEXT>
Jednou z podmínek života je voda. Nepřímý důkaz o její přítomnosti přinesly nejnovější zprávy NASA. Přístroje na umělé družici Mars Odyssey odhalily značné množství vodíku uloženého někde jen 30 cm pod povrchem. Technika vystopovala tento prvek v oblasti od jižního pólu až k 60. stupni jižní šířky. (Pokud bychom si to pro názornost představili na Zemi, jde o území sahající přibližně do míst, kde je průliv mezi Jižní Amerikou a pobřežím Antarktidy.) Družice odhalila vodík také v okolí Marsova severního pólu. Přístroje "vidí" pouze metr pod povrch, takže je možné, že vodík leží rovněž v dalších částech rudé planety. Ale to jsou zatím jen dohady. Téměř se stoprocentní jistotou mluví vědci z NASA o faktu, že vodík je vázán s kyslíkem a vytváří vodu. Ve věčně zmrzlé půdě má patrně podobu tlustých ledových pláství. "Vodík se umí spojit také s uhlíkem, pod povrchem Marsu by tedy mohla být surovina podobná ropě," říká chemik Antonín Vítek z Akademie věd ČR. Ale ihned dodává, že podmínky na Marsu dávají uhlovodíkům nepatrnou šanci vydržet delší dobu.
</TEXT>
<HEADING>
Průzkumníci se zaboří do rudé planety
</HEADING>
<TEXT>
Kdy budeme s jistotou vědět, že pod povrchem Marsu jsou skutečně pláty ledu? Konečnou diagnózu lze stanovit teprve rozborem horniny přímo na "místě činu". Nejlevnější a nejrychlejší způsob nabízí tzv. penetrátor. Jde o tlusté "kopí", které umělá družice kroužící kolem Marsu vystřelí směrem k planetě. Díky přitažlivosti dopadne penetrátor takovou rychlostí, že se zaboří do hloubky asi dvou metrů. Na povrchu zůstane jen manžeta s anténou. Po dopadu začne pracovat miniaturní laboratoř ukrytá ve válci. Přístroje analyzují složení horniny a vysílačkou odešlou informace na družici a odtud poputují na Zem. První sonda s penetrátorem by mohla zamířit k Marsu přibližně za čtyři roky. Pro vědce bude jistě důležité zjistit stáří ledu. Určili by tak období, kdy tekly na Marsu řeky a potoky, které pravděpodobně vyhloubily kaňony. Aparatura schopná rozpoznat stáří ledu by se ale do penetrátoru nevešla. Navíc je velice citlivá, její součástí je například vakuová komora, ta by asi dopad "kopí" nepřečkala zcela bez úhony. Dopravit na planetu tak rozměrný a háklivý přístroj znamená vyslat sondu schopnou dosednout měkce na Mars. Podle dosavadních plánů NASA to přichází v úvahu někdy kolem roku 2008. Nezmění-li USA harmonogram letů.
</TEXT>
<HEADING>
Bizarní formy života
</HEADING>
<TEXT>
Pokud je na Marsu voda v podobě ledu, stává se velmi aktuální otázka, zda byl, nebo dokonce ještě je na planetě také nějaká forma života. "Vyspělé organismy mají vysoké nároky na vhodnou teplotu, složení atmosféry, množství vody a další složky životního prostředí," poznamenává Vítek. Stěží lze proto očekávat, že první posádka vyslaná na Mars najde vyšší formy života. Například obratlovce, hmyz nebo měkkýše. "Pokud tam byl, nebo je život, půjde patrně nanejvýš o mikroorganismy na úrovni řas, sinic nebo bakterií," říká Vítek. Dokáže si ale představit organismus schopný vydržet i vysoké dávky ultrafialového záření. Shluk buněk by se mohl chránit obalem s podobnou funkcí jako UV filtr ve slunečních brýlích. Obal by zároveň dokázal přeměňovat ultrafialové paprsky na energii potřebnou k životu buněk. Bizarní formy života existují také na Zemi. Třeba v blízkosti hlubokomořských gejzírů, kde panuje věčná tma a drtivý tlak. Vědci zde našli například organismy bez zažívacího ústrojí. Energii získávají prostřednictvím bakterií, které rozkládají sirovodík a metan. Různé druhy bakterií objevili badatelé rovněž v podzemních horkých pramenech, a v nitru ledovců. Existence těchto extrémních forem pozemského života naznačuje, že ani pouště Marsu nemusejí být zcela mrtvé.
</TEXT>
<HEADING>
Snadněji, ale také riskantněji
</HEADING>
<TEXT>
Mohou na Mars letět lidé? Zásoby ledu pozemšťanům velice usnadní pobyt na rudé planetě. Z ledu lze vyrobit užitkovou a pitnou vodu. Rozkladem této kapaliny se získá rovněž vodík a kyslík - nezbytné složky pro raketové palivo a pro namíchání vzduchu k pobytu lidí v obytném modulu. Energii na rozpouštění ledu budou pozemšťané patrně získávat pomocí nukleárních generátorů. Použití slunečních kolektorů je problematické. Prach, jehož je na Marsu zřejmě víc než dost, totiž panely rychle "oslepí", takže ztratí účinnost. Led ovšem vystaví kosmonauty značnému riziku. Pokud v něm totiž budou mikroorganismy, bakterie nebo třeba jenom jejich spory, ocitne se člověk ve smrtelném nebezpečí. Bez imunity proti mimozemským organismům bude jeho tělo bezmocné. Návrat posádky zpátky na Zem si proto vyžádá mimořádná karanténní opatření. Stejně tak se ocitne v dlouhodobé izolaci spojené s pozorováním veškerá technika a materiály dovezené z Marsu. Úplnou jistotu, že kosmonauti nepřivezou z rudé planety "něco", co by mohlo vyhubit život na celé zeměkouli, nedostane člověk nikdy. "Určitě bude snaha snížit toto riziko na co nejmenší míru," říká Vítek. Ale těžko si lze představit, kdo rozhodne, zda lidstvo vůbec toto riziko podstoupí.
Sonda měřila energii záření gama a počet neutronů přilétajících z povrchu Marsu. Na povrch planety dopadá kosmické záření a "vyráží" neutrony z atomových jader. Některé z nich se dostanou zpět do kosmického prostoru, jiné jsou opět zachyceny atomovými jádry, přičemž se uvolňuje záření gama. Tam, kde jsou přítomna jádra vodíku, je neutronů přilétajících z povrchu planety méně a záření gama má určitou charakteristickou energii. Sonda je schopna touto metodou "dohlédnout" jeden metr pod povrch Marsu.
Počet zachycených neutronů středních a nízkých energií za sekundu
</TEXT>
<HEADING>
(modrá barva označuje místa, kde je hodně vodíku)
</HEADING>
<TEXT>
Měření ukázala, že v blízkosti pólů je hornina, obsahující značné množství vodíku, překryta pouhými 30 cm povrchové vrstvy. Vědci jsou přesvědčeni, že vodík je vázán v krystalech ledu.
FOTO: NASA // REUTERS / KOLÁŽ ŠIMON / LN
</TEXT>
</DOC>
<DOC>
<DOCID>LN-20020601075</DOCID>
<DOCNO>LN-20020601075</DOCNO>
<DATE>06/01/02</DATE>
<TITLE>
test auta
</TITLE>
<TEXT>
Atraktivní vzhled, 180 koní pod kapotou, spotřeba pod 8 litrů nafty na 100 km a stálý pohon všech kol. Co víc chtít po kombi střední třídy? Snad jen nižší cenu.
Automobily v provedení kombi se v posledních letech změnily k nepoznání. Nejenže jsou stále luxusnější, ale více než na jejich užitnou hodnotu se dnes klade důraz na atraktivní vzhled. A totéž platí i o novém Audi A4 Avant, které se na českém trhu objevilo po rozsáhlé modernizaci vloni na podzim. Pokud jsme o designu nového sedanu A4 prohlásili, že uhlazené rysy karoserie dodávají vozu sice noblesu, vznešenost i dojem luxusu, ale pro mladou generaci postrádají osobitého ducha a působí trochu nudně, pak provedení Avant mladé rozhodně osloví. Díky zaoblení a snížení zadní části karoserie vypadá velmi dynamicky a bezesporu ho lze označit za sportovní kombi. Zvláště je-li vybaveno příplatkovými spoilery, které jeho vzhled přibližují sportovní verzi RS4. Pokud je pro někoho u kombíků nejdůležitějším parametrem stále velikost zavazadlového prostoru, pak ho kombi A4 poněkud zklame. Ten potvrzuje poslední trend, že důležitější než pár litrů kufru navíc je dnes atraktivní vzhled. V základním uspořádání nabízí avant objem 442 litrů, Octavia Combi například 548 l. To ovšem neznamená, že by byl kufr nedostatečný, místa poskytuje pro běžné situace dost a navíc díky rovným bokům vyniká výbornou skladností. Sklopením zadních asymetricky dělených opěradel lze kufr samozřejmě zvětšit, a to až na 1184 litrů. Provedení kufru i celého interiéru je u audi na takové úrovni, že jeho majiteli pomalu přijde líto dovnitř něco nakládat. Pro tento případ je vůz vybaven dvojitou podlahou. Dno kufru se jednoduše posune a vyklopí vzhůru a objeví se snadno omyvatelný plastový povrch. Zavazadlový prostor je možné od cestujících oddělit sítí, praktická je i kovová lišta chránící nakládací hranu. Snadný přístup do interiéru zabezpečují dveře s velkým úhlem otevření. V kožených sedadlech posádka nepocítí únavu ani při dlouhých cestách a optimální polohu za volantem si snadno najdou i ti nejnáročnější řidiči. Prvotřídní materiály i úroveň dílenského zpracování uvnitř vytvářejí příjemnou atmosféru, kterou dokreslují světle šedé tóny interiéru. O to více je ale na druhou stranu vidět každé zašpinění.
</TEXT>
<HEADING>
Diesel pro sportovní jízdu
</HEADING>
<TEXT>
Na českém trhu si lze pro pohon A4 Avant vybírat celkem z devíti motorů ve výkonovém spektru od 75 do 162 kW. Námi testovaná verze ukrývala pod kapotou nejsilnější z dieselových agregátů. Vylepšený vidlicový šestiválec 2.5 TDI přeplňovalo turbodmychadlo s variabilní geometrií lopatek. Motor s přímým vysokotlakým vstřikováním paliva disponuje výkonem 180 koní a vyniká především výbornou pružností. Probouzí se od 1500 1/min a mohutný zátah se naplno projevuje při 1900 1/min. Audi výborně akceleruje na kterýkoliv z šesti manuálně řazených převodových stupňů a není pro něj problém pohybovat se rychlostí přes 220 km/h. K přednostem šestiválce patří rozhodně spotřeba. I pokud budete pedál plynu držet až na podlaze, nepřekročíte 11 litrů na 100 km. Při běžné, ale svižné jízdě se spotřeba pohybuje kolem osmi litrů a není problém pokořit ani sedmilitrovou hranici. Poměrně tuhá karoserie s moderní konstrukcí podvozku s nezávislým zavěšením zajišťuje avantu špičkové jízdní vlastnosti. Svižná jízda mu vyloženě svědčí a milovníci sportovní jízdy si na své přijdou zejména v zatáčkách. Ty lze totiž díky pohonu všech kol projíždět pod plynem řízeným smykem, přičemž reakce vozu jsou snadno předvídatelné. Jistotu dodávají i ostré brzdy a v krizových situacích je připraven zasáhnout elektronický stabilizační systém ESP. Nejlevnější Audi A4 Avant se v ČR prodává za 889 tisíc korun (s motorem 1.6). V základní výbavě nechybí 6 airbagů, ABS, ESP s brzdovým asistentem, automatická klimatizace s regulací pravé a levé strany, dálkový centrál ani elektrické ovládání oken a zrcátek. Provedení s motorem 2.5 TDI a pohonem všech kol pak přijde na 1 269 000 Kč.
Audi A4 Avant 2.5 TDI quattro
Pětidveřové kombi se stálým pohonem všech kol
Rozměry/rozvor: 4544x1766x1453/2650 mm
Hmotnost (pohotovostní/celková): 1720/2195 kg
Motor: vznětový přeplňovaný šestiválec o objemu 2496 cm3
Maximální výkon: 132 kW (180 k) při 4000 1/min
Max. točivý moment: 370 N.m při 1500 až 2500 1/min
Nejvyšší rychlost: 222 km/h Zrychlení (0 - 100 km/h): 8,7 s
Spotřeba paliva (město/mimo/kombinace): 11,1/ 5,9/ 7,8 l/100 km
Objem zavazadlového prostoru: 442/1184 l
Objem palivové nádrže: 66 l
Cena základního provedení: 1 269 000 Kč
</TEXT>
</DOC>
<DOC>
<DOCID>LN-20020601076</DOCID>
<DOCNO>LN-20020601076</DOCNO>
<DATE>06/01/02</DATE>
<TITLE>
téma:
</TITLE>
<TEXT>
Od dob atentátu na Heydricha se v Česku uskutečnilo několik plánovaných útoků
Žijí všude po světě a objevili se i v nenásilné české historii. Lidé, kterým o něco šlo a v rámci svého boje neváhali použít zbraň. Ve jménu svobody, národa, ideologie i terorismu. Asi nejproslulejším československým atentátem byl útok na Reinharda Heydricha. Nebyl ale ani první, ani poslední...
Před padesáti lety, 27. května 1942, se odehrál dodnes nejslavnější český atentát. Útok na zastupujícího říšského protektora provedli podle instrukcí z Londýna výsadkáři Jozef Gabčík a Jan Kubiš. Zaplatili za něj životem. Od většiny ostatních útoků, které se odehrály v pozdější historii Česka, se jejich čin lišil morálními pohnutkami, které k němu vedly. A to bez ohledu na to, co následovalo: represe, popravy a vyhlazení Lidic a Ležáků. Ještě o pár let dříve, než se k atentátu odhodlali Gabčík s Kubišem, se ale odehrál v Praze jiny útok.
</TEXT>
<HEADING>
Dvě kulky pro Rašína
</HEADING>
<TEXT>
Ráno 5. ledna 1923. Před domem číslo 10 v Žitné ulici leží na chodníku těžce zraněný muž, který patří k nejrespektovanějším i nejzatracovanějším osobnostem mladé republiky. Hrdina protirakouského odboje Alois Rašín (v roce 1915 odsouzený k trestu smrti), jeden z pěti "mužů 28. října 1918", tvůrce československé měny. Ale taky ministr financí nenáviděný pro autoritativní způsoby, kterými mladou měnu budoval a řídil. Atentát měl očitého svědka Emila Švitorku, který ze stejného domu právě vycházel. Do protokolu uvedl: "Několik kroků za zády ministra třímal jakýsi mladík v natažené pravici revolver a po namíření do dolní části zad vystřelil. Poté přikročil k ležící oběti a ještě jednou do něj z bezprostřední blízkosti vypálil." Švitorka se za střelcem rozběhl, z dálky si ověřil, ve kterém domě zmizel, a přivolal policii. Atentátník se jí nakonec vzdal sám. Na Rašína střílel devatenáctiletý anarchokomunista Josef Šoupal. U výslechu řekl, že svého politicky motivovaného činu na Rašína - symbol plutokracie - nelituje a že se na něj připravoval přes měsíc. Pravice všechny obvinila, že proti Rašínovi vedli štvavou kampaň, levice ústy Rudého práva naopak tvrdila, že na vině není Šoupal, ale ten, "kdo naplnil milionové masy strašným pocitem existenční nejistoty, kdo šíří bídu, hlad a zoufalství..." Pravda, Rašínovi se podařilo zemi uchránit před katastrofální inflací, která postihla třeba Německo, ale přece jen koncem roku 1922 přišla krize, ze které ho kdekdo obvinil. Josef Šoupal vzal pistoli, šel si na něj počíhat, a stal se tak prvním úspěšným československým atentátníkem. 18. února 1923 Rašín zemřel, jeho vrah dostal vzhledem k věku osmnáct let těžkého žaláře.
</TEXT>
<HEADING>
Krabičky pro tři ministry
</HEADING>
<TEXT>
Třetí akce po Rašínovi a Heydrichovi se odehrála až v roce 1947. V září kdosi odeslal z pošty v Ostrovní ulici tři dárkové balíčky, údajně pocházející z malostranské parfumerie. Adresáti: náměstek předsedy vlády Petr Zenkl, ministr spravedlnosti Prokop Drtina a ministr zahraničí Jan Masaryk. Každý z balíčků obsahoval dvě stogramové nálože trinitrotoluenu s rozbuškou, spojenou provázkem s víčkem, takže při otevření měly explodovat. Jenže víčka šla špatně otevřít a personál ministerských kanceláří provázky přestřihl. Výbuchy se nekonaly. Když policie jeden z těch pekelných strojků na vojenském cvičišti odpálila, ukázalo se, že obsah byl dost silný na to, aby zabíjel. Obrázky krabiček prošly tiskem, hledal se svědek. Zakrátko vyšetřování uvízlo na mrtvém bodě. Komunisté chtěli dokázat, že šlo o vlastní provokaci Československé strany národně socialistické, která tak chtěla získat body do voleb. Už v říjnu přitom přišel za olomouckým tajemníkem ČSNS Františkem Kolavou Ladislav Loveček z nedaleké Krčmaně a řekl mu, že u tamějšího truhláře Jana Kopky krabičky viděl - s tím, že jsou připraveny pro "atentát na ministry". Kopka i lidé kolem něj byli zatčeni, a i když byli pro nedostatek důkazů záhy propuštěni (Kopka se ovšem částečně doznal), stopa vypadala slibně. Jako nejpravděpodobnější se později skutečně rýsovala hypotéza, že akci provedli komunisté z Olomoucka, jmenovitě poslanec parlamentu a bývalý partyzán Jura Sosnar. Iniciátorem měl být sám předseda Krajského výkonného výboru KSČ v Olomouci Alexej Čepička, pozdější ministr obrany. Sosnar se musel vzdát poslaneckého mandátu a 28. ledna byl vzat do vyšetřovací vazby. Měsíc nato zvítězil Únor a v kauze nastal zvrat. "Dokonce se soudí, že puč přišel tak brzy proto, aby rozjetý skandál s komunistickými atentátníky zabrzdil," připouští Prokop Tomek z Úřadu dokumentace a vyšetřování zločinů komunismu. S Únorem se na program vrátila komunistická teorie o národněsocialistické provokaci a podle toho se také zatýkalo. Před soud se dostal i státní zástupce František Doležal, obviněný z porušení pravomoci veřejného činitele a z manipulace vyšetřování proti komunistům. A také Ladislav Loveček a František Kolava, obvinění z křivého svědectví. Po zdlouhavém a nelidském vyšetřování byli nakonec v roce 1953 odsouzení k sedmi, šesti a půl a šesti letům vězení. V roce 1968 se dočkali rehabilitace, ale ta byla o čtyři roky později zrušena. Dnes už jsou všichni tři po smrti, nežije ani nikdo z možných svědků. Nepravděpodobné obvinění, že za "krabičkovým atentátem" stáli národní socialisté, se komunistům nikdy nepodařilo prokázat, ačkoliv k tomu použili všechny prostředky. Komunisté, kteří se v Československu po "vítězném únoru 1948" chopili moci, vychovali mnoho hrdinů. Byli to lidé, kteří o to sami ani nestáli: duchovní, vojáci, sedláci, drobní podnikatelé, nepohodlní novináři či politici - prakticky kdokoli, kdo se znelíbil režimu a stál mu v cestě. Mnoho jich bylo umučeno nebo zemřelo v komunistických lágrech. Na podhoubí komunistického teroru vyrostli i bratři Mašínové, dodnes slavné a kontroverzní postavy protikomunistického odboje. V dobách tuhého komunismu se ale na druhé straně Češi neslavně zapsali i mezi země podporující a páchající mezinárodní terorismus.
</TEXT>
<HEADING>
Doutníky pro štrasburského starostu
</HEADING>
<TEXT>
Důkazem je pokus o atentát na štrasburského starostu. Cílem bylo ale spíš zničení slibně probíhajícího francouzsko-německého usmiřování a vznik Evropského hospodářského společenství, které Sovětský svaz považoval za ohrožení zájmů. Akce se zrodila na půdě KGB a československá StB ji dostala za úkol. Její důstojníci odeslali 13. května 1957 z pařížské pošty štrasburskému prefektovi André-Marie Trémeaudovi balíček doutníků a zároveň se po Alsasku objevily letáky s proněmeckým a protifrancouzským obsahem. Nazítří se u Trémeauda mělo sejít několik francouzských politiků a chystaný atentát měl vyvolat zdání, že za ním stojí němečtí odpůrci evropského sjednocování. Shodou okolností balíček nerozbalil prefekt, ale jeho žena Henriette. Výbuch ji roztrhal na kusy. Že stopy vedou do Československa, věděla Francie brzy, stejně jako jména tří atentátníků: Robert Ther, Ladislav Kouba, Stanislav Tomeš. První dva už zemřeli, třetí žije. Od roku 1996 se případem zabývá Úřad dokumentace a vyšetřování zločinů komunismu, který objevil i druhého z žijících pachatelů. Na informace ovšem ÚDV udělil embargo, a tak musíme vystačit s konstatováním, že vyšetřování je ve fázi "po sdělení obvinění". Mimochodem, v souvislosti s vyšetřováním štrasburského atentátu se ve francouzských dokumentech našla zmínka o tom, že StB byla v podezření z přípravy atentátu na Adenauera. "Překvapilo nás to, nikdy jsme o tom neslyšeli," připouští Prokop Tomek z ÚDV.
</TEXT>
<HEADING>
StB útočí
</HEADING>
<TEXT>
Operace "doutníky pro štrasburského starostu" byl první teroristický čin StB v zahraničí, který se podařilo zrekonstruovat. Je však možné, že to nebyl její první zdařený atentát na cizím území. Po únorovém puči odešel do Německa přední slovenský pravicový politik Matúš Černák a zapojil se do činnosti exilu. Jednoho červencového dne roku 1955 si přišel na poštu vyzdvihnout balíček, uložený na jeho jméno. Nenápadná zásilka mu v rukou explodovala. Detonace otřásla několik set metrů vzdálenými domy, poštovní halu pokrylo sklo, úlomky dřeva a betonu. Spolu s Matúšem Černákem zahynula i náhodná návštěvnice, čtyřiasedmdesátiletá Josepha Nigglová. Policie zjistila jediné: balíček, odeslaný na PO Box Slovenské národní rady, podal večer předtím na poštovním úřadě ve Frankfurtu nad Mohanem muž ve věku 40 až 45 let, 1,65 až 1,70 cm vysoký, štíhlé postavy, tmavých vlasů a vousů, mluvící lámanou němčinou se slovanským přízvukem. Ačkoliv bavorský zemský kriminální úřad vypsal za poskytnutí jakékoliv stopy odměnu pěti tisíc marek, pachatel se nikdy nenašel. O sedmnáct let později Vladislav Bittman, bývalý rozvědčík 1. správy MV, který v roce 1968 utekl na Západ, vydal knihu The Deception Game. V ní píše o tom, jak se v 60. letech v Praze staral o německého agenta přezdívaného Bertelot, který mu vyprávěl zajímavou historku. V 50. letech ho v Německu oslovila československá rozvědka, a protože byl homosexuál, dostala ho snadno. Mimo jiné měl za úkol čas od času posílat po Německu jisté balíčky. Jeden dostal počátkem července 1955. Instrukce splnil, ale zapamatoval si, že na adrese bylo jméno Matúše Černáka. Když se dozvěděl o jeho smrti, zpanikařil a utekl do Československa. Hypotézu, že osudný balíček skutečně přišel z české strany, považuje ÚDV za pravděpodobnou a stroze připouští, že "věc je v šetření". Mezi podobné hypotézy patří i účast StB na smrti Josefa K., který byl koncem 50. let pověřený zpravodajskými úkoly ve Francii, ale protože v ní kdysi vyrostl, nabídl naopak svoje služby francouzské rozvědce. V roce 1966 v Paříži zemřel za záhadných okolností a francouzský tisk spekuloval, že za jeho smrtí stojí čs. bezpečnostní orgány. Dnes je kauza opět v šetření ÚDV. A ještě jedna akce, která zavání Frederikem Forsythem. V knize Špion vypovídá Josef Frolík píše o plánované operaci StB proti francouzskému prezidentu de Gaullovi, která měla způsobit potíže na Středním východě. Atentát měl být proveden na jaře 1969 při de Gaullově návštěvě Libanonu. Předpokládalo se, že se prezident přijde poklonit padlým francouzským vojákům na hřbitov nedaleko Bejrútu. Výbušnina měla být umístěna v pomníku a odpálena v momentě, kdy bude pokládat věnec. Krátce před cestou ovšem de Gaulle na post prezidenta rezignoval, a z atentátu tak sešlo. Sám Josef Frolík příslušnou kapitolu ve své knize sice nazval příznačně "Dny šakala", ale Prokop Tomek z ÚDV ji nepovažuje za pravděpodobnou. Archivy StB naopak skrývají nezvratné důkazy o přípravách atentátu proti Rádiu Svobodná Evropa v Mnichově. Autorem nejméně tří plánů, jak vyřadit tuto stanici z provozu, byl český agent StB Pavel Minařík. Rozvědka mu dala školení pro práci v zahraničí a v roce 1969 simulovala jeho emigraci do Německa, kde se podle plánu uchytil jako hlasatel Svobodné Evropy. Do Československa se vrátil až v roce 1976. Vypracoval několik plánů, jak pomocí exploze zničit a vyřadit z provozu pět vysílacích pracovišť rádia. Svou pravou tvář "slavně" odhalil na tiskové konferenci po návratu domů. Stal se hrdinou, o němž zpíval oslavnou píseň i Josef Laufer. Strana mu také udělila Řád rudé hvězdy. Atentát plánovaný Minaříkem se nicméně nikdy neuskutečnil. V současnosti má jeho případ v šetření také ÚDV. K soudu se dostane až poté, co německá strana vyčíslí odhad škod, které mohly atentátem vzniknout.
</TEXT>
<HEADING>
Derniéra!? Operace Vampýr
</HEADING>
<TEXT>
"Operace Vampýr byla asi poslední atentátnická akce StB," soudí Prokop Tomek z ÚDV. V předvečer 52. narozenin, 6. února 1975, dostal Jiří Pelikán do svého římského bytu poštou balíček. Rozbaloval ho opatrně, protože zásilka přišla doporučeně, což v Itálii není běžné. Z papíru se vyloupla kazeta s luxusně vyhlížející knihou, nadepsanou American Almanach. Protože si nic neobjednal, balíček otevřel opatrně. Zpod rukou mu vyšlehl plamen a zapálil závěs. Pelikán kazetu vyhodil do chodby a tím si zachránil zdraví - italská policie potvrdila, že výbušnina mu mohla způsobit úraz s vážnými následky. Jiří Pelikán, jedna z postav pražského jara, odešel z republiky v roce 1969 a časem se usadil v Itálii. V exilu byl politicky aktivní, později po dvě období zasedal v Evropském parlamentu. Jeho Listy, které v Československu patřily ke čteným a vlivným pašovaným tiskovinám, řadila StB mezi nepřátele číslo jedna. O vážnosti zájmu, který Pelikánovi věnovala, svědčí i speciální označení - ve spisech a plánech I. správy FMV se mu říkalo Vampýr. Dochovaly se záznamy potvrzující akce proti němu, i když se zdá, že výbušnina ho měla spíš vystrašit a varovat než zabít. Ostatně balíček pro Jiřího Pelikána (dnes už zemřelého) je znovu předmětem šetření, a protože jsou tedy v tuto chvíli informace nepřístupné, alespoň tolik: vyšetřování je ve fázi "po sdělení obvinění několika osobám" a brzy by mělo být ukončeno. V 70. letech se přece jen zdálo, že anarchistické způsoby, bomby v balíčkách a střelci za rohem jsou metodami poněkud překonanými. Nakolik to všechno byly samostatné práce československé Státní bezpečnosti? "Dá se říci, že ani jedna, od toho tu působili sovětští poradci," tvrdí ještě Prokop Tomek. "Pokud některé z těch věcí KGB přímo neřídila, probíhaly s jejím vědomím a v naprosté shodě."
2. června 1990 otřásl výbuch Staroměstským náměstím těsně před prvními svobodnými volbami. Exploze připravila německou turistku o oko, desítky lidí lehce zranila. Pachatele, který položil na podstavec Husova pomníku sportovní tašku s výbušninou, se nepodařilo vypátrat. Podle policistů šlo o čin teroristický, zaměřený proti obyvatelstvu, nikoli proti konkrétní osobě, a zřejmě ho spáchal psychopat. Politický podtext nepotvrdili ani nevyvrátili.
2. srpna 1990 vybuchla na hostivařské přehradě v Praze výbušnina stejné konstrukce jako na Staroměstském náměstí a vyžádala si několik lehkých zranění.
15. října 1995 vybuchla v Chrudimi před Divadlem Karla Pipicha nálož. Podle dostupných informací šlo o první výbuch po předchozím anonymním oznámení takovéhoto teroristického činu v ČR. Nikdo nebyl zraněn.
9. srpna 1996 explodovala ve vestibulu stanice pražského metra Karlovo náměstí výbušnina umístěná v odpadkovém koši. Uložení bomby ohlásil policii anonym. Stanice byla vyklizena, nikdo nebyl zraněn.
26. listopadu 1996 zahynuly při výbuchu vojenského granátu v suterénu městské nemocnice v Ostravě-Fifejdách dvě uklízečky, třetí vyvázla s těžkým zraněním. Některá z žen pravděpodobně tašku s výbušninou našla mimo objekt nemocnice a přinesla ji na své pracoviště.
29. ledna 1997 explodovala nálož před Okresním soudem v Olomouci.
25. května 1997 spáchal ve vestibulu lázeňského domu Priessnitz v Jeseníku sebevraždu expert na trhaviny a někdejší zaměstnanec Synthesie Semtín Bohumil Šole.
27. dubna 1998 vybuchla v odpadkovém koši ostravské tramvajové zastávky časovaná a podomácku vyrobená výbušnina. Výbuch těžce zranil tři muže.
15. června 1998 explodovala neznámá výbušnina v odpadkovém koši před budovou Okresního soudu v Přerově.
26. února 1999 explodovala neznámá trhavina i před budovou muzea v centru Přerova, kde se konala výstava o československém odboji, včetně protikomunistického. Později vybuchla další nálož na okně přerovské pobočky Konfederace politických vězňů. Ani jeden případ se nepodařilo objasnit.
6. prosince 1997 explodovala výbušnina na pražských Petřinách u domu obývaného tehdejším ministrem financí a místopředsedou ODS Ivanem Pilipem. Výbuch nikoho nezranil. ČTK tehdy uvedla, že už v říjnu 1995 dostal předseda vlády Václav Klaus na Úřad vlády ČR balíček obsahující zápalnici se střelným prachem a dopis požadující pod výhrůžkou teroristických činů určité finanční částky. Podobnou zásilku obdržel v prosinci 1990 předseda české vlády Petr Pithart.
</TEXT>
</DOC>
<DOC>
<DOCID>LN-20020601077</DOCID>
<DOCNO>LN-20020601077</DOCNO>
<DATE>06/01/02</DATE>
<TITLE>
Měl to být absolutně nevšední víkend. Byl začátek května. Měl jsem strach, že Tatry pro mě - nepříliš ostříleného horolezce - budou ještě příliš náročné. Proto jsem zvolil nenápadné pohoří - Slovenský ráj. A nelitoval jsem.
</TITLE>
<TEXT>
Už nevím proč. Ale jako základnu pro svůj víkendový turistický výstup jsem zvolil obec Dedinky. Možná proto, že se nacházejí 795 metrů nad mořem (výstup na zhruba 1000 metrů vysoké hřebeny Slovenského ráje nebude tak drastický). Možná proto, že se nacházejí u přehrady Palcmanská Maša - a vodstvo mě přitahuje podobně jako hory. Zadal jsem do internetového vyhledávače www.google.com klíčové slovo "slovensky raj". Po několika sekundách se na obrazovce objevilo několik adres. Nejužitečnější byl odkaz www.slovenskyraj.sk. Rozklikal jsem tlačítko "Ubytovanie a služby", pak "Dedinky" a ocitl jsem se na seznamu privátů a hotelů. Volám hned na první číslo. "Dobrý den, potřebuji ubytování na pátek a sobotu." "Tento piatok?" - slyším ze sluchátka - připomínám, že šlo o skutečně "last minute" výlet. Byl totiž čtvrtek. "Hm. Ano." "Tak to už je všetko obsadené. Dovi..." Vytáčím další číslo. A pak další. Telefon - zdá se - zvedá v různých penzionech stále tentýž pán. Všude je obsadené. Nakonec ho vyzývám, aby mi poradil, jak sehnat v Dedinkách ubytování. "Viete, teraz je všetko obsadené. Sú tu Poliaci. Ale spýtajte sa na hoteli. Dovi..." Volám do hotelu Priehrada. Obsadené. Pak zkouším hotel Raj v obci Dobšinská Maša, která se nachází asi půl kilometru od Dedinek. A slavím úspěch. Mají pokoj pro dva. Za 1000 slovenských korun na noc včetně snídaně. Beru. Upozorňuji jen, že přijedeme opravdu pozdě v noci, protože můžeme na cestu vyrazit až po pracovní době. Není problém. Jen máme zavolat z mobilu, až se budeme blížit. V pátek kolem čtvrté hodiny odpolední s přítelkyní vyrážíme. Autem. Praha, Brno, Olomouc, Hranice na Moravě, Rožnov pod Radhoštěm. Na hraničním přechodu Makov nám kontrolují pasy (pro občany ČR ale stačí občanský průkaz). Pak Žilina. Ružomberok. Poprad. A vjíždíme do Slovenského ráje. V Dobšinské Maše parkujeme kolem půl jedné v noci. U recepce hotelu Raj stojí dáma a kouří. Vypadá nervózně. Chce evidentně spát. Ale je ráda, že jsme přeci jen dorazili. Předává nám klíče od pokoje, zamyká hotel a na rozloučenou připomíná: "Raňajky sú do pol desiatej." Pokoj - lepší socialistický standard. S koupelnou a záchodem. Usínáme. Vstávám po osmé hodině. Přítelkyně ještě spí. Vycházím před hotel. A krajina mě téměř šokuje. Letní počasí. Hřebeny hor pokryté hustým lesem. Sem tam skály. Malebná vesnice Dedinky na břehu horské přehrady. Krajina trochu vypadá jako na pohlednici. Prostě souhlasím s příznačným názvem Slovenský ráj. Snídáme. Na výběr je asi pět menu. Párky, vajíčka, šunka s vejci a další snídaňové klasiky. Plus samozřejmě džus, káva nebo čaj, máslo, džem a med. Za 80 slovenských korun (my ovšem máme snídani v ceně). Dojídáme a vyrážíme na cestu. Naším cílem je přejít napříč celý Slovenský ráj až k soutěsce řeky Hornád, kterou známe z pohledů a fotografií. Takový malý slovenský Grand Canyon. Čeká nás asi 15 kilometrů tam a 15 zpátky. Přesně to ale nevíme, protože na Slovensku (na rozdíl od Česka, ale v souladu se světovou praxí) jsou vzdálenosti na mapách a turistických značkách označovány v hodinách a nikoli v kilometrech.
</TEXT>
<HEADING>
Skály a vodopády
</HEADING>
<TEXT>
Nejprve si v hotelu Slalom v obci Prostredný Hámor vyměňujeme peníze. Za 1000 českých korun dostáváme 1150 slovenských. Pak stoupáme Zejmarskou roklinou. Jde vlastně o kolmý průsmyk ve skále vymletý horským pramenem. Lezeme po žebřících. Po železných stupačkách ve skále. Přidržujeme se řetězů. Osvěžujeme se v malém vodopádu. Konečně jsme nahoře. Teď už budeme postupovat více méně po rovině. Jsme totiž na hřebenu. Držíme se červené značky. Přestože je Slovenský ráj vysoký asi jako Jizerské hory, nemáme pocit, že jsme na horském výstupu. Naše cesta spíše připomíná prázdninovou procházku. Vrcholy Slovenského ráje jsou totiž - na rozdíl od chemicky poškozených Jizerek - porostlé hustým lesem. Těšíme se na skály, vodopády a soutěsky, které nás čekají na konci cesty. Sestupujeme údolím říčky Malý Kyseĺ. Po žebřících. Podél vodopádu. Rostou tu neuvěřitelné květiny. Gigantické blatouchy. Přicházíme k Obrovskému vodopádu. Klesáme k němu po žebřících. Místy je cesta nevhodná pro osoby trpící závratěmi. Ale jsme opravdu v ráji. Krajina jako by vypadla z básní anglických romantických básníků z počátku 19. století. Fotíme se navzájem na můstcích přes dva metry širokou a přes deset metrů hlubokou soutěsku řeky Kyseĺ - která vzniká soutokem Malého a Veĺkého Kyseĺu. Konečně se dostáváme do obce Kláštorisko, vzdálené asi 30 minut chůze od soutěsky Hornádu. Táhne na pátou. Celý den jsme nic nejedli. Máme hlad. Míříme do místní restaurace. Je horko. Proto chceme jíst na zahrádce. Není to ale možné. "Iba v reštaurácii," vysvětluje nám číšník. Dávám si zelnou polévku a guláš. Přítelkyně brynzové halušky. A pivo. "Pivko. Guláš. Halušky... Páči sa," přináší nám číšník vytoužené pokrmy. Guláš stojí 90 slovenských korun a připomíná reálný socialismus - čtyři kostičky hovězího uprostřed řídké omáčky přes celý talíř. Ale hlad je hlad. Táhne na šestou. Měníme plány. Hornád až zítra. Musíme zpátky, abychom došli do hotelu za světla. To se nám ovšem nepodařilo. Závěr cesty - sestup z planiny Geravy do Dedinek - připomíná dobrodružné filmy. Tma jako v pytli. Půl desáté večer. Opuchlé nohy tápou mezi ostrými bílými kameny. Držím přítelkyni za ruku, což je sice nepohodlné, ale nezbytné. Z lesa se ozývají zvuky. Přítelkyně si vzpomíná na to, že v místních lesích žijí medvědi. "To byla kočka, zajíc nebo kuna," nepříliš účinně ji uklidňuji. Ještě horší je závěr trasy po silnici kolem přehrady v Dedinkách. Někdy se ale nové pohorky musejí rozchodit. Připadám si nicméně jako robot. Nakonec dorážíme do cíle. V Dobšinské Maše. Zapadáme do místní hospody, kde točí místní pivo nezapamatovatelného místního názvu. Občerstvujeme se a pokračujeme do hotelu. U recepce opět stojí vyděšená dáma. Kouří a vypráví, jak se o nás celý personál hotelu bál. Děkujeme a jdeme spát.
</TEXT>
<HEADING>
Divoký Hornád
</HEADING>
<TEXT>
Budíme se před polednem. Dáma v recepci má opět vyděšený výraz: "Vy ste nemali raňajky." Je ale strašně ochotná. Zařizuje nám snídani, přestože jsou již dvě hodiny po stanoveném čase.
Platíme za hotel a k soutěsce Hornádu se vydáváme autem. Přes Spišskou Novou Ves do Čingova. Pohorky nechávám v autě. Jdu v teniskách a je to spíše procházka než túra. Divoký Hornád je ale překrásný. Kolmá skaliska padají do řeky. Přes přítoky musíme přecházet po vratkých můstcích. Několikrát se brodíme řekou po ostrých kamenech - s nohama plnýma puchýřů je to opravdu rozkošný zážitek. Na chvíli odpočíváme ve skryté zátočině Hornádu. Je ale čas na návrat. V Čingově si dáváme večeři (přítelkyně brynzové halušky, já klobásu se zelím a brambory). Píšeme pohledy a vyrážíme do Čech. Projíždíme údolím Váhu. Napravo Vysoké Tatry, nalevo Nízké. U Žiliny se mění počasí. Zbytek cesty jedeme devadesátkou v hustém dešti. Do Prahy dorážíme kolem jedné hodiny v noci. Zpáteční cesta je utrpení. Řídím sám. Padají mi víčka, ale snažím se ospalost překonávat. Přítelkyně spí. U Velkého Meziřičí si musím dát kafe, abych neusnul. Ale víkendový výlet do ráje za to stál. l
Co byste měli vědět o Slovenském ráji
</TEXT>
<HEADING>
Doprava:
</HEADING>
<TEXT>
Autem trvá cesta asi sedm až osm hodin. Trasa z Prahy vede přes Brno, Olomouc, Hranice na Moravě, Rožnov pod Radhoštěm, hraniční přechod Makov, Žilinu, Ružomberok, Poprad do Dobšinské Maši.
Kuchyně:
Na Slovensku rozhodně musíte ochutnat halušky s brynzou nebo se zelím. Dobré trávení vám určitě zajistí borovička.
Ubytování:
V turistické chatě můžete sehnat ubytování už od asi 200 až 300 korun za noc.
V hotelu vás dvoulůžkový pokoj vyjde na asi 1000 korun, v penzionu o něco levněji.
Praktické rady:
Důležitá čísla:
První pomoc 155
Policie 158
Hasiči 150
Dopravní policie 154
Internet: www.slovenskyraj.sk
</TEXT>
</DOC>
<DOC>
<DOCID>LN-20020601078</DOCID>
<DOCNO>LN-20020601078</DOCNO>
<DATE>06/01/02</DATE>
<TITLE>
za kulturou: s Jiřím Suchým na výstavu
</TITLE>
<TEXT>
Na vernisáži padla z úst organizátorů velmi ctižádostivá slova: "I když je teprve květen, můžeme výstavu Mikuláše Medka předem zařadit mezi největší kulturní události roku."
Rozlehlé sály prvního i druhého patra Galerie Rudolfinum obsadilo na sto padesát Medkových obrazů, ale nejde jen o to. Výstava vůbec poprvé souhrnně představuje celoživotní dílo legendárního až kultovního malíře 60. a 70. let. Obdivovaného, leč kdysi oficiálními kruhy programově potlačeného, a dnešním mladým divákům tedy poněkud ztraceného. Jiří Suchý patří ke generaci, ve které jméno Medek znělo silně, a tak šel do Rudolfina rád. Ostatně, jeden z exponátů je dokonce z jeho sbírky. Koupil ho kdysi počátkem 70. let, a to z důvodů velmi prozaických. Jistý člověk měl Medkův obraz a potřeboval peníze. Jiří Suchý a jeho žena naopak měli uspořeno a tu směnu shledali zajímavou. "Obraz se líbil především mojí ženě, o Medkovi tenkrát věděla víc, přece jen byla výtvarnice. Ale i já jsem v něm našel zalíbení velmi rychle." Víc než čtvrt století tak visí u něj v bytě. "Mám ho dokonale a detailně přečtený," říká Jiří Suchý. "To je takový můj zvyk: dívat se na obrazy zblízka a centimetr po centimetru studovat jejich strukturu."
</TEXT>
<HEADING>
Objev ze začátků tvorby
</HEADING>
<TEXT>
Je pravda, že i po Rudolfinu tak chodil. S odstupem jednoho dvou kroků pečlivě obrazy studoval, brýle zdvižené nad čelo. Mikuláš Medek je koneckonců autor, který v tomto směru nabízí hodně. Jeho celé jedno období je poznamenané svéráznou technikou, ke které se propracoval kolem roku 1960 - na vodorovně položené plátno vrstvil emailové a olejové barvy a průběžně je modeloval. Špachtlí, štětcem, rukama, otisky předmětů. Desítky maleb, které tak vznikaly, jsou svým způsobem až plastické, jejich vášnivý tón navíc podtrhují sytá modř a červeň. "Medkovy struktury se mi právě velmi líbí," připouští Jiří Suchý. "Dokonce i plochy, které jsou v jeho raném surrealistickém období podkladem pro vlastní objekty, mají tak zajímavou strukturu, že by samy o sobě mohly obstát jako obraz," vtipkuje jen napůl. Současná přehlídka Mikuláše Medka (1926 - 1974) v Rudolfinu je v pravém slova smyslu celoživotní. Poprvé totiž představuje i soubor jeho raných prací z let kolem roku 1942. Zátiší, vesnická ulice, Kristus na Olivové hoře... Výrazný, sebevědomý, razantní rukopis. Tehdy bylo Medkovi šestnáct. "Neznal jsem je, i pro mě jsou objevem," přiznává Jiří Suchý. "Ale tahle konfrontace začátků a vrcholného díla je vždycky nesmírně zajímavá, člověk v těch prvních kresbách a malbách hledá náznaky cesty, kterou pak malíř šel. U Medka jsem se dokonce pokusil objevit těch náznaků víc - ten tu svoji cestu přinejmenším třikrát radikálně změnil."
</TEXT>
<HEADING>
Génius, nebo kýčař?
</HEADING>
<TEXT>
Mikuláš Medek, malíř poněkud nepřesně nesoucí titul - surrealista. Vnuk Antonína Slavíčka, syn spisovatele, legionáře a generála Rudolfa Medka. Z politických důvodů vyloučený ze studií na Vysoké škole umělckoprůmyslové, přesto počítaný k nejvýraznějším výtvarníkům českého poválečného umění. Patřil k jádru skupiny umělců stojících v 50. až 70. letech mimo oficiální scénu: Karel Teige, Libor Fára, Jan Kotík, Vladimír Boudník, Zdeněk Sekal, Jan Zábrana, Jan Koblasa, Bohumil Hrabal, Václav Havel.... Vždycky budil a dodnes budí krajní reakce. Bezmezný obdiv, ale taky striktní zatracování. Existují malíři i kunsthistorici, kteří v souvislosti s jeho jménem neváhají použít slova ,manýra' a ,kýč'. "Vím," říká Jiří Suchý. "Mám přítele výtvarníka, který Medka nemá v oblibě. Tvrdí, že jeho obrazy jsou až matematicky vykalkulované. Budiž, možná to tak cítí, ale já nemám na takové soudy povahu. Jsem dost tolerantní. Jan Werich mě kdysi naučil větu, kterou si přivezl z Ameriky: ,Toto není můj šálek čaje.' Čímž je řečeno, že nic nebrání tomu, aby to byl šálek čaje někoho jiného." A jak si stojí jeho ,cup of tea' ve věci Mikuláše Medka? "Asi nejbližší je mi jeho surrealistické období. Možná proto, že sám jsem figuralista." Pak se znovu vracíme k načatému tématu: Medek génius, nebo kýč? "Stalo se mu to nejhorší, co se umělci může přihodit," říká Jiří Suchý a nemyslí tím fakt, že malíř byl po dlouhé roky na indexu. "Být v nepřízni oficiálních kruhů není až tak veliká tragédie. Ostatně zažil jsem to sám. Člověka to přinutí obrátit se do svého nitra a možná tak ze sebe vydoluje daleko kvalitnější věci. Ale Medkův mnohem větší problém byl, že se stal módním. Předmětem zájmu snobů. Slušelo se znát jeho obrazy, rozebírat je, disputovat o jeho vlivu na kdeco. Ačkoliv..." váhá Jiří Suchý. "Na snobství mám svůj názor, a nejen negativní. Sám jsem si tou etapou taky prošel. V mladých létech jsem obdivoval lidi, kteří chodili na výstavy, postávali před obrazy a rozebírali je. Chtěl jsem se jim podobat, a tak jsem taky chodil, postával a rozebíral, aniž bych - na rozdíl od nich - měl o věci nějaké vědomosti. Byla to ode mne čirá snobárna, ale když jsem ji provozoval rok dva tři, začal jsem leccos chápat a začal jsem si tvořit vlastní názor. Ty roky předstírání mně k tomu dopomohly. A ještě něco: už když jsem začínal vystupovat v Redutě a zpívat své první písničky, vzbudil jsem pozornost i evidentních snobů, ale pochopil jsem, že ti lidé mají zvláštní dar - být při tom, když se objeví něco nového, co má perspektivu. Instinkt? Ta Medkova módnost měla možná blahodárný vliv na někoho, kdo se jejím prostřednictvím později dopracoval k chápaní výtvarného umění." Běla Suchá byla výtvarnice, Jiří Suchý sám maluje i kreslí. Ostatně v polovině května zahajoval v Praze na Malostranském náměstí další ze svých výstav. Jeho byt je obrazů pověstně plný. "Ne snad že bych neustále hleděl na to, co mám na zdi, ale čas od času u některého z nich postojím, strávím s ním dobrých deset minut, a pak si ho půl roku nevšimnu," říká. Když kolováním Medkovou výstavou došel k obrazu, který má už čtvrt století doma, překvapeně se u něj zastavil: "A víte, že tady vypadá trochu jinak?"
Mikuláš Medek, malíř poněkud nepřesně nesoucí titul - surrealista. Vnuk Antonína Slavíčka, syn spisovatele, legionáře a generála Rudolfa Medka. Z politických důvodů vyloučený ze studií na Vysoké škole umělckoprůmyslové, přesto počítaný k nejvýraznějším výtvarníkům českého poválečného umění. Patřil k jádru skupiny umělců stojících v 50. až 70. letech mimo oficiální scénu: Karel Teige, Libor Fára, Jan Kotík, Vladimír Boudník, Zdeněk Sekal, Jan Zábrana, Jan Koblasa, Bohumil Hrabal, Václav Havel.... Vždycky budil a dodnes budí krajní reakce. Bezmezný obdiv, ale taky striktní zatracování. Existují malíři i kunsthistorici, kteří v souvislosti s jeho jménem neváhají použít slova ,manýra' a ,kýč'. "Vím," říká Jiří Suchý. "Mám přítele výtvarníka, který Medka nemá v oblibě. Tvrdí, že jeho obrazy jsou až matematicky vykalkulované. Budiž, možná to tak cítí, ale já nemám na takové soudy povahu. Jsem dost tolerantní. Jan Werich mě kdysi naučil větu, kterou si přivezl z Ameriky: ,Toto není můj šálek čaje.' Čímž je řečeno, že nic nebrání tomu, aby to byl šálek čaje někoho jiného." A jak si stojí jeho ,cup of tea' ve věci Mikuláše Medka? "Asi nejbližší je mi jeho surrealistické období. Možná proto, že sám jsem figuralista." Pak se znovu vracíme k načatému tématu: Medek génius, nebo kýč? "Stalo se mu to nejhorší, co se umělci může přihodit," říká Jiří Suchý a nemyslí tím fakt, že malíř byl po dlouhé roky na indexu. "Být v nepřízni oficiálních kruhů není až tak veliká tragédie. Ostatně zažil jsem to sám. Člověka to přinutí obrátit se do svého nitra a možná tak ze sebe vydoluje daleko kvalitnější věci. Ale Medkův mnohem větší problém byl, že se stal módním. Předmětem zájmu snobů. Slušelo se znát jeho obrazy, rozebírat je, disputovat o jeho vlivu na kdeco. Ačkoliv..." váhá Jiří Suchý. "Na snobství mám svůj názor, a nejen negativní. Sám jsem si tou etapou taky prošel. V mladých létech jsem obdivoval lidi, kteří chodili na výstavy, postávali před obrazy a rozebírali je. Chtěl jsem se jim podobat, a tak jsem taky chodil, postával a rozebíral, aniž bych - na rozdíl od nich - měl o věci nějaké vědomosti. Byla to ode mne čirá snobárna, ale když jsem ji provozoval rok dva tři, začal jsem leccos chápat a začal jsem si tvořit vlastní názor. Ty roky předstírání mně k tomu dopomohly. A ještě něco: už když jsem začínal vystupovat v Redutě a zpívat své první písničky, vzbudil jsem pozornost i evidentních snobů, ale pochopil jsem, že ti lidé mají zvláštní dar - být při tom, když se objeví něco nového, co má perspektivu. Instinkt? Ta Medkova módnost měla možná blahodárný vliv na někoho, kdo se jejím prostřednictvím později dopracoval k chápaní výtvarného umění." Běla Suchá byla výtvarnice, Jiří Suchý sám maluje i kreslí. Ostatně v polovině května zahajoval v Praze na Malostranském náměstí další ze svých výstav. Jeho byt je obrazů pověstně plný. "Ne snad že bych neustále hleděl na to, co mám na zdi, ale čas od času u některého z nich postojím, strávím s ním dobrých deset minut, a pak si ho půl roku nevšimnu," říká. Když kolováním Medkovou výstavou došel k obrazu, který má už čtvrt století doma, překvapeně se u něj zastavil: "A víte, že tady vypadá trochu jinak?"
</TEXT>
</DOC>
<DOC>
<DOCID>LN-20020601079</DOCID>
<DOCNO>LN-20020601079</DOCNO>
<DATE>06/01/02</DATE>
<TITLE>
Ohňostroj krátce po půl dvanácté zakončil Ozzyho "cvičení s kužely" na Stadion na Strahově v Praze. Rocková legenda postavila "na značky" přes dvacet tisíc českých fanoušků neurčitého věku i sociální vrstvy.
</TITLE>
<TEXT>
Takřka přesně po hodině a půl (počítaje v to jediný blok přídavků) si Ozzy Osbourne řekl dost, zazpíval jeden z největších hitů doby Black Sabbath Paranoid a poslední singl Dreamer pustil už jen z obřích hradeb reproduktorů na vysokém pódiu, které rozdělovalo plochu stadionu zhruba na dvě půlky. Ozzfest, zahájený krátce před čtvrtou odpoledne, skončil. Je fakt, že Osbournovi jeho komerční tah, jak tvrdí zlí jazykové, přilákat fanoušky na dobrou mladou muziku a při té příležitosti si přihřát vlastní - trochu odleželou - polívčičku, vyšel. Anebo spíše se nepotvrdil: fanoušci přišli a bavili se především u vystoupení Ozzyho. Ten je dostal do varu hned svým příchodem, a nechal tak ve stínu i české překvapení Škwor, mdlejší Antiproduct i Astro Metal, výrazné Royal Playboy Cartel, proslulé Slayer (tam jedinkrát se mohly fanouškovské síly tříštit) a nakonec i experimentátorské Tool.
</TEXT>
<HEADING>
Žabí poskoky na pódiu
</HEADING>
<TEXT>
Osbourne, vystupující v úboru zdálky připomínajícím bavlněnou úpletovou teplákovou soupravu s našitými rudými flitrovými křížky, připomněl na úsporném světelném pozadí a s použitím jen svých několika málo oblíbených hraček (kbelíků naplněných vodou a vodního miniděla) mnohé zásadní hity své dlouhé kariéry: od War Pigs přes Road To Nowhere, Mama I'm Coming Home, No More Tears až po Gets Me Through z posledního alba. Osbourne, vydatně podpořený svou skvělou kapelou s kytaristou Zakkem Wyldeem, by z nich jistojistě mohl složit skoro celý festival. Možná, že poněkud větším oříškem by bylo je všechny uzpívat. Ale těch devadesát minut zvládl čtyřiapadesátiletý Osbourne s jistotou a přehledem a s už proslulými žabími přískoky z jednoho konce pódia na druhý. Nezklamal.
Osbourne, vystupující v úboru zdálky připomínajícím bavlněnou úpletovou teplákovou soupravu s našitými rudými flitrovými křížky, připomněl na úsporném světelném pozadí a s použitím jen svých několika málo oblíbených hraček (kbelíků naplněných vodou a vodního miniděla) mnohé zásadní hity své dlouhé kariéry: od War Pigs přes Road To Nowhere, Mama I'm Coming Home, No More Tears až po Gets Me Through z posledního alba. Osbourne, vydatně podpořený svou skvělou kapelou s kytaristou Zakkem Wyldeem, by z nich jistojistě mohl složit skoro celý festival. Možná, že poněkud větším oříškem by bylo je všechny uzpívat. Ale těch devadesát minut zvládl čtyřiapadesátiletý Osbourne s jistotou a přehledem a s už proslulými žabími přískoky z jednoho konce pódia na druhý. Nezklamal.
</TEXT>
</DOC>
<DOC>
<DOCID>LN-20020601080</DOCID>
<DOCNO>LN-20020601080</DOCNO>
<DATE>06/01/02</DATE>
<TITLE>
Osiřelý západ ukončí sezonu. Hru irského dramatika Martina McDonagha v režii Ondřeje Sokola uvádí dnes v 19.30 hodin pražský Činoherní klub jako poslední představení letošní sezony. Od 2. června až do 30. září bude divadlo uzavřené z důvodů rekonstrukce. V červnu bude soubor hrát na zájezdech po republice.
</TITLE>
<TEXT>
Beethoven a Mozart na Smíchově. Koncert Filharmonického komorního orchestru se koná dnes od 19.30 hodin v pražském Národním domě na Smíchově. Pod vedením amerického dirigenta Benjamina Loeba zde zazpívá sopranistka Jiřina Marková-Krystlíková. Na programu jsou mimo jiné Beethovenova Symfonie č. 8 a Mozartova Symfonie č. 41.
Americký muzikál Za zvuků hudby má dnes v Hudebním divadle v Karlíně českou premiéru. Dílo vzniklo podle životních osudů Marie von Trappové a na Broadwayi je uvedli poprvé v roce 1959. Režisér Roman Štolpa v Karlíně muzikál nastudoval s Michaelou Dolinovou, Petrem Štěpánkem, Radanou Herrmannovou, Václavem Sloupem a dalšími. V příběhu zasazeném do prostředí rakouských Alp je i sedm dětských rolí.
Čtyři nové výstavy v Krumlově. Českokrumlovské Centrum Egona Schieleho připravilo čtyři nové výstavní projekty. Návštěvníci si mohou prohlédnout akvarely a kresby Rakušanů Egona Schieleho a Gustava Klimta, grafiky Němce Maxe Ernsta, plastiky Jindřicha Zeithamla a retrospektivu romského umělce Rudolfa Dzurka. *
</TEXT>
</DOC>
<DOC>
<DOCID>LN-20020601081</DOCID>
<DOCNO>LN-20020601081</DOCNO>
<DATE>06/01/02</DATE>
<TITLE>
V úvodním utkání fotbalového mistrovství světa prohráli obhájci titulu z Francie s outsidery ze Senegalu
</TITLE>
<TEXT>
Blamáží skončil zahajovací duel letošního 17. mistrovství světa ve fotbale pro Francii. Držitel poháru nestačil na Senegal a zkomplikoval si cestu ze základní skupiny. Otázka, jak moc bude Francii chybět zraněný režisér hry Zidane, byla jasně zodpovězena.
</TEXT>
<HEADING>
Francie - Senegal 0:1
</HEADING>
<GEOGRAPHY>SOUL/PRAHA</GEOGRAPHY>
<TEXT>
Hned úvodní krok obhájcům titulu nevyšel, klopýtli se Senegalem. V prestižním zápase, který otevřel 17. světový fotbalový šampionát na Dálném východě, prohrála favorizovaná Francie 0:1. Udolalo ji mužstvo označované za její "béčko". Nováček na světové scéně totiž poskládal sestavu z hráčů francouzské nejvyšší soutěže. Prvotřídní senzace se zrodila ve chvilce, která znázornila bolavé místo týmu galského kohouta: obranu. Ta nedokázala čelit průniku pohyblivého Dioufa, následoval karambol Petita s gólmanem Barthezem a nabíhající Bouba Diop vstoupil mezi nesmrtelné. Trefou z 30. minuty se zapsal do kroniky letošního turnaje jako jeho premiérový střelec. "Dát gól mistrům světa, o tom jsem vždycky snil," zářil Diop, který gól oslavil v klubku spoluhráčů u rohového praporku radostným křepčením. Přitom do jeho role byli předurčeni Henry s Trezeguetem, elitní střelci Arsenalu, respektive Juventusu. Ke spolehlivě chytajícímu brankáři Sylvovi se však chovali zdvořile. Neohrozili ho tak často, jak se čekalo. Každý jen zaťukal na tyč. Podobně se vedlo na druhé straně Fadigovi. Záložník, který málem na turnaji nestartoval kvůli krádeži šperku, mohl trefit pojistku, ale narazil na břevno.
</TEXT>
<HEADING>
Když chybí Zizou...
</HEADING>
<TEXT>
Trapasu by snad zabránil jediný povolaný spasitel, tvořivý záložník Zinedine Zidane. Jenže ten se s bolavým kolenem posadil na lavičku náhradníků. Občas vstal a zatleskal spoluhráčům za vyvedenou kombinaci. Neměl tolik příležitostí, kolik by si přál. Obhájci primátu doplatili na syndrom prvního zápasu. Od roku 1974, kdy se úřadujícím mistrům dostává výsady šampionát zahajovat, se radoval favorit jen dvakrát. Francouzi dostali studenou sprchu a zdánlivě hladká cesta do osmifinále se jim povážlivě ztížila. Ve skupině ještě narazí na Dánsko a Uruguay. "Nic není ztraceno, ale čeká nás ještě spousta práce. Už nesmíme zaváhat," zachoval chladnou hlavu kouč Roger Lemerre. Zato v někdejší francouzské kolonii propukla fotbalová horečka. "Zbytek turnaje už není důležitý. Dosáhli jsme toho, co jsme chtěli," vykřikoval taxikář v ulicích metropole Dakaru. "Nikdo nám nevěřil, ale já ano," chlubil se vynikající křídelník El Hadji Diouf. "Teď si musíme věřit, že projdeme až do osmifinále," přidal trenér Bruno Metsu, původem Francouz.
</TEXT>
<HEADING>
Sázkaři: Francie už není hlavní favorit
</HEADING>
<TEXT>
Britské sázkové kanceláře pak na senzační prohru Francie zareagovaly okamžitě a obhájcům titulu zvýšily kurs. Fotbalisté Itálie a Argentiny se tak místo nich dostali do pozice hlavních favoritů na zisk titulu z mistrovství světa. Společnost Ladbrokers zdvojnásobila po porážce 0:1 kurs na výhru Francie z 3:1 na 6:1, Italové si na-opak polepšili z 5:1 na 3:1. Konkurenční sázková kancelář William Hill favorizuje na titul Argentinu, na niž si fanoušci mohou vsadit v kursu 4:1. Francouzi si pohoršili z 3:1 na 5:1. Radikálně se změnil i kurs Senegalu - ze 150:1 na 66:1.
Britské sázkové kanceláře pak na senzační prohru Francie zareagovaly okamžitě a obhájcům titulu zvýšily kurs. Fotbalisté Itálie a Argentiny se tak místo nich dostali do pozice hlavních favoritů na zisk titulu z mistrovství světa. Společnost Ladbrokers zdvojnásobila po porážce 0:1 kurs na výhru Francie z 3:1 na 6:1, Italové si na-opak polepšili z 5:1 na 3:1. Konkurenční sázková kancelář William Hill favorizuje na titul Argentinu, na niž si fanoušci mohou vsadit v kursu 4:1. Francouzi si pohoršili z 3:1 na 5:1. Radikálně se změnil i kurs Senegalu - ze 150:1 na 66:1.
</TEXT>
</DOC>
<DOC>
<DOCID>LN-20020601082</DOCID>
<DOCNO>LN-20020601082</DOCNO>
<DATE>06/01/02</DATE>
<TEXT>
Francouzi mě zklamali, nepodali očekávaný výkon. Vítězství Senegalců bylo naprosto zasloužené. Hráli disciplinovaně, pro úspěch udělali víc než soupeř. Byli doslova hladoví po výhře, projevila se jejich obrovská motivace. Francie hrála příliš profesorsky a hodně jí chyběl Zidane. Především jeho schopnost přečíslení rychlou přihrávkou nebo samostatnou akcí. Navíc Henry byl dobře přikrytý. Ukázalo se, že obrana je slabinou mužstva. Hrála proti jednomu útočníkovi a neporadila si s ním. Hlavně Leboeuf má už nejlepší léta za sebou. Teď to budou mít složité, i když určitě nechtějí po dvou zápasech balit kufry. Senegalci potvrdili, že mají opravdu dobré mužstvo. Jenže většinou doplácejí na nevyrovnané výkony. Trenér jim totiž dává dost volnosti. Ale mohou postoupit.
</TEXT>
</DOC>
<DOC>
<DOCID>LN-20020601083</DOCID>
<DOCNO>LN-20020601083</DOCNO>
<DATE>06/01/02</DATE>
<TITLE>
* úvodní zápas skončil senzační prohrou obhájců titulu z Francie
</TITLE>
<TEXT>
* německým fotbalistům nikdo nevěří, oni však chtějí překvapit * na šampionátu se budou poprvé provádět krevní testy na doping * gólem století byl zvolen Maradonův slalom z Mexika 1986
</TEXT>
</DOC>
<DOC>
<DOCID>LN-20020601084</DOCID>
<DOCNO>LN-20020601084</DOCNO>
<DATE>06/01/02</DATE>
<TITLE>
El Hadji Diouf
</TITLE>
<HEADING>
útočník Senegalu
</HEADING>
<TEXT>
Opora francouzského Lensu má obránce galského kohouta dobře přečtené. Hbitě jim unikal, vířivým pohybem po obou stranách neustále hrozil. Po půlhodině přihrál Dipovi na vítězný gól. Přestože se celkem jedenáctkrát nechal vystavit do ofsajdu, na šokující výhře Afričanů má lví podíl.
Opora francouzského Lensu má obránce galského kohouta dobře přečtené. Hbitě jim unikal, vířivým pohybem po obou stranách neustále hrozil. Po půlhodině přihrál Dipovi na vítězný gól. Přestože se celkem jedenáctkrát nechal vystavit do ofsajdu, na šokující výhře Afričanů má lví podíl.
</TEXT>
</DOC>
<DOC>
<DOCID>LN-20020601085</DOCID>
<DOCNO>LN-20020601085</DOCNO>
<DATE>06/01/02</DATE>
<TITLE>
DAKAR - Senegalští fotbalisté splnili v úvodu mistrovství světa předpověď svého prezidenta a po výhře 1:0 nad obhájci titulu z Francie propukly v celé zemi mohutné oslavy. Po závěrečném hvizdu vyrazily do ulic Dakaru tisíce nadšených lidí, do centra města směřovala auta i motocykly přeplněné pasažéry s národními vlajkami. "Je to úžasné," radoval se jeden z oslavujících fandů a stále ještě nevěřícně kroutil hlavou. "Všichni jsou tak šťastní," shrnul pocity většiny Senegalců. Prezident Senegalu Abdoulaye Wade tipoval vítězství národního týmu v rozhovoru pro rozhlasovou stanici Europe 1 několik hodin před začátkem duelu. "Bez problému. Vyhrají," odmítl pochybnosti o šancích afrických vicemistrů. "Francouzi si mysleli, že bychom ani na mistrovství světa být neměli. Ukázali jsme jim, že je to naopak," radoval se jeden ze slavících dakarských fandů, který spolu s ostatními sledoval přímý přenos ze Soulu v národním divadle.
</TITLE>
<HEADING>
Vláda kvůli fotbalu zrušila školu
</HEADING>
<TEXT>
Senegalská vláda pro dnešek zrušila školu. Své rozhodnutí zdůvodnila tím, že v tento den nemůže nikdo očekávat, že by se děti učily. Po Diopově brance tak ulice zaplavili tančící muži, ženy i děti. "Senegal píše historii," radovali se v euforii. Porážka bývalých kolonizátorů znamená pro mnohé z nich splnění snu. "Francouzi se na nás dívají svrchu. Udělali jsme, co jsme museli," vyjádřil názor mnoha svých krajanů dakarský taxikář, který na oslavu vítězství halasně troubil. Prezident Wade zápas označil za rodinnou záležitost. Fakt, že téměř všichni senegalští reprezentanti hrají ve Francii, komentoval slovy: "Ve Francii se naučili jejich řemeslo, jejich techniku i celou fotbalovou vědu. Jsou teď jako žáci, kteří nastoupí proti učiteli".
Jak padl první gól na mistrovství světa
Francie 0 : 1 Senegal
</TEXT>
</DOC>
<DOC>
<DOCID>LN-20020601086</DOCID>
<DOCNO>LN-20020601086</DOCNO>
<DATE>06/01/02</DATE>
<TITLE>
LETOHRAD - Vítěz německé ligy porazil nejlepšího z té italské. Tak dopadla anketa o prestižní Zlatý míč pro nejlepšího českého fotbalistu uplynulé sezony. Tomáš Rosický (Dortmund) v hlasování novinářů předčil Pavla Nedvěda z turínského Juventusu. Na třetím místě skončil první zástupce domácí soutěže, kanonýr Jiří Štajner z Liberce. Výsledky hlasování, které pořádal Klub sportovních novinářů, byly včera odtajněny na slavnostním večeru v Letohradě. Vyhlášeni byli i vítězové několika doprovodných anket. Zlatý míč byl udělen za výkony v podzimní a jarní části. Rosický vedl už po prvním "poločase". První příčku uhájil díky velkému tažení německou ligou i postupu do finále Poháru UEFA. Nedvěda zbrzdily první těžké měsíce v Juventusu. Jen pozvolna se rozehrával. Ve druhé polovině letošního ročníku italské Serie A však už byl tahounem týmu. Cenu Rudolfa Vytlačila pro nejlepšího českého kouče získal liberecký Ladislav Škorpil, který se v pikantním souboji utkal se svým klubovým kolegou Josefem Csaplárem. Ten se nakonec umístil na třetí příčce. Mezi liberecké duo se vklínil bývalý sparťanský trenér Jaroslav Hřebík. Objevem roku se stal slávista Rudolf Skácel před Miroslavem Matušovičem (Ostrava) a Zdeňkem Šenkeříkem z Bohemians. Klání o nejlepšího kanonýra (Cena Josefa Bicana) bylo jasné předem: Jiří Štajner, Jan Nezmar (Liberec) a Milan Pacanda (Brno).
</TITLE>
<HEADING>
Brankáře Čecha předstihl olomoucký Vaniak
</HEADING>
<TEXT>
Zajímavý výsledek se zrodil v soutěži brankářů o Cenu Františka Pláničky. Ačkoli byl za velkého favorita považován sparťan Petr Čech, předstihl ho olomoucký Martin Vaniak. Bronzový je další ze současných reprezentačních gólmanů Antonín Kinský. Hlasování bylo uzavřeno ještě před mistrovstvím Evropy hráčů do 21 let. Proto byla udělena zvláštní cena českému týmu, který ze šampionátu přivezl zlaté medaile. Anticenu Červená karta pak obdržel fotbalový svaz zejména za chování v kauze sestupujících Drnovic.
Nejlepší tři čeští hráči
1. Tomáš Rosický Dortmund
2. Pavel Nedvěd Juventus
3. Jiří Štajner Liberec
</TEXT>
</DOC>
<DOC>
<DOCID>LN-20020601087</DOCID>
<DOCNO>LN-20020601087</DOCNO>
<DATE>06/01/02</DATE>
<TITLE>
Tradiční fotbalová velmoc prožívá krizi a bojuje s nedůvěrou expertů i vlastních fanoušků
</TITLE>
<TEXT>
Největší krizi v poválečné historii prožívá německý fotbal. Tým vedený legendárním Rudi Völlerem však na startu světového šampionátu věří, že nejhorší už má za sebou.
MIYAZAKI - Trochu stranou zájmu zatím v dějišti mistrovství světa zůstávají fotbalisté Německa. Tým, který patřil v posledních 30 letech na všech šampionátech k horkým favoritům, tentokrát experti mezi medailové adepty rozhodně neřadí. Z německého tábora se ale přesto před dnešním úvodním vystoupením proti Saúdské Arábii stále silněji ozývají hlasy: "Podceňujete nás neprávem, do týmu se vrací vítězný duch z EURO 1996." Právě titul evropských šampionů vybojovaný před šesti let je zatím to poslední, čím se může německá fotbalová reprezentace chlubit. Na světovém šampionátu ve Francii 1998 totiž krize německého fotbalu začala potupnou čtvrtfinálovou porážkou od Chorvatů a o dva roky později vyvrcholila trapasem na evropském mistrovství. Tehdy Němci dokonce vůbec nepostoupili ze základní skupiny. Velmi složitě se tým trenéra Rudi Völlera prokousával i na letošní šampionát. Poprvé v historii musel o postup bojovat až v baráži s Ukrajinou. "Byly to tehdy šílené nervy a strašlivý tlak. Tehdy, pár týdnů před baráží, jsme si prošli malým peklem," oklepe se při vzpomínce Völler. Právě tento okamžik se ale prý stal pro německý fotbal pomyslným odražením ode dna. "Tehdy jsme se dali znovu dohromady. Od té chvíle v týmu zase cítím sílu a harmonii, která nás dovedla před šesti roky k evropskému titulu. Vím, že lidé doma nám velké naděje nedávají, ale v tomhle mužstvu všichni věříme tomu, že je ještě překvapíme," tvrdí Christian Ziege, společně s brankářem Kahnem nejzkušenější muž německé sestavy. Pro Ziegeho, defenzivního záložníka anglického Tottenhamu, má přitom účast na šampionátu zcela jedinečný nádech. Při fiasku na posledním EURO se totiž právě na jeho hlavu snesla možná největší část kritiky rozhněvaných fanoušků. "Ano, tehdy jsem přemýšlel o tom, že reprezentační kariéru ukončím. Teď jsem ale rád, že jsem to neudělal," říká Ziege, který má nyní možnost získat sympatie fotbalového národa zpět. I přes optimistickou náladu v týmu se ale experti i fanoušci shodují, že pro Němce bude úspěch, když vůbec postoupí ze skupiny E. Jejich velkými soupeři budou především Kamerunci a Irové. "Postup je pro nás naprostá nutnost a základní cíl. A pak bychom se mohli v play off postarat o nějaké překvapení," plánuje trenér Völler. Ten se jako hráč zúčastnil tří světových šampionátů, dvakrát bojoval dokonce ve finále a naplno tak ještě zažil dobu, kdy se před Němci třásl každý soupeř. "Teď je to trochu jiné. Dřív jsme byli schopni většinu soupeřů porazit, i když jsme měli špatný den," zamyslel se Völler a optimismus hráčů krotí i německý kancléř Gerhard Schröder: "Musíme zůstat realisty. Favority tentokrát nejsme. Podle mě vyhraje někdo z čtveřice Argentina, Francie, Brazílie nebo Španělsko."
Největší úspěchy Německa na MS
zlaté medaile
</TEXT>
</DOC>
<DOC>
<DOCID>LN-20020601088</DOCID>
<DOCNO>LN-20020601088</DOCNO>
<DATE>06/01/02</DATE>
<TEXT>
Anglický záložník David Beckham je jednou z nejobletovanějších hvězd fotbalového šampionátu. Proto fotografům neunikl ani ve chvíli, kdy se vydal relaxovat do jedné z čajových japonských zahrad v Awaji.
</TEXT>
</DOC>
<DOC>
<DOCID>LN-20020601089</DOCID>
<DOCNO>LN-20020601089</DOCNO>
<DATE>06/01/02</DATE>
<TITLE>
Pocta pro Maradonu. Slavné sólo Diega Maradony ve čtvrtfinále mistrovství světa v Mexiku v roce 1986 proti Anglii, zakončené druhým gólem, bylo zvoleno v hlasování oficiální internetové stránky letošního šampionátu v Japonsku a Korejské republice brankou století. Kontroverzní argentinská hvězda nastartovala na vlastní půli hřiště, přešla přes tři bránící hráče soupeře a překonala gólmana Petera Shiltona. Do historie vstoupilo i jeho první překonání Shiltona, při němž si pomohl proslavenou "božskou rukou". V hlasování fotbalových příznivců dostal Maradonův fotbalový kousek 18 062 hlasů. Druhý skončil Michael Owen se svým gólem proti Argentině před čtyřmi lety na MS ve Francii. Třetí místo patří Brazilci Pelému s jeho první brankou proti Švédsku (5:2) ve Stockholmu 1958.
</TITLE>
<TEXT>
Boj proti dopingu sílí. Mistrovství světa v Japonsku a v Korejské republice vejde do historie jako první fotbalový šampionát, na kterém se budou provádět krevní testy na doping. Hráč, který odmítne odevzdat vzorek krve, bude z turnaje vyloučen.
Za fauly budou pokuty. Fotbalisté budou na MS platit pokuty za červenou, dvě žluté karty, filmování faulu nebo držení za dres. Přestupky mohou hráče přijít až na dva tisíce švýcarských franků, což je v přepočtu přes 41 tisíc korun. Fotbalista, který během šampionátu obdrží druhou žlutou kartu, nebude automaticky jen stát v následujícím zápase, ale do pokladny FIFA přispěje částkou jeden tisíc franků.
Samotář z donucení. Belgičan Daniel Van Buyten sice nepatří mezi celebrity či významné hosty, ale přesto na MS užívá jejich privilegia a obývá sám jeden hotelový pokoj. Čtyřiadvacetiletý obránce totiž mluví ze spaní. "Často kvílím a nakonec pláču, jedině tak ze sebe dostanu stres, který se ve mně nahromadí během dne," tvrdí Van Buyten. "V noci se pravidelně budím. Pro mé spolubydlící to musí být noční můra," přiznává. Během dne je většinou zamlklý. "Ve dne mě téměř není slyšet, ale v noci si to většinou vynahradím," dodává s úsměvem Van Buyten, momentálně nejdražší belgický fotbalista.
Paraguay bez Chilaverta. Bez lehce zraněné opory v brance Josého Luise Chilaverta vstoupí do světového šampionátu fotbalisté Paraguaye. Šestatřicetiletý Chilavert, jenž se proslavil i jako přesný střelec především ze standardních situací, věří, že i bez něj Paraguay zahájí turnaj proti Jihoafrické republice výhrou.
Batistuta není v sestavě. Těžkou roli v má argentinském táboře kouč Marcelo Bielsa. V jeho výběru je 23 skvělých hráčů, ale postavit jich může jen jedenáct. V úvodním zápase tak nezbyde místo v základní sestavě na hvězdu AS Řím Gabriela Batistutu. Přednost na pozici hrotového hráče by měl dostat Hernán Crespo. "Ať už hraje Hernán nebo Bati, vždycky je to půlka gólu," nelámal si s tím hlavu útočníky Verón.
Stáhli žalobu na Blattera. Případ předsedy Mezinárodní fotbalové federace (FIFA) Josepha Blattera nakonec nepůjde k soudu. Členové výkonného výboru FIFA, kteří chtěli Blattera pohnat k soudu za nekalé praktiky v účetnictví a podezření z korupce, se totiž rozhodli, že stáhnou svůj návrh na podání žaloby. Blatter byl ve středu znovu zvolen do funkce předsedy FIFA a krátce poté oznámil, že se po mistrovství světa vypořádá se svými odpůrci.
</TEXT>
</DOC>
<DOC>
<DOCID>LN-20020601090</DOCID>
<DOCNO>LN-20020601090</DOCNO>
<DATE>06/01/02</DATE>
<TEXT>
KUMAMOTO, Japonsko - Zatímco francouzští fotbalisté si prosadili přítomnost svých manželek a přítelkyň na mistrovství světa, Belgičané se podobně vstřícného kroku nedočkali. Trenér Robert Waseige jim dal jasně najevo, že minimálně do 12. června, než skončí boje v základních skupinách, musejí na sex zapomenout. "Hráči přece musejí být schopni strávit část svého života bez žen," vysvětlil svůj rázný postoj Waseige. Na rozdíl od argumentů Francouzů, že ženy vytvoří v týmu příjemnou atmosféru, trenér Belgie preferuje disciplínu. "Jste profesionálové, takže musíte být schopni se na sto procent soustředit na svou práci," vykládal hráčům. Přidal i pár rad, jak mohou volný čas v Japonsku a Koreji během tréninků či zápasového programu strávit. "Můžete jít do lázní, navštívit sopku Aso, nakupovat nebo si hrát na počítači," vyjmenoval a než uzavřel diskusi, přidal jeden příklad ze světa zvířat. Samečci holubů se prý také před závodem drží několik dnů odděleně od samiček, aby pak letěli domů rychleji.
</TEXT>
</DOC>
<DOC>
<DOCID>LN-20020601091</DOCID>
<DOCNO>LN-20020601091</DOCNO>
<DATE>06/01/02</DATE>
<TITLE>
posteskl si záložník Dortmundu Tomáš Rosický, nejlepší český fotbalista uplynulé sezony
</TITLE>
<TEXT>
Nejlepší hráči nastupují v Itálii. Tvrdí to fotbalový záložník Tomáš Rosický. Českým fotbalovým králem se však stal on - hlavní postava německého mistra Borussie Dortmund.
LETOHRAD - Dostal Zlatý míč pro nejlepšího českého fotbalistu, ale kdyby bylo po něm, dal by ho někomu jinému. "Já bych tipoval Pavla Nedvěda," řekl Tomáš Rosický. "Přeci jen získal italský titul," připomněl parádní jaro opory Juventusu a svého kolegu z reprezentace. "Myslím, že italská je náročnější," dodává. "Na jedné straně je přetaktizovaná, na druhé jsou v ní nejlepší hráči." Jenže i Rosický se má čím pochlubit. Vždyť s Dortmundem vyhrál pro změnu v Německu. A přidal finále Poháru UEFA. "Co víc si můžu s klubem přát?" položí řečnickou otázku. Když si včera šel pro cennou trofej, bylo znát, že je jeho chůze pomalejší a opatrnější. Má sice za sebou nejlepší sezonu v kariéře, ovšem nemůže se pořádně proběhnout. Zatraceně ho totiž bolí záda. "Můžeme si sednout?" zeptá se.
</TEXT>
<HEADING>
Premiéra na vodních lyžích skončila pádem
</HEADING>
<TEXT>
Stalo se to u pobřeží Kypru, kde mladý záložník trávil dovolenou se svým bratrem Jiřím, oporou rakouského Bregenzu. Uháněl na vodních lyžích. Motorový člun nabral obrátky a svištěl po vodní hladině. "Zkoušeli jsme s bráchou různé vodní sporty. A na lyžích jsem byl poprvé," vykládá Rosický. Premiéra se příliš nevydařila. Najednou přišla vlna - a pád. "Člun zabral a já jsem šel přímo po hubě do vody," usmívá se při vzpomínce Rosický. Tak veselé, jak to zní, to však nejdřív nebylo. "V první chvíli jsem si myslel, že jsem mrtvej. Ležel jsem ve vodě a čekal, co bude. Pak jsem doplaval k lodi. Vypadal jsem, jako by mě někdo zbil," vypráví středopolař. Co na to doktor? "Řekl, abych byl v klidu." V Dortmundu o kolizi nevědí. Zatím. Možná by se zlobili. Velkokluby mají ve zvyku dávat do smluv s hráči klauzuli o tom, že se mají vyhýbat nebezpečným sportům. "Ani nevím, jestli tam mám něco takového i já," přemítá Rosický. "Ale asi jo," dodá bezstarostně. Držitel Zlatého míče má v poslední době vůbec na zdravotní potíže smůlu. V přátelském utkání s Itálií skončil také na zemi. Po jednom střetu utrpěl lehký otřes mozku. "Tři dny mě bolela hlava, chtělo se mi zvracet. Ale pak už to bylo v pohodě," líčí Rosický.
</TEXT>
<HEADING>
Když mám chuť, jdu na pivo
</HEADING>
<TEXT>
Dovolenou si jinak kazit nenechá. Sem tam nastoupil k tenisovému zápasu s bráchou. "Máme vyrovnanou bilanci," usmívá se. Žízeň pak zažene jedním dvěma pivy. "Když mám chuť, dám si ho. Když mám chuť hrát fotbal, hraju ho," říká po svém. Volno před letní přípravou svádí hráče ke hříchům. S problémy v životosprávě však na subtilního středopolaře nechoďte. "Můžu jíst, co chci, na mě vůbec nic nefunguje. To brácha je úplně jiný, musí se hlídat," povídá. Bratři Rosičtí teď spolu tráví hodně času. Jindy je dělí vzdálenost z Dortmundu do Bregenzu. Možná ovšem bude brzy vše jinak. Starší z bratrů by mohl brzy přestoupit. "Kam, to nevím. Počkám, jak to s ním bude, možná pak ještě spolu někam vyrazíme," říká Tomáš Rosický.
</TEXT>
<HEADING>
Neúčast na šampionátu stále mrzí
</HEADING>
<TEXT>
Odpočinku by bylo méně, kdyby podle původních předpokladů nastupoval na mistrovství Evropy do 21 let ve Švýcarsku. Tým tam získal zlato. "Třeba by se mnou byli čtvrtí," usměje se Rosický. Každodenní program českého fotbalového suveréna od včerejška obohatily přenosy ze světového šampionátu. "Řekl bych, že vyhraje Argentina. Ale tohle říkají všichni," tvrdí. Zvědavost, jak velký fotbalový svátek dopadne, se však mísí s hořkostí. "Mrzí mě, že jsme to s nároďákem na mistrovství nedotáhli. Pořád to mrzí," zvážní na chvíli Rosický. "Kdyby mi někdo řekl, zda Zlatý míč, anebo účast na mistrovství světa, bral bych šampionát."
Odpočinku by bylo méně, kdyby podle původních předpokladů nastupoval na mistrovství Evropy do 21 let ve Švýcarsku. Tým tam získal zlato. "Třeba by se mnou byli čtvrtí," usměje se Rosický. Každodenní program českého fotbalového suveréna od včerejška obohatily přenosy ze světového šampionátu. "Řekl bych, že vyhraje Argentina. Ale tohle říkají všichni," tvrdí. Zvědavost, jak velký fotbalový svátek dopadne, se však mísí s hořkostí. "Mrzí mě, že jsme to s nároďákem na mistrovství nedotáhli. Pořád to mrzí," zvážní na chvíli Rosický. "Kdyby mi někdo řekl, zda Zlatý míč, anebo účast na mistrovství světa, bral bych šampionát."
</TEXT>
</DOC>
<DOC>
<DOCID>LN-20020601092</DOCID>
<DOCNO>LN-20020601092</DOCNO>
<DATE>06/01/02</DATE>
<TITLE>
Účastí ve 3. kole vyrovnal svůj nejlepší výsledek na tenisovém French Open, nyní však chce jít dál. Poslednímu českému zástupci ve dvouhře druhého grandslamu sezony Jiřímu Novákovi dnes stojí v cestě nadějný Francouz Mathieu.
</TITLE>
<GEOGRAPHY>PAŘÍŽ</GEOGRAPHY>
<TEXT>
Čtrnáctý nasazený Novák si dvacetiletého Mathieuho přál více než Santora, ale s mladíkem, jehož styl připomíná hru Australana Lleytona Hewitta, to nebude mít lehké. Novák má letos na kontě 31 skalpů soupeřů z turnajů ATP a je druhý v žebříčku vyhraných zápasů. Francouzský mladík, který si tenisem dosud vydělal 145 902 dolarů (třikrát méně než Novák v letošním roce), má před českým hráčem respekt. "Párkrát jsem spolu u Bollettieriho trénovali a viděl jsem ho v televizi. Je to skvělý hráč, ale mám šanci," mínil Mathieu. Dvacetiletý Paul-Henri Mathieu poprvé na grandslamovém turnaji překonal nejdříve první kolo a ve čtvrtek uspěl i ve druhém utkání. Mathieu vyhrál na Roland Garros předloni dvouhru juniorů, ale mezi dospělými se zatím příliš neprosadil. Doposud vyhrál pět z patnácti zápasů na turnajích ATP.
</TEXT>
<HEADING>
Další belgická favoritka vypadla
</HEADING>
<TEXT>
Novák, jenž včera vypadl ve čtyřhře, však nebude chtít připustit překvapení na úkor favorita. Toho se naopak včera dočkala ženské dvouhra, po favorizované Justine Heninové vypadla další belgická naděje - Kim Clijstersová. Belgická tenistka se rozloučila s French Open již ve třetím kole. Finalistka loňského ročníku, jež byla nasazena jako číslo čtyři, prohrála s Clarisou Fernandezovou z Argentiny 4:6, 0:6. "Jsou větší tragédie v životě než jeden prohraný tenisový zápas. Vždycky je to zklamání, ale v zásadě je jedno, jestli se prohraje na French Open nebo na jiném turnaji," mínila tenistka. French Open se ale včera "těšilo" velkému nezájmu diváků. Úvodní zápas mistrovství světa ve fotbale "vyhnal" diváky z areálu Roland Garros v Paříži. Jen pár skalních tenisových fanoušků, převážně cizinců, včera vyrazilo sledovat klání na červené antuce. Monitory s výsledky zápasů French Open na osmnácti dvorcích nikoho nezajímaly. Výhře světové jedničky Lleytona Hewitta z Austrálie nad Nizozemcem Schalkenem aplaudovalo na centrálním dvorci jen několik australských fandů. Organizátoři grandslamového turnaje se rozhodli, že nebudou na velkoplošné obrazovce zápas fotbalistů Francie se Senegalem vysílat. Pouze na monitorech se objevovalo skóre utkání. Když dal Senegal vítěznou branku, i na Roland Garros bylo všem smutno. Po závěrečném hvizdu zahajovacího duelu světového šampionátu fotbalistů se přeci jen tribuny zaplnily více. Diváci se snažili povzbuzovat domácí Nathalii Dechyovou, ale z jejich hlasů byl slyšet smutek z prohry úřadujících mistrů světa.
Výsledky French Open
</TEXT>
</DOC>
<DOC>
<DOCID>LN-20020601093</DOCID>
<DOCNO>LN-20020601093</DOCNO>
<DATE>06/01/02</DATE>
<GEOGRAPHY>LETOHRAD</GEOGRAPHY>
<TEXT>
"Tak jak jste si odpočinul?" ptal se ten mladší. "Vůbec," odpověděl ten starší. Dvojice libereckých trenérů Ladislav Škorpil a Josef Csaplár se opět sešla. První si do Letohradu přijel pro Cenu Rudolfa Vytlačila, druhý pro stříbro. "Csaplár mě netrápí, ani když jsme spolu, natož když se pár dní nevidíme," prohodil Ladislav Škorpil. Vzájemně do sebe, jak říká Csaplár, zapadají, ale každý je jiný. Bylo to poznat i na náplni krátkého oddechu. "Dal jsem si detoxikační kúru," popsal dovolenou Csaplár. Po oslavách mistrovského titulu se sebral a jel si pročistit plíce, ale i celé tělo do rakouských Alp. Konkrétně do pohádkové vesničky Dellach. Program však idylický nebyl. "Bylo to tvrdé: ani gram masa, ani deci alkoholu, jen samé bylinkové čaje a jogurty. Prostě totální očista," přiblížil procedury v Korutanech Csaplár. Ač si plánoval, že dril vydrží čtrnáct dní, což je doporučované minimum, po týdnu si sbalil kufr a pádil domů. "Nevydržel jsem to," kál se. "No jo, on tam jezdil i kancléř Kohl, ale po čtrnácti dnech doma už byl zase na svém," glosoval Csaplárovu misi za upevněním zdraví s humorem Škorpil. "Ale i já jsem vlastně měl detoxikaci. Včera po večeři jsem si dal dvě piva. A to je přece odvykání," poznamenal s nadhledem. Škorpil míří na prahu léta už více než třicet let načerpat energii do Bítova na Vranovskou přehradu. "V sedmašedesátém jsem tam byl pod stanem, ale od devětašedesátého tam jezdíme s manželkou ke známým do soukromí," řekl uznávaný trenér-mudrc. I když sluníčko zatím vodu příliš neprohřálo, on se do vln ponořil. "Hodně let se každé ráno sprchuji studenou vodou, takže žádný problém," uvedl otužilec Škorpil. Zpráva o tom, že záložník Václav Koloušek se má hlásit na letním kempu Salernitany, ho nevrušila. "S větrnými mlýny nebojuji," uzavřel Škorpil.
</TEXT>
</DOC>
<DOC>
<DOCID>LN-20020601094</DOCID>
<DOCNO>LN-20020601094</DOCNO>
<DATE>06/01/02</DATE>
<TITLE>
Chorvatští veslaři nepřijeli. Ani ruští, ukrajinští, rumunští nebo polští. Mohli přizdobit letošní Primátorky, v neděli se mohli pokusit sesadit z trůnu osmiveslici Dukly, tradičního vítěze tohoto závodu. Ale nesesadí.
</TITLE>
<GEOGRAPHY>PRAHA</GEOGRAPHY>
<TEXT>
Která osma skončí za profesionály v obou lodích pražské Dukly? Tak zní hlavní otázka 89. ročníku slavných Primátorek. Jednoznačnými favority jsou totiž první a druhá posádka Dukly. A tak bude zajímavý spíše boj o Cenu radního hlavního města Prahy, kterou vypsal magistrát pro nejlepší amatérskou posádku. Ta získá i prémii sto tisíc korun. Proč nepřijeli cizinci? "Většinou jim nevyhovoval termín. Nejdál jsme byli s Chorvaty, třetími z OH a druhými z MS, jel jsem za nimi do Záhřebu. Nakonec se ale ukázali jako neseriózní partner a za stejné peníze chtěli přijet s druhou garniturou," vysvětluje podnikatel Pavel Pěkný, který loni angažoval do lodě Avokádo týmu čtyři Rusy, ale na Duklu to nestačilo. "Uvidíme příští rok," dodává Pěkný, předseda VK Slavia, který hodlá vytvořit pro mladé veslaře poloprofesionální podmínky, a tím i konkurenci Dukle. Favoritem číslo jedna je právě duklácká první osma. "Chystali jsme se na Chorvaty, proto jsme postavili tak silnou loď," říká veslovod Petr Imre. "Ale nestačí nám vyhrát, chceme vyhrát o hodně," dodává. Koučem osmy je Milan Doleček, který opět přemluvil ke startu legendárního kormidelníka Oldřicha Hejduška (44). "Původně jsem nechtěl, mám své zaměstnání, ale když na mě kluci s tréninkem čekali až do večera, co jsem měl dělat?" krčí rameny Hejdušek, jenž odešel z Dukly předloni.
</TEXT>
<HEADING>
Francouzovi to jde
</HEADING>
<TEXT>
Cizinci nepřijedou, jeden se však v konkurenci osmiveslic přece jen objeví. Do lodě Slavie usedne Francouz Gregory Nief. "Studuje v Praze matematicko-fyzikální fakultu a s veslem mu to docela jde," usmívá se ředitel Slavie František Cvrček. "Ale tradici osmy teprve v klubu obnovujeme, je to běh na dlouhou trať." O cenu pro nejlepší amatérskou posádku mají usilovat zejména lodě Bohemians, Blesku a pořadatelského VK Smíchov, který oslavuje 75 let existence. "My máme dvě solidní sestavy, v tom je naše šance," soudí trenér Bohemians Petr Škvor. V rámci Primátorek se pojede 103. ročník Jarního skulérského závodu Rösslera-Ořovského, velkým favoritem je skifař světového jména Václav Chalupa. Dnešní rozjížďky na tradiční vltavské trati s cílem mezi Železničním a Palackého mostem začínají ve 12.40, finále jsou v neděli od 10.00, osmy odstartují ve 12.15.
Cizinci nepřijedou, jeden se však v konkurenci osmiveslic přece jen objeví. Do lodě Slavie usedne Francouz Gregory Nief. "Studuje v Praze matematicko-fyzikální fakultu a s veslem mu to docela jde," usmívá se ředitel Slavie František Cvrček. "Ale tradici osmy teprve v klubu obnovujeme, je to běh na dlouhou trať." O cenu pro nejlepší amatérskou posádku mají usilovat zejména lodě Bohemians, Blesku a pořadatelského VK Smíchov, který oslavuje 75 let existence. "My máme dvě solidní sestavy, v tom je naše šance," soudí trenér Bohemians Petr Škvor. V rámci Primátorek se pojede 103. ročník Jarního skulérského závodu Rösslera-Ořovského, velkým favoritem je skifař světového jména Václav Chalupa. Dnešní rozjížďky na tradiční vltavské trati s cílem mezi Železničním a Palackého mostem začínají ve 12.40, finále jsou v neděli od 10.00, osmy odstartují ve 12.15.
</TEXT>
</DOC>
<DOC>
<DOCID>LN-20020601095</DOCID>
<DOCNO>LN-20020601095</DOCNO>
<DATE>06/01/02</DATE>
<TITLE>
PRAHA - Uplynulý týden zamíchal stojatými vodami předvolebních předpovědí. Vládní sociální demokracie totiž během uplynulých dnů začala vyrovnávat náskok dosud vedoucí ODS. Rozdíl v preferencích dvou nejsilnějších stran se za pět dní zmenšil na třetinu. Zatímco v pondělí představoval v průzkumu agentury STEM exkluzivně prováděném pro LN 5,5 procenta, v druhé půli týdne se srazil na necelá dvě procenta. Páteční čísla propad ještě potvrzují: ČSSD podle nich ztrácí na ODS pouze 1,7 procenta (ve čtvrtek to bylo dokonce jen 0,8 procenta). Nástup sociálních demokratů s mírným zpožděním kopíruje úterní abdikaci pražského primátora Jana Kasla, který zároveň oznámil i ukončení svého členství v ODS. Znamená tedy vyrovnávání obou hlavních favoritů voleb, že Kasl svou rezignací srazil preference své vlastní strany? "Bál bych se tvrdit, že změny mají přímou souvislost s Kaslovou rezignací," říká tváří v tvář číslům analytik společnosti STEM Marek Tomášek. Ani opatrná slova nemění nic na tom, že "určité okolnosti" nastaly právě teď: odstoupil pražský primátor a vzápětí se náskok jeho strany nad druhou nejsilnější zmenšil o téměř čtyři procentní body. "Mě tyto číselné hrátky nechávají chladným," hodnotí vývoj posledního týdne místopředseda ODS Ivan Langer. Ke změně je skeptický i moravskoslezský lídr sociální demokracie Lubomír Zaorálek: "Preference vždy říkají něco jiného než volby."
</TITLE>
<TEXT>
Vzhledem k tomu, že volby do sněmovny se budou konat zanedlouho, jsou voliči pod tlakem politických stran, které je nutí vybrat si jednu z nich. "Uvidíme, zda právě v této situaci blížících se voleb to zafunguje, nebo ne," prohlašuje Hartl. Sociolog Hartl dále upozorňuje, že reakci veřejného mínění nelze očekávat bezprostředně. "Pokud se to nějak projeví, bude to v průběhu příštího týdne," předpovídá. Současný vývin předvolebních preferencí sociology značně zajímá. "Právě na těchto datech můžeme sledovat, zda veřejné mínění je nebo není rezistentní k takovýmto aférám," vysvětluje Jan Hartl. Preference ČSSD a ODS jsou si podle Hartla relativně blízké. "To, co se jeví jako interpretace, že rozdíl mezi ČSSD a ODS je velký, tak není. Šance těchto stran jsou dost vyrovnané," říká.
</TEXT>
<HEADING>
Sociologové: O výsledku rozhodne účast voličů
</HEADING>
<TEXT>
Pozice občanských demokratů krátce před volbami by mohla být ohrožena, pokud by voliči brali odstoupení primátora Jana Kasla a jeho vystoupení z ODS jako potvrzení vnitřních rozporů ve straně. Jan Kasl své rozhodnutí vysvětloval tím, že "definitivně ztratil naději, že se Občanská demokratická strana vnitřně promění". Primátorovo gesto velmi rozhořčilo předsedu ODS Václava Klause, který měl s Kaslem spory i v minulosti. "To, že nevydržel do konce volebního období, považuji za extrémní lidské a osobní selhání a zbabělost," nechal se Klaus slyšet. Sociologové se nicméně domnívají, že v současné vyrovnané pozici sociálních a občanských demokratů rozhodne o vítězi volební účast. "Bude-li účast u voleb malá, zvítězí ODS. Když bude velká, tak si dovedu představit, že zvítězí sociální demokracie," říká Hartl. Potvrzuje tím obecně známou skutečnost, že nízká volební účast nahrává stranám s věrnou voličskou základnou, jako jsou v českých podmínkách ODS a komunisté. Naopak pokud se k volbám dostaví voliči v hojném počtu, je tato situace v tuzemských volbách příznivější pro sociální demokracii a Koalici.
Pozice občanských demokratů krátce před volbami by mohla být ohrožena, pokud by voliči brali odstoupení primátora Jana Kasla a jeho vystoupení z ODS jako potvrzení vnitřních rozporů ve straně. Jan Kasl své rozhodnutí vysvětloval tím, že "definitivně ztratil naději, že se Občanská demokratická strana vnitřně promění". Primátorovo gesto velmi rozhořčilo předsedu ODS Václava Klause, který měl s Kaslem spory i v minulosti. "To, že nevydržel do konce volebního období, považuji za extrémní lidské a osobní selhání a zbabělost," nechal se Klaus slyšet. Sociologové se nicméně domnívají, že v současné vyrovnané pozici sociálních a občanských demokratů rozhodne o vítězi volební účast. "Bude-li účast u voleb malá, zvítězí ODS. Když bude velká, tak si dovedu představit, že zvítězí sociální demokracie," říká Hartl. Potvrzuje tím obecně známou skutečnost, že nízká volební účast nahrává stranám s věrnou voličskou základnou, jako jsou v českých podmínkách ODS a komunisté. Naopak pokud se k volbám dostaví voliči v hojném počtu, je tato situace v tuzemských volbách příznivější pro sociální demokracii a Koalici.
</TEXT>
</DOC>
<DOC>
<DOCID>LN-20020601096</DOCID>
<DOCNO>LN-20020601096</DOCNO>
<DATE>06/01/02</DATE>
<TITLE>
Dolary z ruského dluhu stát vyměnil za koruny, současný kurs je ale nevýhodný
</TITLE>
<TEXT>
Sílící koruna připravila stát při směně dolarů z ruského dluhu o více než dvě miliardy korun. Dalších 560 milionů korun činí poplatky.
PRAHA - Stát včera vyměnil sumu přesahující půl miliardy amerických dolarů z ruského dluhu za české koruny. Na dotaz LN to uvedl náměstek ministra financí Eduard Janota. Směnu provedla centrální banka. Místo americké měny má tak nyní státní rozpočet k dispozici koruny. Po přeměně dolarů na koruny stát získal 17,2 miliardy korun. Je to ale méně, než se čekalo a s čím počítal rozpočet na letošní rok. V návrhu státního rozpočtu totiž představuje příjem z ruského dluhu částku přes dvacet miliard korun. Za půl roku se příjmy z ruského dluhu snížily o téměř tři miliardy korun. Příčinou poklesu je posílení koruny proti dolaru. Ten v posledních dnech zažívá krušné chvíle. "Kursová ztráta přesahuje dvě miliardy korun v porovnání s tím, kdyby směna proběhla v prosinci," řekl Janota.
</TEXT>
<HEADING>
Dolar ztratil desetinu
</HEADING>
<TEXT>
Zatímco v prosinci stál jeden dolar na mezibankovním trhu 36,2 koruny, včera odpoledne už pouze 32,45 koruny. Během půl roku koruna posílila o více než deset procent. Dolar ale oslabuje v poslední době i vůči euru či jenu. Důvodem jsou obavy o další vývoj americké ekonomiky a napětí na Blízkém východě a mezi Indií a Pákistánem. Na snížení příjmů se však podílejí i náklady spojené s výměnou dolarů. Poplatky za směnu jsou podle Janoty 560 milionů korun. Centrální bance je zaplatí ministerstvo financí. Částku 540 milionů dolarů, kterou stát měnil, získal od společnosti Falkon Capital. Ta odkoupila část ruského dluhu od České republiky. Peníze přišly v polovině loňského prosince, ale stát je fakticky získal až v lednu poté, co ruská vláda potvrdila vypořádání celé transakce s ruským dluhem. Své dolarové příjmy se stát zavázal po dohodě s centrální bankou směnit mimo trh. A to proto, aby se předešlo dalšímu posílení české koruny. Česká národní banka má podle dohody s vládou směnit i peníze utržené z prodeje státního majetku. Jako kompenzaci ztrát spojených s výměnou deviz zaplatí v letošním roce vláda ČNB až šest miliard korun.
Zatímco v prosinci stál jeden dolar na mezibankovním trhu 36,2 koruny, včera odpoledne už pouze 32,45 koruny. Během půl roku koruna posílila o více než deset procent. Dolar ale oslabuje v poslední době i vůči euru či jenu. Důvodem jsou obavy o další vývoj americké ekonomiky a napětí na Blízkém východě a mezi Indií a Pákistánem. Na snížení příjmů se však podílejí i náklady spojené s výměnou dolarů. Poplatky za směnu jsou podle Janoty 560 milionů korun. Centrální bance je zaplatí ministerstvo financí. Částku 540 milionů dolarů, kterou stát měnil, získal od společnosti Falkon Capital. Ta odkoupila část ruského dluhu od České republiky. Peníze přišly v polovině loňského prosince, ale stát je fakticky získal až v lednu poté, co ruská vláda potvrdila vypořádání celé transakce s ruským dluhem. Své dolarové příjmy se stát zavázal po dohodě s centrální bankou směnit mimo trh. A to proto, aby se předešlo dalšímu posílení české koruny. Česká národní banka má podle dohody s vládou směnit i peníze utržené z prodeje státního majetku. Jako kompenzaci ztrát spojených s výměnou deviz zaplatí v letošním roce vláda ČNB až šest miliard korun.
</TEXT>
</DOC>
<DOC>
<DOCID>LN-20020601097</DOCID>
<DOCNO>LN-20020601097</DOCNO>
<DATE>06/01/02</DATE>
<GEOGRAPHY>PRAHA</GEOGRAPHY>
<TEXT>
Hodnota majetku Investiční a Poštovní banky je podle společnosti J.P. Morgan záporná. "Hodnota ocenění je stanovena v záporném intervalu, jehož průměr činí minus 67,8 miliardy korun," uvedl mluvčí Československé obchodní banky Milan Tománek. Ocenění včera předala společnost J.P. Morgan nucenému správci IP Banky (bývalá IPB) Petru Staňkovi a ČSOB. "Nucený správce obdržel ocenění J.P. Morgan a předal ho k analýze právníkům," řekl mluvčí nuceného správce Vlastimil Nesrsta. Na otázku, zda hodlá nucený správce napadnout ocenění, mluvčí odpověděl: "Bude se řídit stanoviskem právníků." ČSOB koupila majetek IPB od nuceného správce v červnu 2000. Kvůli vysokému zápornému ohodnocení majetku IPB zaplatí za něj ČSOB jen jednu korunu. Kupní cena podniku IPB byla totiž stanovena tak, že se ke konečnému ocenění části IPB přičtou ještě tři miliardy korun. V případě, že bude kupní cena přesto nižší než jedna koruna, pak ČSOB zaplatí právě jednu korunu. Další osud IP Banky přitom bude neveselý. "Následujícím krokem by měla být likvidace," uvedl Martin Nejedlý, ředitel společnosti Fincentrum.
</TEXT>
</DOC>
<DOC>
<DOCID>LN-20020601098</DOCID>
<DOCNO>LN-20020601098</DOCNO>
<DATE>06/01/02</DATE>
<GEOGRAPHY>AMSTERDAM</GEOGRAPHY>
<TEXT>
Nizozemská telekomunikační firma KPNQwest, která působí i v Česku, vyhlásila bankrot. Jednání, jež jí mělo na poslední chvíli zajistit prostředky na přežití, zkrachovalo. Zákazníků české pobočky se problémy nizozemské firmy netýkají. KPNQwest poskytuje hlasové, internetové a datové služby.
</TEXT>
</DOC>
<DOC>
<DOCID>LN-20020601099</DOCID>
<DOCNO>LN-20020601099</DOCNO>
<DATE>06/01/02</DATE>
<TEXT>
BLED, Slovinsko - Role zemí střední a východní Evropy při sjednocování kontinentu, začlenění postkomunistických států do EU a NATO a stabilizaci situace na Balkáně - to jsou hlavní témata, o nichž budou hovořit prezidenti států střední a východní Evropy, kteří se sjeli na summit do slovinského Bledu. V pořadí již deváté schůzky, která začala včera na zámku Brdo, se účastní rekordních 16 prezidentů, mezi nimi i Václav Havel. Pro českého prezidenta je - stejně jako pro hostitele Milana Kučana - letošní dvoudenní setkání poslední.
</TEXT>
</DOC>
<DOC>
<DOCID>LN-20020601100</DOCID>
<DOCNO>LN-20020601100</DOCNO>
<DATE>06/01/02</DATE>
<GEOGRAPHY>BĚLEHRAD</GEOGRAPHY>
<TEXT>
Jugoslávský parlament včera schválil dohodu ze 14. března, která předpokládá přeměnu nynější Jugoslávské svazové republiky (JSR) ve volnější soustátí Srbsko a Černá Hora. V Radě občanů, dolní komoře parlamentu, hlasovalo z přítomných poslanců 74 pro ratifikaci dohody a 23 jich bylo proti. V horní komoře, Radě republik, z přítomných poslanců 23 hlasovalo pro a šest dohodu odmítlo.
</TEXT>
</DOC>
<DOC>
<DOCID>LN-20020601101</DOCID>
<DOCNO>LN-20020601101</DOCNO>
<DATE>06/01/02</DATE>
<TITLE>
říká záložník Dortmundu Tomáš Rosický, nejlepší český fotbalista uplynulé sezony
</TITLE>
<TEXT>
Úspěšné období má za sebou fotbalový záložník Tomáš Rosický. Chyběla mu jen "maličkost" - lepší výsledky reprezentačního týmu.
LETOHRAD - Ziskem Zlatého míče Tomáš Rosický zkompletoval svoji sbírku individuálních domácích ocenění. Už v prosinci byl jedenadvacetiletý záložník Borussie Dortmund vyhlášen Fotbalistou roku 2001. Týden před včerejším vyhlášením v Letohradě si užíval dovolené na Kypru, kde pobýval s bratrem Jiřím, oporou rakouského Bregenzu. Odtud také připustil, že by výhru v anketě klidně oželel - za předpokladu, že by mohl výměnou hrát na mistrovství světa, které bylo dnes zahájeno. "Kdyby mi dal někdo vybrat, zda zvednout nad hlavu Zlatý míč, nebo odletět hrát do Japonska, vybral bych si druhou možnost," přiznal, že by si raději užíval úspěchu českého týmu. Rosický prožil úspěšný rok především v klubovém fotbalu. S Borussií Dortmund se stal mistrem Německa a zahrál si ve finále Poháru UEFA, byť po něm převzal 'jen' stříbrnou medaili. Hráč ale neskrývá, že neúspěchy v národním dresu mu radost trochu kalí. Před dvěma roky na mistrovství Evropy tým nepostoupil ze základní skupiny, zbabraná listopadová baráž mu překazila cestu na světový šampionát. Kvůli únavě a na přání německého klubu se omluvil z mistrovství Evropy jednadvacítek, kde jeho vrstevníci před několika dny vybojovali zlaté medaile. Ačkoliv si jako většina fotbalistů víc považuje týmové vavříny, význam individuálních trofejí nesnižuje. "Anketa zůstane vždy anketou, ale minimálně se v ní odráží, kolik kdo pro fotbal dělá," domnívá se Rosický. Během půldruhého roku v Německu si získal přezdívku "malý Mozart" a také mnoho příznivců.
</TEXT>
<HEADING>
Jedna z hvězd, které na šampionátu chybějí
</HEADING>
<TEXT>
Za největší klad uplynulé sezony považuje Rosický skutečnost, že se konečně dočkal velkého úspěchu a hrál většinou bez zdravotních problémů. Přitom nastoupil ve více než 50 zápasech. "I když ani mně se nevyhnuly potíže spojené s takovou zátěží," připomněl problémy s nataženým svalem, občas ho trápí také kolena. "To už k fotbalu patří. Mohu být jen rád, že se to vždycky dalo rychle dohromady," prohlásil spokojeně. Rosický nezáří jen mezi českými fotbalisty. Počátkem týdne se například objevil s Pavlem Nedvědem ve výběru nejlepších hráčů, již budou chybět na mistrovství světa, který sestavila UEFA.
Výsledky ankety Zlatý míč ČR
1. Tomáš Rosický Dortmund 2228
2. Pavel Nedvěd Juventus 1504
3. Jiří Štajner Liberec 1330
4. Jan Koller Dortmund 1151
5. Václav Koloušek Liberec 1008
6. Jiří Jarošík Sparta 911
7. Tomáš Hübschman Sparta 788
8. Petr Čech Sparta 764
9. Milan Baroš Liverpool 737
10. Vladimír Šmicer Liverpool 700
</TEXT>
</DOC>
<DOC>
<DOCID>LN-20020601102</DOCID>
<DOCNO>LN-20020601102</DOCNO>
<DATE>06/01/02</DATE>
<TEXT>
VALSESIA, Itálie - Kajakářka Michala Strnadová se stala podruhé za sebou mistryní světa ve sjezdu na divoké vodě. Dvaadvacetiletá závodnice obhájila v italské Valsesii titul z roku 2000. Bronzovou medaili, svoji vůbec první na významném šampionátu, získal kajakář Kamil Mrůzek. V tradičně nejobsazenější disciplíně vybojoval první medaili pro republiku po 41 letech a teprve druhou celkově. Před ním získal v roce 1961 zlato Zdeněk Košťál.
</TEXT>
</DOC>
<DOC>
<DOCID>LN-20020601103</DOCID>
<DOCNO>LN-20020601103</DOCNO>
<DATE>06/01/02</DATE>
<GEOGRAPHY>BRESCIA</GEOGRAPHY>
<TEXT>
Král spurtů na letošním Giro d'Italia Mario Cipollini využil svou rychlost i v 18. etapě do Brescie, kde si v hromadném finiši zajistil už páté vítězství. Tím se cyklista znovu přiblížil k rekordu svého krajana Alfreda Bindy, jenž dokázal ve 20. a 30. letech minulého století na Giru vyhrát 41 etap. 'SuperMario' má na kontě o dvě výhry méně. Po středečním pádu odstoupil Němec Jens Heppner (37), který jel deset etap v růžovém dresu.
</TEXT>
</DOC>
<DOC>
<DOCID>LN-20020601104</DOCID>
<DOCNO>LN-20020601104</DOCNO>
<DATE>06/01/02</DATE>
<TEXT>
MUGELLO, Itálie - Čeští motocyklisté Jakub Smrž a Jaroslav Huleš obsadili v první kvalifikaci na Velkou cenu Itálie, pátý závod MS, jedenácté resp. dvanácté místo. O definitivním postavení na startu rozhodne dnešní druhý oficiální trénink. Huleš si přál, aby se podařilo zvýšit výkon motoru jeho aprilie. "Na úpravách už se pracuje, na domácí dráze se chceme ukázat v co nejlepším světle," řekl Huleš, který letos nedokončil ještě žádný závod v seriálu.
</TEXT>
</DOC>
</CZE>