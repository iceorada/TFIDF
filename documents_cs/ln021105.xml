<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021105001</DOCID>
<DOCNO>LN-20021105001</DOCNO>
<DATE>11/05/02</DATE>
<TITLE>
PRAHA - Premiér Vladimír Špidla splní jeden ze slibů, který dal po ustavení svého kabinetu. Na zítřejším zasedání vlády požádá ministry, aby mu předložili majetková přiznání. Předseda vlády to včera potvrdil LN. "Ministrům rozdám dotazníky, v nichž by měli vyplnit údaje o tom, co vlastní," vzkázal Špidla po své mluvčí Anně Stárkové. Mluvčí dodala, že jmění členů vlády včetně premiéra bude určeno ke zveřejnění. Špidlovi však trvalo tři měsíce, než se mu podařilo naplnit "jednu z okamžitých priorit vlády". Záměr vyzvat členy kabinetu k soupisu majetku ohlásil premiér už koncem července. "Chci požádat své kolegy, abychom udělali zevrubné přiznání majetku," sdělil tehdy LN. Předseda vlády by neměl u členů kabinetu narazit na odpor nikdo z nich neprotestoval ani v době, kdy Špidla svůj plán zveřejnil. "Ano, můj názor se nemění," řekla LN ministryně školství Petra Buzková. Také ministr zahraničí Cyril Svoboda na otázky týkající se zveřejnění výše svého majetku opakovaně odpovídal: "Nevidím v tom žádný problém." Ani vicepremiérovi Petrovi Marešovi přiznání nevadí. "Jako poslanec jsem soupis majetku dával k dispozici už dříve, takže já osobně s tím žádný problém nemám," konstatoval Mareš. Ministr práce a sociálních věcí Zdeněk Škromach šel před časem ještě dál. Podle něj by měl být znám majetek všech státních úředníků. Jen ministr pro místní rozvoj Pavel Němec byl zdrženlivější. "Obecně mi to nevadí. Konečné stanovisko ale můžu dát až poté, co budu znát návrh pana premiéra," sdělil LN Němec.
</TITLE>
<TEXT>
Současný český premiér prosazoval zveřejnění jmění členů vlády již před volbami do sněmovny v roce 1998. Tehdy mělo jít dokonce o zákon. Později však v menšinové vládě Miloše Zemana se svým návrhem na majetková přiznání neuspěl. Špidlův předchůdce v premiérském křesle v listopadu téhož roku sliboval, že ministři poskytnou veřejnosti soupis svého majetku na začátku a na konci funkčního období kabinetu. "Já sám budu rád, protože neexistuje jedna jediná koruna v mém nepříliš velkém majetku, kterou bych si vydělal nelegálním způsobem," prohlašoval tehdy Zeman. Slib ale vyšuměl do ztracena. Na veřejnost nepronikla ani přiznání členů "úřednického kabinetu" Josefa Tošovského.
</TEXT>
<HEADING>
Tošovského kabinet přiznání nezveřejnil
</HEADING>
<TEXT>
Ministři je sice sepsali a odevzdali, dokumenty se však přesunuly do trezoru Senátu. "Přiznání byla uložena v trezoru po tři roky a po celou tuto dobu byla k dispozici. Nikdo ale neprojevil zájem do nich nahlédnout, nikdo je neotevřel," popsal historii písemností šéf horní komory Petr Pithart. Pithart tvrdil, že po uplynutí této lhůty se Senát všech členů Tošovského vlády dotázal, zda si přiznání vyzvednou nebo zda mají být jako celek komisionálně zlikvidována. "Oni se vyjádřili, že jim zničení nevadí, takže ty dokumenty zničeny byly," dodal Pithart. Jediným způsobem, jak alespoň částečně nahlédnout do majetkových poměrů českých politiků, dosud byla přiznání ministrů a členů obou komor parlamentu. Tito politici jsou povinni předložit každý rok do 30. června informaci o vlastním nemovitém majetku, veškerém nemovitém majetku manželky, dále o veškerých aktivitách a příjmech mimo úřad a rovněž o darech, které přijali. Neinformují však o veškerém svém majetku. Přiznání jsou uložena u předsedů komor. Do evidence přiznání poslanců bylo možné nahlédnout včera v Senátu.
</TEXT>
<HEADING>
Majetková přiznání bohatých: zatím odloženo
</HEADING>
<TEXT>
Českou politikou se táhne i historie návrhu na majetková přiznání pro lidi se jměním větším než 10 milionů korun. Návrh uzákonit taková přiznání byl součástí předvolebních slibů ČSSD. Přesunula se i do koaliční smlouvy sociálních demokratů s lidovci a unionisty. Nakonec ji však jako "úlitbu" koaličním partnerům vyjednávači ČSSD vyškrtli. Sociální demokraté se však plánu nevzdali. "Tato majetková přiznání považuji za velmi důležitá. Existují ve všech anglosaských zemích, například ve Švýcarsku," prohlásil nedávno vicepremiér Pavel Rychetský. Povinný soupis a doložení majetku lidí s jměním nad deset milionů se ostatně za čtyři roky nepodařilo prosadit ani Zemanovu kabinetu.
</TEXT>
<HEADING>
JAK VZNIKNE MAJETKOVÉ PŘIZNÁNÍ MINISTRŮ
</HEADING>
<TEXT>
Premiér Špidla rozdá zítra všem členům vlády dotazníky. V nich by měli ministři podat "zevrubné informace" o svém jmění. Jeden z dotazníků vyplní i Špidla. Alexandr Lukašenko, Leonid Kučma
Premiér Špidla rozdá zítra všem členům vlády dotazníky. V nich by měli ministři podat "zevrubné informace" o svém jmění. Jeden z dotazníků vyplní i Špidla. Alexandr Lukašenko, Leonid Kučma
</TEXT>
</DOC>
<DOC>
<DOCID>LN-20021105002</DOCID>
<DOCNO>LN-20021105002</DOCNO>
<DATE>11/05/02</DATE>
<GEOGRAPHY>ANKARA</GEOGRAPHY>
<TEXT>
Turečtí islamisté oslavují historický volební úspěch. Západ jejich vítězství v nedělních volbách zatím vítá jen opatrně. "Turečtí obyvatelé mají právo vybrat si své vůdce. Těšíme se na spolupráci s novou tureckou vládou," stojí například v reakci amerického ministerstva zahraničí. Evropská unie pak pouze konstatovala, že "od Turecka očekává potvrzení jeho reformních závazků". Není to poprvé, co se vítězem voleb v převážně muslimském, ale sekulárním Turecku stala strana s nálepkou "islamistická". Výsledek Strany spravedlnosti a rozvoje (AKP) je ale přelomový. Podařilo se jí totiž dostat rekordních 34,2 procenta hlasů, což jí vzhledem k neúspěchu většiny ostatních stran stačí na většinu v parlamentu a sestavení vlády. Zatím ale není jasné, kdo v čele nového kabinetu stane. Vůdce strany Recep Tayyip Erdogan totiž nesmí tuto funkci obsadit kvůli svému prohřešku proti zákonům. Straně navíc hrozí soudní zákaz. Čeká se také na reakci armády, která už v minulosti proti islamistickým stranám zakročila. Erdogan přesto už včera zaujal pozici nového držitele moci a oznámil, že se během týdne či deseti dnů vypraví do Řecka, které je největším rivalem Turecka.
</TEXT>
</DOC>
<DOC>
<DOCID>LN-20021105003</DOCID>
<DOCNO>LN-20021105003</DOCNO>
<DATE>11/05/02</DATE>
<TITLE>
Běloruský a ukrajinský prezident chtějí přijet na summit aliance
</TITLE>
<GEOGRAPHY>PRAHA</GEOGRAPHY>
<TEXT>
Diplomaté v Severoatlantické alianci řeší složitou otázku - jak se vypořádat s ukrajinským prezidentem Leonidem Kučmou a běloruským autokratickým vládcem Alexandrem Lukašenkem. Oba státníci by rádi přijet do Prahy na summit NATO, ale členové aliance se s nimi nechtějí setkat. Jednání s Kučmou je pro diplomaty nevhodné od zjištění, že to byl pravděpodobně on, kdo posvětil prodej moderního protivzdušného systému do Iráku. Lukašenko se zas ocitl v diplomatické klatbě kvůli prohřeškům svého režimu v oblasti lidských práv. Pozvání na summit zařizuje NATO, a nikoli Česká republika, která je hostitelskou zemí. "Pozvání bylo adresováno zemím, nikoli osobám. Je zcela jasné, jaké jsou naše pocity ohledně Ukrajiny. Pokud jde o Bělorusko, i zde předpokládám, že všichni vědí, jaká je naše pozice," řekl činitel NATO, který si nepřál být jmenován. Lukašenko už na rozdíl od Kučmy zažádal o české vízum. Je pravděpodobné, že jej dostane. "Neudělení víza hlavě státu v rámci mezinárodního setkání by bylo velmi problematické," řekl časopisu Týden mluvčí českého ministerstva zahraničí Karel Borůvka.
Aby se NATO vyhnulo jednání s Kučmou, bylo rozhodnuto, že se summit NATO Ukrajina uskuteční pouze na úrovni ministrů zahraničí. "To je legitimní rozhodnutí a my pro něj máme naprosté pochopení. nyní čekáme na rozhodnutí Ukrajiny," řekl zmocněnec pro přípravu summitu Alexandr Vondra. O tom, zda se Kučma i přesto, že se nebude moci zúčastnit jednání NATO Ukrajina, summitu zúčastní, se stále jedná. "Do Prahy pojedu," prohlašoval však Kučma ještě 1. listopadu na Krymu. Ukrajinský prezident potřebuje dokázat, že se kvůli prodeji radarového systému do Iráku neocitá v izolaci. Proto se chce zúčastnit alespoň nějakého jednání s představiteli členských států NATO. "Jedinou možností je, že přijde na zasedání Euroatlantické rady přátelství (EAPC), na kterou by měl být pozván," řekl bývalý ukrajinský ministr zahraničí Boris Tarasjuk listu Ukrajinska Pravda. EAPC je fórum, na němž se konají konzultace mezi členy NATO a 27 zeměmi, které jsou členy programu Partnerství pro mír (PfP). Jak Ukrajina, tak Bělorusko jsou součástí programu, takže jejich představitelé mají právo zúčastnit se zasedání rady.
</TEXT>
<HEADING>
Kučma by seděl vedle Blaira
</HEADING>
<TEXT>
Pokud si Lukašenko svou účast nerozmyslí, může se v Praze setkat s různými obstrukcemi či chladným přijetím. Podle některých diplomatů by se v praxi mohlo například stát, že by politici během Lukašenkova projevu demonstrativně odešli ze sálu. NATO doufá, že se situace vyřeší bez většího rozruchu. "Aliance zvolí takový postup, aby omezila na nejmenší míru diplomatické trapasy," řekl jeden diplomat. Může ale nastat podobná nepříjemná situace, jaká se stala Billu Clintonovi v 90. letech. Americký prezident si na jednání OBSE potřásal rukou s různými státníky. Potřásl si rukou i s Lukašenkem a teprve pak se zeptal svých poradců: "Kdo to byl?" Lukašenkův režim využíval právě tuto fotografii k vlastní propagaci. Něco podobného by mohl udělat i Kučma. Jelikož představitelé států v EAPC zasedají podle anglické abecedy, seděl by ukrajinský prezident vedle britského premiéra Tonyho Blaira, vedle něhož bude sedět americký prezident George W. Bush. Fotografie těchto tří státníků by Kučmovi pomohla při zlepšení image.
Pokud si Lukašenko svou účast nerozmyslí, může se v Praze setkat s různými obstrukcemi či chladným přijetím. Podle některých diplomatů by se v praxi mohlo například stát, že by politici během Lukašenkova projevu demonstrativně odešli ze sálu. NATO doufá, že se situace vyřeší bez většího rozruchu. "Aliance zvolí takový postup, aby omezila na nejmenší míru diplomatické trapasy," řekl jeden diplomat. Může ale nastat podobná nepříjemná situace, jaká se stala Billu Clintonovi v 90. letech. Americký prezident si na jednání OBSE potřásal rukou s různými státníky. Potřásl si rukou i s Lukašenkem a teprve pak se zeptal svých poradců: "Kdo to byl?" Lukašenkův režim využíval právě tuto fotografii k vlastní propagaci. Něco podobného by mohl udělat i Kučma. Jelikož představitelé států v EAPC zasedají podle anglické abecedy, seděl by ukrajinský prezident vedle britského premiéra Tonyho Blaira, vedle něhož bude sedět americký prezident George W. Bush. Fotografie těchto tří státníků by Kučmovi pomohla při zlepšení image.
</TEXT>
</DOC>
<DOC>
<DOCID>LN-20021105004</DOCID>
<DOCNO>LN-20021105004</DOCNO>
<DATE>11/05/02</DATE>
<TITLE>
ÚHEL POHLEDU: Pro a proti vládnímu projektu Zdraví 21
</TITLE>
<TEXT>
Nevím, zda chci, aby okem bdělým a rukou pevnou stát řídil moje kroky a staral se o mé vlastní zdraví. Přesto vládou schválený "Dlouhodobý program zlepšování zdravotního stavu obyvatelstva" je nutné ocenit jako dokument, který se snaží rozkrýt celou škálu příčin, proč úroveň zdravotního stavu české populace nedosahuje parametrů zdraví v nejvyspělejších státech. Jeho smysluplným cílem je také vytváření podmínek pro zdravý způsob života dospělých i dětí. Otázkou však zůstává, jak se tento důkladně meziresortně zpracovaný program vyrovná s mentalitou některých občanů.
Mnozí vnímají legislativní zakotvení jakýchkoliv povinností sloužících k jejich prospěchu jako zásah do občanských práv. Pojem zodpovědnost, třeba i za vlastní zdraví, je jim cizí. Podle mého názoru je tento program jednoznačným "doplňkem" vize Špidlova sociálního státu. Je otázkou, zda pouhá opakovaná výchova a osvěta stačí, abychom našli vůli ke změně našich špatných zdravotních návyků. Pouhé poukazování na závažné důsledky nezdravého způsobu života nestačí k pozitivnímu myšlenkovému ovlivnění českého občana natolik, aby vzal zodpovědnost za zdraví své i svých dětí do vlastních rukou. Zejména pokud je hýčkán "bezplatným" poskytováním zdravotní a preventivní péče v systému zdravotního pojištění.
</TEXT>
<HEADING>
Dvě různé věci: podmínky a motivace
</HEADING>
<TEXT>
Náplň práce praktického dětského lékaře je téměř z poloviny tvořena pravidelnými preventivními prohlídkami zdravých dětí či dispenzárním dohledem na chronicky nemocné. Přesto se setkávám s rozdílným přístupem rodičů k aktivnímu systému preventivních prohlídek, které jsou dobrovolné, plně hrazené z prostředků veřejného zdravotního pojištění a které si kladou za cíl osvětu a lékařský dohled nad správným vývojem dítěte ve všech jeho věkových obdobích. Z praxe vím, že něco jiného je vytvářet podmínky a něco jiného je motivovat jednotlivce, aby se zajímal a pečoval o své zdraví. Myslím, že stávající vůle a motivace neodpovídá míře nabízených informací. Je těžké uvěřit schopnosti této i příštích vlád uskutečnit takto široce pojatý "plán", jak si udržet své zdraví a přežít v jedenadvacátém století. Obzvláště když posledních deset let transformace předchozího socialistického zdravotnictví nese přívlastek "nedokončená" a když chybí ochota pro politický konsenzus. Neřešení tak zásadního systémového chronického problému, jako je rozpor mezi objemem čerpané zdravotní péče a finančními prostředky na něj vyčleněnými z veřejného zdravotního pojištění, se projevuje například vysokou zadlužeností některých státních nemocnic. Ale nejen to, jak má uvěřit "plánovitě" zdravě žijící občan vládní vizi, když se v současném hypersolidárním systému zdravotního pojištění cítí diskriminován vůči těm, kteří "hazardují" se svým zdravím!? Nejúčinnějším prostředkem, jak začít se zdravým způsobem života sám u sebe a u svých dětí, je spíše vlastní vůle a pozitivní motivace, podpořená například vidinou ekonomických výhod. Proto sebelépe koncipovaný zdravotní program sledovaný a kontrolovaný "Radou a Výborem pro zdraví" vyvolá dojem, že stát opětovně deklaruje převzetí dohledu a odpovědnosti za zdraví člověka na svá bedra. Stejně tak pokud nebude tento ambiciózní program "podepřen" dostatkem finančních prostředků k zajištění materiálních a lidských zdrojů, potřebných k jeho realizaci, bude zřejmě nutné k jeho uskutečnění sestrojit "sociálně-ekonomické perpetuum mobile".
Náplň práce praktického dětského lékaře je téměř z poloviny tvořena pravidelnými preventivními prohlídkami zdravých dětí či dispenzárním dohledem na chronicky nemocné. Přesto se setkávám s rozdílným přístupem rodičů k aktivnímu systému preventivních prohlídek, které jsou dobrovolné, plně hrazené z prostředků veřejného zdravotního pojištění a které si kladou za cíl osvětu a lékařský dohled nad správným vývojem dítěte ve všech jeho věkových obdobích. Z praxe vím, že něco jiného je vytvářet podmínky a něco jiného je motivovat jednotlivce, aby se zajímal a pečoval o své zdraví. Myslím, že stávající vůle a motivace neodpovídá míře nabízených informací. Je těžké uvěřit schopnosti této i příštích vlád uskutečnit takto široce pojatý "plán", jak si udržet své zdraví a přežít v jedenadvacátém století. Obzvláště když posledních deset let transformace předchozího socialistického zdravotnictví nese přívlastek "nedokončená" a když chybí ochota pro politický konsenzus. Neřešení tak zásadního systémového chronického problému, jako je rozpor mezi objemem čerpané zdravotní péče a finančními prostředky na něj vyčleněnými z veřejného zdravotního pojištění, se projevuje například vysokou zadlužeností některých státních nemocnic. Ale nejen to, jak má uvěřit "plánovitě" zdravě žijící občan vládní vizi, když se v současném hypersolidárním systému zdravotního pojištění cítí diskriminován vůči těm, kteří "hazardují" se svým zdravím!? Nejúčinnějším prostředkem, jak začít se zdravým způsobem života sám u sebe a u svých dětí, je spíše vlastní vůle a pozitivní motivace, podpořená například vidinou ekonomických výhod. Proto sebelépe koncipovaný zdravotní program sledovaný a kontrolovaný "Radou a Výborem pro zdraví" vyvolá dojem, že stát opětovně deklaruje převzetí dohledu a odpovědnosti za zdraví člověka na svá bedra. Stejně tak pokud nebude tento ambiciózní program "podepřen" dostatkem finančních prostředků k zajištění materiálních a lidských zdrojů, potřebných k jeho realizaci, bude zřejmě nutné k jeho uskutečnění sestrojit "sociálně-ekonomické perpetuum mobile".
</TEXT>
</DOC>
<DOC>
<DOCID>LN-20021105005</DOCID>
<DOCNO>LN-20021105005</DOCNO>
<DATE>11/05/02</DATE>
<TITLE>
ÚHEL POHLEDU: Pro a proti vládnímu projektu Zdraví 21
</TITLE>
<TEXT>
Páteční Téma Lidových novin bylo 1. listopadu věnováno takzvanému Programu na zlepšování zdravotního stavu Čechů s podtitulem "čeho chce vláda dosáhnout". Ze strany ministryně zdravotnictví Marie Součkové jde o čistě populisticky namíchaný koktejl "všeobjímajícího dobra", který má po okamžité konzumaci občany uvést do stavu "sociálního satori". Při bližším zkoumání jednotlivých bodů programu zjistíme, že nás chce stát opět učit, školit, vychovávat a říkat nám, "co bychom měli jíst, pít a snad i říkat".
V zemi, kde vládne demokratický duch, nelze jinak než vzít do ruky bič argumentů a pokusit se jím vypráskat kazatele socialisticky bezobsažných receptů na zdravou a ještě zdravější budoucnost společnosti. Nikde není uvedeno, jaké školení má paní ministryně na mysli. Problematiku sebevražedného jednání nelze vnímat pouze jako doménu depresivních pacientů. Ne všichni potenciální sebevrazi navštíví lékaře. A rozpozná-li nakonec lékař klienta procházejícího krizí, odešle jej snad "násilím" na psychiatrii? A co otázka sebevražedného jednání u lékařů samých? Mimo to musíme přesně definovat, které lékaře chce ministerstvo "vyučovat". Ministerstvo volá po snížení počtu úmrtí na kardiovaskulární choroby o 40 %. MUDr. Součková má vynikající lék na smrt skrytou v cévním řečišti: realizovat preventivní programy zaměřené na zlepšení životního stylu. Nikde ani slovo o jejich konkrétních bodech. Životní styl je mimo kompetence ministerstva zdravotnictví. Závisí na celospolečenské situaci, je spojen s místní úrovní ekonomiky a s duchovní i kulturní vyspělostí každého jednotlivce. S objemem konzumovaného bůčku životní styl příliš nesouvisí. Opět se zapomíná na genetickou zátěž, nemluvě o problémech s proplácením léků na vysoký krevní tlak či cholesterol. A farmaka bezpochyby do oblasti preventivního působení patří. Do očí bijícím nesmyslem je návod na 30% snížení závažných následků dopravních nehod prostřednictvím zlepšení dopravní výchovy na školách. Následky může zmírnit pouze kvalitní přednemocniční neodkladná péče, poskytovaná profesionálními záchranáři, a ne poznání osmiletého chlapce, že červená na přechodu znamená stop pro další pokračování v chůzi. Namísto toho by se paní ministryně měla zamyslet, kolik držitelů platného řidičského průkazu ovládá v praxi základy první pomoci a v jak tragickém stavu je dopravní značení našich silnic.
</TEXT>
<HEADING>
Žena za pultem zdravotnictví
</HEADING>
<TEXT>
Pokud se chce MUDr. Součková nad něčím skutečně zamýšlet, pak by se měla věnovat příčinám patologických stavů, které je bezpodmínečně nutné zasadit do širšího sociálního rámce. Paní ministryně zapomíná, že zdraví je důležité vnímat jako bio-psycho-sociální kategorii. Vytvoření "sociálně přitažlivého programu" bez hlubšího zasažení realitou je v tomto případě natolik politicky průhledné, že nemá smysl glosovat další "zdravé body naší zdravé vlády". Za opravdovou nehoráznost považuji tvrzení MUDr. Součkové, že pokud nebudeme opakovaně někoho vychovávat v duchu co je zdravé, je dobré, a naopak mu budeme nutit škodliviny, těžko docílíme "toho pravého výsledku". Nevím, zda je zdravější radioaktivní mrkvová šťáva nebo poctivě zapařený bochník chleba zatavený v plastiku. Na tomto místě opět polemika postrádá smysl a stává se lacinou fraškou. Děsí mne ovšem slovo "vychovávat", vyřčené ústavním činitelem. Nepřeji si, aby mne opět někdo vychovával, říkal mi, co mám jíst. Ve chvíli, kdy se v Poslanecké sněmovně přestane pít alkohol i kouřit, kdy naši zákonodárci začnou chroupat ovoce a zeleninu a škrtnou ze svého jídelníčku sociálnědemokratickou tlačenku, budou jezdit do práce na kole, dvakrát týdně si zaběhají ve Stromovce a zřeknou se sponzorských darů od výrobců "legálních drog", změním na ministryni Součkovou názor. Pomyslím si, že tato žena za pultem socialistického zdravotnictví je pouze "šíleně naivní". Domnívám se, že éra zrůdných zákazů "závadných produktů", pocházejících z dílen téměř všech oblastí lidského snažení, definitivně odezněla v listopadu '89. Právě proto bychom měli říci jasné "ne" aroganci moci, která již jednou "prostřednictvím svérázné výchovy" docílila velmi zajímavé "transformace" osobních postojů celých generací Čechoslováků.
Pokud se chce MUDr. Součková nad něčím skutečně zamýšlet, pak by se měla věnovat příčinám patologických stavů, které je bezpodmínečně nutné zasadit do širšího sociálního rámce. Paní ministryně zapomíná, že zdraví je důležité vnímat jako bio-psycho-sociální kategorii. Vytvoření "sociálně přitažlivého programu" bez hlubšího zasažení realitou je v tomto případě natolik politicky průhledné, že nemá smysl glosovat další "zdravé body naší zdravé vlády". Za opravdovou nehoráznost považuji tvrzení MUDr. Součkové, že pokud nebudeme opakovaně někoho vychovávat v duchu co je zdravé, je dobré, a naopak mu budeme nutit škodliviny, těžko docílíme "toho pravého výsledku". Nevím, zda je zdravější radioaktivní mrkvová šťáva nebo poctivě zapařený bochník chleba zatavený v plastiku. Na tomto místě opět polemika postrádá smysl a stává se lacinou fraškou. Děsí mne ovšem slovo "vychovávat", vyřčené ústavním činitelem. Nepřeji si, aby mne opět někdo vychovával, říkal mi, co mám jíst. Ve chvíli, kdy se v Poslanecké sněmovně přestane pít alkohol i kouřit, kdy naši zákonodárci začnou chroupat ovoce a zeleninu a škrtnou ze svého jídelníčku sociálnědemokratickou tlačenku, budou jezdit do práce na kole, dvakrát týdně si zaběhají ve Stromovce a zřeknou se sponzorských darů od výrobců "legálních drog", změním na ministryni Součkovou názor. Pomyslím si, že tato žena za pultem socialistického zdravotnictví je pouze "šíleně naivní". Domnívám se, že éra zrůdných zákazů "závadných produktů", pocházejících z dílen téměř všech oblastí lidského snažení, definitivně odezněla v listopadu '89. Právě proto bychom měli říci jasné "ne" aroganci moci, která již jednou "prostřednictvím svérázné výchovy" docílila velmi zajímavé "transformace" osobních postojů celých generací Čechoslováků.
</TEXT>
</DOC>
<DOC>
<DOCID>LN-20021105006</DOCID>
<DOCNO>LN-20021105006</DOCNO>
<DATE>11/05/02</DATE>
<TEXT>
Tragédii, která minulý čtvrtek připravila o život 26 dětí v italském městečku San Giuliano di Puglia, prošetřuje italský ministr vnitra. Ničivé zemětřesení tehdy smetlo mateřskou školku. Italští vědci kritizují stát a obce za to, že nedali na varování seizmologů.
</TEXT>
</DOC>
<DOC>
<DOCID>LN-20021105007</DOCID>
<DOCNO>LN-20021105007</DOCNO>
<DATE>11/05/02</DATE>
<TEXT>
Je těžko představitelné, že by Alexandr Lukašenko jako hlava státu nedostal vízum pro účast na mezinárodním summitu, zdůvodňoval mluvčí české diplomacie, proč asi Praha vyhoví žádosti běloruského diktátora o vstup na české území. Nevítané hosty ovšem podle něj může čekat studená sprcha: ostatní státníci v rámci Euroatlantické rady partnerství při jejich vystoupení možná opustí sál. Diplomat má pravdu. Mezinárodní politika nepraktikuje kolektivní ostrakizaci uzurpátorů a hrůzovládců. Saddám Husajn, jemuž Lukašenko nedávno vyjádřil podporu, by vízum nedostal kvůli tomu, že představuje nebezpečí pro svět. A ne "pouze" pro vlastní lid jako Lukašenko. NATO nemůže říci důsledné Ne diktátorům i proto, že pak by muselo provést v listině "partnerů" nejeden další škrt. Jednotliví státníci i čeští hostitelé mají ovšem k dispozici více prostředků nátlaku než jen opuštění sálu. Vyvarovat se zdvořilostních stisků rukou, které pak diktátor použije k sebepropagandě doma. Neurážet demokracii oslovením jakéhosi nezvaného hosta "pane prezidente". V klidu by si pak měli promyslet, zda není namístě změnit pravidla pro posouzení toho, co je opravdu jen těžko představitelné.
</TEXT>
</DOC>
<DOC>
<DOCID>LN-20021105008</DOCID>
<DOCNO>LN-20021105008</DOCNO>
<DATE>11/05/02</DATE>
<TITLE>
PRAHA - Několik tržných ran na hlavě, lehký otřes mozku, pohmožděniny po celém těle. To je výsledek pátečního setkání dvacetiletého Kryštofa se třemi skinheady. Když se před desátou hodinou večer vracel Lípovou ulicí nedaleko Karlova náměstí v Praze domů, z ničeho nic se do něj pustily holé lebky. "Vůbec nechápu, proč na mě vystartovali. Jako anarchista nevypadám, mám krátké černé vlasy. Měl jsem na sobě džíny, svetr a vestu. Šel jsem po ulici a oni kráčeli proti mně. Zřejmě vylezli z hospody, která je na rohu. Najednou na mě jeden z nich vyběhl a vrazil mi ránu pěstí do obličeje," popsal událost Kryštof. Pak se přidali i zbylí dva holohlaví mladíci, obutí v kanadách a oblečení v typických skinheadských bundách. Kryštof se podle svých slov zpočátku pokusil zjistit, proč ho napadli.
</TITLE>
<TEXT>
Odpověděli mu "Však ty víš!" a pokračovali v útoku. "Uvažoval jsem, jak utéct, ale drželi mě v šachu. Snažil jsem se bránit, ale moc to nešlo. Mlátili mě do obličeje, kopali do břicha, do boku, neumím ani říct, jak dlouho to celé trvalo," vzpomíná Kryštof. Na ulici nikdo nebyl, takže agresoři měli volnou ruku. "Drželi mě za vestu, z té jsem se vysmekl, a tak mě chytili za svetr. Ještě si vzpomínám, že když se některému z nich podařilo trefit mě do obličeje či hlavy, pochvalně to komentovali. Minimálně jeden z nich musel mít na ruce boxera, nebo aspoň prsten, jinak si neumím vysvětlit roztrženou hlavu. Pěstí by to přece nezvládli," říká zbitý mladík, jemuž později v nemocnici sešili čelo čtyřmi stehy, temeno dvěma a tržnou ránu ve vlasech dalšími dvěma stehy. Kryštofa nakonec zachránili náhodní svědci. Hluk na ulici nejprve přivolal k oknu ženu, která skinům pohrozila, že na ně zavolá policii. Naštěstí v tu chvíli projíždělo kolem ještě osobní auto, v němž seděl mladík a jeho přítelkyně. Ti zastavili a policii skutečně zavolali. "To bylo ve chvíli, kdy už jsem byl v podstatě na zemi. Klečel jsem na kolenou a držel jsem se za hlavu. Nic už jsem neviděl, protože v obličeji jsem měl plno krve. Jakmile to auto zastavilo, dva z útočníků se okamžitě sebrali a utekli. Ten třetí si ještě jednou kopl a pak zmizel také," popsal Kryštof závěr incidentu. Mladý pár mu nabídl kapesník, aby si otřel zakrvácený obličej a pak ho dopravil do nedaleké nemocnice na Karlově náměstí. "Tam mě ošetřili, roztrženou hlavu mi sešili a moji zachránci zatím odjeli," pokračuje Kryštof, který se nyní léčí doma. Na kontrolu k lékaři má jít až v pátek, kdy mu budou vytahovat z hlavy stehy. Trestní oznámení zatím nepodal. Na policii ho totiž upozornili, že pokud jeho neschopnost nebude delší než jeden týden, pak ani nepůjde o trestný čin, nýbrž jen přestupek. Kdo někomu způsobí vážnější újmu na zdraví, na toho pamatuje trestní zákon až dvouletým vězením. Drobné ublížení na zdraví je však v rozporu jen se zákonem přestupkovým. V tom případě hrozí maximálně pokuta do výše 3000 korun. Policie navíc nemá přesný popis pachatelů, což velmi ztíží jejich dopadení a předvolání k přestupkovému řízení. "Těžko přesně popsat, jak ti skini vypadali, byli tři, plešatí, na bundách měli nápis Lonsdale. Seběhlo se to hrozně rychle. Vyloženě opilí nebyli, ale myslím, že kuráž si předtím alkoholem dodali. Nevypadali, jako že jdou z čaje," uzavřel své vyprávění Kryštof.
Lidové noviny mají k dispozici fotografii zbitého Kryštofa O. S ohledem na jeho bezpečnost ale nebyla otištěna.
</TEXT>
</DOC>
<DOC>
<DOCID>LN-20021105009</DOCID>
<DOCNO>LN-20021105009</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Ani poměrně vysoká cena - 30 korun za jednu zprávu - neodrazuje zákazníky Eurotelu, aby si nechali na svůj mobil zasílat barevné erotické fotografie. Zprávy s erotickým obsahem jsou totiž nejvyužívanější aplikací mezi multimediálními službami MMS, nabízenými v současné době Eurotelem. Tvoří zhruba 60 procent zpráv, které si uživatelé objednají. Dalších 15 až 20 procent zaujímá zpravodajství a informace o počasí či dopravní situaci. Celkem tvoří objednané zprávy 70 procent "ememeskového" provozu. Zbytek pokrývá zasílání multimediálních zpráv mezi uživateli. Dnes se musejí majitelé telefonů, které podporují službu MMS, spokojit pouze se statickými obrázky. Už na přelomu roku však chce Eurotel do své nabídky zařadit také možnost stahování videoklipů - mimo jiné i s erotickou tematikou. T-Mobile, který stejně jako Eurotel spustil ememesky na konci srpna, zatím informační a zábavní služby nenabízí. Mělo by se tak stát do konce tohoto roku. Český Mobil plánuje zavedení svých MMS služeb až v průběhu příštího roku.
</TEXT>
</DOC>
<DOC>
<DOCID>LN-20021105010</DOCID>
<DOCNO>LN-20021105010</DOCNO>
<DATE>11/05/02</DATE>
<TITLE>
Kdo má většinu v Senátu? Počty příznivců vládní koalice v horní komoře parlamentu budou známy až za týden.
</TITLE>
<GEOGRAPHY>PRAHA</GEOGRAPHY>
<TEXT>
Přehled o tom, jak jsou v Senátu rozloženy síly, ztratili během voleb i senátoři. Nedokáží uvést počet členů svého klubu. Ještě těžší je pro ně otázka, zda vládní koalice ČSSD, lidovců a unionistů po volbách skutečně ztratila většinu 41 hlasů. Zmatky na senátní politické mapě tropí pět bývalých senátorů ODA, kteří se vzdali členství ve straně. K "plovoucím" senátorům patří i lidé, kteří byli před dvěma roky zvoleni za čtyřkoalici. Ta se ale rozpadla. Těsně po volbách tak různé zdroje uváděly u různých stran různé údaje. ČTK například napočítala 14 senátorů KDU-ČSL a měla pravdu. Český statistický úřad zase uváděl 16 lidoveckých senátorů, ale ani ten se nepletl. Započítal totiž senátory Helenu Rögnerovou a Zdeňka Bártu, kteří byli zvoleni za čtyřkoalici, účastní se jednání lidoveckého klubu, ale nejsou jeho členy. Senátorka Zuzana Roithová se dokonce v neděli večer dobrala k 18 lidoveckým senátorům, včera si už ale nebyla jistá, jak ke svému číslu došla. Jasno o stoupencích US-DEU v Senátu má místopředseda horní komory Jan Ruml - je jich 11 včetně nestraníků Edvarda Outraty a Josefa Zieleniece. Není si ale jistý, kolik členů nyní čítá klub jeho strany stále ještě spojený s bývalými senátory ODA. "Mělo by nás být šestnáct nebo sedmnáct, tedy vlastně patnáct. Přitom v ODA zůstala jenom senátorka Moserová," řekl Ruml. Dosavadní předseda senátorského klubu ČSSD Ladislav Svoboda přesně nedokázal určit, jakou podporu má vláda v horní komoře. "Není to jednoduché spočítat. Teď to v Senátu určitě bude zajímavější," uvedl Svoboda. Podle senátorky Zuzany Roithové bude jasno až v příštím týdnu, kdy o svém zařazení rozhodnou bývalí členové ODA a nově zvolení nezávislí.
PRAHA - Přehled o tom, jak jsou v Senátu rozloženy síly, ztratili během voleb i senátoři. Nedokáží uvést počet členů svého klubu. Ještě těžší je pro ně otázka, zda vládní koalice ČSSD, lidovců a unionistů po volbách skutečně ztratila většinu 41 hlasů. Zmatky na senátní politické mapě tropí pět bývalých senátorů ODA, kteří se vzdali členství ve straně. K "plovoucím" senátorům patří i lidé, kteří byli před dvěma roky zvoleni za čtyřkoalici. Ta se ale rozpadla. Těsně po volbách tak různé zdroje uváděly u různých stran různé údaje. ČTK například napočítala 14 senátorů KDU-ČSL a měla pravdu. Český statistický úřad zase uváděl 16 lidoveckých senátorů, ale ani ten se nepletl. Započítal totiž senátory Helenu Rögnerovou a Zdeňka Bártu, kteří byli zvoleni za čtyřkoalici, účastní se jednání lidoveckého klubu, ale nejsou jeho členy. Senátorka Zuzana Roithová se dokonce v neděli večer dobrala k 18 lidoveckým senátorům, včera si už ale nebyla jistá, jak ke svému číslu došla. Jasno o stoupencích US-DEU v Senátu má místopředseda horní komory Jan Ruml - je jich 11 včetně nestraníků Edvarda Outraty a Josefa Zieleniece. Není si ale jistý, kolik členů nyní čítá klub jeho strany stále ještě spojený s bývalými senátory ODA. "Mělo by nás být šestnáct nebo sedmnáct, tedy vlastně patnáct. Přitom v ODA zůstala jenom senátorka Moserová," řekl Ruml. Dosavadní předseda senátorského klubu ČSSD Ladislav Svoboda přesně nedokázal určit, jakou podporu má vláda v horní komoře. "Není to jednoduché spočítat. Teď to v Senátu určitě bude zajímavější," uvedl Svoboda. Podle senátorky Zuzany Roithové bude jasno až v příštím týdnu, kdy o svém zařazení rozhodnou bývalí členové ODA a nově zvolení nezávislí.
</TEXT>
</DOC>
<DOC>
<DOCID>LN-20021105011</DOCID>
<DOCNO>LN-20021105011</DOCNO>
<DATE>11/05/02</DATE>
<GEOGRAPHY>VÍDEŇ</GEOGRAPHY>
<TEXT>
Připravovaná zpráva Výboru OSN pro lidská práva kritizuje ČR, že nejméně ve třech případech porušila lidská práva při restitucích po válce zabaveného majetku, když nedodržela zásadu rovnosti před zákonem. Tvrdí to na svých internetových stránkách, zobrazujících úterní tiskové vydání, rakouský deník Die Presse. Tím ČR porušuje 26. článek Úmluvy o lidských právech, píše list. Poukazuje na případy Brok, Walderode a Fábryová, kterýmžto stěžovatelům údajně dal Výbor OSN pro lidská práva za pravdu. Píše, že letos v lednu jednal s komisařkou OSN pro lidská práva Mary Robinsonovou v Ženevě tehdejší premiér Miloš Zeman. Česká delegace prý tehdy přislíbila tyto tři případy přešetřit a během tří až šesti měsíců navrhnout řešení. Zpráva výboru si proto stěžuje, že se ČR snaží jen o co nejdelší zdržování.
</TEXT>
</DOC>
<DOC>
<DOCID>LN-20021105012</DOCID>
<DOCNO>LN-20021105012</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Až deset tisíc demonstrantů očekává policie v Praze během summitu NATO. Na rozdíl od situace před dvěma lety, kdy bylo v Praze zasedání světových finančníků, chtějí tentokrát policisté proti případným výtržníkům postupovat aktivněji. "Nenechají do sebe dlouho bušit," řekl včera po jednání o přípravách summitu ministr vnitra Stanislav Gross. Policie pořídila například i 3500 speciálních souprav pro těžkooděnce. "Je to velice kvalitní výbava chrániče na pažích, hrudi, zádech, nohou a samozřejmě i se suspenzorem," dodal policejní prezident Jiří Kolář. Podle Grosse se cizinci, kteří k nám přijedou, musejí připravit na to, že mohou zůstat na hranicích a pohraniční policie je do země nevpustí. Přísnější ale budou pohraničníci jen v případě, že "nebude tentokrát tak silný politický tlak z nejvyšších politických míst v ČR i v zahraničí", jako byl před dvěma lety. Předseda sněmovny Lubomír Zaorálek včera vyhlásil stav legislativní nouze, který umožní projednání návrhu zákona o pomoci USA při ochraně vzdušného prostoru ČR.
</TEXT>
</DOC>
<DOC>
<DOCID>LN-20021105013</DOCID>
<DOCNO>LN-20021105013</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Předseda poslaneckého klubu ODS Vlastimil Tlustý připustil, že pokud ho někdo navrhne, zváží kandidaturu na funkci šéfa strany. "Budu-li vůbec někým navržen, tak o tom mohu uvažovat, ale nic jiného," řekl. Zdůraznil, že to neříká proto, aby naznačil, že o něm někdo uvažovat má. Václav Klaus, který už do čela ODS kandidovat nehodlá, Tlustého spolu s Petrem Nečasem a Martinem Římanem jmenoval jako přijatelné nástupce. Kandidaturu na předsedu ODS zatím ohlásil moravskoslezský hejtman Evžen Tošenovský a uvažuje o ní i Pavel Bém.
</TEXT>
</DOC>
<DOC>
<DOCID>LN-20021105014</DOCID>
<DOCNO>LN-20021105014</DOCNO>
<DATE>11/05/02</DATE>
<TITLE>
Až 15 let vězení hrozí někdejšímu Kavanovu muži Karlu Srbovi za přípravu vraždy novinářky.
</TITLE>
<GEOGRAPHY>PRAHA</GEOGRAPHY>
<TEXT>
Policejní rada chce dnes žalobci navrhnout, aby postavil před soud bývalého generálního sekretáře ministerstva zahraničních věcí Karla Srbu pro násilnou trestnou činnost. Někdejší vysoce postavený úředník je společně se svou bývalou spolupracovníci Evou Tomšovicovou, vimperským podnikatelem Michalem Novotným a jeho známým Petrem Volfem stíhán za přípravu vraždy novinářky Sabiny Slonkové. Všichni čtyři jsou od druhé poloviny července ve vazbě. Hrozí jim až 15 let vězení. Kromě toho jsou všichni viněni z nedovoleného ozbrojování - Srba kvůli držení pistole a střílecích tužek, zbylí tři kvůli semtexu. Jím podle původního plánu údajně mínili novinářku zlikvidovat. Později měli jako vražednou zbraň zvolit pistoli. Jejím obstaráním podle obvinění pověřili recidivistu Karla Rziepela, který však zbraň nekoupil a záměr novinářku zavraždit oznámil policii. Proto není trestně stíhán.
</TEXT>
<HEADING>
Další obvinění z korupce
</HEADING>
<TEXT>
Žalobce Krajského státního zastupitelství v Českých Budějovicích Barnabáš Liška se k věci odmítl vyjádřit. Sdílnější nebyl ani šéf Obvodního státního zastupitelství pro Prahu 1 Jiří Kára, který převzal dozor nad kauzou korupce. "Musím si nejprve důkladně prostudovat spis," podotkl. Za přijímání úplatku je kromě Srby stíhán jeho nástupce ve funkci sekretáře Pavel Jaroš a dva podnikatelé - Jiří Sitár a Tomáš Pfeffer. Podle policie měl Jaroš přijmout pětimilionový úplatek za zvýhodnění firmy Block z Valašského Meziříčí při výběrovém řízení o zakázku na rekonstrukci velvyslanectví v chorvatském Záhřebu. Sitár měl zakázku zprostředkovat. Pfeffer působil ve firmě Certos, která na ministerstvu zahraničních věcí organizovala výběrová řízení. Státní zástupce Barnabáš Liška již dříve vyjádřil přesvědčení, že v kauze padnou ještě další obvinění z korupce. Ve sdělovacích prostředcích se mimo jiné spekuluje o podivných finančních operacích, které se měly dít v souvislosti s rekonstrukcí české ambasády v Keni.
Žalobce Krajského státního zastupitelství v Českých Budějovicích Barnabáš Liška se k věci odmítl vyjádřit. Sdílnější nebyl ani šéf Obvodního státního zastupitelství pro Prahu 1 Jiří Kára, který převzal dozor nad kauzou korupce. "Musím si nejprve důkladně prostudovat spis," podotkl. Za přijímání úplatku je kromě Srby stíhán jeho nástupce ve funkci sekretáře Pavel Jaroš a dva podnikatelé - Jiří Sitár a Tomáš Pfeffer. Podle policie měl Jaroš přijmout pětimilionový úplatek za zvýhodnění firmy Block z Valašského Meziříčí při výběrovém řízení o zakázku na rekonstrukci velvyslanectví v chorvatském Záhřebu. Sitár měl zakázku zprostředkovat. Pfeffer působil ve firmě Certos, která na ministerstvu zahraničních věcí organizovala výběrová řízení. Státní zástupce Barnabáš Liška již dříve vyjádřil přesvědčení, že v kauze padnou ještě další obvinění z korupce. Ve sdělovacích prostředcích se mimo jiné spekuluje o podivných finančních operacích, které se měly dít v souvislosti s rekonstrukcí české ambasády v Keni.
</TEXT>
</DOC>
<DOC>
<DOCID>LN-20021105015</DOCID>
<DOCNO>LN-20021105015</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Někdejší prezident Harvardského průmyslového holdingu Viktor Kožený se stále nespojil s advokátní kanceláří v ČR. Neučinil tak přesto, že již před více než rokem tvrdil, že chce s českou policií spolupracovat. Vyšetřovatel v polovině loňského září připravil obvinění nejen pro Koženého, ale i pro likvidátora a bývalého předsedu představenstva Harvardského průmyslového holdingu Borise Vostrého. Oba se měli dopustili 11,5miliardového podvodu s majetkem tisíců akcionářů fondů. Podle obvinění se v letech 1995 až 1997 podíleli na nezákonném převádění peněz holdingu. "Právního zástupce v Česku nemám. Nevidím důvod. Beru to jako politickou kauzu," řekl LN Kožený. Počátkem letošního roku česká strana požádala o právní pomoc Bahamy, kde žije irský občan Kožený, a Belize, kde bydlí Vostrý s rodinou. Ani jedna ze zemí se ke kauze nevyjádřila. Na Bahamách ji několik měsíců řeší soud. Bahamy jsou proslulé tím, že podezřelé osoby nevydávají a nespolupracují s jinými státy. Žalobce Vrchního státního zastupitelství v Praze, který kauzu dozoruje, nebyl zatím informován o tom, že by bahamský soud nějak rozhodl. Případ harvardských fondů svěřil Kožený podle svých slov americkým právníkům. "Má tady být kvůli tomu nějaké sezení. Ale já to pořád beru jako politickou kauzu," podotkl. Česká policie prověřuje i další obchody Koženého a Vostrého v letech 1995 a 1996 za 10 až 20 miliard korun. Zabývá se i možnou trestní odpovědností jiných osob, především zaměstnanců fondů. Dokud nebude sděleno obvinění Koženému a Vostrému, tak podle policie nemá smysl zahajovat stíhání někoho dalšího. Kožený LN potvrdil, že nezměnil svá přání získat zpět české občanství a vstoupit do české politiky. "Když jsem oznámil, že chci jít do politiky, tak na mne vydali zatykač. Až se kouř kolem mé osoby rozplyne, tak se vrátím a budu kandidovat," prohlásil.
</TEXT>
</DOC>
<DOC>
<DOCID>LN-20021105016</DOCID>
<DOCNO>LN-20021105016</DOCNO>
<DATE>11/05/02</DATE>
<TEXT>
Unionisté zřejmě dají svůj senátní klub k dispozici nestraníkům a senátorům zvoleným za dosud neparlamentní strany. Místopředseda horní komory Jan Ruml (US-DEU) navrhuje, aby dosavadní společný klub US-DEU a ODA vystupoval nezávisleji, zbavil se přímého stranického vedení a změnil si jméno. "Stal by se tak pravicovou diskusní platformou v Senátu," řekl Jan Ruml. S nápadem souhlasí i vedení unionistů. "Nikdy jsme se netvářili jako uzavřená strana. Po volbách je každá úvaha, jak přitáhnout nové lidi vítána," řekl úřadující předseda unionistů Ivan Pilip. Nevadí mu ani návrhy, podle nichž se má unionistický klub vzdálit vedení strany. "Senátoři jsou tak jako tak hodně nezávislí. I tak straničtí senátoři, jaké má ODS, se často staví proti vedení strany," dodal Pilip. Před volbami měl klub US-DEU a ODA 16 členů. Je možné, že po volbách v něm zůstane jen 11 unionistů. O zapojení do otevřeného klubu by kromě bývalých členů ODA uvažovali i někteří další nezávislí, například brněnský rektor Jiří Zlatuška.
</TEXT>
</DOC>
<DOC>
<DOCID>LN-20021105017</DOCID>
<DOCNO>LN-20021105017</DOCNO>
<DATE>11/05/02</DATE>
<TITLE>
Senát možná bude mít ve svém čele opět ženu. Jeho předsedkyní by se mohla stát Dagmar Lastovecká. ODS tak chce nahradit pro ni nepřijatelného Petra Pitharta.
</TITLE>
<GEOGRAPHY>PRAHA</GEOGRAPHY>
<TEXT>
Funkci předsedy Senátu chtějí po volbách obsadit občanští demokraté. Včera to oznámil jejich předseda Václav Klaus. Jeho strana po víkendových volbách do Senátu posílila. V horní komoře má nyní 26 senátorů z celkových 81 a tvoří tak nejsilnější klub. "Jsme si vědomi toho, že jsme nejsilnějším klubem. Já mohu naznačit, že ODS bude usilovat o svého kandidáta na post předsedy Senátu," řekl Klaus. Dodal, že Pithart nebyl pro ODS přijatelný ani v minulosti a "není důvod, aby se na tom něco změnilo". Klaus ale neprozradil, koho ODS na místo lidovce Petra Pitharta, který je současným předsedou horní komory, navrhne. "Já vám řeknu jenom jednu větu. Bude to kandidát nebo kandidátka." ODS má nyní nejvýše postaveného člena Senátu Přemysla Sobotku v pozici místopředsedy. On je také jedním z možných kandidátů na post předsedy. Jeho případnou volbu by ale mohla komplikovat skutečnost, že po červnových parlamentních volbách odstoupil z výkonné rady ODS. Nesouhlasil s tím, že stranické vedení nevyvodilo zodpovědnost z volebního neúspěchu.
</TEXT>
<HEADING>
Rozhodnou hlasy nezávislých
</HEADING>
<TEXT>
Další možnou kandidátkou na šéfku horní komory je předsedkyně ústavněprávního výbor Dagmar Lastovecká. Kandidovat by mohl i předseda senátorského klubu ODS Mirek Topolánek. "Samozřejmě že mám ambice dělat něco jiného, něco lepšího, něco záslužnějšího," řekl Topolánek deníku Právo. Kandidáti ODS mají značnou šanci na zvolení. Kromě 26 jejich senátorů však budou velkou roli hrát i hlasy nezávislých, kterých je v horní komoře 18. ODS už včera prohlásila, že nezávislým politikům na všech úrovních nabídne spolupráci. Se stejnou myšlenkou ale vystoupily i ostatní strany. Volba se zřejmě uskuteční počátkem prosince.
Možní kandidáti
Dagmar Lastovecká
Mirek Topolánek
Přemysl Sobotka
</TEXT>
</DOC>
<DOC>
<DOCID>LN-20021105018</DOCID>
<DOCNO>LN-20021105018</DOCNO>
<DATE>11/05/02</DATE>
<TITLE>
21. ledna 1996 - neznámý útočník považovaný za skinheada napadl v Brně před hlavním nádražím z rasových důvodů tři studenty a vážně je zranil. Dívka, kterou bodl do hrudníku, přežila jen díky rychlému lékařskému zákroku. V ohrožení života byl i její přítel.
</TITLE>
<TEXT>
4. listopadu 1996 - skupina skinheadů napadla a těžce zranila ve Slušovicích 18letého mladíka Borise Popeska. Útočníci mu způsobili těžké zranění s vnitřním krvácením.
21. února 1998 - v noci byl v autobuse brněnské MHD těžce zraněn student, který napomenul skupinu skinheadů provolávajících fašistická hesla. Jeden ze skinů mladíka vážně pobodal.
16. května 1999 - skinhead František Sobek napadl a zbil v Praze při oslavě vítězství českých hokejistů na mistrovství světa tři lidi, včetně těhotné ženy.
21. února 2002 - voják elitní brigády rychlého nasazení napadl v Hlinsku mladíka, surově ho zbil a vykřikoval při tom nacistická hesla. Napadený skončil v nemocnici. Policisté vojáka zadrželi a zjistili, že patří k jedné ze skupin skinheads.
</TEXT>
</DOC>
<DOC>
<DOCID>LN-20021105019</DOCID>
<DOCNO>LN-20021105019</DOCNO>
<DATE>11/05/02</DATE>
<TITLE>
říká o rasistických útocích psycholog Karel Humhal
</TITLE>
<TEXT>
Rasistická ideologie bývá u skinů často jen zástěrkou osobních problémů a kultu násilí, varuje psycholog Karel Humhal.
LN: Hnutí skinheads se obvykle dává do souvislosti s nejrůznějšími rasistickými ideologiemi. Existuje nějaké rozumné vysvětlení, proč se příznivci takového hnutí pustí pěstmi do člověka, který není ani jejich protivník, ani příslušník nějaké národnostní menšiny?
Rozhodně mají pravdu ti odborníci, kteří říkají, že ve hře je nevybouřená agresivita těchto jedinců, s níž si sami nevědí rady. Většinou jde o mladé lidi, často ještě v adolescenčním věku, kteří nemají vyzrálou osobnost. Mnohdy to bývají osobnosti anomální, deprivované, frustrované, trpí nejrůznějšími mindráky, jsou úzkostní a nevědí, co si s tímto stavem celkové psychické nepohody počít. Pak je možnost odreagovat se ve formě nějakého násilí. Když je jich pohromadě více, rostou jim křídla a cítí se neporazitelní. Svým jednáním si opodstatněnost tohoto pocitu dokazují. Pak bývá jen věcí náhody, vůči komu se jejich agresivita obrátí.
LN: Jestliže ideologie nehraje prvořadou a určující roli, proč se potom většinou zaměřují na menšiny?
Příslušníci různých menšin se snáze stávají cílem, a navíc je snazší ospravedlnit si takové jednání. Není to ale pravidlo. Když už někoho taková skupinka napadne, pak jde zpravidla především o to, aby to byl někdo slabší.
LN: A jakou roli tedy hraje ideologie, která je zdánlivě tou určující silou pro jejich jednání?
Potřebují se nějakým způsobem identifikovat. A ideologie - třeba právě ta rasistická, či jakákoli jiná - je k tomu velmi vhodnou příležitostí. Podobně jako nějaká vůdčí symbolická osobnost. Vůbec nemusí jít o Hitlera, ale o kohokoli jiného, který jim bude imponovat tím, že je zavržený, jako se mohou oni vnitřně cítit zavržení. V takové postavě se mohou identifikovat se zlem, které v sobě cítí, a snaží se s tím nějakým způsobem vyrovnat. Pro tyto lidi je ideologie často jen vnějším pláštíkem pro kult násilí.
LN: Lze odhadnout, z jakého prostředí takoví mladí násilníci pocházejí?
Na to je těžké takhle obecně odpovědět. Nemusí to být, a ani nebývá žádná sociálně slabá rodina. Spíš bývá nefunkční z hlediska celkové psychické atmosféry, z hlediska fungování uvnitř.
</TEXT>
</DOC>
<DOC>
<DOCID>LN-20021105020</DOCID>
<DOCNO>LN-20021105020</DOCNO>
<DATE>11/05/02</DATE>
<TITLE>
PRAHA - Případ napadení dvacetiletého Kryštofa z Prahy skinheady není svého druhu nijak ojedinělý. Jejich útoky se totiž už nesoustřeďují pouze na příslušníky menšin či anarchisty. Známy jsou také incidenty, kdy se oběťmi skinů staly i další skupiny obyvatel. Někdy k útoku stačila "nevhodná vyjádření", jindy odlišný vzhled napadeného. Například odbarvené vlasy či bradka. Podle policejních expertů je takových případů daleko více, než vykazují statistiky, oběti incidenty však často raději ani nehlásí.
</TITLE>
<HEADING>
Jaro 1999: Praha
</HEADING>
<TEXT>
Jedním z nejznámějších případů je napadení těhotné ženy a jejího přítele agresivním skinheadem Františkem Sobkem. Ten při oslavách vítězství českých hokejistů na mistrovství světa v Norsku 16. května 1999 v Praze bezdůvodně a surově zbil tři lidi. Nejprve spolu se skinem Petrem Číseským bili pěstmi do obličeje a poté brutálně zkopali třicetiletého muže v dolní části Václavského náměstí v Praze. O pár hodin později Sobek se skupinou neonacistů bezdůvodně napadl u stanice metra I. P. Pavlova mladý pár. Nejprve zaútočili na muže, kterého pěstmi srazili na zem a kopali do obličeje. Když se žena svého partnera zastala, opilý Sobek jí dal tři rány do obličeje, ačkoli věděl, že je těhotná. "Snad si nemyslíš, že bych se bál praštit holku," zeptal se jí prý tehdy. Sobek později dostal sedm let vězení.
</TEXT>
<HEADING>
Léto 2001: Liberecko
</HEADING>
<TEXT>
Projevy násilí příslušníků hnutí skinheads se začaly obracet také proti gayům. Loni v srpnu zaútočilo osm skinheadů na liberecký gay klub Marek. Skinheadi se před klubem objevili před třetí hodinou ranní a snažili se dobýt dovnitř. Do oken objektu pak začali házet popelnice. Násilníci nezranili nikoho pouze proto, že v oknech byly mříže.
</TEXT>
<HEADING>
Podzim 2001: Praha
</HEADING>
<TEXT>
V listopadu téhož roku zase skupina pěti mladíků surově napadla a zbila ve dvě hodiny ráno v Praze 4 sedmačtyřicetiletého českého občana. Muž utrpěl mnohačetné podlitiny a frakturu lebeční kosti s krvácením do mozku. Podobně dopadla skupina mladých lidí, kterou ve Zlíně napadla pětice skinheadů. Jednomu mladíkovi způsobili komplikovanou zlomeninu čelisti.
</TEXT>
<HEADING>
Jaro 2002: Karlovarsko
</HEADING>
<TEXT>
Na Karlovarsku skinheadi zaútočili na několik návštěvníků tamní diskotéky. V Děpoltovicích skončil letos na jaře brutální útok těžkým zraněním dvou lidí. Mladíci použili při útoku vedle pálek i ocelové tyče. Podle policie skinheadi v kraji neútočí proti jiným etnikům, ale agresivitu si vybíjejí náhodně na kolemjdoucích.
Na Karlovarsku skinheadi zaútočili na několik návštěvníků tamní diskotéky. V Děpoltovicích skončil letos na jaře brutální útok těžkým zraněním dvou lidí. Mladíci použili při útoku vedle pálek i ocelové tyče. Podle policie skinheadi v kraji neútočí proti jiným etnikům, ale agresivitu si vybíjejí náhodně na kolemjdoucích.
</TEXT>
</DOC>
<DOC>
<DOCID>LN-20021105021</DOCID>
<DOCNO>LN-20021105021</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Pátečním napadením dvacetiletého Kryštofa O. se zabývají kriminalisté v Praze 2. LN to potvrdil ředitel tamní policie Ivan Grgičevič. Naznačil ale, že neznámí útočníci se zřejmě případnému trestnímu postihu vyhnou. Případ totiž podle Grgičeviče z hlediska kvalifikace vypadá spíše na přestupek než na trestný čin. "Můžeme vlastně vyjít jen z výpovědi napadeného mladíka. A jen z ní nelze usuzovat, že útočníci byli určitě příznivci nějakého rasistického hnutí. Ani rasový podtext nelze z jejich jednání vyvodit. Ten napadený mladík neměl tmavou pleť. Nejsou tam ani slovní narážky v tomto smyslu. Mohla to být jen hospodská touha dokázat si, jak jsou silní," vysvětlil Grgičevič. Podle zákona je ublížení na zdraví trestným činem tehdy, pokud následuje alespoň delší pracovní neschopnost, popřípadě je násilí na někom spácháno pro jeho rasu, příslušnost k etnické skupině či z podobných důvodů. To ale musí policie prokázat. Kryštof si však pamatuje pouze tolik, že šlo o mladíky s typickou vizáží skinheadů. "Proč mě napadli, netuším," tvrdí. Pachatelé jsou navíc stále neznámí. "Na místo se ten pátek večer sjely čtyři hlídky a také městská policie. Nikoho nenašli," řekl policejní ředitel. Policisté sice napadenému mladíkovi - poté co byl v nedaleké nemocnici ošetřen nabídli, že ho naloží do auta a projedou se s ním po okolí, zda náhodou útočníky nepozná. On však odmítl. "Bylo mi celkově zle, bolela mě hrozně hlava a chtěl jsem už být doma a vyspat se," vysvětlil Kryštof.
</TEXT>
</DOC>
<DOC>
<DOCID>LN-20021105022</DOCID>
<DOCNO>LN-20021105022</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
V Evropě jsou majetková přiznání členů vlády běžná, Američané je i zveřejňují. Například v sousedním Polsku podávají ministři přiznání o jmění každý rok. V Belgii čeká sepsání jejich jmění členy vlády na začátku a na konci funkčního období. Musí podrobně vypočítat veškerý majetek včetně zahraničních účtů, informace se však nezveřejňuje - je důvěrná. Ve Francii ministr vykazuje svůj majetek do dvou týdnů po nástupu do funkce a do stejné lhůty po odchodu z ministerského postu. Pravdomluvnost francouzských ministrů dokonce kontroluje zvláštní komise. Ministři vlády USA podávají soupis svého majetku každý rok. Přiznání pak zveřejňují.
</TEXT>
</DOC>
<DOC>
<DOCID>LN-20021105023</DOCID>
<DOCNO>LN-20021105023</DOCNO>
<DATE>11/05/02</DATE>
<TITLE>
Členové současné koaliční vlády jsou většinou ochotni o svém majetku hovořit. Alespoň pokud jde o byty, domy či automobily. Z jejich odpovědí vyplývá, že rozhodně nepatří mezi padesát nejbohatších Čechů. Někteří z nich jsou však uzavřenější v otázce vlastních úspor. I to by se však mohlo změnit poté, co ministři do dotazníku premiéra Vladimíra Špidly vyplní "zevrubné informace" o svém majetku.
</TITLE>
<HEADING>
Vladimír Špidla, premiér, 51 let ženatý, dvě děti
</HEADING>
<TEXT>
Odkoupil za 90 tisíc korun byt 1+1 v paneláku v Jindřichově Hradci. Nedávno s manželkou koupil v Jindřichově Hradci dům. Nyní připravují jeho rekonstrukci. Za poslední čtyři roky mu "ztučnělo" konto zhruba o půl milionu korun.
Cyril Svoboda, vicepremiér a ministr zahraničí
</TEXT>
<HEADING>
45 let, ženatý, čtyři děti
</HEADING>
<TEXT>
Vlastní družstevní byt upravený z 3+1 na 5+1. Pořídil si - na leasing automobil Ford, dříve jezdil Dacií 1310. Přiznává úspory v řádech desítek tisíc korun. Během posledních let nedostal podle svých majetkových přiznání žádné dary vysoké hodnoty.
Pavel Rychetský, vicepremiér a ministr spravedlnosti
</TEXT>
<HEADING>
58 let, ženatý, tři děti
</HEADING>
<TEXT>
Bydlí v družstevním bytě v PrazeBraníku, vlastní i tři čtvrtiny rodinného domku v Přerově nad Labem. Vlastní rovněž automobil značky Nissan. Mimo své pravidelné příjmy přiznává zisk jen malých částek za přednášky a pronájem.
Jaroslav Tvrdík, ministr obrany
</TEXT>
<HEADING>
33 let, ženatý, jedno dítě
</HEADING>
<TEXT>
Bydlí ve služebním bytě 3+1 v Praze. Spolu s manželkou má osobní automobil Hyundai Lantra. Než se stal ministrem, měl plat přibližně 40 tisíc korun hrubého."Ministrem jsem poměrně krátkou dobu, můj majetek se nijak výrazně nezměnil," uvedl.
Jaroslav Palas, ministr zemědělství
</TEXT>
<HEADING>
49 let, ženatý, jedno dítě
</HEADING>
<TEXT>
Bydlí ve vlastním domě 4+1 v severomoravském Krnově s manželkou, synem a tchyní. Vlastní dvě auta - pět let starou octavii a Škodu Superb. Podle svých slov nemá žádný pozemek ani chatu či chalupu.
Jiří Rusnok, ministr průmyslu a obchodu
</TEXT>
<HEADING>
41 let, ženatý, dvě děti
</HEADING>
<TEXT>
Bydlí s rodinou v rekonstruovaném bytě 3+1, na který si vzal hypotéku ve výši jednoho milionu korun. Jezdí Škodou Favorit. Chatu ani chalupu nemá, stejně jako vysoké úspory. "Mám pouze zůstatky na sporožirovém účtu," uvedl.
Pavel Dostál, ministr kultury
</TEXT>
<HEADING>
59 let, ženatý, čtyři děti
</HEADING>
<TEXT>
Od roku 1971 bydlí v třípokojovém bytě v olomouckém paneláku. Byt odkoupil do osobního vlastnictví v roce 1999. Podle svých slov nevlastní auto. Jako svůj další majetek uvádí "několik obrazů, spousty knih a přiměřené úspory".
Libor Ambrozek, ministr životního prostředí
</TEXT>
<HEADING>
35 let, ženatý, jedno dítě
</HEADING>
<TEXT>
Přiznává úspory ve výši více než milion korun. Obývá družstevní byt 3+1, kde bydlí s manželkou a dcerou. Používá čtyři roky starý Volkswagen Golf.
Milan Šimonovský, ministr dopravy
</TEXT>
<HEADING>
53 let, ženatý, jedno dítě
</HEADING>
<TEXT>
V Brně vlastní rodinný dům s pozemkem (podle MfD dům letos po šesti letech dostavěl). Jezdí čtyři roky starým Citroënem Xsara. Podle svých slov nevlastní žádné mimořádně cenné předměty.
Pavel Němec, ministr pro místní rozvoj
</TEXT>
<HEADING>
31 let, svobodný
</HEADING>
<TEXT>
Němcovi rodiče vlastní v Táboře tři domy, v jednom z nich má byt i ministr. Spoluvlastnil spolu s dalšími členy své rodiny firmu ČSAD INGSPED. Podle svých slov už ze společnosti vystoupil. Auto ani chatu ministr nevlastní.
Vladimír Mlynář, ministr bez portfeje
</TEXT>
<HEADING>
36 let, ženatý, dvě děti
</HEADING>
<TEXT>
Bydlí s rodinou v pražském bytě, který patří jeho tchyni. Po matce zdědil chalupu na Vysočině. Úspory manželů Mlynářových dosahují asi padesáti tisíc korun. Nedávno koupil ojetý Volkswagen Passat Combi.
Zdeněk Škromach, ministr práce a sociálních věcí
</TEXT>
<HEADING>
45 let, ženatý, dvě děti
</HEADING>
<TEXT>
S rodinou žije v bytě v Rohatci u Hodonína. Byt před třemi lety odkoupil od obce. Navíc zdědil malý pozemek. Má Škodu Octavii, kterou si pořídil na leasing. Po roce 1996 začal používat i byt 1+kk na pražském sídlišti Černý Most.
Bohuslav Sobotka, ministr financí
</TEXT>
<HEADING>
30 let, svobodný, bezdětný
</HEADING>
<TEXT>
Říká, že jediný jeho majetek představuje chata s pozemkem, kterou si pořídil letos za půl milionu korun. Podle svých slov nevlastní auto, cenné předměty ani akcie. Jeho úspory jsou prý "přiměřené".
Marie Součková, ministryně zdravotnictví
</TEXT>
<HEADING>
48 let, rozvedená, dvě děti
</HEADING>
<TEXT>
V Ústí nad Labem žije v třípokojovém bytě v paneláku. V Praze bydlí Součková v podnájmu v Praze 4. Auto nevlastní. Jezdí buď služebním autem, nebo autobusem či vlakem. Tisku sdělila, že má na účtu uloženo zhruba sto tisíc korun.
Petra Buzková, ministryně školství
</TEXT>
<HEADING>
36 let, vdaná, jedno dítě
</HEADING>
<TEXT>
S manželem vlastní rodinný dům v Praze-Braníku. Podle MfD za něj manželé zaplatili 5,5 milionu korun. Auto nevlastní, používá služební. Své úspory Buzková odhadla na 300 tisíc korun.
Petr Mareš, vicepremiér
</TEXT>
<HEADING>
49 let,ženatý, z předchozího manželství dvě děti
</HEADING>
<TEXT>
Pro LN uvedl, že vlastní polovinu rodinného domu v Liberci, která je zatížená hypotékou ve výši 200 tisíc korun. Auto ani chatu nemá. Přiznání o vedlejších příjmech za loňský rok do konce června nepodal. Říká, že žádné neměl.
Stanislav Gross, vicepremiér a ministr vnitra
</TEXT>
<HEADING>
33 let, ženatý, dvě děti
</HEADING>
<TEXT>
V roce 1999 získal hypotéku a pořídil si na ni luxusní byt v Praze na Barrandově o výměře 140 m 2. Hodnota bytu je údajně 4 miliony korun. Dříve jezdil ministr automobilem Volskwagen Polo, nyní má VW Golf.
V roce 1999 získal hypotéku a pořídil si na ni luxusní byt v Praze na Barrandově o výměře 140 m 2. Hodnota bytu je údajně 4 miliony korun. Dříve jezdil ministr automobilem Volskwagen Polo, nyní má VW Golf.
</TEXT>
</DOC>
<DOC>
<DOCID>LN-20021105024</DOCID>
<DOCNO>LN-20021105024</DOCNO>
<DATE>11/05/02</DATE>
<TITLE>
PRAHA - Inspektor Úřadu pro ochranu osobních údajů zahájil v České televizi kontrolu v souvislosti s pořadem Taxi, prosím!. LN o tom včera informovala tisková mluvčí úřadu Hana Štěpánková. Ta uvedla, že občané, kteří se stali nebo stanou nedobrovolnými aktéry při natáčení uvedeného pořadu a domnívají se, že byly zneužity jejich osobní údaje a narušeno tak jejich soukromí, se mohou obrátit na Úřad pro ochranu osobních údajů, který se bude těmito případy zabývat. Pořad, v němž za taxikáře převlečení herci Jaroslav Dušek a Jan Kraus před skrytou kamerou zpovídají běžné pasažéry i známé osobnosti, jako první napadla poslankyně a místopředsedkyně KSČM Zuzka Rujbrová. Na základě jejího podnětu si úřad vyžádal podklady od České televize.
</TITLE>
<HEADING>
ČT se brání
</HEADING>
<TEXT>
"Po jejich analýze jsme dospěli k rozhodnutí, že je třeba provést v televizi kontrolu," poznamenala Štěpánková. Mluvčí České televize Richard Klatovský se proti tomu opakovaně ohradil s tím, že nezveřejňují žádné rozhovory, pokud k tomu nedostanou souhlas aktéra scénky. Mluvčí Úřadu pro ochranu osobních údajů Hana Štěpánková odmítla sdělit, zda již mají nějaké materiály, které by nasvědčovaly tomu, že Česká televize narušila soukromí občanů. "Inspektor má ze zákona povinnost mlčenlivosti, takže mi ani takovou informaci sdělit nemůže," podotkla mluvčí. Štěpánková si netroufá odhadnout, kdy by mohla být kontrola uzavřena. "Žádnou lhůtu nám zákon nestanovuje. Nikdy není jasné, jaké materiály budeme potřebovat a jak dlouho potrvá jejich obstarání," upřesnila. Zákon o ochraně osobních dat úřadu umožňuje uložit sankci od jedné koruny až do deseti milionů korun. Poslanci při přijímání této normy stanovili do konce loňského roku ochrannou lhůtu. V ní úřad neměl finančně postihovat prohřešky, které se týkají zpracování dat. "Sankční řízení se teprve rozbíhají, takže se ani obecně nedá spekulovat o výši postihu za jednotlivá porušení zákona," poznamenala Hana Štěpánková. Kromě Úřadu pro ochranu osobních údajů o pořadu České televize Taxi, prosím! diskutují také politici a Rada pro rozhlasové a televizní vysílání.
"Po jejich analýze jsme dospěli k rozhodnutí, že je třeba provést v televizi kontrolu," poznamenala Štěpánková. Mluvčí České televize Richard Klatovský se proti tomu opakovaně ohradil s tím, že nezveřejňují žádné rozhovory, pokud k tomu nedostanou souhlas aktéra scénky. Mluvčí Úřadu pro ochranu osobních údajů Hana Štěpánková odmítla sdělit, zda již mají nějaké materiály, které by nasvědčovaly tomu, že Česká televize narušila soukromí občanů. "Inspektor má ze zákona povinnost mlčenlivosti, takže mi ani takovou informaci sdělit nemůže," podotkla mluvčí. Štěpánková si netroufá odhadnout, kdy by mohla být kontrola uzavřena. "Žádnou lhůtu nám zákon nestanovuje. Nikdy není jasné, jaké materiály budeme potřebovat a jak dlouho potrvá jejich obstarání," upřesnila. Zákon o ochraně osobních dat úřadu umožňuje uložit sankci od jedné koruny až do deseti milionů korun. Poslanci při přijímání této normy stanovili do konce loňského roku ochrannou lhůtu. V ní úřad neměl finančně postihovat prohřešky, které se týkají zpracování dat. "Sankční řízení se teprve rozbíhají, takže se ani obecně nedá spekulovat o výši postihu za jednotlivá porušení zákona," poznamenala Hana Štěpánková. Kromě Úřadu pro ochranu osobních údajů o pořadu České televize Taxi, prosím! diskutují také politici a Rada pro rozhlasové a televizní vysílání.
</TEXT>
</DOC>
<DOC>
<DOCID>LN-20021105025</DOCID>
<DOCNO>LN-20021105025</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Ekologická organizace Greenpeace včera podala podnět Úřadu pro ochranu hospodářské soutěže, aby prošetřil postup při zadání zakázky na likvidaci jedovatého dioxinového znečištění ve Spolaně Neratovice. Zakázku Fond národního majetku zadal bez výběrového řízení firmě SITA Bohemia. Podle Greenpeace tak znemožnil volnou soutěž konkurenčních firem. "Fond zneužil ustanovení zákona o veřejných zakázkách a nastavil podmínky výběrového řízení tak, aby v něm mohl zvítězit pouze jeden, předem známý zájemce," řekl Miroslav Šuta z Greenpeace. Podle FNM je firma SITA Bohemia jediná, která má v ČR licenci na fyzickou likvidaci dioxinů, řekl již dříve mluvčí Spolany Jan Martínek. Dioxiny jsou látky, které se používaly při výrobě hnojiv. Šuta ujistil, že ekologové nezpochybňují účinnost vybrané technologie ani se nesnaží prosadit jiné firmy. Nelíbí se jim pouze postup, který preferuje jednu technologii.
</TEXT>
</DOC>
<DOC>
<DOCID>LN-20021105026</DOCID>
<DOCNO>LN-20021105026</DOCNO>
<DATE>11/05/02</DATE>
<GEOGRAPHY>PLZEŇ</GEOGRAPHY>
<TEXT>
Fašistické symboly se o víkendu objevily v Sušici na Klatovsku. Nejprve neznámý pachatel nastříkal v noci na sobotu hákový kříž na Památník odboje první a druhé světové války. Během následující noci se hákové kříže objevily na domě Sboru badatelů bible. Tam podle mluvčí západočeské policie Jolany Číhové neznámý vandal nastříkal dva hákové kříže o velikosti 70 krát 70 centimetrů a nápisy Combat 18, Bergwolf a White power. Jde o názvy skinheadských organizací. O víkendu poškodil neznámý pachatel také fasádu domu v Karlově ulici v Plzni. Červenou barvou nastříkal na zeď šipku dlouhou asi pět metrů, zakončenou hákovým křížem.
</TEXT>
</DOC>
<DOC>
<DOCID>LN-20021105027</DOCID>
<DOCNO>LN-20021105027</DOCNO>
<DATE>11/05/02</DATE>
<TITLE>
Někdejší zaměstnanci banky jsou stíháni v souvislosti s obchodováním na mezinárodním trhu dluhopisů
</TITLE>
<TEXT>
Až osm let vězení hrozí dvěma bývalým dealerům ČSOB, které žalobce viní z porušování povinnosti při správě cizího majetku. Bance měli způsobit škodu 2,4 miliardy korun.
PRAHA - Žalobce Vrchního státního zastupitelství v Praze se chystá soudu předat případ dvou někdejších dealerů Československé obchodní banky (ČSOB). Oba je viní z porušování povinnosti při správě cizího majetku. Trestným činem, za který jim hrozí až osmileté vězení, měli peněžnímu ústavu způsobit škodu ve výši zhruba 2,4 miliardy korun. "Obžalobu musím soudu podat nejpozději do tří týdnů, jinak bude zmařena vazba," poznamenal státní zástupce, který kauzu dozoruje. Vazebně stíhán je Čechoameričan John Rusnak. Za mřížemi sedí již téměř rok. "Novela trestního řádu nám pro útěkovou vazbu v přípravném řízení dává maximálně rok," vysvětlil žalobce. Poté může být prodloužena již pouze na základě návrhu soudce, jemuž bude případ přidělen. Oba někdejší pracovníci ČSOB Čechoameričan a Čech - byli obviněni koncem loňského roku. Žalobce je nejprve vinil z trestného činu podvodu, za který jim hrozilo až dvanáctileté vězení.
</TEXT>
<HEADING>
Dealeři překročili míru rizika
</HEADING>
<TEXT>
V průběhu vyšetřování dal pokyn ke změně právní kvalifikace na trestný čin porušování povinnosti při správě cizího majetku. "Stíhaný Čech byl z vězení propuštěn po několika měsících, jelikož jeho vazební důvody pominuly," dodal státní zástupce. Někdejší zaměstnanci banky jsou stíháni v souvislosti s obchodováním na mezinárodním trhu dluhopisů. Jako dealeři prováděli transakce především s americkými cennými papíry. Jejich operace byly sice legální, avšak podle policie překročily míru rizika. Již v počátcích vyšetřování policejní orgány zajistily majetek obviněných ve výši kolem deseti milionů korun. Šlo o nemovitý a také movitý majetek, včetně jejich účtů. Po vypuknutí aféry byli oba muži z ČSOB propuštěni. Peněžní ústav vůči nim neuplatnil nároky na náhradu škody. "Nechci věc komentovat," řekl LN tiskový mluvčí ČSOB Milan Tománek. Peníze podle jeho slov po dvojici nevymáhají soudní cestou proto, že probíhá "jiné řízení, iniciované státním zástupcem".
V průběhu vyšetřování dal pokyn ke změně právní kvalifikace na trestný čin porušování povinnosti při správě cizího majetku. "Stíhaný Čech byl z vězení propuštěn po několika měsících, jelikož jeho vazební důvody pominuly," dodal státní zástupce. Někdejší zaměstnanci banky jsou stíháni v souvislosti s obchodováním na mezinárodním trhu dluhopisů. Jako dealeři prováděli transakce především s americkými cennými papíry. Jejich operace byly sice legální, avšak podle policie překročily míru rizika. Již v počátcích vyšetřování policejní orgány zajistily majetek obviněných ve výši kolem deseti milionů korun. Šlo o nemovitý a také movitý majetek, včetně jejich účtů. Po vypuknutí aféry byli oba muži z ČSOB propuštěni. Peněžní ústav vůči nim neuplatnil nároky na náhradu škody. "Nechci věc komentovat," řekl LN tiskový mluvčí ČSOB Milan Tománek. Peníze podle jeho slov po dvojici nevymáhají soudní cestou proto, že probíhá "jiné řízení, iniciované státním zástupcem".
</TEXT>
</DOC>
<DOC>
<DOCID>LN-20021105028</DOCID>
<DOCNO>LN-20021105028</DOCNO>
<DATE>11/05/02</DATE>
<TITLE>
Vyhrává se každý den!
</TITLE>
<TEXT>
Máte nějaké otázky ke hře? Volejte na soutěžní linku 296 363 500 nebo e-mailujte na adresu hraobyt@lidovky.cz. Linka je v provozu po - pá od 8 do 12 h.
</TEXT>
<HEADING>
OKAMŽITÁ VÝHRA 5000 Kč
</HEADING>
<TEXT>
* Dnešní kombinace symbolů * Dnešní výherní čísla 1 4 72 * Dnešní soutěžní kupon 10 * Zájezdy dodala firma: www.danielatravel.cz tel.: 224 253 007
Dnes vyhrávají
Markéta BENDOVÁ z Mostu a
Martina VITÍKOVÁ z Kladna okamžitou denní výhru 5000 korun
</TEXT>
<HEADING>
Podzimní šance 3
</HEADING>
<TEXT>
Prosíme výherkyni hlavní ceny 50 000 Kč, paní Marii Havelkovou (ul. U tenisu 5, Přerov), aby se nám ozvala na tel. 267 098 753. Rádi bychom jí výhru předali!
Prosíme výherkyni hlavní ceny 50 000 Kč, paní Marii Havelkovou (ul. U tenisu 5, Přerov), aby se nám ozvala na tel. 267 098 753. Rádi bychom jí výhru předali!
</TEXT>
</DOC>
<DOC>
<DOCID>LN-20021105029</DOCID>
<DOCNO>LN-20021105029</DOCNO>
<DATE>11/05/02</DATE>
<TITLE>
V komunálních volbách uspěla manželka premiéra, syn poslance za KSČM ne
</TITLE>
<TEXT>
Viktorie Špidlová, Robin Filip. I nejbližší příbuzní známých politiků se ucházeli o post zastupitelů. Manželka premiéra zvolena byla, syn místopředsedy sněmovny nikoli. Dařilo se i známým tvářím - bývalý ministr Karel Březina a olympijský vítěz a lékař Lukáš Pollert v Praze uspěli.
PRAHA - Mezi desítkami tisíc zastupitelů kandidovaly v uplynulých komunálních volbách i známé tváře. A nešlo pouze o profesionální politiky. Své křeslo v zastupitelstvu Jindřichova Hradce obhájila Viktorie Špidlová, jedenapadesátiletá knihovnice, manželka premiéra Vladimíra Špidly. Kandidovala za stranu svého muže - sociální demokracii. Špidlová sice vyměnila sídlištní byt v Jindřichově Hradci za pražskou Kramářovu vilu a místní knihovnu za mnohem větší knihovnu Akademie věd ČR, i přesto jí však obyvatelé Jindřichova Hradce věří. Do zastupitelstva se dostala z druhého místa kandidátky. "Jsou tady určité nitky do Prahy, leccos bych mohla ovlivnit a zařídit. Ale pokud se ukáže, že to nebudu stíhat, tak se mandátu vzdám," komentovala své zvolení pro MF Dnes.
</TEXT>
<HEADING>
Syn místopředsedy sněmovny neuspěl
</HEADING>
<TEXT>
Zajímavým kandidátem na post zastupitele Prahy 10 byl i bývalý ministr ze Zemanovy vlády Karel Březina. Někdejší ministr bez portfeje a vedoucí Úřadu vlády ČR si mohl svým zvolením být téměř jistý. Figuroval totiž na druhém místě kandidátky ČSSD a mezi uchazeče o funkci v zastupitelstvu se rozdělovalo 45 mandátů. Zastupitelem se Březina opravdu stal, jednoduché to však nebylo. Nakonec ho kvůli preferenčním hlasů přeskočilo sedm jeho kolegů a exministr skončil na devátém místě, tedy posledním "postupovém". "Vzhledem k tomu, že jsem druhý na kandidátce a volí se 45 zastupitelů, tak si myslím, že to je podle odhadů celkem jisté," tvrdil přitom Březina v červenci pro ČTK. Další příbuzný známého politika dvacetiletý Robin Filip - usiloval o zvolení městským zastupitelem v Českých Budějovicích. Jeho otcem je místopředseda Poslanecké sněmovny za Komunistickou stranu Čech a Moravy Vojtěch Filip. Také Robin si vybral k politické kariéře komunistickou stranu, jejímž je členem. Jako komunistická "patnáctka" však v jihočeské metropoli mandát nezískal. Syn známého politika si v současnosti dodělává maturitu na soukromé obchodní škole. Do komunální politiky se vrhl i olympijský vítěz ve vodním slalomu Lukáš Pollert. Bývalý reprezentant v kanoistice, dnes lékař Ústřední vojenské nemocnice v pražských Střešovicích kandidoval v Praze 6 jako nezávislý za ODS. Protože se do zastupitelstva dostalo celkem dvacet zástupců občanské demokracie, stačilo i jeho sedmé místo na kandidátce ke zvolení.
Zajímavým kandidátem na post zastupitele Prahy 10 byl i bývalý ministr ze Zemanovy vlády Karel Březina. Někdejší ministr bez portfeje a vedoucí Úřadu vlády ČR si mohl svým zvolením být téměř jistý. Figuroval totiž na druhém místě kandidátky ČSSD a mezi uchazeče o funkci v zastupitelstvu se rozdělovalo 45 mandátů. Zastupitelem se Březina opravdu stal, jednoduché to však nebylo. Nakonec ho kvůli preferenčním hlasů přeskočilo sedm jeho kolegů a exministr skončil na devátém místě, tedy posledním "postupovém". "Vzhledem k tomu, že jsem druhý na kandidátce a volí se 45 zastupitelů, tak si myslím, že to je podle odhadů celkem jisté," tvrdil přitom Březina v červenci pro ČTK. Další příbuzný známého politika dvacetiletý Robin Filip - usiloval o zvolení městským zastupitelem v Českých Budějovicích. Jeho otcem je místopředseda Poslanecké sněmovny za Komunistickou stranu Čech a Moravy Vojtěch Filip. Také Robin si vybral k politické kariéře komunistickou stranu, jejímž je členem. Jako komunistická "patnáctka" však v jihočeské metropoli mandát nezískal. Syn známého politika si v současnosti dodělává maturitu na soukromé obchodní škole. Do komunální politiky se vrhl i olympijský vítěz ve vodním slalomu Lukáš Pollert. Bývalý reprezentant v kanoistice, dnes lékař Ústřední vojenské nemocnice v pražských Střešovicích kandidoval v Praze 6 jako nezávislý za ODS. Protože se do zastupitelstva dostalo celkem dvacet zástupců občanské demokracie, stačilo i jeho sedmé místo na kandidátce ke zvolení.
</TEXT>
</DOC>
<DOC>
<DOCID>LN-20021105030</DOCID>
<DOCNO>LN-20021105030</DOCNO>
<DATE>11/05/02</DATE>
<TITLE>
Vytvořit koalici s demokratickými stranami bez komunistů budou chtít v Ostravě představitelé vítězné ODS. Strana zahájila jednání s lidovci i nezávislými.
</TITLE>
<GEOGRAPHY>OSTRAVA</GEOGRAPHY>
<TEXT>
Kdo ovládne město Ostravu? Zatím vše nasvědčuje tomu, že velká překvapení nenastanou. Až dosud ovládala radnici velká koalice demokratických stran, v opozici byli komunisté. Volební výsledky - ale i vyjádření některých ostravských politiků - naznačují, že by tomu tak mohlo být i nadále. V pětapadesátičlenném zastupitelstvu obsadí ODS 20 křesel, ČSSD 16, KSČM 12, KDU-ČSL 4 a Sdružení nezávislých získalo 3 mandáty. Toto rozložení nabízí hned několik variant - mj. i těsné většinové koalice ČSSD a KSČM. Nabízí se i spojenectví ODS a ČSSD, jedna z dalších možností je, že by se ODS ocitla osamocena v opozici. "Naším cílem je udělat koalici s demokratickými stranami bez komunistů," řekl lídr ODS a pravděpodobný příští primátor Miroslav Svozil. ODS zahájila jednání s lidovci i nezávislými, koalice těchto subjektů však většinu na radnici nevytvoří. "Bez ČSSD to nepostavíme," uvědomuje si Svozil. Největší volební soupeři Miroslav Svozil (ODS) a Aleš Zedník (ČSSD) se mají setkat dnes dopoledne.
</TEXT>
<HEADING>
Lidovci upozorňují na možnost nových voleb
</HEADING>
<TEXT>
Městský výbor ostravské ČSSD jednal včera ve večerních hodinách. Podmínky pro budoucí koalici má ČSSD čtyři - provádění aktivní politiky zaměstnanosti, podpora integrace do Evropské unie, garance sociálních, kulturních a sportovních akcí města a personální obsazení radnice odborníky. Spojení KSČM a ČSSD lídr sociální demokracie Aleš Zedník nepřímo vylučuje. "Myslím, že v tomto městě není místo pro dvoubarevné koalice," řekl. Možnost podpory případné koalice, v níž by chyběla ODS, včera nepřímo vyloučili ostravští lidovci. "Vznik široké koalice bez ODS bych osobně viděl jako nešťastnou variantu," prohlásil Zbyněk Pražák, předseda ostravské KDU-ČSL. Lidovcům se čtyřmi mandáty nezbývá než čekat na nabídky ostatních stran. Stejně jsou na tom se třemi mandáty i nezávislí. Ti své stanovisko mají zveřejnit až dnes. "Čekáme na vyjádření ODS a ČSSD," uvedl Vít Rupricht ze Sdružení nezávislých. "Pokud se ODS a ČSSD nedohodnou a obě strany budou trvat na postu primátora, mohlo by to vyvolat opakování voleb v Ostravě," upozornil včera předseda ostravských lidovců Zbyněk Pražák. První zastupitelstvo po volbách se sejde v Ostravě ve středu 13. listopadu.
Městský výbor ostravské ČSSD jednal včera ve večerních hodinách. Podmínky pro budoucí koalici má ČSSD čtyři - provádění aktivní politiky zaměstnanosti, podpora integrace do Evropské unie, garance sociálních, kulturních a sportovních akcí města a personální obsazení radnice odborníky. Spojení KSČM a ČSSD lídr sociální demokracie Aleš Zedník nepřímo vylučuje. "Myslím, že v tomto městě není místo pro dvoubarevné koalice," řekl. Možnost podpory případné koalice, v níž by chyběla ODS, včera nepřímo vyloučili ostravští lidovci. "Vznik široké koalice bez ODS bych osobně viděl jako nešťastnou variantu," prohlásil Zbyněk Pražák, předseda ostravské KDU-ČSL. Lidovcům se čtyřmi mandáty nezbývá než čekat na nabídky ostatních stran. Stejně jsou na tom se třemi mandáty i nezávislí. Ti své stanovisko mají zveřejnit až dnes. "Čekáme na vyjádření ODS a ČSSD," uvedl Vít Rupricht ze Sdružení nezávislých. "Pokud se ODS a ČSSD nedohodnou a obě strany budou trvat na postu primátora, mohlo by to vyvolat opakování voleb v Ostravě," upozornil včera předseda ostravských lidovců Zbyněk Pražák. První zastupitelstvo po volbách se sejde v Ostravě ve středu 13. listopadu.
</TEXT>
</DOC>
<DOC>
<DOCID>LN-20021105031</DOCID>
<DOCNO>LN-20021105031</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Radnice Prahy 8 uzavřela včera kvůli špatné statice další karlínský dům. Jde o obecní budovu v Sokolovské ulici číslo 28. "Jsou tam dva byty, nyní v nich nájemníci nebydleli," řekl starosta Prahy 8 Josef Nosek. V povodní postiženém Karlíně je tak už 43 domů, které lidé nesmějí obývat. Nejvíce jich stojí právě v Sokolovské a také v Křižíkově ulici. Další jsou v Březinově, Vítkově, Šaldově, Kollárově, Pobřežní a Pernerově ulici, na Karlínském náměstí a v ulicích Petra Slezáka a Prvního pluku. Karlín zasáhla srpnová povodeň zřejmě nejvíce ze všech pražských čtvrtí. Voda tam a v přilehlé části Libně zaplavila na 1100 domů. Při povodni se v Karlíně zřítily tři domy dva v Sokolovské a jeden v Křižíkově ulici. Další dům v Křižíkově ulici museli dělníci strhnout. Nikdo nezahynul ani nebyl raněn.
</TEXT>
</DOC>
<DOC>
<DOCID>LN-20021105032</DOCID>
<DOCNO>LN-20021105032</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Škodu asi za čtyři tisíce korun způsobil požár, který vypukl v neděli večer ve skladu vojenského materiálu v Dělostřelecké ulici v Praze. V suterénu dvoupodlažní budovy, kde hořelo, nebyla skladována munice ani jiné nebezpečné látky. Sdělil to Jindřich Plescher z tiskové služby ministerstva obrany. Příčinou požáru byla podle něj technická závada na elektrickém vysoušeči vzduchu, který byl zničen společně s osvětlovacím tělesem. Další dvě svítidla a elektrické kabely byly poškozeny. Hasiči oheň uhasili za pět minut.
</TEXT>
</DOC>
<DOC>
<DOCID>LN-20021105033</DOCID>
<DOCNO>LN-20021105033</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
V Praze na Palmovce se včera po osmé hodině ráno srazily dvě tramvaje. Jedna vykolejila a druhá do ní narazila zezadu. Eva Dydová z dopravního podniku uvedla, že nikdo nebyl zraněn. Příčiny nehody vyšetřuje policie. Kvůli nehodě byla na hodinu omezena doprava u křižovatky s ulicí Na Žertvách. Na začátku října vykolejily v Praze tři tramvaje, neznámý pachatel dal na koleje předměty. Nehody tramvají a autobusů nepatří v poslední době k ničemu neobvyklému. V polovině října se v jeden den stalo sedm nehod tramvají, při jedné z nich bylo zraněno 12 lidí. Stav tramvajové dopravy po povodních není optimální, některé tratě se teprve uvádějí do provozu. Tramvají je ale podle mluvčí dopravního podniku Michaely Kuchařové dostatek. "Samozřejmě že jejich opotřebovanost je nyní vyšší, ale nic se nezanedbává," tvrdí mluvčí.
</TEXT>
</DOC>
<DOC>
<DOCID>LN-20021105034</DOCID>
<DOCNO>LN-20021105034</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Nové vedení Katastru nemovitostí Praha začalo prověřovat činnost tohoto úřadu za poslední měsíce. Uvedla to včera TV Nova. Novým ředitelem pražského katastru nemovitostí se před měsícem stal Jan Seik, který podle televize vyměnil celý tým svých podřízených. Předchozí činnost úřadu se začala prověřovat kvůli stížnostem například na korupci nebo prodlužování zákonné lhůty pro zápis změn do katastru nemovitostí. Ta je dva až tři měsíce, u pražského katastru zápis trval šest až osm měsíců. Podle televize úřad přepisoval i vlastnictví nemovitostí bez vědomí jejího majitele jen na základě falešné plné moci, kterou katastru předložil člověk, jenž se snažil nemovitost nezákonně získat.
</TEXT>
</DOC>
<DOC>
<DOCID>LN-20021105035</DOCID>
<DOCNO>LN-20021105035</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Středočeští policisté začali loni v srpnu v akci Patriot rozsáhlé tažení proti extremismu. Více než roční prověřování přineslo výsledky minulý čtvrtek, kdy policie obvinila devět mužů kvůli organizování skinheadských koncertů a propagaci rasismu. "Vyšetřování trestné činnosti neskončilo a patrně budou obviněni další lidé," řekl včera policejní rada Patrik Frk. Policie viní devět členů organizované skupiny z celkem 46 skutků, jež podporovaly a propagovaly hnutí směřující k potlačení práv a svobod člověka. Kromě veřejného hajlování, nošení nápisů a symbolů a rozšiřování materiálů, jejichž obsah vyvolává rasovou nesnášenlivost, jsou podezřelí ze zorganizování čtyř koncertů rasistických kapel. Pět ze stíhaných mužů patří mezi aktivisty Národního odporu Praha nebo mezi členy hudební skupiny Aryan Pride. Jména ani iniciály nechtěl Frk prozradit s tím, že jde o poměrně známé osoby. Další čtyři muži patří mezi příznivce nacionalistického hnutí. Všichni jsou stíháni na svobodě a hrozí jim tři až osm let vězení. Osm mužů bydlí v Praze, jeden v Berouně.
</TEXT>
</DOC>
<DOC>
<DOCID>LN-20021105036</DOCID>
<DOCNO>LN-20021105036</DOCNO>
<DATE>11/05/02</DATE>
<TITLE>
ČESKÉ BUDĚJOVICE - Necelých čtyřiadvacet hodin stačilo politikům v Českých Budějovicích k tomu, aby se po víkendových volbách dohodli na novém složení městské rady. Jihočeská metropole se tak stala prvním velkým městem v republice, jehož obyvatelé už znají jméno primátora i většiny nových radních. Na základě politické dohody, podepsané už v neděli večer, uzavřely koalici vítězná ODS s lidovci a ČSSD. Primátorem zůstane lidovec Miroslav Tetter. "Naše strana ale obsadí v městské radě většinu z jedenácti křesel a k tomu bude mít tři ze čtyř náměstků," řekl lídr kandidátky ODS Juraj Thoma. I když občanští demokraté podle něj jako absolutní vítězové nebudou mít ve městě svého primátora, s výsledkem dohody jsou podle Thomy spokojeni. Staronový primátor totiž povede městskou radu, složenou ze šesti zástupců ODS, tří členů KDU-ČSL a dvou sociálních demokratů. "Dohoda je vzhledem k výsledkům pro všechny tři strany spravedlivá," řekla náměstkyně primátora za ČSSD Vlasta Bohdalová. V opozici po čtyřech letech skončí komunisté - stali se druhou nejsilnější stranou - a US-DEU, jejíž zástupci zcela propadli. Také na Stranu nezávislých kandidátů s pěti zastupiteli už místo v radniční koalici nezbylo. Rekordně rychlý výsledek povolebních jednání je přitom v přímém protikladu k situaci z minulých komunálních voleb. Tehdy také zvítězila ODS, po dlouhé politické debatě, provázené osobním napadáním a urážkami, však místa v městské radě obsadila koalice lidovců, ČSSD, US-DEU a KSČM. Nespokojení občanští demokraté na protest odstoupili ze zastupitelstva, a vyvolali tak nové, mimořádné volby. Ani další volební klání však ODS nepomohlo. Komunisté ještě posílili a městská rada zůstala ve starém složení. Letos ODS změnila taktiku. Místo radikálů, znesvářených s některými unionisty, obsadili čelo stranické kandidátky mírnější politici, vedení Thomou. Také vedení KDU-ČSL a ČSSD se zdržela v kampani osobních útoků. "Už před volbami jsme se s ODS a ČSSD dohodli, že kampaň povedeme pozitivním způsobem," řekl Tetter.
</TITLE>
<TEXT>
Výsledky voleb v Českých Budějovicích
1. ODS (18 zastupitelů)
</TEXT>
</DOC>
<DOC>
<DOCID>LN-20021105037</DOCID>
<DOCNO>LN-20021105037</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Dlouhotrvající diskusi o tom, kdo ze dvou trenérů fotbalistů Liberce je tím "hlavním", neukončil žádný důležitý zápas, ale víkendové volby do městských zastupitelstev. Zatímco Ladislav Škorpil svou pozici na radnici v Hradci Králové obhájil, jeho kolega z lavičky mistrovského týmu Josef Csaplár v Příbrami neuspěl. Nestraník Škorpil kandidoval pod křídly ODS a ve své straně dostal z 37 kandidátů čtvrtý největší počet hlasů volilo jej téměř deset tisíc lidí. Škorpil ve svém obvodě porazil i hradecké fotbalisty Adriana Rolka a Jaroslava Moníka, kteří se stejně jako v lize nedočkali vítězství ani ve volbách. Strana zelených, která je navrhla, se do zastupitelstva nedostala. Csaplár se nedávno přestěhoval do Liberce, ale do politiky se snažil prorazit ve svém bývalém bydlišti v Příbrami. Člen ODS skončil ale na kandidátce až jedenáctý. Od soboty se ale může těšit z nové funkce další ligový kouč - Radek Rabušic ze Synotu, jenž uspěl v okrsku Brno-Kohoutovice.
</TEXT>
</DOC>
<DOC>
<DOCID>LN-20021105038</DOCID>
<DOCNO>LN-20021105038</DOCNO>
<DATE>11/05/02</DATE>
<TITLE>
Strana spravedlnosti a rozvoje bude mít v parlamentu většinu * Vládní strany ve volbách propadly
</TITLE>
<TEXT>
Nejsme náboženskou stranou, tvrdí vůdce islamisticky orientovaného uskupení, které s jasnou převahou zvítězilo v nedělních parlamentních volbách.
ANKARA - Turecká politická scéna se vzpamatovává z otřesů, které jí způsobily nedělní parlamentní volby. V nich se na rozdíl od minulosti vyplnily předvolební prognózy, které předurčovaly vítězství Strany pokroku a prosperity (AKP), založené teprve loni na troskách zakázaného islamistického uskupení. Překročit přísný 10procentní práh pro vstup do parlamentu se podařilo už pouze jediné straně sociálnědemokraticky orientované Republikánské lidové straně (CHP), která pro změnu v dosavadním zákonodárném sboru vůbec nebyla. Všechna ostatní uskupení - včetně tří vládních stran - zůstala za branami 550členného Velkého národního shromáždění. Vítězům voleb tak necelých 35 procent stačilo k tomu, aby získali pohodlnou nadpoloviční většinu. Postislamistům ale chybějí čtyři křesla k tomu, aby mohli měnit ústavu. To by totiž zřejmě byl jediný způsob, jak zařídit, aby jejich vůdce Recep Tayyip Erdogan mohl zasednout do premiérského křesla. Podle současných zákonů mu to znemožňuje rozsudek z roku 1998, kterým byl odsouzen za porušování sekulárních zákonů - tohoto činu se podle soudu dopustil veřejným odrecitováním básně, v níž jsou mešity přirovnávány ke kasárnám a věřící k vojákům. Straně, jejíž představitelé se nálepce "islamistická" brání, tak zatím nezbývá, než hledat jiného premiérského kandidáta. O něm by se mělo jednat dnes a zítra. Již nyní je ale jasné, že poprvé po 15 letech bude moci tureckou vládu vytvořit jediná strana. Právě vidina obnovení ztracené stability se setkala s příznivou odezvou na tureckých trzích. Index ceny akcií a kurs turecké liry včera o několik procent posílily. Již méně nadšeni jsou z toho, že se k moci dostává strana s islamistickými kořeny, ostatní politici. Erdogan ale inadále zdůrazňuje, že jeho uskupení "nemůže nikdo nazývat náboženským". Jeden z představitelů AKP také údajně vyzýval přívržence strany, aby při oslavách nepoužívali muslimské zvolání "Alláh je veliký!". Nad stranou se totiž vznáší hrozba zákazu, o němž má turecký ústavní soud jednat v půli listopadu. Čeká se také na reakci armády, která už v minulosti proti několika islamistickým stranám zakročila: naposledy v roce 1997, kdy přiměla k odchodu z vlády Stranu prosperity, která byla následně zakázána.
</TEXT>
<HEADING>
Stará garda politiků odchází
</HEADING>
<TEXT>
Erdogan si je této hrozby dobře vědom a snaží se svoji stranu profilovat jako prozápadní konzervativní uskupení. "Nebude armádu provokovat," předpovídá ankarský politolog Metin Heper, citovaný agenturou AP. "Je to velmi inteligentní člověk. Moc dobře ví, jaký osud potkal nábožensky orientované strany," dodal Heper. Jiné starosti mají strany, které se do parlamentu nedostaly. Vůdci dvou konzervativních uskupení - Tansu Cillerová a Mesut Yilmaz - v reakci na volební fiasko oznámili rezignaci. Odchod z politiky už dopředu avizoval i dosavadní premiér Bülent Ecevit, jehož Demokratická levicová strana dostala pouhé procento hlasů. Ecevit už včera podal rezignaci na premiérský post.
Vzestupy a pády tureckých islamistů
* leden 1970 - pod vedením Necmettina Erbakana vzniká islamisticky orientovaná Strana národního pořádku
* květen 1970 - ústavní soud označuje stranu za hrozbu sekulární podobě státu, Erbakan odjíždí do Švýcarska
* říjen 1972 - vzniká Strana národní spásy, Erbakan se vrací domů a přebírá její vedení
* říjen 1973 - strana získává ve volbách 11,8 procenta a vstupuje do vlády, z Erbakana se stává vicepremiér
* září 1980 - armáda provádí po politicky motivovaných násilnostech vojenský převrat, všechny politické strany jsou zakázány
* říjen 1980 - Erbakan je společně s 21 spolustraníky poslán do vězení
* červenec 1983 - Erbakanovi přívrženci zakládají Stranu prosperity
* říjen 1987 - bývalí političtí vůdci mohou opět vykonávat svoji činnost, Erbakan přebírá vedení Strany prosperity
* prosinec 1995 - Strana prosperity získává ve volbách nejvyšší počet hlasů
* červen 1996 - po krachu dosavadní vlády bez účasti islamistů vzniká nový kabinet, Erbakan se stává premiérem, po roce ale na nátlak armády odstupuje
* leden 1998 - Ústavní soud zakazuje Stranu prosperity, její poslanci zakládají Stranu ctnosti
* duben 1999 - Strana ctnosti dostává ve volbách 15,4 procenta hlasů a stává se třetím nejsilnějším uskupením
* červen 2001 - Strana ctnosti je zakázána kvůli porušování sekulárních zákonů
* srpen 2001 - Recep Tayyip Erdogan zakládá Stranu spravedlnosti a rozvoje
* říjen 2002 - generální prokurátor žádá zákaz strany, Ústavní soud rozhodnutí o případném zákazu odložil
* listopad 2002 - strana přesvědčivě vítězí v parlamentních volbách
Pramen: AP
</TEXT>
<HEADING>
Recep Tayyip Erdogan vítěz bez medaile
</HEADING>
<TEXT>
Dlouholetému přívrženci islamistického hnutí Recepu Tayyipu Erdoganovi se splnil sen: s nově vzniklou Stranou spravedlnosti a rozvoje vyhrál volby a vzhledem k neúspěchu vládních stran získal v parlamentu pohodlnou nadpoloviční většinu. Radost mu kalí pouze fakt, že se nemůže stát premiérem, neboť byl v roce 1998 odsouzen za "podněcování k náboženské nenávisti", což mu znemožňuje vykonávání politických funkcí. Nebylo to poprvé, kdy se Erdogan dostal kvůli svým postojům do křížku s úřady. Když si v 80. letech odmítl na příkaz nadřízeného - bývalého důstojníka - oholit vousy, byl vyhozen z místa v přístavu. Erdogan vystudoval náboženství a ekonomii. V té době se seznámil s Necmettinem Erbakanem a připojil se k jeho islamistickému hnutí. Do obecného povědomí se dostal roku 1994, kdy se stal starostou Istanbulu. I jeho kritici uznávají, že řídil město dobře - vyčistil ho a zvýšil podíl zeleně. A zároveň omezil prodej alkoholu. Erdogan se během let distancoval od dřívějších radikálních názorů: nyní už nepožaduje vystoupení Turecka z NATO a podporuje vstup země do EU.
</TEXT>
<HEADING>
Deniz Baykal hořký triumf veterána
</HEADING>
<TEXT>
Staronový vůdce Republikánské lidové strany (CHP) Deniz Baykal může mít po volbách pocit zadostiučinění, ale zcela spokojen asi není. Po návratu do čela strany se mu podařilo dostat sociálnědemokratickou CHP zpět do parlamentu, zde ale jeho poslanci možná skončí v opozičních řadách. Pro nyní 64letého Baykala byly volby jen další v dlouhé sérii bitev, které během své dlouholeté politické kariéry svedl. Do politiky vstoupil už ve 25 letech a sotva v ní byl první desetiletí, usedl do ministerského křesla. Psal se rok 1974 a Baykal se stal ministrem financí. Vládní posty si později vyzkoušel i jiné - vedl resorty energetiky, zahraničních věcí a zastával i funkci vicepremiéra. Podobně jako řada dalších tureckých politiků ale poznal i podzemní patra pyramidy moci. Po vojenském puči z roku 1980 strávil několik měsíců ve vězení a v následujících letech měl zakázanou politickou činnost. Poprvé se šéfem CHP stal v roce 1992, po neúspěchu při volbách v roce 1999 z čela strany, jejíž historie sahá až k zakladateli moderního Turecka Kemalu Mustafovi "Atatürkovi", odstoupil. Hned v následujícím roce se ale vrátil.
</TEXT>
<HEADING>
Bülent Ecevit konec neúspěšného zachránce
</HEADING>
<TEXT>
Turecká politická scéna přichází o jednu z nejvýraznějších osobností - několikanásobného premiéra Bülenta Ecevita. Nyní 77letý politik, jehož zhoršující se zdravotní stav byl jednou z příčin konání předčasných voleb, už před hlasováním avizoval, že odejde z politiky. To ale nepředpokládal, že jeho Demokratická levicová strana skončí s potupným výsledkem jednoho procenta odevzdaných hlasů. "Spáchali jsme sebevraždu," komentoval Ecevit fakt, že proběhly předčasné volby, jejichž pořádání se bránil. Jeho politická kariéra začala před 45 lety, kdy se stal nejmladším poslancem tureckého parlamentu. Již o čtyři roky později zasedl do vlády a v jejím čele pak v roce 1974 řídil invazi na Kypr. Ani jemu s v 80. letech nevyhnulo krátké uvěznění za porušení zákazu politické činnosti po vojenském převratu. Po vítězných volbách v roce 1999 se od něj čekalo, že v čele vlády zachrání tonoucí se ekonomiku. To se mu nepodařilo. Navíc se mu začalo zhoršovat zdraví. "Nejvěrnějšími přáteli Bülenta jsou šálek čaje, kus papíru, tužka a kniha básní," stojí podle BBC v třídní knize z istanbulské univerzity, kde Ecevit studoval literaturu.
Konečné výsledky voleb
STRANA HLASŮ KŘESEL
Strana spravedlnosti a rozvoje 34,2 % 363
Republikánská lidová strana 19,4 % 178
Strana správné cesty 9,5 % Strana národní akce 8,3 %
Pozn.: Zbylých devět křesel v parlamentu obsadí nezávislí kandidáti
</TEXT>
</DOC>
<DOC>
<DOCID>LN-20021105039</DOCID>
<DOCNO>LN-20021105039</DOCNO>
<DATE>11/05/02</DATE>
<GEOGRAPHY>SANÁ</GEOGRAPHY>
<TEXT>
Američané včera raketovým útokem zlikvidovali vůz s šesti jemenskými islamisty, z nichž jeden byl zřejmě jeden z hlavních vůdců vlivné místní buňky sítě Al Kajda, Alí Kad Sunía Harzí. Raketa zasáhla terénní vůz s islamisty na odlehlém místě, zhruba 170 kilometrů východně od jemenské metropole Saná. Televizi CNN to potvrdil dobře informovaný zdroj. Šlo tedy o první přímý americký úder proti islamistům mimo Afghánistán od loňského září, kdy USA vyhlásily válku mezinárodnímu terorismu. Jemenec Alí Kad Sunía Harzí podle zpravodajců sehrál klíčovou roli při útoku proti americké vojenské lodi USS Cole v roce 2000, během nějž v přístavu jemenského Adenu zahynulo celkem 17 amerických námořníků. Tento muž prý také sloužil v osobní ochrance krále teroristů Usámy bin Ládina. Americké ministerstvo likvidaci šéfa jemenských islamistů přivítalo.
</TEXT>
</DOC>
<DOC>
<DOCID>LN-20021105040</DOCID>
<DOCNO>LN-20021105040</DOCNO>
<DATE>11/05/02</DATE>
<TITLE>
Je to šok! tvrdí mnozí Íránci. Na to, že ženy řídí veřejné dopravní prostředky, si prý islámská společnost bude zvykat pomalu.
</TITLE>
<GEOGRAPHY>TEHERÁN</GEOGRAPHY>
<TEXT>
Írán, první moderní islámská republika světa, jejíž duchovní neustále brojí proti Západu, se postupně otvírá modernímu světu. Tato teokratická země má konečně i první řidičku autobusu v dějinách. V íránské společnosti, v které na všech úrovních dominují muži, jde o do nedávna nemyslitelnou věc. První autobusovou řidičkou íránské historie se stala vyučená zdravotní sestra Masúmí Bulaghíová. Řídit bude z Teheránu do okolních měst. Pyšná Bulaghíová doufá, že jejím příklad budou následovat další ženy. "Očekávám, že to, co jsem dokázala, bude rozhodujícím podnětem pro změnu společenského postavení žen v Teheránu," prohlásila sebevědomá šestapadesátiletá "vládkyně" autobusu. Bulaghíová však není jedinou profesionální řidičkou v zemi. Má už jednu slavnou předchůdkyni. Ta se jmenuje Zahra Langrúdíová a od září řídí taxík ve městě Kommu. Ten je (navíc) náboženskou baštou íránských islamistů a učenců. Langrúdíová však nemá klientelu, jakou mají jiní taxikáři. Jezdí totiž pro společnost, která převáží pouze ženy a chlapce do 12 let. "Ochrání to ženy před nestydatými pohledy mužů," prohlásil o práci Langrúdíové kommský duchovní Akbar Torábí.
</TEXT>
<HEADING>
Z parlamentu na fotbal
</HEADING>
<TEXT>
Íránské ženy bojují za svá práva už léta. Už se dokonce uvažuje o tom, že by mohly navštěvovat i fotbalová utkání. Některých ústupků už dosáhly: mohou navštěvovat zápasy ve volejbalu. Navíc se jim podařilo prorazit i do íránského parlamentu. Vidět za řidičem taxíku a autobusu ženu, je však stále pro mnohé Íránce šok. "Muži musí konečně vidět, že ženy nepatří pouze do domácnosti," říká s úsměvem Langrúdíová.
Íránské ženy bojují za svá práva už léta. Už se dokonce uvažuje o tom, že by mohly navštěvovat i fotbalová utkání. Některých ústupků už dosáhly: mohou navštěvovat zápasy ve volejbalu. Navíc se jim podařilo prorazit i do íránského parlamentu. Vidět za řidičem taxíku a autobusu ženu, je však stále pro mnohé Íránce šok. "Muži musí konečně vidět, že ženy nepatří pouze do domácnosti," říká s úsměvem Langrúdíová.
</TEXT>
</DOC>
<DOC>
<DOCID>LN-20021105041</DOCID>
<DOCNO>LN-20021105041</DOCNO>
<DATE>11/05/02</DATE>
<TITLE>
Milionové Quito pokryl bílý sopečný popel sopky El Reventador, která se probudila po čtvrtstoletí
</TITLE>
<TEXT>
Deštníky nad hlavou a roušky na ústech jsou nejúčinnější ochranou obyvatel ekvádorského hlavního města před padajícím popelem.
QUITO - Více než milion obyvatel ekvádorské metropole Quito nyní prožívá dramatické okamžiky. Sopka El Reventador, která je od města vzdálená zhruba sto kilometrů, se totiž opět probudila k životu - a to po čtvrtstoletí. V neděli začala chrlit žhavé kamení a mraky plynů s hořícím popelem. Ten vítr odnášel přímo nad metropoli Quito, kde pokryl domy, parky a ulice s auty jako sníh. Padající bílý popel rázem změnil život celé metropole tohoto jihoamerického státu. Lidé se ihned schovali do svých domovů, zavřeli okna a na ulici se odvážili většinou jen s bílými rouškami na obličeji a s rozevřenými deštníky. Ekvádorské úřady je zároveň varovaly, ať nevycházejí z domů bez brýlí a oblečení, které pokrývá celé tělo. Řádění přírodního živlu ochromilo i leteckou dopravu nad městem. Sopečný popel totiž donutil úřady, aby zastavily provoz na městském letišti. Přerušena byla i doprava na blízké dálnici a dalších důležitých komunikacích. Velké obavy panují i z toho, aby sopečná erupce nepoškodila transekvádorský ropovod, který vede poblíž Quita. Je totiž opravdu jediný, který zemi protíná. V oblasti, kde sopka vybuchla, je zároveň soustředěn veškerý ropný průmysl země. Z erupce 3561 metrů vysokého vulkánu El Reventador, což v překladu znamená "Soptící", se tak radují nejspíše jen děti. Školy ekvádorské metropole byly totiž včera zavřeny. Sopka El Reventador leží uprostřed andských džunglí. V její bezprostřední blízkosti žije a pracuje na dva tisíce lidí. Ti si zachránili život většinou včasným útěkem. Vulkán se totiž neprobudil náhle; již před erupcí na sebe hojně upozorňoval výrony sírových plynů. Lidé, kteří neuprchli, byli v posledních chvílích evakuováni. "Dosud nemáme žádné zprávy o obětech," prohlásil včera místní policejní velitel Milton Borja. "Došlo k velké erupci," prohlásil znepokojeně ředitel ekvádorského Geofyzikálního ústavu Hugo Yepez. "Hlavní obavy máme z mraku hořícího popela, který může dosáhnout teploty až 932 stupňů Celsia," dodal pak ředitel. Řádění "Soptícího" začalo sužovat obyvatele ekvádorské metropole necelý měsíc poté, co se na město snesl popel z vulkánu Guagua Pichincha. Ten leží pouze dvanáct kilometrů od města a také se nadlouho odmlčel: naposledy totiž vybuchl před 340 lety.
</TEXT>
<HEADING>
V sousedství deseti vulkánů
</HEADING>
<TEXT>
Nad městem se tehdy ve výšce jedenácti kilometrů objevil obrovský sopečný mrak. Jeho průměr byl 44 kilometrů. I tehdy byla přerušena výuka ve školách a čtyři sta tisíc dětí muselo zůstat doma. Obyvatelé Quita si od sopečných výbuchů neodpočinou nejspíš ani v budoucnosti. Město totiž leží v oblasti andského pohoří, která se nazývá "vulkanický pás". V blízkosti ekvádorské metropole tak leží hned deset činných vulkánů.
Nad městem se tehdy ve výšce jedenácti kilometrů objevil obrovský sopečný mrak. Jeho průměr byl 44 kilometrů. I tehdy byla přerušena výuka ve školách a čtyři sta tisíc dětí muselo zůstat doma. Obyvatelé Quita si od sopečných výbuchů neodpočinou nejspíš ani v budoucnosti. Město totiž leží v oblasti andského pohoří, která se nazývá "vulkanický pás". V blízkosti ekvádorské metropole tak leží hned deset činných vulkánů.
</TEXT>
</DOC>
<DOC>
<DOCID>LN-20021105042</DOCID>
<DOCNO>LN-20021105042</DOCNO>
<DATE>11/05/02</DATE>
<TEXT>
BUENOS AIRES - Pravděpodobný člen italské teroristické skupiny Rudé brigády, který je od 70. let stíhán italskými úřady, byl v neděli zatčen v Buenos Aires. Jeden ze čtyř vůdců skupiny Leonardo Bertulazzi (51) je ve své zemi mj. obviněn z toho, že byl hlavním logistou organizace, která nese odpovědnost za řadu útoků včetně vraždy bývalého italského premiéra Alda Mora v roce 1978. Bertulazzi byl roku 1987 v Itálii odsouzen k 27 letům vězení.
</TEXT>
</DOC>
<DOC>
<DOCID>LN-20021105043</DOCID>
<DOCNO>LN-20021105043</DOCNO>
<DATE>11/05/02</DATE>
<GEOGRAPHY>JERUZALÉM</GEOGRAPHY>
<TEXT>
Sebevražedný útok v obchodním středisku v izraelském městě Kfar Saba u Tel Avivu si včera vyžádal nejméně tři lidské životy včetně pachatelova. Při včerejším atentátu byly prý také zraněny na tři desítky osob. Uvedla to izraelská televize. Mezi postiženými jsou rovněž dvě děti, jejich zranění jsou naštěstí pouze lehká. K útoku v obchodu s elektronikou se v libanonské televizi Al-Manar, která patří proíránskému hnutí Hizballáh, přihlásilo militantní hnutí Islámský džihád.
</TEXT>
</DOC>
<DOC>
<DOCID>LN-20021105044</DOCID>
<DOCNO>LN-20021105044</DOCNO>
<DATE>11/05/02</DATE>
<GEOGRAPHY>JAKARTA</GEOGRAPHY>
<TEXT>
Indonéská policie prý zjistila jména a úkryty tří mužů podezřelých z podílu na nedávném atentátu, který si na indonéském ostrově Bali vyžádal smrt asi 190 osob, většinou turistů. Všichni podezřelí jsou Indonésané. Včera to uvedl mluvčí vyšetřovatelů Edward Aritonang, který však jména údajných atentátníků odmítl zveřejnit. Řekl ovšem, že policie nyní prohledává oblasti, kde by se muži mohli ukrývat. Jde prý o podezřelé, jejichž počítačové podobizny policie již zveřejnila. Tuto sobotu také policie oznámila, že byl zřejmě zadržen jeden z atentátníků.
</TEXT>
</DOC>
<DOC>
<DOCID>LN-20021105045</DOCID>
<DOCNO>LN-20021105045</DOCNO>
<DATE>11/05/02</DATE>
<GEOGRAPHY>VÍDEŇ/LINEC</GEOGRAPHY>
<TEXT>
Vláda rakouské země Horní Rakousy včera schválila v pořadí již desátý balíček opatření proti české jaderné elektrárně Temelín. Více než 270 tisíc eur ( 8,3 milionu Kč), které na akci vyčlenilo zemské ministerstvo životního prostředí, poslouží hlavně na financování "informační ofenzivy" vůči české veřejnosti. Horní Rakousy, které sousedí s Jihočeským krajem, vynaloží 196 tisíc eur na podporu rakouských a českých ekologických spolků, které mají varovat české obyvatelstvo před riziky jaderné energie. Ze zbylých 74 tisíc eur bude financován zemský zmocněnec pro příhraniční jaderná zařízení Radko Pavlovec.
</TEXT>
</DOC>
<DOC>
<DOCID>LN-20021105046</DOCID>
<DOCNO>LN-20021105046</DOCNO>
<DATE>11/05/02</DATE>
<TEXT>
Příslušníci americké 82. výsadkové divize prohledávali domy ve vesnici Naraj na jihovýchodě Afghánistánu, v níž bylo předtím nalezeno 115 raket, granáty, miny a další munice. Prý šlo o stejné zbraně, s jakými byla nedlouho předtím ostřelována americká vojenská základna. Pět osob bylo předvedeno k dalším výslechům. Zatím nebylo potvrzeno, že by místní lidé patřili k islamistickému hnutí Taliban.
</TEXT>
</DOC>
<DOC>
<DOCID>LN-20021105047</DOCID>
<DOCNO>LN-20021105047</DOCNO>
<DATE>11/05/02</DATE>
<TITLE>
Celkem deset malých dívek a zralých žen znásilnil během posledního roku neznámý útočník. Policie mu však stále nedokáže přijít na stopu.
</TITLE>
<GEOGRAPHY>LONDÝN</GEOGRAPHY>
<TEXT>
Sto mužů z pěti speciálních jednotek nasadila anglická policie v nejrozsáhlejším pátrání od případu tzv. yorkshirského rozparovače z konce 70. let. V oblasti jihovýchodní Anglie totiž řádí muž, který během posledních dvanácti měsíců znásilnil již deset dívek a žen. Metody nemění a nezáleží mu na věku oběti: přepadeným obětem je od deseti do dvaapadesáti let. Násilník vždy v blízkosti lesa strhne oběť zezadu na zem a odtáhne ji do temného zákoutí. Jednotlivá místa napadení jsou od sebe vzdálena pouhé desítky kilometrů. Popis pachatele, který přepadené poskytly policii, je velmi vágní. Policie ví jen to, že muž je starý 30 až 50 let, kouří, pije alkohol, má drsnou kůži a je trochu při těle. Policie vyzvala všechny ženy a dívky v Anglii, aby nechodily samy po nepřehledných stezkách a neposlouchaly walkmany v místech, kde by je někdo mohl přepadnout. "Ten muž je extrémně nebezpečný. Jeho znásilnění jsou velmi hrubá. Je více než pravděpodobné, že zaútočí znovu. Potřebujeme pomoc veřejnosti, abychom mu v tom mohli zabránit," uvedl David Kelly, policejní rada hrabství Kent.
</TEXT>
<HEADING>
Znásilnil jsem ti dceru!
</HEADING>
<TEXT>
První dívka, které bylo jen deset let, byla přepadena a znásilněna nedaleko sportovního centra v Ashfordu, a to v polovině loňského listopadu. Letos v červenci - po osmiměsíční přestávce - znásilnil dvanáctiletou holčičku. Další útok na sebe nenechal dlouho čekat. Deset dní po zneužití dvanáctileté dívky ohlásila třicetiletá žena, že byla napadena a znásilněna neznámým mužem na lesní stezce v Earlswoodu. Jen šest hodin nato byla znásilněna další žena, tentokrát šestadvacetiletá. Muž po činu dokonce z mobilního telefonu své oběti zavolal dívčině matce, aby jí oznámil: "Právě jsem znásilnil tvoji dceru!" O pár dní později, ještě v červenci, přepadl osmnáctiletou dívku a stejně jako v předchozích případech i tentokrát znásilňoval za bílého dne. Začátkem srpna přišla na řadu nejstarší z obětí - dvaapadesátiletá žena, která byla na procházce se svým psem. "Bála jsem se o svůj život, tak jsem ho radši nechala udělat - vždyť víte - tu věc," vypověděla žena anonymně v rozhovoru pro televiziní stanici BBC. Následovaly ženy a dívky ve věku 26, 13, 22 a 14 let. Jednu z nich přitom před znásilněním zachránil její pes. Ten lesního násilníka opakovaně a neúnavně napadal tak dlouho, až ho zahnal na útěk.
První dívka, které bylo jen deset let, byla přepadena a znásilněna nedaleko sportovního centra v Ashfordu, a to v polovině loňského listopadu. Letos v červenci - po osmiměsíční přestávce - znásilnil dvanáctiletou holčičku. Další útok na sebe nenechal dlouho čekat. Deset dní po zneužití dvanáctileté dívky ohlásila třicetiletá žena, že byla napadena a znásilněna neznámým mužem na lesní stezce v Earlswoodu. Jen šest hodin nato byla znásilněna další žena, tentokrát šestadvacetiletá. Muž po činu dokonce z mobilního telefonu své oběti zavolal dívčině matce, aby jí oznámil: "Právě jsem znásilnil tvoji dceru!" O pár dní později, ještě v červenci, přepadl osmnáctiletou dívku a stejně jako v předchozích případech i tentokrát znásilňoval za bílého dne. Začátkem srpna přišla na řadu nejstarší z obětí - dvaapadesátiletá žena, která byla na procházce se svým psem. "Bála jsem se o svůj život, tak jsem ho radši nechala udělat - vždyť víte - tu věc," vypověděla žena anonymně v rozhovoru pro televiziní stanici BBC. Následovaly ženy a dívky ve věku 26, 13, 22 a 14 let. Jednu z nich přitom před znásilněním zachránil její pes. Ten lesního násilníka opakovaně a neúnavně napadal tak dlouho, až ho zahnal na útěk.
</TEXT>
</DOC>
<DOC>
<DOCID>LN-20021105048</DOCID>
<DOCNO>LN-20021105048</DOCNO>
<DATE>11/05/02</DATE>
<GEOGRAPHY>ŘÍM</GEOGRAPHY>
<TEXT>
Následky zemětřesení, které minulý čtvrtek připravilo v jihoitalské obci San Giuliano di Puglia o život 29 lidí (z toho 26 dětí ve zřícené školce), zavdalo Italům podnět ke kritice centrálních úřadů. Podle expertů neudělali představitelé státu za uplynulá dvě desetiletí nic, co by této tragédii mohlo zabránit. "O prevenci před otřesy půdy se mluví už přes dvacet let, ale naprosto nic se v této věci neudělalo," uvedl šéf Státního geofyzikálního a vulkanologického ústavu (INGV) Enzo Boschi. "Ani vlády, ani stát, ani obecní úřady, ani regiony vůbec nic neudělaly," upřesnil Enzo Boschi. Včera o situaci v postižené oblasti kolem městečka San Giuliano di Puglia jednal ministr vnitra Giuseppe Pisanu v parlamentu. Tragický rozměr zemětřesení v této části kraje Molise je dán tím, že při sesuvu půdy zahynulo 26 dětí a městečko o asi dvou tisícovkách obyvatel přišlo prakticky o celou nejmladší generaci. Italské úřady již zahájily vyšetřování, proč se škola sesula. Zatím ale nedokázaly objasnit, proč nebyly realizovány závěry zprávy z roku 1998, která oblast zařadila do seizmicky aktivní zóny. Úředníci dokonce o této skutečnosti ani neinformovali místní představitele. Tento fakt vyplynul na povrch až nyní v souvislosti s tragédií v San Giuliano di Puglia.
</TEXT>
</DOC>
<DOC>
<DOCID>LN-20021105049</DOCID>
<DOCNO>LN-20021105049</DOCNO>
<DATE>11/05/02</DATE>
<TITLE>
Izraelští vojáci tajně cvičí americkou námořní pěchotu pro boj ve městech a provádějí výzvědné operace v západním Iráku.
</TITLE>
<GEOGRAPHY>WASHINGTON</GEOGRAPHY>
<TEXT>
Dva důležití spojenci USA a sousedé Iráku zpochybňují vojenskou akci proti Saddámu Husajnovi. Ministr zahraničí Saúdské Arábie Fajsal Saúd řekl, že jeho země neposkytne Američanům základny pro útok na Irák ani v případě, že s operací bude souhlasit Rada bezpečnosti OSN. "Budeme spolupracovat s Radou bezpečnosti, ale co se týče naší účasti v konfliktu nebo poskytnutí základen, to je něco jiného," prohlásil šéfdiplomat pro CNN. Poté, když byl znovu dotázán, jestli to znamená, že nebudou moci být použity saúdskoarabské základny, odpověděl, že definitivně ne. Krátce nato vyslovil pochybnosti o akci v Iráku i představitel Strany spravedlnosti a rozvoje, která včera přesvědčivě vyhrála volby v Turecku. "Nechceme válku, krev, slzy a smrt v naší oblasti," řekl Recep Tayyip Erdogan.
</TEXT>
<HEADING>
Blair: Mobilizace nebude!
</HEADING>
<TEXT>
Zároveň však připustil, že Turecko bude spolupracovat, pokud bude operace schválená OSN a prokáže se, že irácké zbraně hromadného ničení jsou skutečným nebezpečím. Členská země NATO Turecko je pro jakoukoli akci v Iráku důležitá. Nyní je zde na 1700 amerických vojáků, většina z nich na letecké základně v Incirliku. Na válku v Iráku se naopak připravují tradiční spojenci USA Británie, Izrael, stejně jako Kuvajt. Ten Američanům nabídl bez jakýchkoli podmínek své základny. Podle listu The Daily Telegraph se chystá britská vláda povolat do zbraně až 10 tisíc záložníků. S mobilizací, první od 50. let, údajně souhlasila královna. Premiér Tony Blair tuto informaci popřel. Izrael hraje v přípravách na akci v Iráku klíčovou roli. Podle amerického deníku USA Today jeho vojáci trénují příslušníky námořní pěchoty na boj ve městech a provádějí také výzvědné operace v západním Iráku. Právě odtamtud by totiž Iráčané zřejmě útočili raketami Scud na Izrael. Likvidace těchto mobilních raket je stejně jako boj ve městech velice komplikovanou záležitostí a do značné míry ovlivní úspěšnost plánované akce.
Zároveň však připustil, že Turecko bude spolupracovat, pokud bude operace schválená OSN a prokáže se, že irácké zbraně hromadného ničení jsou skutečným nebezpečím. Členská země NATO Turecko je pro jakoukoli akci v Iráku důležitá. Nyní je zde na 1700 amerických vojáků, většina z nich na letecké základně v Incirliku. Na válku v Iráku se naopak připravují tradiční spojenci USA Británie, Izrael, stejně jako Kuvajt. Ten Američanům nabídl bez jakýchkoli podmínek své základny. Podle listu The Daily Telegraph se chystá britská vláda povolat do zbraně až 10 tisíc záložníků. S mobilizací, první od 50. let, údajně souhlasila královna. Premiér Tony Blair tuto informaci popřel. Izrael hraje v přípravách na akci v Iráku klíčovou roli. Podle amerického deníku USA Today jeho vojáci trénují příslušníky námořní pěchoty na boj ve městech a provádějí také výzvědné operace v západním Iráku. Právě odtamtud by totiž Iráčané zřejmě útočili raketami Scud na Izrael. Likvidace těchto mobilních raket je stejně jako boj ve městech velice komplikovanou záležitostí a do značné míry ovlivní úspěšnost plánované akce.
</TEXT>
</DOC>
<DOC>
<DOCID>LN-20021105050</DOCID>
<DOCNO>LN-20021105050</DOCNO>
<DATE>11/05/02</DATE>
<TITLE>
Americký vězeň žádá peníze. Údajný islamista a první pákistánský zajatec, který byl propuštěn z americké základny Guantánamo na Kubě, včera oznámil, že bude žádat odškodné na americké vládě. Odůvodnil to tím, že jej americké úřady několik měsíců zadržovaly, ač byl nevinen.
</TITLE>
<TEXT>
Milošević je unaven. Proces s bývalým jugoslávským hegemonem Slobodanem Miloševičem, který je souzen haagským tribunálem (ICTY) za zločiny z dob balkánských válek, musel být včera kvůli únavě a vyčerpání obžalovaného opět odročen.
Aljašku zasáhlo zemětřesení. Silné zemětřesení o síle 7,9 stupně Richterovy stupnice otřáslo v neděli centrální, málo obydlenou částí amerického státu Aljaška. Na vozovce mezi Fairbansk a Anchorage se objevila trhlina široká 30 centimetrů.
Umřel další moskevský rukojmí. Na 120 stoupl počet obětí z řad rukojmích zadržovaných před dvěma týdny čečenským komandem v moskevském divadle Dubrovka. Včera zemřela jedna z hospitalizovaných žen. V nemocnici zůstává 148 bývalých rukojmích, mezi nimi i čtyři děti. Šest osob je ve vážném stavu.
</TEXT>
</DOC>
<DOC>
<DOCID>LN-20021105051</DOCID>
<DOCNO>LN-20021105051</DOCNO>
<DATE>11/05/02</DATE>
<TITLE>
Demokraté i republikáni mají ve volbách do Sněmovny reprezentantů a Senátu stejné šance na úspěch
</TITLE>
<TEXT>
Na špatný stav ekonomiky se snažili obrátit pozornost voličů demokraté. Republikáni naopak vsadili na Bushův boj proti teroru a chystaný zásah proti Iráku.
WASHINGTON - Američtí voliči dnes v klíčových volbách rozhodují o tom, která strana v příštích dvou letech ovládne Kongres USA. Výsledek voleb se až do poslední chvíle nikdo neodvážil předpovídat. Jisté je jen to, že vítěz voleb bude mít ve Sněmovně reprezentantů a v Senátu jen velmi těsnou většinu. Čistý zisk jediného křesla stačí Republikánské straně, aby ovládla Senát, který byl dosud v rukou demokratů. Ti naopak doufají, že opět získají Sněmovnu reprezentantů. Ta byla jejich tradiční baštou po většinu poválečného období, tedy až do "republikánské revoluce" v roce 1994. V sázce je dnes 34 ze 100 senátorských křesel a všech 435 poslaneckých mandátů ve Sněmovně reprezentantů. Obyvatelé 36 států USA (včetně osmi nejlidnatějších - Floridy, Illinois, Kalifornie, Michiganu, New Yorku, Pensylvánie, Ohia a Texasu) budou volit také guvernéry. Letošních voleb využily mnohé státy i k hlasování o nejrůznějších změnách místní legislativy. Například na Floridě čeká na voliče seznam 39 otázek, které sahají od zavedení trestu smrti do státní ústavy až po nová nařízení týkající se maximálního počtu žáků ve školních třídách a rozměrů chlívků pro březí dobytek. Pokud by se dnešní volby měly odehrát podle tradičního scénáře, zvítězili by v nich demokraté. Ve 32 z posledních 34 kongresových voleb, které se konaly v době mezi hlasováním o hlavě státu, byla poražena strana úřadujícího prezidenta. Jediní dva prezidenti, kteří to dokázali zvrátit, byli demokraté - Franklin D. Roosevelt v roce 1934 a Bill Clinton v roce 1998. George W. Bush však má letos velkou šanci vstoupit do historie a k těmto dvěma demokratům se přidat. Žádný předchozí prezident se v době kongresových voleb netěšil tak vysoké popularitě jako letos Bush. Republikáni se proto snažili, aby volební kampaň ovládla témata boje proti terorismu a chystaného zásahu proti Iráku. Demokraté se naproti tomu snažili obrátit pozornost na domácí témata, především na stav amerického hospodářství. V nedávném průzkumu televizní stanice ABC News prohlásily dvě třetiny dotázaných, že stav ekonomiky USA je podle nich špatný. Pozorovatelé se však shodují na tom, že demokraté toho ve volební kampani nedokázali patřičně využít.
</TEXT>
<HEADING>
Rozhodne hrstka voličů
</HEADING>
<TEXT>
Značný vliv na letošní volby mělo překreslení hranic volebních okrsků, které probíhá každých deset let kvůli demografickým změnám. Republikáni, kteří nyní ovládají Sněmovnu reprezentantů, překreslili volební okrsky tak, aby jejich kandidáti měli větší šanci na úspěch. O kontrole nad Sněmovnou se tedy bude rozhodovat v hrstce volebních okrsků. Výsledek podle všeho záleží na několika tisících voličů, kteří se dosud nerozhodli, koho budou volit, ani zda k volbám vůbec půjdou. Právě k tomu se je snažili přesvědčit významné osobnosti obou stran: prezident Bush i jeho demokratický předchůdce Bill Clinton, kteří v posledních hodinách před volbami létali z jednoho státu do druhého. "Sedněte k telefonu, vezměte s sebou souseda. Udělejte všechno pro to, aby vás přišlo co nejvíc," řekl Bush shromáždění v Illinois.
Senátní volby v USA
Které státy se přiklánějí na stranu republikánů
1. Maine
2. New Hampshire
3. Vermont
4. Massachusetts
5. Rhode Island
6. Connecticut
7. New York
8. New Jersey
9. Pensylvania
10. Ohio
11. Indiana
12. Illinois
13. Michigan
14. Wisconsin
15. Minesota
16. Iowa
17. Missouri
18. Severní Dakota
19. Jižní Dakota
20. Nebraska
21. Kansas
22. Delaware
23. Maryland
24. Virginia
25. Západní Virgninia
26. Severní Carolina
27. Jižní Carolina
28. Georgia
29. Florida
30. Kentucky
31. Tennessee
32. Alabama
33. Mississippi
34. Arkansas
35. Lousiana
36. Oklahoma
37. Texas
38. Montana
39. Idaho
40. Wyoming
41. Colorado
42. New Mexico
43. Arizona
44. Utah
45. Nevada
46. Washington
47. Oregon
48. Kalifornie
49. Aljaška
50. Havaj
těsný souboj republikáni demokraté
bezpečné vítězství republikáni demokraté
nevolí se
V předvolebních průzkumech těsně vedou demokraté
současné rozložení sil
Senát
Demokraté 49
Republikáni 49 nezávislý 1 neobsazeno 1 volí se 34 ze 100 senátorů
Sněmovna reprezentantů
Demokraté 208
Republikáni 223 nezávislý 1 neobsazeno 3 volí se všech 435 poslanců
demokraté republikáni
Pramen: CNN / USA / Gallupův ústav: 873 voličů - 4 %
</TEXT>
</DOC>
<DOC>
<DOCID>LN-20021105052</DOCID>
<DOCNO>LN-20021105052</DOCNO>
<DATE>11/05/02</DATE>
<GEOGRAPHY>WASHINGTON</GEOGRAPHY>
<TEXT>
Američtí voliči i média očekávají, že po letošních kongresových volbách budou svědky podobných právních tahanic, jaké zavládly po prezidentském klání v roce 2000. Obě strany pro takový případ najaly armády právníků - jen demokraté jich podle listu USA Today mají na deset tisíc. Obavy vyvolává hlavně systém hlasování. Ve 28 státech budou voliči používat staré hlasovací zařízení, které děruje volební lístky. Na Floridě, kde tento systém způsobil právě před dvěma lety značný chaos, přešli k modernímu zařízení, kdy si volič vybírá kandidáta přímo na obrazovce počítače. Úřady se ale obávají, že právě to by mohlo hlasování zpomalit, a mnozí lidé by tak vůbec nemuseli stihnout odvolit.
</TEXT>
</DOC>
<DOC>
<DOCID>LN-20021105053</DOCID>
<DOCNO>LN-20021105053</DOCNO>
<DATE>11/05/02</DATE>
<GEOGRAPHY>WASHINGTON</GEOGRAPHY>
<TEXT>
Jak Republikánská, tak i Demokratická strana utratily za letošní volební kampaň více peněz než při jakýchkoli amerických kongresových volbách v dějinách. Podle Federální volební komise získaly obě strany od ledna do října na přímých příspěvcích pro své kandidáty (tzv. hard money) dohromady 416 milionů dolarů, což je o 43 procent více než při volbách v roce 1998. Republikáni se na tom podíleli 289 miliony a demokraté 127 miliony. Více než dvojnásobné výše oproti roku 1998 dosáhly letos nepřímé příspěvky, které do pokladen politických stran míří od soukromých společností, odborů a dalších organizací (tzv. soft money): republikáni tímto způsobem letos získali 222 milionů, zatímco demokraté 200 milionů dolarů. Kvůli nové legislativě jsou letošní volby posledními, kdy strany mohou shromažďovat nepřímé příspěvky.
</TEXT>
</DOC>
<DOC>
<DOCID>LN-20021105054</DOCID>
<DOCNO>LN-20021105054</DOCNO>
<DATE>11/05/02</DATE>
<TITLE>
Ani po senátních volbách není jasné, kdo podpoří expremiérovo zvolení prezidentem
</TITLE>
<TEXT>
Ačkoli se nás jedna z předvolebních úvah snažila přesvědčit, že v uplynulých senátních volbách jsme rozhodovali o prezidentovi, není tomu tak. Můžeme se oddávat spekulacím, zda je to chyba naše, tedy voličů, či špatná kalkulace autorů, obávám se však, že úloha stejně nemá řešení. V jedné věci však máme po víkendu jasno, kolem osoby budoucího prezidenta je mlha přinejmenším stejně hustá, jako byla v pátek. Poslanci ODS se sice chystají předložit novelu ústavy, která by umožnila přímou volbu prezidenta, ovšem u většiny reprezentantů ostatních stran se tento návrh nesetká než s odporem. Šance Václava Klause v nepřímé volbě nejsou nijak veliké, i když alespoň někteří v US-DEU by možná byli ochotni jej podpořit (jiní unionisté zase rádi proti Klausovi podpoří Zemana). Jeden z "vážných" kandidátů - Petr Pithart - ztratil během víkendu pět jistých - lidoveckých - hlasů v Senátu, tedy si pohoršil, ale vzhledem ke komplikovanosti situace je stále ve hře. Mnozí odborníci jsou přesvědčeni, že příští prezident vzejde z lůna ČSSD, protože tato strana je momentálně ve sněmovně nejsilnější a má nejlepší vyjednávací pozici. To je bezesporu pravda, málokomu ze sociálnědemokratických voličů bude například vadit, že jejich kandidát zvítězil hlasy komunistů. Prezident, při jehož výběru bude hrát ČSSD první housle, je dostačujícím anestetikem na utišení bolesti z případných "bratrovražedných" střetů, dýk vražených do zad a mesaliancí. Po zvolení hlavy státu opět vyjde nad ČSSD slunéčko a všichni budou šťastni a spokojeni, ať už je k tomu donutí Zeman nebo někdo jiný.
</TEXT>
<HEADING>
Hlasovací lotynka
</HEADING>
<TEXT>
Jinou otázkou jsou samotní poslanci a senátoři nejsilnější strany. Ti budou při lednové volbě přinejmenším rozpolceni. Polovina poslanců je možná ochotna podpořit Miloše Zemana, favorita vnitrostranického referenda, avšak v první volbě bude tento uchazeč - jak aspoň on sám říká - absentovat. Komu tedy věnují svou přízeň? Skalní zemanovci budou mít v první volbě dost práce s jejím zmařením. Tito propagátoři druhé volby budou totiž muset dělat vše pro to, aby se v druhém kole první volby ocitli dva nejméně konsenzuální uchazeči o prezidentský úřad. Jinak totiž pořád hrozí nebezpečí, že se ostatní strany nějak domluví s tou částí ČSSD, která neplane láskou k prognostikovi z pahorkatiny (minimálně ministryně Buzková). ČSSD má ve sněmovně 70 zastupitelů a senátorů jen jedenáct, s tím nelze v případě volby prezidenta provozovat silovou politiku. Miloši Zemanovi jsou připisovány ďábelské politické kalkulace, na jejichž realizaci pracuje skupina všeho schopných a ke všemu ochotných politických profesionálů. Podíváme-li se na skalní zemanovce blíže, není to tak hrůzné. Cení zuby sice stejně výhružně, jako když za nimi stál otec prognostik, avšak jejich mocenská základna je stále ještě pouze potenciální. Při disciplíně, kterou poslanecký klub ČSSD předvedl, třeba při volbě vedení sněmovny, čeká zemanovce ještě hora práce.
</TEXT>
<HEADING>
ODS pro Zemana?
</HEADING>
<TEXT>
Dalším faktorem, který mluví proti mazanému Zemanovu plánu, je ODS. V lednu bude mít strana nového šéfa a jen těžko si lze představit, že z nostalgické vděčnosti, například k opoziční smlouvě, bude moci část poslanců podporovat socialistického kandidáta. Nový předseda bude chtít vyplnit mocenské vakuum po Václavu Klausovi a rozhodně nebude riskovat podporu někoho natolik sporného, jako je Zeman. Za opoziční smlouvu ODS tvrdě zaplatila a bezpochyby si to bude pamatovat, proto stojí kalkulace s její podporou v druhé volbě dost na vodě. Nezanedbatelným faktorem, který by, alespoň hypoteticky, měli volitelé příštího prezidenta zvažovat, je přijatelnost kandidáta pro obyvatelstvo. Ten také mluví proti zachránci z Vysočiny, vždyť v průzkumech figuruje suverénně na předních místech mezi těmi, které by občané viděli na Hradčanech nejméně rádi. Je pravda, že teď se s nějakými ohledy politici dva tři roky nemusejí "zdržovat", avšak připusťme, že i mezi nimi jsou tací, kteří myslí na budoucnost v poněkud širších souvislostech. Za měsíc by mělo při rozhodování ústředního výkonného výboru ČSSD bráno v potaz i tohle. Pokud existuje nějaký "Zemanův" scénář, je trochu lehkomyslně zaměřen příliš dovnitř ČSSD a ve vztahu k ostatním stranám jako by spoléhal na stereotypy. Pak tu ještě chybí pevná ruka režiséra, která by jej bez zaváhání uváděla ve skutky. Mlha, která dnes obklopuje osobu budoucího prezidenta, se překvapivě může ukázat jako neproniknutelný oblak kouře z cigaret Otakara Motejla.
Dalším faktorem, který mluví proti mazanému Zemanovu plánu, je ODS. V lednu bude mít strana nového šéfa a jen těžko si lze představit, že z nostalgické vděčnosti, například k opoziční smlouvě, bude moci část poslanců podporovat socialistického kandidáta. Nový předseda bude chtít vyplnit mocenské vakuum po Václavu Klausovi a rozhodně nebude riskovat podporu někoho natolik sporného, jako je Zeman. Za opoziční smlouvu ODS tvrdě zaplatila a bezpochyby si to bude pamatovat, proto stojí kalkulace s její podporou v druhé volbě dost na vodě. Nezanedbatelným faktorem, který by, alespoň hypoteticky, měli volitelé příštího prezidenta zvažovat, je přijatelnost kandidáta pro obyvatelstvo. Ten také mluví proti zachránci z Vysočiny, vždyť v průzkumech figuruje suverénně na předních místech mezi těmi, které by občané viděli na Hradčanech nejméně rádi. Je pravda, že teď se s nějakými ohledy politici dva tři roky nemusejí "zdržovat", avšak připusťme, že i mezi nimi jsou tací, kteří myslí na budoucnost v poněkud širších souvislostech. Za měsíc by mělo při rozhodování ústředního výkonného výboru ČSSD bráno v potaz i tohle. Pokud existuje nějaký "Zemanův" scénář, je trochu lehkomyslně zaměřen příliš dovnitř ČSSD a ve vztahu k ostatním stranám jako by spoléhal na stereotypy. Pak tu ještě chybí pevná ruka režiséra, která by jej bez zaváhání uváděla ve skutky. Mlha, která dnes obklopuje osobu budoucího prezidenta, se překvapivě může ukázat jako neproniknutelný oblak kouře z cigaret Otakara Motejla.
</TEXT>
</DOC>
<DOC>
<DOCID>LN-20021105055</DOCID>
<DOCNO>LN-20021105055</DOCNO>
<DATE>11/05/02</DATE>
<TITLE>
Poslankyně KSČM si vyšlápla na baviče
</TITLE>
<TEXT>
Na podnět komunistické poslankyně Zuzky Rujbrové vyšetřuje Úřad pro ochranu osobních údajů pořad Taxi, prosím!. Úřad hledá občany, kteří cítí natáčení pořadu jako ohrožení svého soukromí. A to přesto, že ČT neodvysílá jediný záběr bez souhlasu aktérů. Paní poslankyně neměla být tak úzkoprsá a navrhnout rovnou postup proti všem pořadům, ve kterých se používá skrytá kamera. Všechny ty více či méně kruté legrácky, při kterých je někdo napálen, by měly být asi zakázány. Aplikujeme-li argumenty paní poslankyně důsledně, nic jiného nám totiž nezbude. Pokud budeme skutečně nekompromisní a přihlédneme k výzvě Úřadu na ochranu osobních údajů, mohli bychom zakázat veškeré natáčení na veřejných prostranstvích, a to i pro potřeby televizního zpravodajství. Co když se někdo cítí poškozen, když se spatří na ilustračním záběru, jak zakopl nebo jak se zašklebil? Věřím, že by se našlo dost těch, kteří by zákazu svým "statečným" svědectvím pomohli. Až bude televize točit třeba na Václavském náměstí, měla by mít předem souhlas všech přítomných s natáčením - jen tak bude důsledně ochráněno soukromí občanů. Je dojemné, jak se KSČM chce starat o naše soukromí, jak chce chránit naši důstojnost. Pro mne však přichází tato aktivita pozdě. Kdyby si bývali vzpomněli před rokem 1989, když nechali odposlouchávat telefony a otvírat poštu, možná bych jim věřil. Dnes to vypadá spíš jako účelový výpad proti tvůrcům, kteří nejsou paní Rujbrové sympatičtí.
</TEXT>
</DOC>
<DOC>
<DOCID>LN-20021105056</DOCID>
<DOCNO>LN-20021105056</DOCNO>
<DATE>11/05/02</DATE>
<TITLE>
Přepadeného zachránili náhodní svědci
</TITLE>
<TEXT>
Byla to scéna, která sice mnohé z nás pohorší, ale opravdu překvapí jen málokoho: několik vyholenců přepadne a zmlátí člověka, který jim nic neudělal a kterého s největší pravděpodobností ani neznají. Nebo aspoň on nezná je. Všechno se odehraje rychle, přepadený je pochopitelně v šoku a útočníci utečou, takže si nepamatuje, jak vypadají. Pak je ovšem naděje na jejich nalezení malá. A co teprve na patřičné potrestání - drobné ublížení na zdraví je jen přestupek, za který zákon pachateli ukládá pokutu do tří tisíc korun. Přítomnost policistů v ulicích je jistě žádoucí, ale kdo by jich zaplatil tolik, aby mohl na každém rohu stát jeden? Výchova, která by i skinheady přesvědčila, že by spolu lidé měli spíš vycházet, než se na potkání otloukat, je ale zdlouhavá a její účinky rozhodně nejsou stoprocentní. A tak nabízí smutný páteční příběh z pražské ulice jediné ponaučení: přepadeného Kryštofa zachránili náhodní svědci. Neobrátili pro jistotu hlavy na druhou stranu, aby se náhodou do něčeho nezapletli, ale jednali. Všímavost k tomu, co se děje někomu jinému, a snaha pomoci, to je možná také součást výchovy, ale především je to znak společnosti, která se ne-skládá z lhostejných sobců.
</TEXT>
</DOC>
<DOC>
<DOCID>LN-20021105057</DOCID>
<DOCNO>LN-20021105057</DOCNO>
<DATE>11/05/02</DATE>
<TITLE>
Vítěz tureckých voleb nabízí moderní islám
</TITLE>
<TEXT>
"Budeme respektovat způsob života každého člověka," ujišťoval vítěz tureckých parlamentních voleb Recep Erdogan. Znamená to, že nás povede zpět k fezům? ptali se znepokojení komentátoři. Klobouk, jehož nošení místo tradiční pokrývky hlavy tureckých muslimů zavedl Kemal Atatürk, se stal symbolem sekulárního charakteru země - a ten je prý nyní ohrožen. Erdogan opravdu zavdává důvody k různým podezřením. Tvrdí, že jeho strana má blízko k evropským konzervativcům, jakými jsou němečtí křesťanští demokraté. Zároveň se ale hlásí k idejím Necmettina Erbakana, svého předchůdce v čele politického islámského hnutí. Politika a expremiéra, kterého nakonec armáda postavila mimo zákon kvůli jeho snaze o islamizaci společnosti. Vítězství "moderních muslimů" tvrdících, že jejich prvotním úkolem je vstup do Evropské unie, řešení ekonomické krize země a boj s korupcí, vyvolává ne-jistotu i v Bruselu. Na jednu stranu se s nimi domluví o problému rozděleného Kypru možná jednodušeji než s dosud vládnoucími nacionalisty. Současně ale nikdo nemůže jasně vyloučit, že se pod evropským oděvem Erdoganových příznivců neskrývá kinžál šaríji a džihádu. Konečným arbitrem při hledání odpovědí na tyto složité otázky nakonec může být zase turecká armáda. Je dobře, že se zatím do této své mnohokrát vyzkoušené role nehrne. Moderně uvažující muslimský premiér by totiž mohl Evropanům otevřít bránu do stále nedůtklivějšího světa na jejím předpolí rozhodně lépe než dosavadní zkorumpovaná "sekulární" elita.
</TEXT>
</DOC>
<DOC>
<DOCID>LN-20021105058</DOCID>
<DOCNO>LN-20021105058</DOCNO>
<DATE>11/05/02</DATE>
<TITLE>
...protože plán na snížení sebevražednosti není než maskovaný pokus administrativním opatřením řešit otázku, zda být, nebo nebýt.
</TITLE>
<TEXT>
Minulý týden ve středu přijala vláda rozsáhlý plán Zdraví pro všechny v 21. století. Ambiciózní projekt ministryně zdravotnictví Marie Součkové mimo jiné plánuje snížit počet sebevražd alespoň o třetinu. Základní metodou by mělo být zvyšování kvalifikace lékařů - projekt chce školit lékaře v rozpoznávání příznaků deprese a rizika sebevraždy a znovu zavést evidenci sebevražedných pokusů. Ministerstvo zdravotnictví se touto preventivní koncepcí přihlásilo k nejlepším tradicím sovětské pavědy a ukázalo, že je hrdým pokračovatelem nesmrtelných tradic soudruhů biologů Lysenka (na základě svých úspěchů v pěstování luštěnin - hrách mu rostl i na Sibiři - vyvrátil Darwinovu evoluční teorii a genetika byla zakázána jakožto buržoazní pavěda) či pozdějšího provozovatele stanice pražské podzemní dráhy I. P. Pavlova, který svým epochálním objevem skutečnosti, že hladový pes při pohledu na uzenku sliní, vyvrátil Freuda a vykázal psychoanalýzu mezi imperialistické jedy. Sebevražda je nesmírně složitý, biopsychosociální jev, jehož četnost bude dle všeho v postmoderní realitě narůstat. Autoři materiálu Zdraví pro všechny si ji však evidentně představují jako výsledek bakteriálního onemocnění jménem deprese, které se nejprve projevuje vyrážkou na genitáliích. Vyškolením lékařů k včasné injekční aplikaci Antisebevraždinu pacientům s pupínky v rozkroku pak povede v dohledné (a radostnější) budoucnosti ke snížení sebevražednosti o třicet procent... Dokonané sebevraždy lze s velkou licencí rozdělit do tří skupin. První "v náhlém hnutí mysli", suicidium jako katatymní jednání. Děvče potká milého s jinou a skočí do řeky, kdyby se na to vyspala, ráno to neudělá. Druhá skupina sebevražd - sebevraždy bilanční. Padesátiletý rozvedený osamělý bezdětný chlapík přijde o práci a byt. Nebo mu najdou raka. Tak se pověsí. Teprve třetí skupina sebevrahů jsou lidé, jimž k rozhodnutí skončit pomohla duševní nemoc. První podskupina znich - lidé, kteří byli léčeni, často velmi velmi dlouho, jejich svět se pomalu rozpadal, jejich psychiatr věděl, že už jsou skoro na konci - ale jediné, co proti tomu případně mohl udělat, bylo dát jim plegomazin, tím je "vypnout" a nechat je odvézt do blázince. Už napořád - budou tam vypnutí, než umřou. Druhou podskupinou jsou pak lidé, na které sedla duševní nemoc jako deprese, oni si ji neuměli připustit a k psychiatrovi zajít, a byli příliš sami, aby je tam někdo dovedl. Lepší než postup, který navrhuje ministerstvo, by byla prostá vyhláška: Občanům se nařizuje být štastní a nezabít se! Dopad má stejný, ale stojí míň.
</TEXT>
</DOC>
<DOC>
<DOCID>LN-20021105059</DOCID>
<DOCNO>LN-20021105059</DOCNO>
<DATE>11/05/02</DATE>
<TEXT>
Otázku v titulku jsem si vypůjčil z LN z roku 1994 - tehdy se tak jmenoval komentář Marka Stoniše. Autor se v něm zamýšlel nad překvapivě nízkou účastí ve volbách do obecních zastupitelstev. Zatímco se komunálních voleb v roce 1990 zúčastnilo 74,8 procenta, přišlo totiž za další čtyři roky hlasovat už "jen" 63,8 % oprávněných voličů. Komentátor to za politickou katastrofu nepovažoval: "Je samozřejmě příliš brzy na to, abychom se pět let po listopadu 1989 mohli holedbat, že nižší volební účast je dokladem stabilizovaných poměrů. Přesto těsná nadpoloviční volební účast sama o sobě neznamená hrozbu znovuvzkřísení nedemokratických poměrů v naší zemi." V čemž měl ovšem pravdu. Jak víme, účast v komunálních volbách klesala dál. Až teď se trend propadu takřka zastavil: 43,38 % voličů už je pouze o 1,5 méně ve srovnání s rokem 1998. Tady se o určité stabilizaci dá mluvit. Je to výsledek, který jistě nenutí k jásotu, ale buďme rádi, že to není horší. Ve většině demokratických zemí by taková účast ve volbách do obecních zastupitelstev byla dnes považována za normální, ba docela slušnou. Nikdo nemá patent na výchovu angažovaného občana.
</TEXT>
</DOC>
<DOC>
<DOCID>LN-20021105060</DOCID>
<DOCNO>LN-20021105060</DOCNO>
<DATE>11/05/02</DATE>
<TITLE>
Proč v senátních volbách tak výrazně uspěli nezávislí kandidáti
</TITLE>
<TEXT>
Poptávka po nezávislosti, a tedy i nezávislých v politice očividně roste. Příznakem této tendence nejsou ani tak výsledky voleb komunálních, jako spíše voleb do Senátu. V komunální politice je potřeba místních odpolitizovaných seskupení daleko větší z přirozené povahy věci. V obci, zejména v menší, se samozřejmě klade důraz na kvalitu věcného řešení - pro odpověď na otázku, zda se má v mé obci stavět kanalizace, je mi pravo-levé vidění světa skoro k ničemu. S větším teritoriem, jehož se volba týká, však nutně roste potřeba spolehnout se na abstraktní hodnotové rámce, které každého kandidáta zařazují. Tyto rámce jej také do určité míry zavazují, činí jeho budoucí politické působení odhadnutelným, a proto je pro voliče snazší se s takovým kandidátem identifikovat, dát mu důvěru.
</TEXT>
<HEADING>
Kandidáti s politickým zázemím
</HEADING>
<TEXT>
Model senátních voleb je zřejmě právě tím rozhraním, na němž se tu více, tu méně můžeme dočkat úspěchu nezávislých kandidátů - obvody nejsou tak velké, aby kandidát nemohl být veřejně znám, nejsou ovšem ani tak malé, aby voliči od kandidáta očekávali nějakou přímou věcnou službu volebnímu obvodu. A to tím spíš, že senátor by k takové službě mohl použít jen svého neformálnímu vlivu. Proto i v senátních volbách voliči spíše upřednostňují kandidáty s politickým zázemím - ostatně někteří z právě zvolených senátorů před šesti lety uspěli jako kandidáti politických stran. Přesto je třeba považovat víkendový úspěch senátních nezávislých za jev, který nemůžeme pominout. Proč tedy roste poptávka po nezávislosti? Jsou politické strany málo věrohodné? Je to snad proto, že většina politických stran nemá vybudovanou hustou síť lokálních struktur? Nebo je to snad proto, že se staré tváře okoukaly a nové teprve hledáme? Politické strany zřejmě nejsou kdovíjak věrohodné, ale je to opravdu jenom jejich vina? Vždyť česká média se už dávno nedokážou podívat na politický svět z té lepší stránky, politická zodpovědnost bývá redukována na výzvy k odstoupení z malicherných příčin, téměř se nehovoří o těch vlastnostech politiků, které je pro politickou práci kvalifikují. A k tomu ta zbabělá korytářská optika! Četnost tvrzení, že v politice jde o žlaby, roste s tím, jak ubývá seriózních informací o politice a o politicích. Ostatně kdo tvrdí, že politikům jde jen o koryta, prozrazuje na sebe víc, než by asi chtěl. Ale politické strany také zdaleka nejsou bez viny. Nedaří se jim přesvědčit obecenstvo, že jim leží na srdci veřejný zájem, ostatně proto tak často vyhovují jen veřejným náladám, bez hlubšího zamyšlení nad tím, jak budou čelit později důsledkům své vlastní vrtkavosti. Politické strany také bývají málo věcné, což ovšem neznamená, že by byly ideologicky důsledné. Největší hřích politických stran však spočívá ještě v něčem jiném: nemají silná, voliče přitahující témata! Většinu své politické energie věnují všednodennímu politickému provozu, schází jim vize, schází jim vůle přiměřeně chtít měnit dnešní svět. Nereagují na velké civilizační výzvy dneška, nezamýšlejí se nad budoucností, která by výrazně přesahovala kakao s loupáčkem u zítřejší snídaně. Proto také strany opakují, že o politiku je malý zájem, že lidé nemají chuť podílet se na správě věcí veřejných tím, že budou vstupovat do politických stran. Často se přitom také argumentuje minulým režimem, který lidem politiku znechutil. Ale kdeže! To jen politické strany nedokážou učinit politiku dostatečně aktraktivním tématem. Vždyť politické stranictví má být chloubou každého demokrata, jako je dvoubarevný dres chloubou každého slávisty!
</TEXT>
<HEADING>
Čekání na věrohodné a přitažlivé politiky
</HEADING>
<TEXT>
Mají tedy politické strany budovat nějaké četné místní struktury? Ale lze vůbec něco takového budovat? Nevyžaduje to spíš obrovskou míru spontaneity a motivace? Vždyť ani zahrádkářský klub nelze založit rozhodnutím shora. Odhaduji, že hustší místní síť stranických organizací by výsledek voleb, a to kterýchkoliv, nijak zásadně nezměnila. Věrohodnost a přitažlivost? Inu, bude to velký den, až se mezi politickými elitami objeví člověk, lhostejno, zda muž či žena, který bude mluvit docela obyčejným jazykem, který nebude používat skoro žádná cizí slova, který bude mluvit soustředěně, přímo a k věci, který nebude mít bolení z toho, že bude muset vyslovit nepříjemnou pravdu. Nebude to ovšem žádný svatý na mostě, žádný chodící monarcha s žezlem v zadní kapse kalhot, ale docela obyčejný, přiměřeně vzdělaný člověk, který bude vzbuzovat důvěru. Člověk, který bude mít zodpovědný názor na každou podstatnou věc, ale který taky bude umět vyslovit to obyčejné slůvko Nevím. Z takového zjevení se budou radovat všechny politické strany, pokud k tomu ovšem mezitím dorostou!
Mají tedy politické strany budovat nějaké četné místní struktury? Ale lze vůbec něco takového budovat? Nevyžaduje to spíš obrovskou míru spontaneity a motivace? Vždyť ani zahrádkářský klub nelze založit rozhodnutím shora. Odhaduji, že hustší místní síť stranických organizací by výsledek voleb, a to kterýchkoliv, nijak zásadně nezměnila. Věrohodnost a přitažlivost? Inu, bude to velký den, až se mezi politickými elitami objeví člověk, lhostejno, zda muž či žena, který bude mluvit docela obyčejným jazykem, který nebude používat skoro žádná cizí slova, který bude mluvit soustředěně, přímo a k věci, který nebude mít bolení z toho, že bude muset vyslovit nepříjemnou pravdu. Nebude to ovšem žádný svatý na mostě, žádný chodící monarcha s žezlem v zadní kapse kalhot, ale docela obyčejný, přiměřeně vzdělaný člověk, který bude vzbuzovat důvěru. Člověk, který bude mít zodpovědný názor na každou podstatnou věc, ale který taky bude umět vyslovit to obyčejné slůvko Nevím. Z takového zjevení se budou radovat všechny politické strany, pokud k tomu ovšem mezitím dorostou!
</TEXT>
</DOC>
<DOC>
<DOCID>LN-20021105061</DOCID>
<DOCNO>LN-20021105061</DOCNO>
<DATE>11/05/02</DATE>
<TEXT>
Jsem pravicově smýšlející člověk a až do "Sarajeva" jsem vždy volil ODS, jejíž program je mi nejbližší. Totální neschopnost ODS přiznat vlastní chyby a nabubřelá arogance jejího předsedy mne v dalších letech natolik odradily, že jsem k volbám nechodil vůbec - alternativy typu lidovců či různých pravicových ministran pro mne byly nepřijatelné. Nedávné prohlášení Klause, že již nehodlá kandidovat na předsedu ODS, mne naplnilo nadějí, že s jeho odchodem a odchodem "jeho" lidí by se z ODS mohla opět stát seriózní pravicová strana, která bude získávat voliče poctivou a slušnou politickou prací. Volím ODS a pana Klause snažně prosím, aby neprodlužoval agonii ODS i celé pravice v ČR a svým odchodem z vedení ODS uvolnil místo pro nové, nezprofanované tváře.
</TEXT>
</DOC>
<DOC>
<DOCID>LN-20021105062</DOCID>
<DOCNO>LN-20021105062</DOCNO>
<DATE>11/05/02</DATE>
<TITLE>
Ad LN 31. 10.: Pokémoni z ČT
</TITLE>
<TEXT>
Zkušenost paní Křesťanové mi není cizí. Často přemýšlím, jak mnoho dává dnešní společnost dětem jednou rukou a druhou rukou jim bere to, co nejvíce potřebují - jejich klidné dětství. Televizi se naše rodina se třemi dětmi raději vyhýbá, ale občas zhlédneme dětský pořad nebo pohádku. Jak často ale na ČT 1 narazíme hned vedle těchto pořadů na upoutávky na večerní filmy. Minuta dvě střílení, ječení a výbuchů, pak usměvavý moderátor a Kouzelná školka může začít. Naposledy jsme televizi pustili skoro přesně na Kouzelnou školku, ale běda, jen skoro! Tak zase střílení, svázaní lidé, cosi o dětské pornografii, teroristi... tentokrát to byly zprávy. A pak konečně vytoužená znělka pro šokované děti. Někdo argumentuje tím, že takový svět je a děti to jednou stejně zjistí. Já tvrdím, že zprávy jsou často nejnegativnější a nesmírně depresivní obraz světa. A kdo vystavuje dítě denně pohledu na násilí a zkázu, poškozuje jeho zdravý vývoj a o světě mu nedává téměř žádnou informaci.
</TEXT>
</DOC>
<DOC>
<DOCID>LN-20021105063</DOCID>
<DOCNO>LN-20021105063</DOCNO>
<DATE>11/05/02</DATE>
<TITLE>
Ad LN 2. 11. Scestné požadavky farmářů
</TITLE>
<TEXT>
Jako pamětník mohu potvrdit, že po r. 1968 se komunisté báli více věcí. Nejvíce možná toho, že vznikne situace jako v Polsku - totiž že "pracující" nebudou mít co jíst. Proto do zemědělství cpali velké prostředky. A venkov se "rozvíjel", přebytky exportovaly. Náklady byly vedlejší. A zemědělci si na to zvykli jako na drogu. V 80. letech jsem pracoval v organizaci, která měla co mluvit do přídělů nafty pro zemědělství (říkalo se tomu státní hmotná bilance). Ten stanovený příděl byl velkorysý. Přesto k nám chodili škemrat z ministerstva zemědělství. Důvod si vždy našli. Když pršelo, tak potřebovali víc nafty na sušení obilí. Když nepršelo, tak "půda byla tvrdá a při orbě se spotřebovalo víc nafty". Když bylo tak akorát, přišli jen tak prý stanovený příděl je nízký. Z toho plyne: zemědělci škemrají o příděly za každého počasí, za každého režimu.
</TEXT>
</DOC>
<DOC>
<DOCID>LN-20021105064</DOCID>
<DOCNO>LN-20021105064</DOCNO>
<DATE>11/05/02</DATE>
<TITLE>
Ad Pátek LN 1. 11. Milovník poezie čelí úpadku doby
</TITLE>
<TEXT>
Jiří Krampol zlomil hůl nad naší mládeží - nastupující generace je prý neskutečně hloupá, protože nečte. Sám přečetl hodně - Remarquea, Hemingwaye i Bulgakova, ale na to, co bylo Osvobozené divadlo, se musel zeptat své tety. Od ní zjistil, že V+W provozovali levicově orientované divadlo, do kterého chodili levicově orientovaní studenti. A návštěvnost jim zachraňoval Ferenc Futurista. Když už se stalo, že se v době své mladosti čtoucí J. Krampol zcela minul s Divadlem ABC, mohl by se dnes zeptat svého kamaráda Miroslava Horníčka na jeho účinkování ve hrách V+W po boku Jana Wericha a na politickou orientaci jejich publika. Třeba by si potom poopravil svoje mínění o hrách, které měly i po letech tak nepřehlédnutelný úspěch u publika. Takhle to totiž vypadá, že neskutečně hloupí mohou být nejen mladí, protože nečtou, ale i staří, kteří věří špatným nebo hloupým rádcům.
</TEXT>
</DOC>
<DOC>
<DOCID>LN-20021105065</DOCID>
<DOCNO>LN-20021105065</DOCNO>
<DATE>11/05/02</DATE>
<TITLE>
Premiéra filmu Harry Potter a tajemná komnata přilákala před londýnské kino Odeon stovky fanoušků
</TITLE>
<TEXT>
"Daniel, Daniel, Daniel," skandovaly dívky, když mezi svými oblíbenými herci spatřily představitele Harryho Pottera, Daniela Radcliffea.
LONDÝN - Nejslavnější čarodějnický učeň všech dob vstoupil podruhé na filmová plátna. Světová premiéra snímku Harry Potter a tajemná komnata se uskutečnila v neděli večer v londýnském kině Odeon. Na Leicesterském náměstí vyzdobeném rekvizitami z kouzelnické školy v Bradavicích čekaly na své filmové hrdiny tisíce fanoušků oblečených v čarodějnických pláštích a kloboucích. Oficiální premiéra filmu v britských a amerických kinech se bude konat 15. listopadu. V českých kinech se "nový Harry Potter" objeví 12. prosince. "Je to velmi zvláštní, ale zároveň vzrušující," uvedl pro britskou BBC představitel Harryho Pottera Daniel Radcliffe na adresu dívek, které navzdory deštivému počasí čekaly před kinem a skandovaly jeho jméno. Premiéry se zúčastnila i Joanne K. Rowlingová, autorka knihy, podle které byl film natočen. "Jsem překvapená, nikdy jsem netušila, že Harry Potter vyvolá takové šílenství," řekla spisovatelka, která se ze svobodné nezaměstnané matky stala třetí nejbohatší ženou v Británii. Podle filmových kritiků je nový snímek "stejně dobrý jako předchozí Harry Potter a možná i lepší". Režisér Chris Columbus podle Rowlingové "odvedl fantastickou práci". "Je strašidelnější, temnější, ale i mnohem vtipnější," prohlásil o filmu Daniel Radcliffe. První snímek nazvaný Harry Potter a kámen mudrců měl premiéru před rokem a stal se druhým nejúspěšnějším filmem všech dob. Celkově vydělal více než 961 milionů dolarů (téměř 30 miliard korun). Režisér Chris Columbus prozradil, že poradil představitelům hlavních dětských rolí, Danielu Radcliffeovi (Harry Potter), Rupertu Grintovi (Ron Weasley) a Emmě Watsonové (Hermione Grangerová), aby zvážili, zda budou chtít hrát kromě již plánovaného třetího snímku i ve čtvrtém pokračování úspěšné filmové série. Podle Columbuse je pro ně teď "natáčení sice zábavné, ale měli by se také vrátit domů ke svým rodinám a přátelům". "Určitě budu pracovat na třetím filmu, ale co bude potom, to opravdu nevím," uvedl třináctiletý Daniel Radcliffe. Všechny filmové hvězdy také zavzpomínaly na představitele profesora Brumbála dvaasedmdesátiletého Eda Harrise, který se premiéry druhého filmu o čarodějnickém učni s podivnou jizvou na čele ve tvaru blesku, bohužel nedožil.
</TEXT>
</DOC>
<DOC>
<DOCID>LN-20021105066</DOCID>
<DOCNO>LN-20021105066</DOCNO>
<DATE>11/05/02</DATE>
<GEOGRAPHY>HAMBURK</GEOGRAPHY>
<TEXT>
Sedmapadesátiletý Björn Ulvaeus, bývalý člen skupiny ABBA, úplně vyhořel při kvizu k historii této švédské popové formace. Podle hamburského časopisu Brigitte vůbec nedokázal odpovědět na většinu z pětadvaceti položených otázek. Neuměl například chronologicky seřadit účesy zpěvačky Anni-Frid a nebyl si jistý, jakou barvu očních stínů používala při vystoupeních druhá zpěvačka Agnetha. "To mohu leda hádat... ačkoliv to byla tehdy moje manželka," přiznal zahanbeně. Když měl dát dohromady texty některých hitů skupinz, dalo mu to pořádně zabrat. Musel si tak dlouho broukat jejich notoricky známé melodie, až mu konečně svitlo. Svou poslední písničku nahrála ABBA v srpnu 1982. Během své kariéry prodala tato legendární skupina odhadem 350 milionů desek a každý den se jich na světě prodá dalších 3600.
</TEXT>
</DOC>
<DOC>
<DOCID>LN-20021105067</DOCID>
<DOCNO>LN-20021105067</DOCNO>
<DATE>11/05/02</DATE>
<TEXT>
Mlynáři žili ve mlýně, kováři u své kovárny, rolníci ve svém dvoře. Až uhlobaroni se zjemněle odtáhli od svých baní. A prostředí, jaké stvořili, nechali nižším lidem. - A takové chování jeví jakýsi továrník, dokonce cizinec, který si chce zařídit tavírnu hliníku v Brumově, nad svatým Janem u potoka. Lidé si to nepřejí a dneska večer se sejdou, aby pověděli, co si o tom myslí. V tom kraji je bída o práci. Hliníkárna by prý zaměstnala asi patnáct lidí: z toho několik odborníků povolaných odjinud, takže okolo nich by podělkovalo asi sedm hloupých Valachů... Tak se jednou vyjádřil o dělnících jakýsi přijdený soudruh v závodě MEZ. Já se divím, proč se hliník netaví tam, kde se s ním potom dělá. A slovo tavírna je klamný název: ve skutečnosti by se ten kov dobýval ze všelijakého průmyslového odpadu, tedy způsobem, na jaký tu nikdo není zvědavý. Dvojměstí Brumov-Bylnice leží v chráněné oblasti Bílých Karpat a jednou tam už případ otrávení vody měli. Je to jistě užitečná činnost: vyleptávat, vyškrabovat, vymontovávat, grilovat či škvařit a dynstovat z čehosi aluminium, ale proč si to ten pán nedělá tam, kde žije? Ten člověk, zatím, nepronikl korupční cestou do obecního zastupitelstva, takže to jeho úmysly odmítá. Na dnešním shromáždění však jistě vystoupí nějaký jeho koupenec, aby ten plán obhájil. A bude jistě přednášet důvody opřené o odborný posudek: že ta činnost ničemu neuškodí, když. Na takových "když" se k nám uvedla už mnohá škoda, na nich se vdírají do krajiny betonáři a kdosi se pořád nevzdává myšlenky otevřít v Beskydech uhelné doly. Dnes večer však nepůjde v Brumově-Bylnici jen o hliník a o životní prostředí: to já bych si ani nebral za téma, to je omleté. Půjde o váhu občanské vůle a rozhodnutí, což je téma republikové: "Nevadí, že to ničemu neškodí, ale nechejte si to, my to nechcem!" Ve sporu se možná ozvou i slova "veřejný zájem". Zájem podezřelého aluministy je však jen osobní. Je jistě veřejným zájmem, aby se tu našla, přivedla, založila dobrá práce pokud možno v objektech bývalého podniku MEZ, který vychoval dvě generace dobrých dělníků. Oblíbeným trikem podvodníků bylo koupit nějakou fabriku a zavřít ji. Nové podnikání na vykradených místech musí být založeno na českých penězích, a bude se možná muset budovat jakoby znovu. Přejeme si ovšem, aby vláda nebo autonomní orgány hledaly a nacházely řešení, ale myslím si, jestli nakonec nezbude to poslední: aby pár chytrých a podnikavých lidí se rozhlédlo po světě, postřehlo nějakou potřebu a vymyslelo si důvtipný program. Jako asi před sto lety jeden švec.
</TEXT>
</DOC>
<DOC>
<DOCID>LN-20021105068</DOCID>
<DOCNO>LN-20021105068</DOCNO>
<DATE>11/05/02</DATE>
<TEXT>
Miriam. Toto jméno, jehož význam je "milovaná Bohem", je vlastně výchozí podobou pro Marii a má prastarý původ, snad hebrejskoegyptský. Církevní kalendář dnes připomíná Alžbětu a Zachariáše.
</TEXT>
</DOC>
<DOC>
<DOCID>LN-20021105069</DOCID>
<DOCNO>LN-20021105069</DOCNO>
<DATE>11/05/02</DATE>
<TITLE>
Českomoravská stavební spořitelna, lídr tuzemského trhu se stavebním spořením, vykázala za první tři čtvrtletí letošního roku zisk 565 milionů korun. Proti loňským 510 milionům to představuje nárůst o více než deset procent. Bilanční suma banky meziročně vzrostla téměř o čtvrtinu na 63,7 miliardy korun. Spořitelna za tři čtvrtletí uzavřela přes 342 tisíc nových smluv, což je asi o 80 tisíc méně než loni. Celkem vedla spořitelna ke konci září 1,59 milionu platných smluv s cílovou částkou 265 miliard korun.
</TITLE>
<TEXT>
M.I.A., internetová společnost ze 100 procent vlastněná Českým Telecomem, prodává svůj systém bezplatné výměny internetové reklamy pod názvem Kvantum. Využití Kvanta vybočuje ze strategie firmy a neslučuje se s politikou komerčního prodeje reklamních ploch na internetu v síti IMS Premium. Cenu firma nesdělila. Projekt Kvantum odstartoval v březnu 2001 a během krátké doby získal širokou členskou základnu. Již po prvních deseti měsících fungování generoval téměř 75 milionů zhlédnutých reklam měsíčně.
Česká podnikatelská pojišťovna, jeden z provozovatelů povinného ručení, svými nízkými sazbami pro příští rok vzbuzuje obavy v České kanceláři pojistitelů. Podle ní tyto ceny znamenají zvýšené riziko nesolventnosti, včetně případných negativních dopadů na garanční fond a následně ostatní pojistitele. ČPP totiž ponechala pro příští rok ceny povinného ručení u všech kategorií vozidel na úrovni cen roku 2002. Již letos přitom měla pojišťovna sazby na minimální úrovni stanovené ČKP.
Praga Hrádek, strojírenská společnost specializovaná na výrobu kuželových soukolí, je sice od poloviny října v konkursu, nepřerušil ovšem výrobu a neplánuje nikoho ze 170 zaměstnanců propouštět. Podle konkursního správce má Praga dostatek zakázek a výroba na příští rok je už z velké části zajištěna. Téměř 45 procent produkce podnik exportuje. Strojírna patří k největším zaměstnavatelům v příhraničním Hrádku nad Nisou. Ukončení výroby by tak zvýšilo nezaměstnanost ze současných 10 na 15 procent.
Perníkář Pardubice, přední tuzemský výrobce perníků, je od pátku rozhodnutím Krajského soudu v Hradci Králové kvůli svým dluhům v konkursu. Vedení podniku se k situaci ve firmě blíže nevyjádřilo s odkazem na konkursního správce Pavla Zelenku. Ve výrobě by údajně měla s více než stovkou lidí pokračovat jiná společnost. "Firma Perníkář nám v poslední době žádné hromadné propouštění nehlásila," řekl Petr Klimpl z pardubického pracovního úřadu.
ABB, švýcarsko-švédský strojírenský koncern, zveřejnil plány, které by měly společnosti pomoci smírně a relativně levně vyřešit potenciálně ničivé žaloby o náhradu škody za používání azbestu v USA. ABB předpokládá, že v mimosoudním urovnání azbestových žalob zaplatí celkem 1,1 miliardy dolarů. To by bylo mnohem méně, než se mezi analytiky očekávalo.
Tony Blair, britský premiér, včera potvrdil, že jeho vláda v principu prosazuje připojení k jednotné měně za předpokladu, že to doporučí ministerstvo financí na základě vyhlášených pěti testů. Zároveň popřel informace ve včerejší zprávě agentury Reuters, že podle klíčových pracovníků ministerstva tyto testy patrně splněny nebudou. Vláda vyhlásila pět testů jako kritérium pro výhodnost rozhodnutí o připojení k euru. Očekává se, že výsledky zkoumání zveřejní do příštího června. Blair včera na tiskové konferenci v Londýně odmítl říci více a neřekl ani, za jak dlouho po nálezu ministerstva financí uspořádá vláda referendum.
Akcie Microsoftu, největšího světového výrobce programů, výrazně posílily. Firmě podle očekávání velmi prospěl páteční verdikt soudu, který potvrdil návrh na mimosoudní vyrovnání ve sporu, který se táhne už několik let. Na silný růst ukázal již ranní vývoj na evropských trzích, které v očekávání růstu cen v zámoří rovněž prudce zpevnily. Na vzestup akcií Microsoftu potom ukázal vývoj futures kontraktů na americké akcie, s nimiž se obchoduje v Evropě. Microsoft hned po otevření trhů zpevnil asi o sedm procent. Růst akcií Microsoftu se odrazil v růstu většiny akcií v odvětví vyspělých technologií, které strádá už více než dva roky. S akciemi Microsoftu se obchoduje jak na newyorské burze, tak na trhu Nasdaq, kde titul patřil k nejžádanějším. Růst akcií firmy byl z nejvýraznějších z emisí.
Evropská komise uzavřela bez výsledků vyšetřování svých podezření na kartelové dohody mezi dánským výrobcem piva Carlsberg a nizozemskou skupinou Heieneken. Komise nezjistila důkazy pro to, že by dohoda obou firem trvala i po roce 1995, uvedl dnes výkonný orgán EU. Komise obvinila oba pivovarské koncerny z toho, že se dohodly na tom, že nebudou pronikat na trh druhé země. Tato dohoda se měla plnit v letech 1993 až 1996. Komise však nenašla důkazy pro dohodu ani po květnu 1995. Pravidla EU dávají komisi možnost pokutovat firmy za kartelové dohody, které se prokazatelně plnily nejpozději pět let před zahájením vyšetřování.
České radiokom. 197,27 0,64
Český Telecom 230,51 -1,58
Erste Bank 1850,53 2,86
</TEXT>
</DOC>
<DOC>
<DOCID>LN-20021105070</DOCID>
<DOCNO>LN-20021105070</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Vláda uvažuje o zavedení tzv. povodňové daně, která by kryla následky srpnové katastrofy. "Myslím, že to je věc, o které lze uvažovat," řekl na manažerském fóru na Žofíně premiér Vladimír Špidla. Vidím jako jistou chybu, že jsme k povodňové dani nepřistoupili, dodal s tím, že vláda místo toho sáhla k úpravě sazeb daně z přidané hodnoty, protože potřebovala příjmy co nejrychleji. "Situace je taková, že průběžné financování zvládneme, ale za cenu zatížení veřejných financí do budoucna," podotkl s tím, že toto řešení není podle něj optimální, takže povodňová daň je možná. Žádné bližší údaje ohledně povodňové daně však neuvedl. Devět krajů, které v srpnu postihly nejničivější záplavy v novodobé historii země, sečetlo povodňové škody na téměř 80 miliard korun. Ministr financí Bohuslav Sobotka však začátkem září nevyloučil, že účet za povodně překročí ve finále 100 miliard korun. Premiér Špidla rovněž upozornil, že vláda musí provést daňovou reformu tak, aby se zjednodušil daňový systém a stát získal odpovídající prostředky. Podle něho je třeba také stabilizovat veřejné finance, jejichž stavové veličiny nejsou špatné, ale mají špatnou dynamiku. "Trend je zřetelný a směruje nás k riskantním pozicím," poznamenal. Špidla považuje za slabinu české ekonomiky, že prakticky celý zahraniční obchod se odehrává se zeměmi Evropské unie a že jiná teritoria jsou podceňována. V této souvislosti jmenoval balkánské země, Turecko, Rusko, středoasijské země bývalého Sovětského svazu, Indii a Čínu. Vstup do Evropské měnové unie je správný a má se odehrát tak brzy, jak to bude možné, uvedl dále. Čas vstupu je podle jeho slov ale těžko určitelný. "Od roku 2007 do roku 2011 je startovací okno, kdy by se to mělo podařit," poznamenal. Záměry kabinetu při privatizaci již nejsou podle premiéra příliš velkolepé. "Při privatizaci Českého Telecomu buď dosáhneme výsledku, který považujeme za přínosný, nebo nedosáhneme. V takovém případě by Telecom nebyl privatizován," řekl. Vláda chce získat za 51 procent v Českém Telecomu něco přes 55 miliard korun. Podle Špidly je cílem vlády také privatizovat Unipetrol, ale za rozumných podmínek.
</TEXT>
</DOC>
<DOC>
<DOCID>LN-20021105071</DOCID>
<DOCNO>LN-20021105071</DOCNO>
<DATE>11/05/02</DATE>
<TITLE>
Sociální dávky budou zohledňovat skutečné výdaje na bydlení
</TITLE>
<TEXT>
Zrušení plošných regulací pomocí cenových stropů, nový zákon o nájemném a adresné sociální dávky jsou podle ministra pro místní rozvoj cestami k omezení "černých transakcí" na trhu s byty.
PRAHA - Deregulace nájemného bude od roku 2004 probíhat podle jiných pravidel než dosud. Podle ministra pro místní rozvoj Pavla Němce totiž vede plošná regulace cenovým stropem tedy maximální cenou stejnou pro všechny obce - k bujení černého trhu. Odhadem se podle jeho slov jedná o nelegální transakce ve výši několika miliard korun ročně. "Jsou velká města - například v severních Čechách a na severní Moravě, kde současné nájemné regulované formou cenového stropu již dosáhlo své místní rovnovážné hladiny. V žádném případě to však neplatí o Praze či Brně," uvedl tiskový mluvčí Němcova resortu Petr Dimun. "Plošná forma regulace musí být nahrazena takovým mechanismem, kde bude zohledněna skutečná situace na místním trhu," dodal. Ministerstvo proto připravuje nový zákon o nájemném. Ten by měl zaručit, že cena - tedy výše nájemného - bude plnit svou ekonomickou funkci. "Cílem zákona musí být mimo jiné postupné zavření nůžek mezi dvěma hladinami nájemného, tedy sjednocení dvojího trhu s nájemními byty," upřesnil Dimun. Zároveň by však zákon měl chránit sociálně slabé nájemníky před tvrdostí trhu. Na druhou stranu by měl být ale i pronajímatel chráněný před netržním zamrznutím ceny. Sdružení majitelů domů si totiž již delší dobu stěžuje, že peníze vybrané na regulovaném nájemném nestačí pokrýt ani provozní náklady domu. "Důsledky pro sociálně potřebné domácnosti musí být řešeny pouze sociálními mechanismy - například příspěvky na nájemné, nebo přepracováním současného příspěvku na bydlení," vysvětlil změnu podpory Dimun. "Současná podpora zohledňuje jedině příjem domácnosti, nikoli skutečné výdaje na bydlení. Osamělý důchodce nemůže doplácet na fakt, že bydlí v Praze - současný příspěvek jeho situaci totiž nijak nezohledňuje," shrnul Dimun.
</TEXT>
<HEADING>
Deregulace povede k růstu HDP
</HEADING>
<TEXT>
Nájemních bytů je v České republice přes jeden milion - tedy zhruba 29 procent. Devět z deseti těchto bytů má přitom výši nájemného centrálně regulovanou formou cenového stropu. Výsledky sčítání z roku 2001 přitom ukazují, že celkový počet uživatelných bytů v tuzemsku je plně srovnatelný s vyspělou Evropou. Panuje ovšem značná místní nerovnováha mezi poptávkou a nabídkou, která je nejvíc zřejmá především v hlavním městě. Na problém regulace nájemného přitom opakovaně poukazují materiály OECD, Světové banky, Mezinárodního měnového fondu i pravidelné zprávy Evropské komise. V té se navíc naposledy poukazuje i na to, že vysoce regulovaný trh brání mobilitě na trhu práce. Lidé z nezaměstnaností postižených regionů nemají možnost se kvůli nepružnému bytovému trhu stěhovat za prací. "Rozumně provedená deregulace by pomohla snížit nezaměstnanost," uvedl analytik PPF Pavel Kohout. "Regulace nájemného je dnes cosi jako nevolnictví, kdy nájemník je "dekretem" vázán ke svému bytu. A důsledky zrušení nevolnictví jsou známé: hospodářský růst země - v případě deregulace nájemného by to bylo stejné," shrnul Kohout.
</TEXT>
<HEADING>
Jak se změní bytová politika
</HEADING>
<TEXT>
* nájemné nebude regulované plošným koeficientem, ale začne se odvíjet od místní situace * sociální dávky nebudou zohledňovat pouze příjmy, ale i skutečné výdaje na bydlení * zavření nůžek mezi dvojím nájemným zlikviduje černý trh s byty
* nájemné nebude regulované plošným koeficientem, ale začne se odvíjet od místní situace * sociální dávky nebudou zohledňovat pouze příjmy, ale i skutečné výdaje na bydlení * zavření nůžek mezi dvojím nájemným zlikviduje černý trh s byty
</TEXT>
</DOC>
<DOC>
<DOCID>LN-20021105072</DOCID>
<DOCNO>LN-20021105072</DOCNO>
<DATE>11/05/02</DATE>
<TEXT>
Zvýšená bezpečnostní opatření byla zavedena na hranicích mezi Itálií a Francií. Ve Florencii má zítra proběhnout setkání antiglobalistů z celé Evropy.
</TEXT>
</DOC>
<DOC>
<DOCID>LN-20021105073</DOCID>
<DOCNO>LN-20021105073</DOCNO>
<DATE>11/05/02</DATE>
<TITLE>
Operátoři už nemohou čekat, že přilákají více nových zákazníků. Trh se již naplnil
</TITLE>
<TEXT>
Pod pět tisíc korun se dostala cena mobilních telefonů, které umějí zasílat multimediální zprávy.
PRAHA - S odlišnou strategií se vydali do boje o zákazníka na předvánočním trhu tuzemští mobilní operátoři. Zatímco Eurotel s T-Mobile se zaměřují především na nabídky pro své stávající klienty, Český Mobil hodlá přetáhnout část zákazníků, kteří telefonují s konkurencí, na svou stranu. Žádný z operátorů přitom proti předcházejícím letům nemůže příliš spoléhat na to, že se mu podaří přilákat úplně nové klienty. "Mobilní trh je naplněn. V současné době už vlastní mobily přes tři čtvrtiny obyvatel České republiky, žádný prostor pro získání nových klientů tady už není," uvedl analytik Jan Slabý ze společnosti Wood &amp; Co. "Operátoři se proto letos budou nejspíš snažit, aby přetáhli zákazníky od předplacených služeb na tarify," dodal.
</TEXT>
<HEADING>
Lidé si nejvíce posílají erotické obrázky
</HEADING>
<TEXT>
Jak napovídají reklamní kampaně mobilních operátorů, letošním vánočním hitem by mohly být telefony, které podporují službu zasílání multimediálních zpráv MMS. Eurotel a T-Mobile tuto službu spustily na konci srpna. "Do současnosti jsme na tuto novinku přilákali 7 tisíc zákazníků," potvrdil mluvčí Eurotelu Jan Kučmáš. T-Mobile přesná čísla nezveřejnil, podle svého mluvčího Jiřího Hájka však jeho MMS služby užívá "několik tisíc klientů". Zákazníky dosud odrazovala poměrně vysoká cena MMS telefonů. Dokonce i dotované telefony nestály méně než 15 tisíc korun. Oba operátoři však od listopadu snížili ceny moderních mobilů těsně pod 10 tisíc korun. A T-Mobile zařadil do své nabídky nový model Sony Ericsson T300 za necelých 5000 korun. V rámci předvánoční nabídky nabízí Eurotel svým zákazníkům možnost zasílat po dobu dvou měsíců ememesky zdarma. T-Mobile svou speciální předvánoční nabídku zveřejní až v průběhu listopadu, lze však předpokládat, že v jejím rámci představí i službu zasílání informačních a zábavných ememesek. Právě tyto zprávy, které uživatelům posílají partneři operátorů, tvoří v případě Eurotelu až 70 procent "ememeskového provozu". "Pouze třicet procent MMS zpráv si mezi sebou zasílají sami zákazníci," uvedl Jan Kučmáš. "Z informačních a zábavných ememesek přitom okolo 60 procent tvoří erotické zprávy," doplnil. Český Mobil si před Vánocemi vzpomněl na úspěch své "nekonečné" Oskarty z konce roku 2000, která svým uživatelům umožňovala za jakkoliv dlouhý hovor platit jen deset korun. Letos provozovatel sítě Oskar nabízí její obdobu, která dovolí volat po páté minutě zdarma. Prvních pět minut je účtováno normálně, tedy 3,15 koruny za minutu, pak lze telefonovat zadarmo. Nejdelší hovor však může trvat jen jednu hodinu. Počet těchto speciálních Oskaret je navíc omezený. "Bude vydáno řádově jen několik desítek tisíc kusů," uvedl mluvčí Českého Mobilu Igor Přerovský. "Doufáme, že jej využijí nejen noví uživatelé mobilních telefonů, ale i zákazníci, kteří dosud volají s konkurencí," dodal.
Kolik nových zákazníků získali mobilní operátoři před loňskými Vánocemi (v milionech)
operátor noví klienti noví klienti podíl "vánočních" v roce 2001 v 4. čtvrtletí 2001 zákazníků
</TEXT>
</DOC>
<DOC>
<DOCID>LN-20021105074</DOCID>
<DOCNO>LN-20021105074</DOCNO>
<DATE>11/05/02</DATE>
<GEOGRAPHY>LONDÝN</GEOGRAPHY>
<TEXT>
Rychle rostoucímu trhu mobilních telefonů se zabudovaným fotoaparátem vévodí asijští výrobci v čele s japonskou firmou Sharp, zatímco finská Nokia za nimi zaostává. Za prvních devět měsíců roku se na světě prodalo 9,5 milionu těchto mobilů, z nichž 7,9 milionu našlo majitele v Japonsku. Uvedla to dnes americká průzkumová agentura Strategy Analytics. Na region Asie a Tichomoří připadá celkem 97 procent prodaných mobilních telefonů se zabudovanou optikou. Největším dodavatelem mobilů s fotoaparátem na trh je Sharp, přestože na trhu běžných aparátů není ani v první desítce. U dosavadních mobilních přístrojů, které nabízejí pouze hlasové a textové služby, je na trhu lídrem Nokia s podílem 37 procent. Její asijští rivalové již ale prodali miliony telefonů s fotoaparátem, než se Nokii podařilo svůj první takový přístroj uvést letos v létě na trh.
</TEXT>
</DOC>
<DOC>
<DOCID>LN-20021105075</DOCID>
<DOCNO>LN-20021105075</DOCNO>
<DATE>11/05/02</DATE>
<TITLE>
DUBLIN - Zisk irských nízkorozpočtových aerolinií Ryanair Holdings v prvním pololetí vzrostl po zdanění ve srovnání se stejným obdobím loni o 71 procent na 151 milionů eur. Za celý rok by se mohl zisk zvýšit proti loňsku až o 15 procent, uvedla firma v dnešní zprávě. Pololetní tržby společnosti Ryanair meziročně vzrostly o 35 procent na 464,6 milionu eur. Zisk na akcii se zvýšil o 64 procent na 0,19 eura. Výsledek výrazně předčil očekávání analytiků. Společnost však upozornila na to, že první polovina roku byla výjimečná a že zisk ve třetím a ve čtvrtém čtvrtletí poroste nižším tempem.
</TITLE>
<HEADING>
Stovka nových letadel
</HEADING>
<TEXT>
V druhém čtvrtletí vzrostl zisk aerolinek díky silným letním příjmům na 112 milionů eur, loni byl ve stejném období 65 milionů. Léto zpravidla tvoří 40 procent celoročních příjmů firmy, která nyní podle jeho výsledků usuzuje na solidní celý rok. Diskontní aerolinie, které srážejí ceny letenek dolů eliminací drahých služeb, jsou silnou konkurencí pro klasické letecké společnosti. Cestující jim nyní v Evropě dávají přednost právě díky nižším cenám. Největší v Evropě je společnost EasyJet díky tomu, že převzala nízkorozpočtového konkurenta Go. Ryanair vybudovala rozsáhlý podnik za relativně krátkou dobu díky dvojí strategii s nízkými cenami a agresivním marketingem. Minulý týden určila italské Bergamo jako svou třetí základnu v kontinentální Evropě. Další terminál chce otevřít počátkem příštího roku. S Bergamem nyní Ryanair létá na 86 trasách. Za prvních šest měsíců roku přepravila společnost 7,84 milionu cestujících, což je meziročně o 37 procent více. Vytíženost firma zvýšila o šest procentních bodů na 88 procent. Průměrná cena letenky společnosti Ryanair v pololetí klesla o dvě procenta, zatímco provozní náklady se snížily o 11 procent. Ziskovou marži to zvýšilo o šest procentních bodů na 32 procent, uvedla firma bez absolutních hodnot. Další nové trasy hodlá Ryanair otevřít po Vánocích. V následujících šesti měsících rozšíří letový park o 13 Boeingů 737 - 800 na 44 strojů. Přes stovku dalších letadel má firma v zakázkách u výrobců na další roky, připomněla agentura.
V druhém čtvrtletí vzrostl zisk aerolinek díky silným letním příjmům na 112 milionů eur, loni byl ve stejném období 65 milionů. Léto zpravidla tvoří 40 procent celoročních příjmů firmy, která nyní podle jeho výsledků usuzuje na solidní celý rok. Diskontní aerolinie, které srážejí ceny letenek dolů eliminací drahých služeb, jsou silnou konkurencí pro klasické letecké společnosti. Cestující jim nyní v Evropě dávají přednost právě díky nižším cenám. Největší v Evropě je společnost EasyJet díky tomu, že převzala nízkorozpočtového konkurenta Go. Ryanair vybudovala rozsáhlý podnik za relativně krátkou dobu díky dvojí strategii s nízkými cenami a agresivním marketingem. Minulý týden určila italské Bergamo jako svou třetí základnu v kontinentální Evropě. Další terminál chce otevřít počátkem příštího roku. S Bergamem nyní Ryanair létá na 86 trasách. Za prvních šest měsíců roku přepravila společnost 7,84 milionu cestujících, což je meziročně o 37 procent více. Vytíženost firma zvýšila o šest procentních bodů na 88 procent. Průměrná cena letenky společnosti Ryanair v pololetí klesla o dvě procenta, zatímco provozní náklady se snížily o 11 procent. Ziskovou marži to zvýšilo o šest procentních bodů na 32 procent, uvedla firma bez absolutních hodnot. Další nové trasy hodlá Ryanair otevřít po Vánocích. V následujících šesti měsících rozšíří letový park o 13 Boeingů 737 - 800 na 44 strojů. Přes stovku dalších letadel má firma v zakázkách u výrobců na další roky, připomněla agentura.
</TEXT>
</DOC>
<DOC>
<DOCID>LN-20021105076</DOCID>
<DOCNO>LN-20021105076</DOCNO>
<DATE>11/05/02</DATE>
<TEXT>
NEW YORK - Americké aerolinie United Airlines uzavřely další dohodu s odbory o úsporách na mzdových nákladech, tentokrát s organizací pracovníků v dopravě (Transport Workers Union, TWU). Uvedl to předseda představenstva a generální ředitel společnosti Glenn Tilton. Opatření je součástí plánu společnosti zlepšit svou finanční situaci. Dohoda je již druhou v pořadí, předchozí firma uzavřela s jinou odborovou organizací dva dny před tím. TWU, která reprezentuje v United Meteorology, je jednou z pěti odborových organizací ve firmě. V noci na sobotu dosáhlo vedení letecké společnosti dohody s asociací pilotů Air Line Pilots Association. Výbor pilotů United odsouhlasil, že firma během následujících pěti a půl roku bude moci snížit mzdové náklady celkem až o 2,2 miliardy dolarů. Bezprostřední snížení platů bude až 18procentní. Díky mzdovým opatřením má United šanci získat souhlas federálních úřadů k objemnému úvěru, který firma potřebuje, aby se vyhnula bankrotu. Koalice odborových svazů United nedávno firmě odsouhlasila celkové mzdové úspory 5,8 miliardy dolarů za pět a půl let. Každý odborový svaz ale poté jednal s vedením firmy individuálně. Z velkých odborových svazů v United zbývá uzavřít dohody s mechaniky a s doprovodným personálem.
</TEXT>
</DOC>
<DOC>
<DOCID>LN-20021105077</DOCID>
<DOCNO>LN-20021105077</DOCNO>
<DATE>11/05/02</DATE>
<GEOGRAPHY>DETROIT</GEOGRAPHY>
<TEXT>
Prodej automobilů ve Spojených státech se v říjnu snížil o 27,4 procenta a v přepočtu na celý rok činil po sezonní úpravě 15,4 milionu kusů. Říjnový pokles byl už druhý v řadě a mimo jiné odráží tvrdší podmínky na trhu a také pokles zájmu spotřebitelů. Loni v říjnu byl počet prodaných vozů nejvyšší v historii, mimo jiné proto, že řada lidí využila pobídek k nákupu. Naopak prodej za letošní říjen je nejslabší za poslední čtyři roky, píše agentura Reuters s tím, že během října si už jako mnohokrát vedly nejlépe zahraniční automobilky. Pokles počtu prodaných vozů tentokrát postihl téměř všechny výrobce, protože lidé se obávají jednak zhoršení stavu ekonomiky, jednak dalšího růstu míry nezaměstnanosti a případných problémů, které by Spojeným státům mohla přinést válka proti Iráku. Vysoký propad postihl i dvě nejvýznamnější americké automobilky. Největší světový výrobce automobilů, společnost General Motors, v říjnu prodal o 32 procent vozů méně než ve stejném měsíci loňského roku.
</TEXT>
</DOC>
<DOC>
<DOCID>LN-20021105078</DOCID>
<DOCNO>LN-20021105078</DOCNO>
<DATE>11/05/02</DATE>
<TITLE>
Islámská rada pro finanční služby bude dbát, aby banky nepomáhaly praní špinavých peněz
</TITLE>
<TEXT>
Konec neprůhledným bankovním operacím má učinit Islámská rada pro finanční služby. Ta má dohlížet i na dodržování islámského práva.
KUALA LUMPUR - Centrální banky v osmi muslimských zemích zakládají společný kontrolní orgán. Šéfové centrálních bank Malajsie, Indonésie, Íránu, Saúdské Arábie, Pákistánu, Súdánu, Bahrajnu a Kuvajtu se dohodli na vytvoření Islámské rady pro finanční služby. Nový orgán bude usilovat o vytvoření společných standardů pro zabezpečení a vytváření finančních služeb, které budou členské státy povinny respektovat. Islámské banky byly obviňovány, že pomáhají při bankovních převodech militantních skupin. Podle analytiků bude nový systém, který islámské banky zavedou, znamenat mnohem větší transparentnost bankovních převodů. Tím se zásadně znesnadní praní špinavých peněz prostřednictvím bankovních domů v těchto zemích, uvedli pro BBC. Zhruba pětina světové populace žije v muslimském světě, ovšem investování do finančních služeb se pohybuje pod 200 miliard dolarů. Malajský premiér Mahathir Mohamad je přesvědčen, že islámský finanční sektor má neobyčejně vysoký růstový potenciál. "Objem islámských mezinárodních finančních toků je zatím poměrně malý, ale roste o patnáct procent za rok," uvedl. "Růstový potenciál je v této oblasti enormní. Ten je potřeba ukázat mezinárodnímu finančnímu společenství."
</TEXT>
<HEADING>
Půjčky nejsou snadné
</HEADING>
<TEXT>
Základem celého konceptu je zákaz lichvy. Což ovšem v islámském pojetí vdůsledku znamená, že pevný úrok nebo půjčka s pevně stanovenou částkou, která bude vrácena, je zakázána. To komplikuje i poskytování běžných půjček. Nikdo v islámském světě nesmí investovat do fondů, které by se příčily muslimské etice. Fondy nesmějí investovat do produktů spjatých s alkoholem, gamblerstvím, pornografií nebo tabákovým průmyslem. Založení kontrolního systému má za cíl ukázat stabilitu a dobré chování ve finančním sektoru. Tím by muslimové měli získat důvěru k investování.
Základem celého konceptu je zákaz lichvy. Což ovšem v islámském pojetí vdůsledku znamená, že pevný úrok nebo půjčka s pevně stanovenou částkou, která bude vrácena, je zakázána. To komplikuje i poskytování běžných půjček. Nikdo v islámském světě nesmí investovat do fondů, které by se příčily muslimské etice. Fondy nesmějí investovat do produktů spjatých s alkoholem, gamblerstvím, pornografií nebo tabákovým průmyslem. Založení kontrolního systému má za cíl ukázat stabilitu a dobré chování ve finančním sektoru. Tím by muslimové měli získat důvěru k investování.
</TEXT>
</DOC>
<DOC>
<DOCID>LN-20021105079</DOCID>
<DOCNO>LN-20021105079</DOCNO>
<DATE>11/05/02</DATE>
<TITLE>
PAŘÍŽ - Kauza Elf se včera opět řešila před francouzským soudem. Bývalý ministr zahraničí Roland Dumas, jeho milenka a poměrně vysoce postavená osoba v Elfu Christine Deviers-Joncourová a bývalý první muž skupiny Elf Loik Le Floch-Prigent vysvětlují zneužívání svého postavení, úplatkářství a zpronevěru. V květnu 2001 již prvoinstanční soud obžalovaným uložil tresty odnětí svobody v trvání kolem tří až čtyř let, proti rozhodnutím se však odvolali.
</TITLE>
<HEADING>
Kam putovalo deset milionů eur?
</HEADING>
<TEXT>
Osmdesátiletý Dumas byl před téměř dvěma lety obviněn, že své milence Deviers-Joncourové zajistil fiktivní místo ve společnosti Elf a jejím prostřednictvím pak zpronevěřil nemalé finanční prostředky. Deviers-Joncourové, bývalé modelce, která o celé kauze vydala knihu Nevěstka republiky, Elf platil velmi slušné prémie, což jí umožnilo využívat luxusní byt v pařížské ulici Lille. V něm pořádala mimo jiné i různé společenské akce, jichž se účastnil iDumas. Elf však současně poskytoval Deviers-Joncourové další finanční prostředky, aby ovlivňovala Dumasova rozhodnutí důležitá pro Elf. Tak například Dumas přišel k luxusním botám Berlutti za sedmnáct set dolarů nebo k malé sbírce antických soch za 40 tisíc dolarů. Dumas měl za to vylobbovat například státní zakázku na Tchaj-wan i jinak podporovat podnikatelské aktivity Elfu. Deviers-Joncourová, pokud nechce strávit tři roky za mřížemi, musí soudu vysvětlit, k čemu ve skutečnosti měla a jak využila téměř deset milionů eur, které dostala od Elfu v podobě platu, prémií a dalších výhod. "Roland Dumas má po krk celé této kauzy," uvedl jeho právník Jean-René Farthouat. "Je rád, že už to konečně bude skončené." Dumasova obvinění jsou však v podstatě stále totožná: musí vysvětlit, že nezneužíval finančních prostředků Elfu a svého postavení. Není ovšem jasné, jak se v procesu zachovají další spoluobžalovaní: Le Floch-Prigent a Alfred Sirven, bývalí první a druhý muž Elfu. První se po vynesení prvoinstančního rozsudku psychicky zhroutil, zůstává nejisté, co vůbec bude vypovídat a zda své výpovědi bude měnit. Sirven je zase označován za "deus ex machina" celého Elfu a jeho obvinění se týkají zpronevěr. "Řeknu přesně, jaká byla má role v celé kauze," vzkázal po jednom ze svých obhájců, ačkoli doposud důsledně mlčel. Francouzský soud by měl vynést definitivní rozsudek za tři týdny.
Osmdesátiletý Dumas byl před téměř dvěma lety obviněn, že své milence Deviers-Joncourové zajistil fiktivní místo ve společnosti Elf a jejím prostřednictvím pak zpronevěřil nemalé finanční prostředky. Deviers-Joncourové, bývalé modelce, která o celé kauze vydala knihu Nevěstka republiky, Elf platil velmi slušné prémie, což jí umožnilo využívat luxusní byt v pařížské ulici Lille. V něm pořádala mimo jiné i různé společenské akce, jichž se účastnil iDumas. Elf však současně poskytoval Deviers-Joncourové další finanční prostředky, aby ovlivňovala Dumasova rozhodnutí důležitá pro Elf. Tak například Dumas přišel k luxusním botám Berlutti za sedmnáct set dolarů nebo k malé sbírce antických soch za 40 tisíc dolarů. Dumas měl za to vylobbovat například státní zakázku na Tchaj-wan i jinak podporovat podnikatelské aktivity Elfu. Deviers-Joncourová, pokud nechce strávit tři roky za mřížemi, musí soudu vysvětlit, k čemu ve skutečnosti měla a jak využila téměř deset milionů eur, které dostala od Elfu v podobě platu, prémií a dalších výhod. "Roland Dumas má po krk celé této kauzy," uvedl jeho právník Jean-René Farthouat. "Je rád, že už to konečně bude skončené." Dumasova obvinění jsou však v podstatě stále totožná: musí vysvětlit, že nezneužíval finančních prostředků Elfu a svého postavení. Není ovšem jasné, jak se v procesu zachovají další spoluobžalovaní: Le Floch-Prigent a Alfred Sirven, bývalí první a druhý muž Elfu. První se po vynesení prvoinstančního rozsudku psychicky zhroutil, zůstává nejisté, co vůbec bude vypovídat a zda své výpovědi bude měnit. Sirven je zase označován za "deus ex machina" celého Elfu a jeho obvinění se týkají zpronevěr. "Řeknu přesně, jaká byla má role v celé kauze," vzkázal po jednom ze svých obhájců, ačkoli doposud důsledně mlčel. Francouzský soud by měl vynést definitivní rozsudek za tři týdny.
</TEXT>
</DOC>
<DOC>
<DOCID>LN-20021105080</DOCID>
<DOCNO>LN-20021105080</DOCNO>
<DATE>11/05/02</DATE>
<TITLE>
Omezit složitou vlastnickou strukturu firem, větší zodpovědnost manažerů a zveřejnění platů nejvyššího managementu chce po soukromých společnostech Evropská unie.
</TITLE>
<GEOGRAPHY>BRUSEL</GEOGRAPHY>
<TEXT>
Členové správních rad firem by měli být právně zodpovědni za výsledkové zprávy svých firem a společnosti by měly zveřejňovat platové podmínky nejvyšších manažerů. Taková jsou hlavní doporučení skupiny poradců Evropské komise na poli reformy firemních praktik. Skupina vedená Nizozemcem Jaapem Winterem ve zprávě získané agenturou Reuters rovněž navrhla omezit využívání složitých systémů vlastnictví, známých jako pyramidové struktury. Neprůhledné systémy, v nichž společnost ovládá přes kaskádu dalších firem malá skupina akcionářů, jsou rozšířené zejména ve Francii a v Itálii. Panel dále doporučil zakázat veřejné obchodování s akciemi holdingových společností, jejichž hlavním majetkem jsou akcie jiné obchodované firmy. Experti vyzvali i k posílení role nezávislých ředitelů v klíčových firemních výborech pro platy nebo vnitřní kontrolu a navrhli, aby odměny manažerů ve formě akcií a akciových opcí schvalovali akcionáři. Zpráva je reakcí EU na účetní skandály a krachy velkých společností v USA v čele s koncerny Enron a WorldCom. Diskutovat o ní budou na úterní schůzce ministři financí EU. "Komise by měla připravit Firemní akční plán, který stanoví agendu EU pro regulační iniciativy na poli firemního práva," uvádí zpráva. Výkonnému orgánu EU experti doporučují poskytnout pravomoc při poradenství v těchto iniciativách. Kvůli rozdílným legislativním tradicím je firemní právo v EU značně nejednotné a názory na potřebu jeho unifikace se různí. Směrem k radikálním návrhům přijatým letos v USA, například v podobě veřejného orgánu dohledu nad firemními praktikami nebo oddělení investičního bankovnictví od akciového výzkumu, se proto expertní skupina neodvážila dojít.
BRUSEL - Členové správních rad firem by měli být právně zodpovědni za výsledkové zprávy svých firem a společnosti by měly zveřejňovat platové podmínky nejvyšších manažerů. Taková jsou hlavní doporučení skupiny poradců Evropské komise na poli reformy firemních praktik. Skupina vedená Nizozemcem Jaapem Winterem ve zprávě získané agenturou Reuters rovněž navrhla omezit využívání složitých systémů vlastnictví, známých jako pyramidové struktury. Neprůhledné systémy, v nichž společnost ovládá přes kaskádu dalších firem malá skupina akcionářů, jsou rozšířené zejména ve Francii a v Itálii. Panel dále doporučil zakázat veřejné obchodování s akciemi holdingových společností, jejichž hlavním majetkem jsou akcie jiné obchodované firmy. Experti vyzvali i k posílení role nezávislých ředitelů v klíčových firemních výborech pro platy nebo vnitřní kontrolu a navrhli, aby odměny manažerů ve formě akcií a akciových opcí schvalovali akcionáři. Zpráva je reakcí EU na účetní skandály a krachy velkých společností v USA v čele s koncerny Enron a WorldCom. Diskutovat o ní budou na úterní schůzce ministři financí EU. "Komise by měla připravit Firemní akční plán, který stanoví agendu EU pro regulační iniciativy na poli firemního práva," uvádí zpráva. Výkonnému orgánu EU experti doporučují poskytnout pravomoc při poradenství v těchto iniciativách. Kvůli rozdílným legislativním tradicím je firemní právo v EU značně nejednotné a názory na potřebu jeho unifikace se různí. Směrem k radikálním návrhům přijatým letos v USA, například v podobě veřejného orgánu dohledu nad firemními praktikami nebo oddělení investičního bankovnictví od akciového výzkumu, se proto expertní skupina neodvážila dojít.
</TEXT>
</DOC>
<DOC>
<DOCID>LN-20021105081</DOCID>
<DOCNO>LN-20021105081</DOCNO>
<DATE>11/05/02</DATE>
<TITLE>
Chcete mít nižší účty? Pak si zateplete dům, pořiďte si moderní spotřebiče a nahraďte staré žárovky zářivkami
</TITLE>
<TEXT>
Výdaje na energie před deseti lety přestavovaly zhruba pět procent z celkových výdajů domácností. Do roku 2001 se vyhouply přes deset procent. Existují však způsoby, jak svému rodinnému rozpočtu ulehčit. Lidové noviny pro své čtenáře připravily přehled možností, jak snížit výdaje za teplo, světlo a vodu.
Ceny zemního plynu vzrostly od roku 1989 4,5krát. "Zemní plyn tehdy stál okolo dvou korun. Uhlí zdražilo téměř třikrát," říká Lubomír Klobušník, předseda sdružení Harmonie, které se zabývá ochranou životního prostředí a úsporami energie. Letos došlo ke zlevnění zemního plynu v průměru o 7,6 procenta. Jako důvod poklesu ceny plynu uvedl Energetický regulační úřad příznivý vývoj cen ropy a topných olejů na světových trzích a posilování koruny vůči dolaru. "Hovoří se i o zlevnění elektrické energie. Ta by měla být od nového roku levnější zhruba o pět procent," uvádí Klobušník. Podle odborníků jde však o přechodné období. "Ceny energií půjdou ještě nahoru," potvrzuje předseda sdružení Harmonie. V sousedních zemích, jako je Rakousko a Německo, stojí plyn v přepočtu okolo 10 korun. "Lze proto očekávat, že po vstupu do Evropské unie se budou ceny paliv deregulovávat," dodává Klobušník. Mezi položky rodinného rozpočtu, u nichž dochází k průběžnému růstu cen, patří i pitná voda. Zatímco průměrné platy v devadesátých letech stouply 3,5krát, vodné a stočné více než čtyřicetkrát. Současná průměrná cena vodného v České republice je asi 19 korun za metr krychlový, stočné činí přibližně 16 korun za metr krychlový. V roce 1989 přišlo tisíc litrů na 80 haléřů, dnes stojí kubík v průměru 35 korun. Spotřeba vody v ČR přitom rok od roku klesá. Loni se snížila spotřeba o 5,7 litru na celkových 163,4 litru na osobu za den. Hlavním důvodem je zdražení vody. Ale také to, že se domácnosti vybavují novými spotřebiči s nižší spotřebou, než měly staré typy. Zatímco stará pračka na jedno praní potřebovala 117 litrů vody, moderní už stačí jen 42 litrů. Také například nové pákové baterie či splachovače podstatně snižují spotřebu vody. Mýt nádobí v myčce, svítit úspornými zářivkami nebo správně izolovat stěny domu, tím vším se dá zlevnit provoz domácnosti. Nyní se ale u nás začíná prosazovat úplná novinka nízkoenergetické domy. Už samotná budova je týmem architektů a stavebních inženýrů navržena tak, aby maximálně šetřila energii. "Pokoušíme se lidi přesvědčit, že takové domy nemusejí být vůbec dražší, než je tomu u běžných staveb," říká Juraj Krivošík ze Střediska pro efektivní využívání energie a dodává: "Důkazem je už skoro dostavěný obytný dům v Sušici, jehož náklady na výstavbu byly 15 800 Kč za metr čtvereční. Průměrné náklady jsou přitom třináct až sedmnáct tisíc korun na metr čtvereční." Dům v Sušici je postaven tak, že obytná část je orientována na jih velkými okny a na severu je schodiště. Díky projektu budou jeho obyvatelé platit jen polovinu běžných nákladů na topení. Přitom nebylo zapotřebí použít žádné speciální materiály. Podobné domy se začínají stavět v Humpolci nebo v Železné Rudě.
DNEŠNÍ TÉMA: ÚSPORNÁ DOMÁCNOST
Jak snížit účty za vodu, plyn či teplo
Čtěte na stranách 19 až 21
Kolik můžete ušetřit
Možná roční úspora
</TEXT>
</DOC>
<DOC>
<DOCID>LN-20021105082</DOCID>
<DOCNO>LN-20021105082</DOCNO>
<DATE>11/05/02</DATE>
<TITLE>
Při vybírání nových lustrů nebo stolních lamp můžete použít podobné triky, jako používají třeba filmoví osvětlovači. Je pravda, že nejhospodárnější jsou takzvaná přímá svítidla. Ale daleko příjemněji se budete cítit v místnosti, která nebude osvětlena jen jedním velkým lustrem. Na českém trhu je celá řada lamp, kterými můžete nasvítit třeba jen křeslo na čtení. Navíc - ušetřit na energii za světlo neznamená zrušit s okamžitou platností všechny lampy nebo vyšroubovat z lustru všechny žárovky. Cesta úspory je jiná - nahradit klasickou žárovku mnohem výhodnější úspornou zářivkou. Nejčastěji se používá tak zvaná kompaktní zářivka. Obývací pokoj, ložnici nebo kuchyni vám osvítí stejně dobře jako klasická žárovka. Pořizovací náklady jsou sice vyšší, ale za to zářivky dokážou ušetřit 70 až 80 procent elektrické energie. Mají navíc i několikanásobně delší životnost. Pořizovací náklady se tak brzy vrátí. Nejkvalitnější úsporné zářivky jsou označeny logem ELI. U nás je zatím prodávají tři firmy - General Electric Lighting, OSRAM a Philips. Vedle úsporných zářivek jsou to i různé způsoby zapnutí světla, pomocí kterých se dá ještě víc ušetřit. V moderních domácnostech se začínají používat fotobuňky nebo pohybová čidla. Ty reagují na změnu světla nebo na pohyb. Světlo se tak samo rozsvítí ve chvíli, kdy se setmí nebo člověk vstoupí do místnosti. Ušetřit se tak dá až 60 procent elektrické energie.
</TITLE>
<TEXT>
Klasická žárovka
Na světlo promění 8 procent energie, zbytek na teplo.
Životnost: nízká, přibližně 1 rok Cena: kolem 10 Kč
* Tento typ žárovky je určen na místa, která se jen minimálně používají. To znamená: sklep, toaleta nebo chodba.
* Je neekonomická, protože spotřebuje mnohem více elektřiny než úsporná zářivka a má malou životnost.
Kompaktní zářivka
Na světlo promění 20 procent energie, zbytek na teplo.
Životnost: vysoká, 6 až 15 let. Cena: 50 - 500 Kč
* Doporučuje se ji použít na místa, kde se svítí více než 1 hodinu denně. To je většinou: obývací pokoj, kuchyň, ložnice nebo dětský pokoj.
* Výhodou je, že se dá našroubovat do stejných závitů jako klasická žárovka.
* Šetří energii a velmi dlouho vydrží.
* Odborníci doporučují kupovat tento výrobek v cenách od 150 do 250 korun.
Halogenová žárovka
Na světlo promění 10 procent energie, zbytek na teplo.
Životnost: střední, cca 2 roky Cena: 30 - 50 korun
* Umožňuje přesně osvítit určitý malý prostor. Používá se do stropních podhledů, speciálních stolních lamp nebo do skříněk kuchyňské linky.
* Pracuje na stejném principu jako klasická žárovka, ale díky využívání halogenového plynu je asi o 10 procent úspornější.
* Používá se jen do speciálních svítidel.
Lineární zářivka
Na světlo promění 20 procent energie, zbytek na teplo.
Životnost: vysoká, 6 - 15 let Cena: od 100 korun výše
* Nejčastěji se používá do osvětlení u kuchyňských linek a v kuchyních vůbec.
* Tomu je uzpůsoben i její rozměr. Deseti - až patnácticentimetrové lineární zářivky bývají nad dřezem, nad kuchyňskou linku se dávají zářivky dlouhé i více než jeden metr.
* Vyžaduje speciální lampu
Pramen: Středisko pro efektivní využívání energie a www.uspornazarivka.cz
ÚSPORNÉ ZÁŘIVKY MAJÍ NIŽŠÍ SPOTŘEBU A PŘITOM SVÍTÍ STEJNĚ
Klasická žárovka Úsporná zářivka
60 W 15 W
75 W 18 W
100 W 23 W
</TEXT>
</DOC>
<DOC>
<DOCID>LN-20021105083</DOCID>
<DOCNO>LN-20021105083</DOCNO>
<DATE>11/05/02</DATE>
<TITLE>
Prvním krokem ke snížení nákladů za vytápění je vhodné zateplení domu. Nejvíce tepla, zhruba 25 až 30 procent, z bytu uniká obvodovým zdivem. Dalších 10 až 15 procent tepelné energie lze ušetřit výměnou oken a pět až deset procent zateplením střechy. Podlahou pak můžou unikat zhruba 3 procenta energie. Zateplení obvodového pláště domu přijde od 900 do 1100 korun, střechy od 600 do 1100 korun za metr čtvereční. Výměna oken za nová přijde přibližně na 6000 korun za metr čtvereční. Jestliže domácnost topí hnědým uhlím, ušetří izolací zdiva domu na vytápění ročně zhruba 2800 korun, při používání zemního plynu přibližně 5700 korun a topí-li propanem, sníží se náklady dokonce až o 11 000 korun ročně. Pokud vlastníte rodinný dům, ušetřit můžete i výběrem správného kotle. Vždy by měl mít takový výkon, který bude odpovídat tepelným ztrátám objektu. Kupovat si předimenzovaný kotel (s větším výkonem než je třeba k pokrytí tepelných ztrát) je zbytečný přepych. Možnosti, jak za teplo ušetřit, máte však i tehdy, pokud bydlíte v bytě. Díky radiátorovým ventilům s termostatickou hlavicí můžete regulovat teplotu vody v místnosti, a zamezit tak zbytečnému přetápění. Elektronickou regulací je pak možné programově nastavovat různé teploty v jednotlivých místnostech domu tak, aby v požadovanou denní či noční dobu majiteli bytu vyhovovala.
</TITLE>
<TEXT>
Kolik ušetříte zateplením
</TEXT>
<HEADING>
DRUH PALIVA ZDIVO OKNA STŘECHA PODLAHY
</HEADING>
<TEXT>
poznámka: procenta v tabulce vyjadřují, kolik energie můžete ročně ušetřit zateplením těch partií domu, kterými dochází k největším tepelným ztrátám. Čísla u jednotlivých typů paliva udávají sumu (v korunách), o kterou se ročně (po zateplení) sníží náklady na vytápění. Uvedené částky jsou orientační, při jejich výpočtu jsme vycházeli z ročních plateb za jednotlivé druhy paliva (viz tabulka vlevo). Procentuální rozmezí úspor energie zateplením stanovil Karel Mrázek ze Stavebně technického ústavu energetiky budov, který se zabývá poradenstvím v úsporách energie.
Kolik platíte za teplo
DRUH PALIVA CENA PALIVA ÚČINNOST CENA/KWH SPOTŘEBA KČ ROČNĚ
ROČNĚ
Hnědé uhlí 1,61 Kč/kg 65 % 0,55 Kč/kWh 5370 kg 9546
Černé uhlí 2,54 Kč/kg 67 % 0,65 Kč/kWh 4131 kg 11 393
Dřevěné brikety 3 Kč/kg 75 % 0,75 Kč/kWh 4296 kg 13 113
Zemní plyn* 6,48 Kč/m 3 80 % 0,70 Kč/kWh 2351 m 3 17 090
Akum. kamna 0,8 Kč/kWh 97 % 1,09 Kč/kWh 17 993 kWh 19 002
El. přímotop 1 Kč/kWh 99 % 1,46 kč/kWh 17 629 kWh 25 429
poznámka: hodnoty uvedené v tabulce odpovídají domu, jehož roční tepelná ztráta je 10 kW, při roční spotřebě tepla 17 453 kWh ( 62,80 GJ), domácnost topí 244 dnů v roce a 16 hodin denně. Střední průměrná teplota venkovního vzduchu (v průběhu 244 dní) je 3,8 °C, průměrná teplota vnitřního vzduchu pak 19 °C. * zemní plyn je v této tabulce uveden ve starých jednotkách m 3, aby si mohl uživatel odečíst z plynoměru svoji spotřebu a porovnat ji s tabulkou cen energií.
Pramen: Lubomír Klobušník ze sdružení Harmonie
Průměrné doporučované teploty ve vytápěných místnostech:
obývací pokoj 20° - 22° C dětský pokoj 20° C ložnice 16° - 18° C koupelna 24° C
WC 15° C chodba 15° C
</TEXT>
</DOC>
<DOC>
<DOCID>LN-20021105084</DOCID>
<DOCNO>LN-20021105084</DOCNO>
<DATE>11/05/02</DATE>
<TITLE>
1 Pokud máte jako zdroj tepla kotel na tuhá paliva, je dobré doplnit otopnou soustavu o jednu nebo více akumulačních nádrží a směšovacích zařízení na jejich výstupu. Díky tomu se zvýší účinnost kotle a zjednoduší se i obsluha, protože kotel může být provozován na optimální výkon. Směšovací zařízení umožní provádět regulaci teploty otopné vody podle venkovní teploty, takže nebude docházet k přetápění. Toto zařízení navíc umožní zatápět v kotli v přechodném období jednou za dva dny. Potřebné teplo totiž můžete odebírat z akumulační nádrže. Lze tak ročně uspořit až 35 procent paliva. Pořizovací náklady na kompletní dodávku a montáž jsou od 25 000 do 30 000 korun. Při průměrné roční spotřebě tepla 26 180 kWh/rok (dům o tepelné ztrátě 15 kW) je například spotřeba hnědého uhlí na vytápění asi 8500 kg v ceně 12 495 korun. Možná úspora paliva za rok je asi 2975 kg hnědého uhlí, to znamená asi 4373 korun. Návratnost této investice je sedm až osm roků.
</TITLE>
<TEXT>
2 Namontujte si k radiátorům ventily s termostatickou hlavicí. Umožní vám provádět automatickou regulaci teploty v místnosti. Radiátorový ventil s termostatickou hlavicí prostřednictvím teplotního čidla automaticky ztlumí průtok teplé vody v době, kdy je místnost vyhřívána sluncem, nebo při působení jiných vnitřních tepelných zdrojů (např. elektrospotřebiče a podobně). Zamezíte tak zbytečnému přetápění. Přetopením o 1 stupeň Celsia se zvýší spotřeba energie zhruba o 6 %. Pořizovací cena radiátorových ventilů s termostatickou hlavicí je 400 až 650 korun. Pro správnou funkci termostatických ventilů je však nezbytné hydraulické vyvážení otopné soustavy. Vyšších úspor a lepší tepelné pohody dosáhnete instalací elektronické reguůace, která umožní nastavovat časově-teplotní průběhy pro každou místnost zvlášť podle konkrétní potřeby.
3 Jestliže k ohřevu vody používáte plynový průtokový ohřívač, můžete spotřebu zemního plynu snížit tím, že budete v době své nepřítomnosti přes den (a v každém případě v době delší nepřítomnosti) uzavírat přívod plynu. Ušetřit se dá i na tom, že zapalovací plamínek nehoří trvale. Jeho spotřeba u velkého průtokového ohřívače odpovídá asi 0,5 procenta výkonu hlavního hořáku. Ročně to je asi 60 m 3 zemního plynu. Při dnešních cenách plynu ( 7,80 Kč/m 3) můžete za rok ušetřit 468 korun. Pro hospodárný provoz plynového průtokového ohřívače je třeba mít správně seřízenou výšku plamene hlavního hořáku. Občas je nutné celý výměník vyčistit.
4 Až desetiprocentní roční úspory paliva můžete dosáhnout, když zapojíte do topného systému termostat s časovým spínačem (denní nebo týdenní) s možností nastavení tepelného útlumu. Můžete pak třeba ztlumit topení v noci nebo omezit vytápění v době delší nepřítomnosti. Ceny termostatů se pohybují od 1600 do 3000 korun. Návratnost investice je jeden až dva roky.
5 I pro nákup nového plynového kotle platí: nepořizujte si kotel s větším výkonem, než je třeba k pokrytí tepelných ztrát. Pokud tedy odborník vypočítá, že k pokrytí tepelných ztrát vašeho domu je vhodný kotel o výkonu 20 kW, není vhodné pořídit si předimenzovaný kotel (například s výkonem 25 kW). Nejvyšší účinnosti totiž kotel dosahuje při jmenovitém výkonu, při potřebě nižšího výkonu je nutné kotel regulovat a účinnost se tak přirozeně snižuje.
Pramen: Energy Centrum České Budějovice
</TEXT>
</DOC>
<DOC>
<DOCID>LN-20021105085</DOCID>
<DOCNO>LN-20021105085</DOCNO>
<DATE>11/05/02</DATE>
<TITLE>
Průměrná denní spotřeba vody jednoho člověka při sprchování je zhruba 48 litrů (což je 1,69 Kč), při splachování toalety spotřebuje asi 37 litrů ( 1,30 Kč). Celková denní spotřeba vody na osobu pak představuje zhruba 138 litrů, roční 50 m 3. Podle cen vodného a stočného v roce 2002 tak občan zaplatí dohromady 1900 korun za rok. Instalací doplňků k vodovodním kohoutkům, sprchám či toaletám můžete však výrazně snížit spotřebu vody, a tím i roční náklady. Například výměna staré vodovodní baterie za moderní úspornou pákovou baterii uspoří tříčlenné domácnosti dokonce až 40 procent vody. Cena pákové baterie je od 1700 korun. Snížit výdaje za vodu však lze i při běžném provozu. Stačí kupříkladu omezit koupání a nahradit ho sprchováním. Při koupání totiž spotřebuje člověk přibližně 170 litrů vody, při sprchování pouze 50 litrů. Naopak nádobí je lepší neumývat pod tekoucí vodou, ale napustit si vodu do dřezu, vše umýt a saponát pak jen krátce spláchnout pod tekoucím kohoutkem. Všechny kapající kohoutky opravte a vyměňte těsnění. Slabě kapajícím kohoutkem unikne za den až 24 litrů vody, což je za rok 8,76 m 3 vody. Přepočteno na peníze to dělá celkem 330 korun. Protékajícím splachovačem na WC takto unikne ročně až 365 m 3 vody, což je 13 786 korun, které zbytečně zaplatíte za uniklou vodu.
</TITLE>
<HEADING>
V KOUPELNĚ
</HEADING>
<TEXT>
* Pokud je to možné, omezte koupání ve vaně na minimum a nahraďte je sprchováním. Při jednom sprchování spotřebuje jedna osoba průměrně 50 litrů teplé vody, při koupání ve vaně je tato spotřeba zhruba 160 litrů.
* Při mytí nebo čištění zubů nenechávejte trvale odtékat vodu bez užitku do umyvadla.
* Vyměňte staré vodovodní baterie za moderní a úsporné pákové baterie. Měsíčně lze uspořit až 40 procent vody. Cena pákové baterie je 1700 až 2300 korun. Návratnost investice v tříčlenné rodině je čtyři až pět let.
* Vyměníte-li běžně používanou sprchovou hlavici za úspornou se stop ventilem, uspoříte zhruba 30 procent vody. Úsporná hlavice stojí od 350 do 650 korun a podle výpočtů je návratnost této investice v tříčlenné rodině přibližně jeden rok.
</TEXT>
<HEADING>
V KUCHYNI
</HEADING>
<TEXT>
* Osazením výtokových trubic dřezových (a umyvadlových) baterií perlátory se stop ventilem uspoříte na příslušné baterii 30 až 40 procent vody. Perlátor lze pořídit od 90 do 160 korun. Návratnost této investice v tříčlenné rodině je přibližně tři měsíce. Ušetřit lze i při běžném provozu.
* Opravte kapající kohoutky. U slabě kapajícího kohoutku (například když z něj ukápne 10 kapek za minutu) zbytečně přijdete o 170 litrů vody za měsíc.
* Neomývejte nádobí pod trvale tekoucí vodou. Umyjte ho v dřezu prostředkem a pak jej krátce opláchněte vodou.
</TEXT>
<HEADING>
NA WC
</HEADING>
<TEXT>
* Namontujte si do plovákové splachovací nádržky úsporné závaží zvané "Skrblík". To vám umožní podle potřeb regulovat množství vody vytékající z nádržky při splachování. Běžné splachovače s plovákovým uzávěrem na výtoku jsou konstruovány tak, aby při každém spláchnutí vytekl plný objem nádržky, což je zhruba 10 litrů vody. Ne vždy je ale potřeba splachovat tak velkým množstvím vody. Úsporné závaží "Skrblík" ale funguje tak, že v okamžiku uvolnění síly působící na táhlo nebo ovládací páku se ihned uzavře odtok vody. Úsporné závaží stojí asi 100 korun a dokáže uspořit až 60 procent spotřeby vody. V průměrné tříčlenné rodině se investice vrátí přibližně za dva měsíce.
* Namontujte si moderní nádržku WC s úsporným provozem. Úspora splachované vody dosahuje až 50 m3 ročně při provozu dvou - až čtyřčlenné domácnosti.
</TEXT>
<HEADING>
Kolik ušetříte kombinací doporučených opatření?
</HEADING>
<TEXT>
Při instalování všech doporučovaných doplňků (včetně perlátorů) může roční úspora na osobu činit až 40 procent celkové spotřeby vody. To je v přepočtu 797,40 Kč za rok. Připočteme-li ještě náklady na ohřev teplé vody v hodnotě 413,30 Kč, je ušetřená částka celkem 1201,70 Kč za rok.
Počítá se s průměrným rozdělením denní spotřeby vody takto:
mytí nádobí 7,1 % mytí rukou 7,1 % sprchování 28,6 % praní 10,7 % vaření a pití 3,6 % WC 32,2 % ostatní 10,7 %
poznámka: návratnost je vypočtena pro průměrnou spotřebu 160 litrů na osobu a den, cenu vodného a stočného 37,75 Kč/m 3, cenu teplé energie 300 Kč/GJ pro 3 osoby v domácnosti a 330 dnů v roce.
Zdroj: Energy Centrum České Budějovice
</TEXT>
</DOC>
<DOC>
<DOCID>LN-20021105086</DOCID>
<DOCNO>LN-20021105086</DOCNO>
<DATE>11/05/02</DATE>
<TITLE>
Skutečnými "žrouty" energie jsou letité ledničky, pračky či sporáky. Investice do nových úsporných elektrospotřebičů se rozhodně vyplatí. Během devadesátých let jsme si rádi zvykli na velkou nabídku nejrůznějších značek a typů elektrospotřebičů. Jak si ale mezi nimi vybrat? Pokud má výrobek sloužit řadu let, neměl by se zákazník řídit jen jeho cenou. Důležité jsou i provozní náklady. Od minulého roku musí být většina základních spotřebičů do domácnosti, jako je pračka nebo lednice, opatřena energetickým štítkem. Ten obsahuje údaje o vlastnostech a ekonomičnosti provozu příslušného výrobku. Vodítko je jednoduché - na štítcích jsou uvedena písmena A až G. Nejnižší spotřebu přitom mají výrobky označené písmenem A. Ty také bývají nejdražší. "U spotřebičů s nejnižší spotřebou platí člověk vedle nové špičkové technologie i za to, že jsou posledním výkřikem módy," říká Roman Šubrt z Energy Centre České Budějovice. Podle Šubrta jsou nejlepší spotřebiče kategorie B. Nejen že šetří energii, ale jejich pořizovací cena je příznivější. Zjistit spotřebu ale můžete i u starších typů výrobků, a to pomocí wattmetru. Jde, zjednodušeně řečeno, o elektroměr do zásuvky. Pořídit ho můžete za cenu zhruba 1200 korun, například přes speciální zásilkové služby. Existuje ale i možnost si jej zapůjčit. Informace o tom poskytuje Energy Centre České Budějovice na internetových stránkách www.eccb.cz. Náklady na provoz sníží i správné umístění spotřebiče. Účet za plyn nebo elektřinu zvedne třeba i lednička vystavená po celý den přímému slunci.
</TITLE>
<TEXT>
Elektrický sporák
* Nejúspornější je sporák se sklokeramickou deskou. Jeho varné panely mají vyšší účinnost než litinové plotýnky.
* Cena nových typů sporáků začíná na 10 000 Kč. Jejich provoz je přitom zhruba o 20 až 30 procent levnější v porovnání s typy staršími.
* Náklady rostou i kvůli nevhodnému typu nádobí. Zejména u sklokeramických plotýnek dbejte na to, aby nádoby měly rovné dno stejného průměru jako plotýnka. Nerovné dno zvýší spotřebu energie až o 30 %.
* Vaření v nádobách s pokličkou ušetří až 50 % energie.
* Až 60 % energie při vaření jídel s delší dobou přípravy uspoří tlakový hrnec.
KOLIK MŮŽETE UŠETŘIT
Průměrná úspora: 180 kWh/rok
Za deset let: až 13 000 Kč
</TEXT>
<HEADING>
Pračka
</HEADING>
<TEXT>
* Pračky staré více než 10 let mají oproti novějším typům asi o 50 procent vyšší spotřebu energie. Vyplatí se investovat do pračky, která si sama reguluje množství vody.
* Důležité je plně využít kapacitu pračky. I při praní úsporným programem se totiž spotřebuje téměř stejné množství elektřiny a vody, jaké je u plně naplněné. Vyplatí se investovat do pračky, která si sama reguluje množství vody.
* Prádlo je dobré roztřídit tak, aby se dalo prát při nejnižší možné teplotě. Snížením teploty z 90 na 60 stupňů Celsia lze ušetřit kolem 25 procent elektřiny.
* Prát je dobré ve chvíli, kdy je nejvýhodnější sazba za elektřinu.
KOLIK MŮŽETE UŠETŘIT
Průměrná úspora: 66 kWh/rok
Za deset let: 2500 Kč
Myčka nádobí
* V porovnání s mytím nádobí v dřezu pod vody a přibližně 35 - 60 procent elektřiny.
* Energeticky úspornější a šetrnější k životnímu prostředí jsou myčky renomovaných značek, které stojí od 17 000 korun výše.
* Předpokladem pro úsporu energie je programové vybavení myčky (úsporný program, bioprogram) a používání speciálních bioprostředků. Ty umožní umývat už při teplotách 40 až 50 stupňů Celsia.
* Výhodné jsou přístroje, které je možné připojit dle pokynů výrobce na přívod teplé vody. Úspora elektrické energie je tady 50 procent i více.
KOLIK MŮŽETE UŠETŘIT
Průměrná úspora: šetří vodu, ale ne elektrickou energii.
</TEXT>
<HEADING>
Lednice s mrazákem
</HEADING>
<TEXT>
* Spotřebič je důležité umístit v chladnějším prostoru. Za každý stupeň nad 20° C okolní teploty vzroste spotřeba energie o 6 %.
</TEXT>
<HEADING>
* Pravidelně ošetřujte těsnění dveří.
</HEADING>
<TEXT>
* Nutné je pravidelně odstraňovat námrazu. Pokud je silnější než 3 milimetry, zvyšuje spotřebu energie až o 75 procent (!).
* Teplotu v lednici stačí udržovat na +5 °C a v mrazáku na - 18 °C. Snížením teploty o 1 °C se totiž zvýší celková spotřeba energie o 6 %.
* Systém No-frost u novějších kombinovaných lednic zabraňuje vznikání námrazy, ale cena i spotřeba těchto výrobků je vyšší.
KOLIK MŮŽETE UŠETŘIT
Průměrná úspora: 145 kWh/rok
Za deset let: 6000 Kč
Pramen: Juraj Krivošík, Středisko pro efektivní využívání energie a www.eccb.cz
</TEXT>
</DOC>
<DOC>
<DOCID>LN-20021105087</DOCID>
<DOCNO>LN-20021105087</DOCNO>
<DATE>11/05/02</DATE>
<TITLE>
Jak ušetřit za telefon a internet
</TITLE>
<HEADING>
Voláte málo
</HEADING>
<TEXT>
* Nejvýhodnější zůstává Český Telecom. I v případě, že si zvolíte jiného operátora, budete totiž muset Telecomu stále platit měsíční poplatek.
* Telecom nabízí různé cenové programy. Vybrat si z nich lze na internetové stránce www.ct.cz nebo přes operátorku na bezplatné lince 800 123 456.
* Nejoblíbenější je program Home Standard. Zákazník platí 299 korun měsíční paušál a má 90 minut volání zdarma.
</TEXT>
<HEADING>
Voláte často
</HEADING>
<TEXT>
* Je třeba zvážit, zda by pro vás nebylo výhodnější využít služby alternativních operátorů. To lze ale jen v případě, že nevyužíváte cenového programu Home Mini nebo Speciál u Českého Telecomu. Většina operátorů si také měsíčně účtuje minimální částku.
Aliatel
Minimální částka 525 korun za měsíc. infolinka 800 990 990, www.aliatel.cz
Pokud internet používáte málo, Český Telecom vám přes zprostředkovatele, jako je společnost Online, umožní připojení na internet. Pak budete platit jen za minuty, kdy jste připojeni. Pro ty, kteří doma používají internet často, je dobré kabelové připojení přes společnost UPC. Pokud máte kabelovou televizi, nestojí takovému připojení už nic v cestě. V opačném případě se musí kabel zavést. Pak platíte měsíční paušál. Nejlevnější je tarif Mistral Home, který vyjde na 1080 korun měsíčně. Žádné další poplatky ani účty však neplatíte.
</TEXT>
</DOC>
<DOC>
<DOCID>LN-20021105088</DOCID>
<DOCNO>LN-20021105088</DOCNO>
<DATE>11/05/02</DATE>
<TITLE>
Bolesti zad trápí až 80 procent populace * Chcete-li předejít potížím se zády, sportujte - ale přiměřeně
</TITLE>
<TEXT>
Bolela vás někdy záda tak, že jste se skoro nemohli hnout? S největší pravděpodobností ano - tento problém zažili na vlastní kůži čtyři z pěti lidí. Záleží jen na vás, jestli se s tím smíříte, nebo s tím něco začnete dělat.
Bolesti zad jsou druhým nejčastějším důvodem k návštěvě lékaře, hned za záněty dýchacích cest. Zatímco nachlazení se mnohdy ubránit nedá, potížím se zády lze vhodnou prevencí předejít. Problémy se zády postihují všechny věkové skupiny, nejčastěji se ale vyskytují ve věku 45 až 59 let. V naprosté většině jsou bolesti zad (a také řada dalších onemocnění pohybového aparátu) důsledkem špatného životního stylu. "Na prvním místě je nutné jmenovat stres," upozorňuje MUDr. Jan Hnízdil z rehabilitačního oddělení Fakultní polikliniky VFN v Praze. "Se stresem je spojené zvýšené napětí svalů, které se projevuje klinickými příznaky na pohybovém aparátu, především na svalovém korzetu trupu," vysvětluje Hnízdil. Záda vás ale mohou bolet, i když jste celoživotní optimisté, všechno vám vychází a nemáte žádné psychické problémy. Stačí, když máte pár kilo navíc, i na malý nákup jedete autem a deset hodin denně sedíte v práci u počítače. "Pohybová chudost, špatná schémata sezení a stoje, převaha administrativní činnosti (práce na počítači) - to všechno vede ke svalové nevyváženosti s přetížením klíčových bodů páteře," říká MUDr. Jiří Nedělka z rehabilitačního oddělení polikliniky na Praze 6.
</TEXT>
<HEADING>
Prášky nejsou řešením
</HEADING>
<TEXT>
Každý člověk je individualita, ke každému je nutno také jako k individualitě přistupovat. "Přestože jsou bolesti zad v naprosté většině způsobené poruchou životního stylu, stále se léčí způsobem zcela ignorujícím způsoby chování pacienta, psychické a sociální souvislosti jeho obtíží," upozorňuje doktor Hnízdil. Léčba analgetiky a antipyretiky podle jeho slov nejenže nevede k uzdravení, ale roztáčí kolotoč dalších zdravotních, nejčastěji zažívacích, problémů. I zdánlivě bezvýznamné zvýšení pohybové aktivity se může projevit velmi pozitivně. "Často postačí, vyhýbáte-li se použití výtahu a zvládnete-li každodenní cestu do práce rychlejší chůzí. Snažte se o pravidelnou a nepříliš náročnou fyzickou práci v domácnosti nebo na zahradě, procházejte se aspoň hodinu denně," radí doktor Hnízdil. Pravidelnost a přiměřenost byste měli zachovávat také při sportu. Vhodné jsou především ty druhy aktivit, při kterých se protahují a relaxují zádové svaly. Lékaři doporučují jógu, kalanetiku, plavání nebo rekreační běh na lyžích. Sporty spojené s výskoky, nárazy, zvedáním břemen (tenis, squash, aerobic, běh) jsou nevhodné. "Nejpodstatnější však je, aby pohybová aktivita přinášela pocit psychické a fyzické relaxace, nikoliv stav únavy, nebo dokonce bolest. Pro radost, tedy nikoliv pro výkon provozovaný sport totiž současně eliminuje riziko, že svým objemem či intenzitou bude organismus pacienta poškozovat, " uzavírá doktor Hnízdil.
</TEXT>
<HEADING>
Bolavá záda trápí i děti
</HEADING>
<TEXT>
Představa, že na bolavou páteř si mohou stěžovat jen dospělí lidé, je bohužel mylná. Pacientů, kteří mají problémy se zády, přibývá i v ordinacích dětských lékařů. "Děti mohou bolet záda z mnoha příčin. Může jít o skoliózu nebo Scheuermannovu chorobu (porucha rozvoje obratlů typická pro období dospívání, pozn. red.). Často také jde o poruchu statiky a dynamiky páteře způsobenou tím, že zrychlený růst těla do délky není dostatečně doprovázen rozvojem zádového svalstva. Těchto dětí je stále stejně. Přibývá ale těch, které mají problémy kvůli nezdravému životnímu stylu. Tráví příliš velkou část dne vsedě, ať už ve školní lavici nebo doma u počítače ," říká primář dětského oddělení Nemocnice Na Homolce MUDr. Petr Žáček. Co proti tomu mohou rodiče dělat? "Pokud má dítě sklon k sedavému stylu života, je to nutné vynahradit cvičením málo používaných svalových skupin, v tomto případě hlavně zádového a krčního svalstva. Obecně to jsou všechny cviky, které jsou prováděné vleže na břiše a vsedě s upaženými horními končetinami," uvádí Žáček. Velmi vhodné je podle něj plavání, zvláště styl prsa. "Naopak bych varoval před přetěžováním prsních svalů a bicepsů, ke kterému často dochází při neřízeném či špatně vedeném cvičení v posilovnách. A když už dítě u počítače sedí, je vhodné mu pořídit gymnastický míč. Ten dítěti nedovolí "zhroutit se" do co nejpohodlnější polohy. Naopak nutí je sedět vzpřímeně s dvakrát esovitě prohnutou páteří. Balon by měl být tak velký, aby dítě celou ploskou nohy pohodlně dosáhlo na podlahu a dolní končetiny byly při sedu ohnuté do pravého úhlu," vysvětluje Žáček. Rodiče by také měli dbát na to, aby dítě do školy nechodilo sbalené jak na cestu kolem světa. Jednoduché pravidlo: hmotnost aktovky by neměla být větší než 15 - 20 % hmotnosti dítěte. Školáci by tedy neměli vláčet tašky těžší než šest až deset kilogramů. Z pohledu ortopeda je nejvhodnější dobře konstruovaný batoh, který zatížení přenáší na bedra a pánev a nepřetěžuje ramena. Naopak tašku přes jedno rameno doporučit nelze.
15 rad, jak předcházet bolestem zad
</TEXT>
<HEADING>
1. Vyberte si správnou matraci na spaní
</HEADING>
<TEXT>
Při spánku musí být páteř podepřena ve svém přirozeném fyziologickém tvaru jak v poloze na zádech, tak na boku. Během odpočinku by měly být uvolněny klouby, ploténky, svalstvo i vnitřní orgány. Na matracích tedy nešetřete. Ke špičce na českém trhu patří speciální ortopedické matrace (Valty, Sára, Bára). Jejich cena se pohybuje okolo 8 tisíc korun, prodávají se například v síti obchodů Studio zdravého spaní.
</TEXT>
<HEADING>
2. Naučte se vstávat z postele
</HEADING>
<TEXT>
Nejdřív se překulte na bok, pak spusťte nohy z postele a teprve pak zvedejte trup. Při zvedání z lehu rovnou do sedu je totiž zapotřebí vyvinout velkou svalovou sílu.
</TEXT>
<HEADING>
3. Dbejte na správný výběr polštáře
</HEADING>
<TEXT>
Pokud spíte na příliš vysokém polštáři, trpí vaše krční páteř - během spánku máte krk nepřirozeně ohnutý a ráno vás může bolet hlava i záda. Optimální je menší, nepříliš "naducaný" polštář nebo ortopedický podhlavník.
4. Většinu činností provádějte se vzpřímenými zády
Zbytečně se nepředklánějte. Třeba při čištění zubů se opřete rukou či stehnem o umyvadlo, trup fixujte ve vzpřímené poloze.
5. Na cestách odlehčete zádům
Na dlouhé cesty si pořiďte nafukovací podhlavníček.
</TEXT>
<HEADING>
6. Seďte zdravě
</HEADING>
<TEXT>
Židle na sezení by měla být takovou výšku, aby se vaše nohy dotýkaly plnou ploskou podlahy. Opěra židle má být pevná. Na sezení je vhodný také gymnastický míč - sezení na něm vás nutí držet záda zpříma. V prodeji jsou i míče uzavřené v konstrukci s opěrkou na záda.
</TEXT>
<HEADING>
7. Správně si postavte pracovní stůl
</HEADING>
<TEXT>
Stůl by měl být v takové výšce, abyste se nad ním nemuseli hrbit. Během práce u stolu (a zvláště u počítače) se může v ramenou a krku hromadit napětí. Opřete se lokty o stůl a spojte ruce vzadu na krku. Tlačte hlavu dolů tak, aby se brada dotýkala hrudi. V této poloze relaxujte 20 až 30 vteřin.
8. Noste vhodnou obuv
Napomáhá udržovat správné držení těla. Nechte si ji doporučit od svého lékaře.
9. Zhubněte
Pokud máte nadváhu, snažte se zhubnout. Ulevíte nejen svým zádům, ale také kloubům.
</TEXT>
<HEADING>
10. Naučte se správně zvedat břemena
</HEADING>
<TEXT>
Nejprve pokrčte nohy v kolenou, pak se postupně narovnávejte. Záda mají přitom zůstat rovná. Dbejte na rovnoměrné zatížení - břemena noste nejlépe v batohu na zádech.
11. Odpočívejte v práci
V hodinových intervalech si v práci udělejte malou přestávku a protáhněte se nebo se projděte.
12. Občas si dopřejte masáž
Zatuhlé svaly na šíji a okolo páteře vám zkušený masér uvolní a vy se budete cítit jako znovuzrození.
13. Pohybujte se, cvičte, protahujte se
Mezi vhodná cvičení patří taiči, jóga, strečink, ale i "obyčejná" chůze. Nemusíte cvičit do úmoru, důležité je zachovávat pravidelnost.
</TEXT>
<HEADING>
14. Choďte plavat
</HEADING>
<TEXT>
Při plavání se posilují všechny svaly v těle a přitom se nezatěžují klouby. Zvolte si správný styl. Pokud rádi plavete "prsa", snažte se vydechovat do vody - předejdete ztuhnutí krčních obratlů.
</TEXT>
<HEADING>
15. Dejte i na rady babiček
</HEADING>
<TEXT>
Módní krátké bundy i trika si nechte raději až na jaro. Dbejte na to, abyste měli záda vždy v teple. Obyčejné nastuzení je velmi častou příčinou nepříjemné bolesti zad.
Módní krátké bundy i trika si nechte raději až na jaro. Dbejte na to, abyste měli záda vždy v teple. Obyčejné nastuzení je velmi častou příčinou nepříjemné bolesti zad.
</TEXT>
</DOC>
<DOC>
<DOCID>LN-20021105089</DOCID>
<DOCNO>LN-20021105089</DOCNO>
<DATE>11/05/02</DATE>
<TITLE>
1 Dá se vůbec bolestem kloubů předejít?
</TITLE>
<TEXT>
Bolestem kloubů se do značné míry předejít dá. Nejlepší prevencí nemoci je pravidelný pohyb. To znamená denně alespoň půl hodiny běhat, chodit nebo plavat. Ideální je jízda na běžkách, protože rovnoměrně zatěžuje téměř všechny klouby v těle. Pohybovému aparátu ale nesvědčí pohyb, jenž zatěžuje pouze některé část těla - jako třeba při fotbale nebo baletu.
</TEXT>
<HEADING>
2 Kdy se mohou bolesti kloubů objevit?
</HEADING>
<TEXT>
Pokud má člověk nadváhu anebo vykonává činnosti, které klouby výrazně opotřebovávají, a navíc se k těmto faktorům přidá ještě dědičná dispozice, mohou se problémy projevit už ve věku mezi 20 a 30 lety.
</TEXT>
<HEADING>
3 Koho bolesti kloubů sužují nejvíce?
</HEADING>
<TEXT>
Bolestmi kloubů trpí nejčastěji lidé s nadváhou nebo lidé vykonávající velkou tělesnou zátěž - těžce pracující nebo vrcholoví sportovci. Jednu z nejvíce postižených skupin ale tvoří tzv. příležitostní sportovci. Jejich klouby, navyklé sedavému stylu života, jsou najednou o víkendu vystaveny nárazovému zatížení.
4 Co to znamená, když lékař řekne, že mám artritidu?
Artritida je onemocnění kloubní chrupavky, která se rozrušuje a ztrácí výživu. Pokud v některých částech kloubu opotřebovaná chrupavka zcela zmizí, nic neudržuje kosti od sebe. Ty se pak při pohybu o sebe třou, což vyvolává bolest a pocit ztuhlosti. Na okrajích kloubu kost reaguje tvorbou výrůstků. Druhotně pak mohou být postiženy okolní měkké tkáně, a z nich zejména vazy.
</TEXT>
<HEADING>
5 Co ještě jiného může vyvolávat bolest kloubu?
</HEADING>
<TEXT>
Kloub může podráždit cizí těleso. Většinou se jedná o úlomek kosti, který je nutné odstranit operačně. Dnes už může tento zákrok proběhnou pomocí tzv. artroskopie, miniinvazivní chirurgické metody, během které pacient může zůstat při vědomí. Někdy klouby bolí, ale vlastní příčina bolesti stojí mimo ně. Jde třeba o zánět šlach nebo svalů.
</TEXT>
<HEADING>
6 Jaká analgetika jsou při bolestech kloubů nejlepší?
</HEADING>
<TEXT>
Analgetika (léky snižující bolest) lze užívat jen poměrně krátkou dobu kromě toho, že příčin vzniku nemoci se v podstatě nedotýkají, mají i množství nežádoucích účinků - jmenovat můžeme například krvácení do žaludeční sliznice nebo riziko návyku. Lékaři čím dál častěji nasazují novou generaci medikamentů, tzv. symptomaticky pomalu působící léky. Účinek těchto léků nastává dva až čtyři týdny po začátku terapie, nicméně přetrvává přibližně dva měsíce po vysazení léčby.
</TEXT>
<HEADING>
7 Proč bolí klouby, když se mění počasí?
</HEADING>
<TEXT>
Na změny počasí obzvláště citlivě reagují lidé s kloubním revmatismem. Až 92 procent z nich uvádí, že se jejich bolest mění v závislosti na počasí. Při změně počasí mohou také bolet staré a dávno zhojené zlomeniny. Rovněž lidé, kteří mají amputovanou končetinu, si při změně počasí stěžují častěji na tzv. fantomové bolesti bolesti, při kterých mají pocit, jako by je bolela končetina, kterou už nemají. Přesný mechanismus, proč tomu tak je, lékaři neznají. Soudí ale, že se změnou počasí se mění i atmosférický tlak a vlhkost vzduchu. Na tyto změny reaguje centrální nervový systém tím, že se snižuje práh bolesti. Lékaři upozorňují, že bolest, kterou lidé v této situaci pociťují, je bolestí skutečnou, že si ji pacienti nevymýšlejí.
</TEXT>
<HEADING>
8 Jak ještě se dá léčit bolest kloubů?
</HEADING>
<TEXT>
Léčba nemocí kloubů by měla být komplexní. Kromě léků nám může lékař doporučit nejrůznější potravinové doplňky, fyzikální léčbu a speciální rehabilitaci. Blahodárná je vodoléčba. Jednou z posledních možností je pak umělá náhrada postiženého kloubu - endoprotéza. Přichází v úvahu u kolenního nebo kyčelního kloubu.
Léčba nemocí kloubů by měla být komplexní. Kromě léků nám může lékař doporučit nejrůznější potravinové doplňky, fyzikální léčbu a speciální rehabilitaci. Blahodárná je vodoléčba. Jednou z posledních možností je pak umělá náhrada postiženého kloubu - endoprotéza. Přichází v úvahu u kolenního nebo kyčelního kloubu.
</TEXT>
</DOC>
<DOC>
<DOCID>LN-20021105090</DOCID>
<DOCNO>LN-20021105090</DOCNO>
<DATE>11/05/02</DATE>
<TITLE>
"Troufám si říci, že v dětské ortopedii jsme v Evropě vedoucí silou," říká předseda České ortopedické společnosti a přednosta největší tuzemské ortopedické kliniky prof. MUDr. Pavel Dungl, DrSc.
</TITLE>
<HEADING>
LN: Co vám dělá jako ortopedovi největší radost?
</HEADING>
<TEXT>
Já nejraději dělám dětskou ortopedii. Takže největší radost mám, když sem přijdou se svými dětmi na preventivní kontrolu kyčlí maminky, kterým je dvacet čtyři dvacet pět let, hlásí se ke mně, že jsem je v jejich roce operoval, a ukazují mi, jak krásně a bez problémů chodí.
</TEXT>
<HEADING>
LN: Dokážete odhadnout, kolik lidí jste už odoperoval?
</HEADING>
<TEXT>
To mám spočítáno tady v těch tlustých knihách za mnou. Celkem asi sedm tisíc lidí, z toho tak pět tisíc tvoří děti. Ale v tom jsou i pacienti v zahraničí, vždyť jen ve Vídni jsem operoval pět let.
LN: Co je v současnosti v ortopedii nejnovějším trendem?
Nástup nějaké zcela převratné novinky nyní nezažíváme, ale moderním trendem teď bezpochyby je miniinvazivní ortopedie, artroskopie. Pro pacienta taková operace znamená mnohem menší zátěž. Většinou se vystačí s rankou ani ne centimetr dlouhou. Výkon se provádí v lokálním nebo epidurálním znecitlivění. Pacient může sám průběh operace sledovat, je aktivním spoluhráčem.
LN: Daří se české ortopedii držet krok se světovým vývojem?
Málokterý obor medicíny snese tak snadno srovnání se světem jako ortopedie. Myslím, že jsme zcela "in". Našim pacientům se dostává srovnatelné ortopedické péče jako pacientům v západní Evropě nebo v USA. V dětské ortopedii bych dokonce řekl, že jsme v Evropě i jinde ve světě na předním místě.
LN: Někteří lidé mají pocit, že když nedají ortopedovi do kapsy dvacet tisíc, tak se operace nedočkají. Jak dlouhé jsou čekací lhůty na ortopedickou operaci?
Čekací lhůty jsou taková červená nit, která se táhne českou ortopedií. Je to velmi citlivé téma, které bývá tu a tam zneužíváno. Já to nijak tragicky nevidím. Myslím, že realistická čekací doba je v současné době u nás kolem jednoho roku. Pokud jde o endoprotézy, každý rok odoperujeme 10 000 kyčelních kloubů a 5 000 až 6 000 kolenních kloubů. Na počet obyvatel jsou tato čísla srovnatelná s Rakouskem, Německem nebo Švýcarskem. Ve Velké Británii se u pojištěnců čeká dva roky. Lidé, když už třeba jen tuší, že budou operaci potřebovat, tak se zapíší na třech čtyřech pracovištích. Když pak pacienty na výkon zveme, zjišťujeme, že třicet procent má už operaci za sebou. Tento problém, a i řadu jiných, by pomohla řešit možnost privátního připojištění, pro což bych hlasoval všemi deseti.
LN: Co by měl člověk dělat, aby ortopeda vůbec nepotřeboval?
V první řadě musíte mít štěstí na rodiče a mít dobrou genetickou výbavu. Geny ovlivňují stárnutí chrupavek i vaziva a opotřebení kloubů více, než bychom si připouštěli. Druhá věc je pohyb. Pohybový aparát má už jméno od toho, že slouží k pohybu. Nikomu nevyčítám nějaké to kilo navíc. Ale vadí mi ty patologické obezity způsobené nadměrnou žravostí, to je myslím zbytečné. A také dbát na prevenci úrazů, i těch pracovních. U nás třeba neuvěřitelné množství lidí padá z lešení. Že to jde, je vidět na příkladu USA. Tam je množství pracovních úrazů minimální.
LN: Je vrcholový sport z hlediska ortopeda rozumná činnost?
Myslím, že u většiny sportovců je riziko, které na sebe berou, přijatelné. Jde také o to, o jaký sport se jedná. U míčových her se většinou nic vážného neděje. Opotřebením pohybového aparátu jsou velmi ohroženi běžci na dlouhé tratě. A pak jsou sporty, kde dochází často k úrazům. Cyklistika bývala docela bezpečným sportem. Teď, když se jezdí na horských kolech závody ve sjezdu, každou chvíli tu někoho máme. A jsou to i smrtelné úrazy. Nebo jízda na koni, pořád u nás leží dva tři sváteční jezdci.
LN: Vždyť vy sám na koni jezdíte.
No a také jsem měl každý rok něco zlomeného. Proto už na koni nezávodím a jezdím jen rekreačně.
LN: Velkou část činnosti vaší kliniky také tvoří operace zlomeného krčku stehenní kosti u starších osob. Mnoho lidí přesto zlomeninu nepřežije. Čím to je?
Tito lidé neumírají na zlomeninu krčku, ale na doprovodné jevy této zlomeniny. Je pravda, že třetina starých lidí umírá do několika měsíců po operaci. Kdybychom je ale neoperovali, umíralo by možná devadesát procent. Operujeme každého, kdo je operace schopen. A jen výjimečně anesteziolog výkon nedoporučí. Používáme metody rychlé a šetrné, takže operace může být hotová během 15 minut při minimální krevní ztrátě. Ono to ale není otázka věku. Máme tu teď pána, který je chemik, je mu 84 let a pořád má svou firmu. Zlomil si krček, ale už druhý den chodil a těší se, že půjde koncem týdne do práce. A máte mladší, kteří se nezvednou.
LN: Nevadí vám, že ať děláte co děláte, stejně nejslavnějším ortopedem v zemi zůstává primář Sova z Nemocnice na kraji města?
Ale vůbec ne. Já jsem byl rád, že to přispělo k popularitě ortopedie, k tomu, že se veřejnost vůbec seznámila s náplní tohoto oboru. Líbilo se mi, že tam byla krásně podána traumatologie jako součást ortopedie, i to, že tam nevystupovala strojově přesná komunita lékařů, ale živí lidé se svými chybami. Navíc odborné podklady pro seriál pocházely odsud, z Bulovky. Měli od nás půjčené snímky a nástroje. Naše instrumentářky tam chodily instrumentovat.
LN: A měl jste tam nějakou oblíbenou postavu?
Už si příliš nevzpomínám, ale pan Kopecký tam hrál velmi lidskou roli.
</TEXT>
</DOC>
<DOC>
<DOCID>LN-20021105091</DOCID>
<DOCNO>LN-20021105091</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Od začátku října je na českém trhu nový přípravek Wartner-Bradavičník, s jehož pomocí si může každý sám odstranit bradavice. Produkt holandské firmy je založen na stejné metodě, jakou používají lékaři - totiž zmrazení jádra bradavice tekutým dusíkem. Aerosolový sprej obsahuje tekutinu, která se s použitím aplikátoru nanese na postižené místo. Během 20 sekund se bradavice zmrazí. Přibližně po deseti dnech se samovolně z kůže sloupne a odpadne. Léčba novým přípravkem je méně bolestivá než dusíková metoda používaná lékaři nedosahuje se při ní tak nízkých teplot. Přípravek je určený na odstraňování běžných bradavic, které se nejčastěji objevují na nohou a rukách. Nesmí být používán na zanícená místa na obličeji nebo mateřská znaménka. "Nebezpečí u tohoto přípravku vidím v tom, že by jej lidé mohli aplikovat i na něco jiného, než na bradavice. Proto i v tomto případě bych doporučovala konzultaci s lékařem," říká doc. MUDr Jana Hercogová CSc., přednostka dermatovenerologické kliniky FN Motol. Deset dávek lze zakoupit bez předpisu za cenu okolo 500 Kč.
</TEXT>
</DOC>
<DOC>
<DOCID>LN-20021105092</DOCID>
<DOCNO>LN-20021105092</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Na českém trhu je první volně prodejný lék, který pomáhá zvýšit a udržet vysokou obranyschopnost organismu. Přípravek GS Imunostim obsahuje bakteriální lyzáty. Ty jsou přirozenou náhražkou toho, s čím se imunitní systém člověka nemá možnost v dostatečné míře setkat v běžném životě. Lyzáty jsou neškodné částečky bakterií, které nejčastěji vyvolávají infekce dýchacích cest. Tyto částečky jsou tak malé, že už nemohou nemoc vyvolat, ale dokáží aktivovat a posilovat obranné mechanismy organismu. Jejich pravidelný a dostatečný přísun pozitivně ovlivňuje imunitní systém.
</TEXT>
</DOC>
<DOC>
<DOCID>LN-20021105093</DOCID>
<DOCNO>LN-20021105093</DOCNO>
<DATE>11/05/02</DATE>
<TITLE>
Po vítězném tažení světem dorazil do Česka oscarový snímek Danise Tanoviče Země nikoho
</TITLE>
<TEXT>
Nejúspěšnější evropský film loňského roku patří do žánrové škatulky válečné drama. Mladý režisér ovšem servíruje absurditu bosensko-srbského konfliktu s takovou mírou nadhledu, že vás přinutí k smíchu víc než mnohá komedie.
Mezi srbskou a bosenskou linií se táhne středový zákop - země nikoho. Na tomto několikametrovém prostoru se odehraje to nejpodstatnější z Tanovičova filmu. V jeden nešťastný okamžik tu na sebe narazí dva vojáci: Srb s prostřeleným břichem a Bosňan s dírou v rameni. Pokusy o kontakt střídají konflikty, lidská slušnost tu naráží na permanentní nedůvěru a ostražitost vycvičenou vojenským drilem. Ve věčné hádce o to, kdo zavinil válku, má pravdu vždy ten, kdo zrovna drží zbraň. V okamžicích osobního příměří je spojí společný nápad a vylezou nad zákop jen tak, v trenýrkách. Jenže ani srbská, ani bosenská strana si neví se dvěma naháči rady. Chvíli střílejí jedni, chvíli druzí a nikam to nevede. Oba zranění by možná mohli zariskovat a pokusit se proplížit z palebné linie do zámezí, ale tuhle možnost režisér vyloučil jednoduchým a velmi tragickým prvkem. V zákopu je totiž ještě třetí muž, který nesmí zůstat opuštěn. Původně vypadal jako mrtvola, tak ho jeden z protivníků (než se odporoučel k pánu) položil na odskočnou minu. Lehce zraněný voják se sice z bezvědomí probral, ale teď se nesmí pohnout, jinak zlikviduje vše živé v okruhu mnoha desítek metrů.
</TEXT>
<HEADING>
Zkušenosti válečného kameramana
</HEADING>
<TEXT>
Letos třiatřicetiletý Danis Tanovič prošel válkou jako zpravodajský kameraman. Když se potom rozhodl své zkušenosti zúročit v celovečerním hraném debutu, mohl všem koproducentům (na filmu se podílely produkce ze šesti evropských zemí) zaručit, že jeho pohled na válku nebude ani suše akademický, ani pateticky uplakaný. Tanovič natočil film o lidech unavených nekonečným válčením a permanentním napětím. Jeho vojáci se vztekají, sprostě nadávají, jsou bezradní i odhodlaní... Chovají se jako vojáci, ne jako zidealizovaní filmoví hrdinové. Do komorního tragikomicky laděného dramatu dvojice, respektive trojice vojáků, zasahují dva elementy zvenčí: vojska UNPROFOR a média. Úloha obou je při vší tragice takřka groteskní. Vojáci OSN jako by vypadli z Hlavy XXII, srbští ani bosenští vojáci jim nerozumějí ani slovo, jsou sice na místě, ale zasáhnout nesmějí. Reportérka britské televize usiluje o reportáž v duchu objektivního zpravodajství, je jí však jedno, jaká je realita. Navíc ví, že pokud neudělá rozhovor s vojákem ležícím na mině, bude ji šéf považovat za břídila. Zkrátka, podle Tanoviče nebyly zásahy zvenčí moc k užitku.
</TEXT>
<HEADING>
Humor střídá mrazení v zádech
</HEADING>
<TEXT>
Talentovaný režisér se v žádném případě nepokoušel točit válečnou komedii. Prostě jen chtěl, aby co nejvíc vynikla absurdita celé tragédie. Podařilo se mu to hlavně díky skvěle dávkovanému slovnímu humoru, který přijde obvykle těsně před tím, než diváka zamrazí v zádech. Při vší snaze o vizuální atraktivitu (kameraman pracoval hlavně s velkými detaily) zůstává Země nikoho malým komorním dramatem. Film, který v oscarovém klání pokořil favorizovanou Amélii z Montmartru, stojí hlavně na propracovaném scénáři. Místo obrazové ekvilibristiky a hereckých hvězd se tu nabízí originální pohled na silné téma. Pro někoho to může být příliš skromné, nicméně je to jeden z mála filmů posledních let, o němž lze s čistým svědomím říci, že není zbytečný.
Země nikoho (Ničija zemlja)
</TEXT>
</DOC>
<DOC>
<DOCID>LN-20021105094</DOCID>
<DOCNO>LN-20021105094</DOCNO>
<DATE>11/05/02</DATE>
<TITLE>
Atlas saltA
</TITLE>
<TEXT>
Ze druhé spolupráce nakladatelství Aulos a výtvarníka Petra Nikla vzešla pozoruhodná autorská bibliofilie. Textovou část tvoří stovka Niklových čtyřverší, které člen známé skupiny Tvrdohlaví ilustroval deseti originálními litografiemi (další zdobí obálku). Černobílou kresbu oživuje kolorování růžovou, oranžovou či blankytně modrou. Zdeněk Ziegler se postaral o rafinovaně prostou typografii. Již 32. svazek bibliofilské edice nakladatelství Aulos působí mimořádně celistvě, slovo a obraz se dokonale prostupují. Kniha vychází v limitované sérii 70 výtisků. Nyní probíhá v sídle pražské firmy i výstava Niklových děl, jejíž páteř tvoří právě grafiky z Atlas saltA. pan
Osudy dobrého vojáka Švejka 2
</TEXT>
<HEADING>
MLUVENÉ SLOVO
</HEADING>
<TEXT>
Další tři kapitoly z románu Jaroslava Haška čte na CD Arco Diva opět Pavel Landovský. Text, jehož deklamace vůbec není snadná (také proto ne, že v povědomí zůstává osobité pojetí Werichovo), má Landovský před očima jakoby poprvé: potýká se s ním toporně, ztuha a současně jaksi netrpělivě. Na nahrávce zůstávají místa nepečlivě, ba dokonce nesprávně vyslovená ("ze psy", "ze Švejkem"). Rušivé je také nedůsledné odlišování intonace promluvy vypravěče od promluv jednotlivých postav. Jen občas Landovský naznačuje, že by mohl být dobrý po celých 67 minut a 15 vteřin - snad kdyby si dal víc záležet a kdyby si režisér troufl ho opravovat. jas
</TEXT>
<HEADING>
Traditional Jazz Studio 1961 - 1999
</HEADING>
<TEXT>
Dixielandový soubor, podle svého uměleckého vedoucího přezdívaný Smetáčkovci, bilancuje na kompilaci producenta Františka Rychtaříka. Více než čtyřicet let hraje Traditional Jazz Studio Pavla Smetáčka živou a radostnou hudbu neworleanského "pravěku". Nové CD této pozoruhodné skupiny, v níž se vystřídal celý zástup špičkových instrumentalistů, přináší skladby dostupné pouze na starých deskách, raritní snímky východoberlínské společnosti Amiga a dříve nevydané nahrávky Čs. rozhlasu a televize. Záznam dvou úvodních písní pořídil v kavárně U Nováků kreslíř a folklorista Gene Deitch, autor postaviček Toma a Jerryho. Nechybí ani melodie z filmu s Janem Werichem Až přijde kocour. myst
Němý svědek
</TEXT>
<HEADING>
DABING
</HEADING>
<TEXT>
Americký psychologický thriller režiséra Bruce Beresforda uvedla ČT 1. Režii českého znění měl Jan Pecha. Autistický chlapec jako svědek vraždy rodičů a psycholog, který má proniknout do jeho vědomí a zjistit pachatele. Tak je rozehrán snímek sázející především na výkon Richarda Dreyfusse, přemluveného do češtiny Pavlem Soukupem. Šlo zřejmě o starší českou verzi určenou pro videokazety. Svědčí o tom mj. méně okázalé kouzlení s intonací a dynamikou hlasů, než je teď často zvykem. Překlad Tomáše Studeného srozumitelně zprostředkoval nezbytné psychologické pozadí zápletky. Režie se držela komorního pojetí, nenásilně vyzněly i hlasy dospělých, kterými malý autista komunikoval. luk
Americký psychologický thriller režiséra Bruce Beresforda uvedla ČT 1. Režii českého znění měl Jan Pecha. Autistický chlapec jako svědek vraždy rodičů a psycholog, který má proniknout do jeho vědomí a zjistit pachatele. Tak je rozehrán snímek sázející především na výkon Richarda Dreyfusse, přemluveného do češtiny Pavlem Soukupem. Šlo zřejmě o starší českou verzi určenou pro videokazety. Svědčí o tom mj. méně okázalé kouzlení s intonací a dynamikou hlasů, než je teď často zvykem. Překlad Tomáše Studeného srozumitelně zprostředkoval nezbytné psychologické pozadí zápletky. Režie se držela komorního pojetí, nenásilně vyzněly i hlasy dospělých, kterými malý autista komunikoval. luk
</TEXT>
</DOC>
<DOC>
<DOCID>LN-20021105095</DOCID>
<DOCNO>LN-20021105095</DOCNO>
<DATE>11/05/02</DATE>
<TITLE>
Petr Hruška nastudoval pro Divadlo Na Prádle drama Federika Garcíi Lorcy Pláňka. Režie se soustřeďuje především na silný příběh nabitý emocemi, na tragédii bezdětné ženy toužící po dítěti, která se odehrává před zraky celé vesnice. Příběh vyznívá o to silněji, oč jednodušší je scéna. Prázdné jeviště je ze tří stran obehnáno lavicemi, na nichž po celou dobu sedí herci, kteří právě nehrají - je to celá vesnice sledující osudy Yermy - pláňky. Vše graduje emočně vypjatými tanci flamenca a především ostrým, téměř expresivním svícením. Při ladění kostýmů do černé a bílé o to víc vyniká tragika příběhu. Jedna z mála barevných součástí - Yermin šátek - pak v sobě skrývá naději na štěstí, na dítě, které nepřichází. Yermu ztvárnila Martina Delišová, která po počáteční nejistotě rozehrála všechny emoce a skrytou tragičnost postavy. Juan v podání Jiřího Bábka je drsný a bezcitný muž, který má jediný zájem - stáda a dobrou pověst. Sebestředností a také doznáním, že nikdy nechtěl děti, se podílí na Yermině neštěstí. Také ostatní herci dokázali udržet napětí i v dlouhých pasážích, kdy pouze "přihlížejí" dění na jevišti. I přesto, že hra pojednává o tragédii jedince, vznikla inscenace založená na týmové souhře, z níž vyrůstá jedinečná atmosféra.
</TITLE>
<TEXT>
F. G. Lorca: Pláňka
Režie: Petr Hruška
Divadlo Na Prádle, v Divadle v Celetné, premiéra 24. 10. 2002
</TEXT>
</DOC>
<DOC>
<DOCID>LN-20021105096</DOCID>
<DOCNO>LN-20021105096</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Největší zahraniční kulturní akce, kterou pravidelně zaštiťuje japonský stát, se tento rok koná v hlavním městě České republiky. V uplynulých letech byla dějišti této akce velká města v Německu, ve Francii, Velké Británii či na Kubě. Při dnešním zahájení v Divadle na Vinohradech zazní ukázky tradiční hry na bubny a diváci uvidí také přehlídku japonských kimon. Na zítřek večer je do Smetanovy síně Obecního domu plánován hudební program nazvaný Zvuky Japonska. Hudbě a tanci budou věnovány čtvrteční, páteční a sobotní večery v Kongresovém centru. Součástí festivalu jsou i výstavy, veřejné dílny a prezentace tradičních umění. V Kongresovém centru se například mohou návštěvníci od 8. do 10. listopadu seznámit s uměním kaligrafie, prostíráním stolu či úpravou květin ikebana. Na neděli 10. listopadu je připravena dílna věnovaná populárním skládankám origami. Atraktivní podívanou slibuje závěr Japonského týdne - v neděli od 14 hodin se na Staroměstském náměstí uskuteční pouliční festival tance a hudby. Vstup na všechny akce je zdarma, na některé z nich jsou však zapotřebí místenky, které distribuuje Pražská informační služba. Program festivalu lze nalézt na internetových stránkách www.lidovky.cz.
</TEXT>
</DOC>
<DOC>
<DOCID>LN-20021105097</DOCID>
<DOCNO>LN-20021105097</DOCNO>
<DATE>11/05/02</DATE>
<TITLE>
aneb K čemu má překladateli sloužit slovník
</TITLE>
<TEXT>
Na téma dobrých, či naopak špatných literárních překladů se již v LN mnohokrát psalo; dovolte, abych přispěl s několika dojmy z četby detektivního příběhu vynikajícího amerického autora Roberta B. Parkera Potshot, který v loňském roce vydalo nakladatelství TAMTAM Praha v překladu Evy Kořínkové. Vskutku zřídkakdy se najde tak křiklavý případ, na němž je možno názorně demonstrovat, jak lze dobrou knihu překladem degradovat. Dobrý překlad předpokládá dvě věci: velmi dobrou znalost původního, v tomto případě anglického, jazyka a vynikající znalost jazyka mateřského, tedy českého. Eva Kořínková neobstojí v tom ani v onom. K češtině jen krátce. Prakticky každá stránka svědčí o politováníhodné neznalosti české gramatiky, používáním přivlastňovacích zájmen (můj, tvůj, svůj) počínaje a předponami (s-, z-) konče. Naprosto katastrofální jsou pak dialogy a používání obecné řeči v nich. Najdeme tu perly typu "Musí bejt těžký se vocať dostat" nebo "Myslíš, že moch mít pravdu?" Obzvlášť to druhé působí v psané podobě až přízračně. Z gramatiky má tedy překladatelka za pět, chyby působí dozajista rušivě, čtenář si o nich pomyslí své, má však alespoň tu útěchu, že ví, o čem je v knize řeč. Horší je to v případě, kdy narazíme na cokoli, co se v angličtině vymyká běžné slovní zásobě průměrného "massa Boba"." Jedna z jednajících postav detektivu Spenserovi "připomíná Friara Tucka". Pouhým nahlédnutím do slovníku zjistíme, že "friar" v angličtině znamená "mnich, páter", a vzpomeneme si na obtloustlého pátera Tucka, jednoho z členů družiny Robina Hooda. To by snad překladatel z angličtiny měl znát... V prodejně zbraní se Spenser ptá, "kdo by tak mohl potřebovat některou z těch Howitzerovek". Tady už asi čtenář začíná být zmaten. Pak si nejspíš řekne: Proč ne, máme colty, winchestrovky, značku Smith and Wesson, proč ne "howitzerovky"? Háček je v tom, že opět stačí otevřít slovník. A vida - "howitzer" je houfnice. Spensera tedy zajímá, kdo si kupuje takové kanony. Špičkovým klenotem a důkazem překladatelské invence je ovšem věta "...a přímo pod námi (místo pod sebou) jsme viděli Quonsety na hlavách členů Kazatelovy bandy". Tady už mi trvalo hodně dlouho, než jsem se propracoval k pravděpodobnému sledu překladatelčiných myšlenkových pochodů a dedukcí (pokud se mýlím, nechť mě laskavě opraví). Obraťme se opět k slovníku. "Quonset hut" je běžně užívaný termín pro montované domky a ubikace. Překladatelka slovo "Quonset" nezná. Zato se domnívá, že zná slovo "hut" (chajda, domek), které si bohužel plete se slovem "hat" (klobouk). Má vyhráno! Stačí trocha fantazie, a místo aby detektiv pozoroval ubikace bandy, mají padouchové rázem na hlavě slušivé kloboučky značky Quonset a čtenář má v hlavě zmatek. A překladatelka? Z vlastní praxe dobře vím, že ne všechna slova může překladatel znát. Jenže od toho má slovníky, příručky, internet a mnohé další prameny. A jeho povinností je nedávat v češtině na papír nic, co nejprve nemá významově ověřeno v originále. Tady přitom ve všech případech stačilo otevřít běžně dostupný slovník. Proč tak překladatelka neučinila, na to by se měla ptát především ona sama sebe. A samozřejmě se na to měl ptát i příslušný redaktor nakladatelství TAMTAM, který před vydáním knihy její překlad alespoň "moch" přečíst a zredigovat.
</TEXT>
</DOC>
<DOC>
<DOCID>LN-20021105098</DOCID>
<DOCNO>LN-20021105098</DOCNO>
<DATE>11/05/02</DATE>
<TITLE>
Řadě hudebních fanoušků se v neděli splnil další sen: na pódiu pražského Paláce Akropolis vůbec poprvé koncertovala britská zpěvačka Marianne Faithfullová, umělkyně stejně kontroverzní jako kultovní.
</TITLE>
<TEXT>
Není divu, že podstatnou část vyprodaného hlediště zaplnily známé tváře z muzikantské branže a dalších uměleckých oborů. Nejčastější otázkou předkoncertních rozhovorů v přilehlých barech bylo, kterou ze svých možných podob Faithfullová představí. V úvahu totiž přicházely minimálně tři. Rocková podoba z přelomu 70. a 80. let, šansonová, ve které se dopracovala k dokonalosti o dekádu později, nebo moderně-popová, vycházející z aktuálního alba Kissin Time, na němž spolupracovala s o generaci mladšími hudebníky Beckem, Blur či Billym Corganem. Hned první píseň programu naznačila odpověď: Wherever I Go vznikla právě ve spolupráci s posledně jmenovaným frontmanem skupiny Smashing Pumpkins. Doprovod v ní - tak jako po celý koncert - obstarala čtyřčlenná kapela, využívající širokého arzenálu nástrojových barev a elektronických pomůcek. Nové album bylo nepřeslechnutelně hlavním tématem koncertu a zjevně dokumentuje současný hlavní zájem Faithfullové: nevzpomínat příliš na minulost a jít s dobou. Novému zvuku byly do značné míry přizpůsobeny istarší skladby, byť třeba právě ty z patrně nejslavnějšího zpěvaččina alba Broken English (1979) už v původní verzi zněly velice moderně a do podstaty jejich soundu dnes nebylo třeba příliš zasahovat. Je určitě škoda, že Marianne Faithfullová nevybrala do koncertního repertoáru více baladičtějších písní, které výborně odpovídají jejímu naturelu (jedna z novinek, Song For Nico, tedy pocta zemřelé undergroundové divě, spadá právě do tohoto ranku a její provedení bylo jedním z nejsilnějších okamžiků). Z "klasického" šansonového repertoáru zazněla jen Waitsova Strange Weather, jež coby přídavek koncert zakončila. Naopak slavná píseň As Tears Go By, její první hit, který pro ni napsala dvojice Jagger - Richards, v programu chyběla. Šestapadesátiletá zpěvačka kupodivu nepůsobila na pódiu příliš sebejistě. Svou roli v tom zřejmě sehrálo její v poslední době nepříliš časté koncertování, ale možná i fakt, že se v kalhotovém kostýmu z červené kůže patrně necítila uvolněně. Její střídmé promluvy mezi písničkami naopak dýchaly přirozeností a Faithfullová se v nich projevila přesně tak, jak si ji asi fanoušci vysnili - jako dáma s neodolatelným šarmem, která si prožila své a ani pro silnější výraz nejde daleko. Její zpěv i přes občasné zakolísání působil jistě, a to nepochybně i díky pultíku s texty a cigaretám na dosah ruky. Návštěvník koncertu si jistě nemohl nepovzdechnout, jaká je škoda, že neměl šanci Faithfullovou vidět už třeba před patnácti, dvaceti lety. Na druhou stranu nebyl mohutný aplaus po každé písni zdaleka jen vyjádřením zdvořilosti. Faithfullová se určitě do předčasného důchodu nechystá - stojí vlastně teprve na prahu třetí třetiny života a se svou uměleckou nevyzpytatelností nám přinese jistě ještě mnohá překvapení.
Marianne Faithfull
Praha, Palác Akropolis, 3. 11. 2002
</TEXT>
</DOC>
<DOC>
<DOCID>LN-20021105099</DOCID>
<DOCNO>LN-20021105099</DOCNO>
<DATE>11/05/02</DATE>
<TITLE>
Hostem festivalu Struny podzimu bude dnes na Pražském hradě Petr Wagner (1969), jeden z mála českých hráčů na violu da gamba.
</TITLE>
<TEXT>
LN: Věnovat se staré hudbě nebylo za dob vašich studií běžné. Jak jste se k ní přiblížil?
Já byl vždycky roztěkaný člověk, co dělá spoustu věcí najednou. Na gymnáziu jsem se věnoval programování, pak jsem na konzervatoři studoval violoncello. Hudební vědu jsem střídavě navštěvoval v Praze a Anglii. Moje setkání s tímhle nástrojem je výsledkem toho, že jsem hledal ve všech možných oborech - i těch nejbizarnějších.
LN: Anglie musela být pro vás stimulem, scéna staré hudby je tam od 80. let velmi progresivní.
Tam mi začalo svítat, že střevové struny a barokní hudba bude moje parketa. Koupil jsem si gambu, čímž jsem zadlužil rodinu. Po návratu jsem se dozvěděl, že v Drážďanech otvírají Akademii staré hudby. Pedagogický sbor tam tvořily světové osobnosti.
LN: Jak jste se uplatnil po návratu? Nepředpokládám, že se o vás zdejší instituce popraly...
Rok jsem se protloukal, hrál jsem poloamatérsky. V roce 1997 jsem odešel do Nizozemska na Královskou konzervatoř v Haagu, kde jsem získal vysokoškolský sólový diplom ve třídě Wielanda Kuijkena. Vrátil jsem se v roce 1998 plný energie a entuziasmu, s nejvyšším hodnocením, a tady to nehrálo žádnou roli. Diplom nikdo neuznával. Ale nechci generalizovat: setkal jsem se tady i s velmi otevřenými lidmi.
LN: Byla vám při studiu violy da gamba něco platná violoncellová technika?
Tento nástroj je violoncellu na míle vzdálen, má blíž k drnkacím nástrojům, jeho estetika je radikálně jiná. Musel jsem se oprostit od všeho, co jsem se naučil na cello.
LN: Proč vás okouzlila právě francouzská hudba 18. století?
Může za to francouzský snímek z roku 1991 Všechna jitra světa, v němž Gérard Depardieu ztvárnil Marina Maraise, dovršitele zlatého věku gamby v Evropě. Příběh je založen na dobových zmínkách o Maraisovi a jeho tajemném učiteli. Zajímavé je, že interpreti používají skutečně autentické prstoklady - i z tohoto pohledu odvedli herci a jejich konzultanti obrovské množství práce.
</TEXT>
</DOC>
<DOC>
<DOCID>LN-20021105100</DOCID>
<DOCNO>LN-20021105100</DOCNO>
<DATE>11/05/02</DATE>
<TITLE>
Podle očekávání skončilo pražské derby mezi první Spartou a patnáctými Bohemians. Na Letné vstřelili domácí tři branky a upevnili si vedení. Zbývající dva zápasy 12. kola I. fotbalové ligy skončily vítězstvími domácích. Shodně 2:0 porazila Slavia Blšany a Liberec Zlín.
</TITLE>
<TEXT>
Sparta Praha 3
</TEXT>
<HEADING>
Bohemians Praha 0
</HEADING>
<TEXT>
Sparta, která nastoupila se třemi změnami v sestavě (Zelenka, Michalík a Baranek), začala utkání v poměrně svižném tempu: proti "Klokanům" toužila otevřít skóre co nejdříve. A to se jí také podařilo. Ve 3. minutě ještě Holec, jenž v brance Bohemians nahradil Čontofalského, Poborského přímý kop kryl, ale za okamžik už udeřilo. Baranek naběhl zleva do vápna a nevinným obloučkem přelstil Holce - 1:0. Vybíhající gólman hostí se mohl jen smutně ohlédnout, jak balon zapadl přesně do levého růžku... Sparta byla lepší a vypadalo to, že je pouze otázka času, kdy skóre naroste. Jenomže když v 9. minutě obránci Bohemians ukopli Michalíkovi nebezpečně vyhlížející míč, tlak Letenských se rozplynul. Místo toho převzali taktovku nečekaně hosté. Najednou udávali tempo hry oni a sparťané se nestačili divit, jak je předposlední celek tabulky prohání. V 29. minutě pak mohlo být srovnáno, jenomže Hartig trefil z první jenom břevno a záhy po Balážově centru zleva mířil Szabo z vyložené parkety vedle. Jarabinského svěřenci kazili, ukázkou byl například Zelenka, který ve středu hřiště doslova přenechal míč Petroušovi. Protože však "Klokani" nedokázali Blažka překonat, dala o sobě vědět Sparta, a to hned gólově. Dvě minuty před přestávkou prosvištěl do šestnáctky Poborský a střelou pod padajícím Holcem zvýšil na rozdíl dvou gólů. To lídra tabulky uklidnilo a čtyři minuty po změně stran udeřil potřetí. Michalík na vápně prostrčil na dva pokusy míč Pospíšilovi, který trefil ideálně nahoru 3:0. V 58. mohl snížit Baláž, ale sám proti Blažkovi mířil vedle. Za okamžik zase Kiselovu tutovku v situaci dva na jednoho brankář domácích vyrazil. Vývoj zápasu už ale jasně kontrolovala Sparta a nepřipustila ani kosmetickou úpravu skóre.
Jozef Jarabinský, trenér Sparty: "Chtěli jsme hrát na góly a pro diváka, což se povedlo. Nechápu střídajícího Doležala, který přišel jako Zorro Mstitel a nakopl Novotného i Jarošíka naprosto stejným způsobem do achilovky."
Dušan Uhrin jr., trenér Bohemians: "Začali jsme nešťastně, od rychle inkasovaného gólu se všechno odvíjelo. Ale škoda našich šancí, do druhé branky jsme Spartu k ničemu nepustili. Holec nastoupil místo Čontofalského proto, že malinko lépe organizuje obranu." et
Slavia Praha 2
</TEXT>
<HEADING>
Chmel Blšany 0
</HEADING>
<TEXT>
Gólový průměr ze vzájemných zápasů Slavie a Blšan činí 4,25 na zápas. Tentokrát ovšem střelci zůstali pozadu, ale Pražané si i tak s přehledem dokráčeli pro tři body. Nechtěný náboj zápasu hned v úvodu dal útočník Chmelařů Pešír, který ostře zajel do domácího Bejbla a vyřadil ho ze hry. Domácí byli o poznání aktivnější a s velkou chutí hrál obránce Hrdlička. První jeho šanci bravurně zlikvidoval brankář Chvalovský, ale ve 34. minutě už neměl nárok. Po centru Gedeona hlavou nasměroval míč "angličanem" do sítě. V solidním utkání mohla Slavia po přestávce náskok zvýšit. Šancí na to měla dost, T. Došek a později Adauto a Kuka se dokonce ocitli tváří v tvář Chvalovskému, ale neuspěli. Zvýšenou aktivitu hosté začali vykazovat až v závěru utkání, ale v gólový efekt nevyústila. Naopak v nastaveném čase potrestal faul na Dostálka proměněnou penaltou Vachoušek.
Miroslav Beránek, trenér Slavie: "Dali jsme první branku a měli jsme řadu možností pojistit vedení, ale selhával jeden útočník za druhým, takže jsme výsledek pojistili až v závěru."
Günter Bittengel, trenér Blšan: "Slavia dala dva góly a vyhrála zaslouženě. Mrzí mě ale, že utkání ovlivnil rozhodčí. Pešír je mladý hráč a určitě nechtěl Bejbla faulovat úmyslně." vaj
Slovan Liberec 2
</TEXT>
<HEADING>
Tescoma Zlín 0
</HEADING>
<TEXT>
Téměř po celý první poločas se hrál na stadionu U Nisy dušičkový fotbal. Domácí sice měli víc ze hry, nicméně ochozy vzrušily jen šance Gyana a Zbončáka. Diváky probral z letargie až v 39. minutě právě ghanský reprezentant. Jako jediný našel recept na otevření kompaktní zlínské obrany. Do druhého dějství vstoupili kupodivu lépe Zlínští. Mezi 53. až 54. minutou jim chyběl nezbytný kousek válečnického štěstí k tomu, aby Chalupou či Dobešem vyrovnali. O odpověď se snažil na druhé straně - kdo jiný - než Gyan. Ani on však nemířil přesně. Definitivní tečku za průměrným utkáním napsal z problematicky nařízeného pokutového kopu Hodúr.
Vlastislav Mareček, trenér Zlína: "Vzhledem k tomu, že máme plnou marodku, tak mohou mladíci, kteří U Nisy sice prohráli 2:0, tento výsledek brát jako dobré vykročení do své další fotbalové kariéry." moj
Tabulka I. ligy
</TEXT>
</DOC>
<DOC>
<DOCID>LN-20021105101</DOCID>
<DOCNO>LN-20021105101</DOCNO>
<DATE>11/05/02</DATE>
<TITLE>
Nepříjemně se nastupovalo sparťanskému obránci Zdeňku Grygerovi do včerejšího ligového duelu s Bohemians. Věděl, že na něj budou mít fanoušci Sparty spadeno.
</TITLE>
<GEOGRAPHY>PRAHA</GEOGRAPHY>
<TEXT>
Po čtvrtečním zápase Poháru UEFA proti tureckému Denizlisporu totiž Grygeru rozlítili diváci, kteří na Spartu pískali, a vzkázal jim, aby příště raději zůstali doma. "Svou chybu jsem si uvědomil, řekl jsem to v emocích bezprostředně po utkání. Druhý den po zápase bych to určitě neřekl," kál se po duelu s "Klokany" Grygera. "Určitě jsem ale tou kritikou nemyslel celý stadion, jak se potom psalo v novinách," připojil. "Vytočily mě hlavně nadávky tvrdšího rázu, ale nebylo příjemné ani to, že na nás lidi volali Hrajte něco!, i když ještě ani pořádně nezačal druhý poločas." Však to také exdrnovickému bekovi dali někteří diváci v zápase s Bohemians pěkně vychutnat. "Slyšel jsem na svou adresu nějaké nadávky, třeba Grygera ven! a tak podobně. Ale zvládl jsem to, je to za mnou a vezmu si z toho, co jsem udělal, ponaučení," podotkl Grygera. Nepříjemnou reakci na svá slova zaznamenal i v sobotu v Xaverově, kam se zajel podívat na zápas sparťanské rezervy. "Nebál jsem se, i když jsem věděl, že tam nějací fanoušci Sparty budou. Vyslechl jsem si poznámky typu Grygero nechoď sem, tady se bude pískat," řekl už s úsměvem reprezentační obránce. Svou chybu probíral i uvnitř rodiny. "Naši to slyšeli už v televizi a hned mi řekli, abych se příště radši kousnul do jazyka," prohodil Grygera. Na zápas s Bohemians přišlo pouze 2577 diváků. Že by tedy ti, co zůstali doma, skutečně vyslyšeli Grygerova slova? "To asi těžko," kroutí hlavou hráč. "Kdo chce fandit Spartě, tak ten přijde bez ohledu na to, jestli jsem něco takového řekl nebo ne. Snad už je to ale v klidu, svými výkony se budu snažit svou chybu napravit. Doufám, že mezi mnou a fanoušky nevznikne nějaká nenávist," dodal Grygera.
PRAHA - Po čtvrtečním zápase Poháru UEFA proti tureckému Denizlisporu totiž Grygeru rozlítili diváci, kteří na Spartu pískali, a vzkázal jim, aby příště raději zůstali doma. "Svou chybu jsem si uvědomil, řekl jsem to v emocích bezprostředně po utkání. Druhý den po zápase bych to určitě neřekl," kál se po duelu s "Klokany" Grygera. "Určitě jsem ale tou kritikou nemyslel celý stadion, jak se potom psalo v novinách," připojil. "Vytočily mě hlavně nadávky tvrdšího rázu, ale nebylo příjemné ani to, že na nás lidi volali Hrajte něco!, i když ještě ani pořádně nezačal druhý poločas." Však to také exdrnovickému bekovi dali někteří diváci v zápase s Bohemians pěkně vychutnat. "Slyšel jsem na svou adresu nějaké nadávky, třeba Grygera ven! a tak podobně. Ale zvládl jsem to, je to za mnou a vezmu si z toho, co jsem udělal, ponaučení," podotkl Grygera. Nepříjemnou reakci na svá slova zaznamenal i v sobotu v Xaverově, kam se zajel podívat na zápas sparťanské rezervy. "Nebál jsem se, i když jsem věděl, že tam nějací fanoušci Sparty budou. Vyslechl jsem si poznámky typu Grygero nechoď sem, tady se bude pískat," řekl už s úsměvem reprezentační obránce. Svou chybu probíral i uvnitř rodiny. "Naši to slyšeli už v televizi a hned mi řekli, abych se příště radši kousnul do jazyka," prohodil Grygera. Na zápas s Bohemians přišlo pouze 2577 diváků. Že by tedy ti, co zůstali doma, skutečně vyslyšeli Grygerova slova? "To asi těžko," kroutí hlavou hráč. "Kdo chce fandit Spartě, tak ten přijde bez ohledu na to, jestli jsem něco takového řekl nebo ne. Snad už je to ale v klidu, svými výkony se budu snažit svou chybu napravit. Doufám, že mezi mnou a fanoušky nevznikne nějaká nenávist," dodal Grygera.
</TEXT>
</DOC>
<DOC>
<DOCID>LN-20021105102</DOCID>
<DOCNO>LN-20021105102</DOCNO>
<DATE>11/05/02</DATE>
<TITLE>
PRAHA - Tomáš Hrdlička se v zápase proti Blšanům vrátil po pětizápasové pauze do základní sestavy Slavie a sehrál velké představení. "Jsem hlavně rád, že jsem konečně nastoupil v základní sestavě," pronesl tiše 20letý obránce. Od začátku o sobě dával vědět svojí aktivitou. "Trenér mě nabádal, ať hraju zezadu. Že jsem se dostával do šancí, vyplynulo ze hry. S Rudou Skácelem se prolínáme, když jdu do útoku, on za mě zaskočí v obraně." Po Gedeonově centru Hrdlička otevřel skóre a posadil červenobílé do sedla. "Tohle byl můj druhý gól, ten první byl Zlínu," upřesnil svou střeleckou bilanci v lize. To, že tentokrát nastoupí od začátku, tušil. "V pátek trenér určoval, kdo půjde hrát za béčko. Mě neposlal, i když jsem o to dokonce požádal. Takže jsem to vytušil. A ze zápasu mám dobrý pocit," pronesl skromně. Smutným hrdinou naopak byl blšanský Tomáš Pešír, který už po čtvrthodině hry u postranní čáry přehnal tvrdost a "sundal" na zem Bejbla. Žlutá karta se prořídlým strahovským ochozům zdála být hodně mírným trestem, a tak skandování "Pešír ven!" doplnili později významným bučením, kdykoliv byl útočník hostů u míče.
</TITLE>
<HEADING>
Bejbla čeká magnetická rezonance
</HEADING>
<TEXT>
"Lhal bych, kdybych řekl, že jsem to nevnímal. Ze začátku to bylo nepříjemné, pak už jsem si zvykl," řekl smutně nejlepší blšanský střelec. "Chtěl jsem skočit do balonu, bohužel jsem zasáhl nohu. Určitě jsem nefauloval schválně." Zápas Pešír nedohrál, po strčení do L. Doška byl po druhé žluté kartě vyloučen. Divákům se ulevilo, ale nestranný pozorovatel považoval toto napomínání za neopodstatněné. "Rozhodčí se nechal unést, ten druhý faul na žlutou určitě nebyl," vzkázal směrem k rozhodčímu Šedivému, kterého delegát ohodnotil průměrnou známkou 6. Nejsmutnější byl zraněný Radek Bejbl. "Ve středu půjdu na magnetickou rezonanci. Tam se ukáže, jestli je to jenom výron, nebo něco horšího," konstatoval, ale předpovídat nechtěl. "Podle mě to byl úmyslný zákrok. Neomluvil se mi, ale já to ani nevyžaduju," dodal hořce slávistický obránce.
"Lhal bych, kdybych řekl, že jsem to nevnímal. Ze začátku to bylo nepříjemné, pak už jsem si zvykl," řekl smutně nejlepší blšanský střelec. "Chtěl jsem skočit do balonu, bohužel jsem zasáhl nohu. Určitě jsem nefauloval schválně." Zápas Pešír nedohrál, po strčení do L. Doška byl po druhé žluté kartě vyloučen. Divákům se ulevilo, ale nestranný pozorovatel považoval toto napomínání za neopodstatněné. "Rozhodčí se nechal unést, ten druhý faul na žlutou určitě nebyl," vzkázal směrem k rozhodčímu Šedivému, kterého delegát ohodnotil průměrnou známkou 6. Nejsmutnější byl zraněný Radek Bejbl. "Ve středu půjdu na magnetickou rezonanci. Tam se ukáže, jestli je to jenom výron, nebo něco horšího," konstatoval, ale předpovídat nechtěl. "Podle mě to byl úmyslný zákrok. Neomluvil se mi, ale já to ani nevyžaduju," dodal hořce slávistický obránce.
</TEXT>
</DOC>
<DOC>
<DOCID>LN-20021105103</DOCID>
<DOCNO>LN-20021105103</DOCNO>
<DATE>11/05/02</DATE>
<TITLE>
Slováci se v dnešním utkání proti Česku představí poprvé od zlatého šampionátu ve Švédsku
</TITLE>
<TEXT>
Mimořádně přestižní zkouška čeká dnes v Plzni českou hokejovou reprezentaci. V přípravném utkání na turnaj Karjala Cup totiž hostí úřadující světové šampiony Slovensko. Pro naše východní sousedy bude úterní zápas (začátek v 17 hodin) prvním měřením sil od mistrovství světa.
PLZEŇ - "Když se řekne Slovensko, vybavím si především rychlost, výborné bruslaře, a tudíž - značné nebezpečí," prohlásil reprezentační trenér Slavomír Lener s úctou. "Slováci se sice v Plzni představí s jiným týmem, než jaký měli na mistrovství světa, ale skutečně bez nadsázky tvrdím, že hráči, kteří proti nás nastoupí, jsou velmi kvalitní."
</TEXT>
<HEADING>
Ujčíka vyřadilo ze sestavy svalové zranění
</HEADING>
<TEXT>
Na včerejší reprezentační sraz se dostavili nominovaní hráči v nezvykle dobrém zdravotním stavu, pouze Viktor Ujčík, toho času plzeňská akvizice, si stěžoval na svalové problémy se stehny. Zkusil si ještě zatrénovat, ale křeče v nohách mu nedovolily bruslit naplno. "Nemá cenu riskovat zhoršení Viktorova zdravotního stavu, proto jsme se rozhodli, že s Ujčíkem pro utkání se Slovenskem a na Karjale nebudeme počítat," prohlásil lékař Zdeněk Ziegelbauer. Sestavu Lener neprozradil ani po hodinovém podvečerním tréninku, potvrdil jen, že do branky se proti Slovákům postaví Roman Málek. Klidnou atmosféru včerejšího srazu osvěžil také Petr Svoboda, zlatý střelec z naganské olympiády, který se v neděli vrátil do Česka ze zámoří. "Potřebuju něco projednat s 'Růžou'," oznámil důvod své cesty do Plzně. Vybral si ideální dobu, protože Lenerův asistent Vladimír Růžička se ještě radoval ze sobotní výhry jeho Slavie nad Spartou. "Každá výhra nad Spartou je důvodem k oslavě," hlaholil. "Teď jsme momentálně mistři Prahy," rozdával dobrou náladu. V dobrém na plzeňský sraz nebude vzpomínat pardubický bek Michal Sýkora, kterému před halou někdo rozbil sklo jeho mercedesu a z auta odcizil mobilní telefon.
</TEXT>
<HEADING>
Libor Procházka prý nepřestával věřit
</HEADING>
<TEXT>
Po čtrnácti měsících se do reprezentace vrátil jeden z naganských hrdinů, třinecký obránce Libor Procházka. "Nikdy jsem nepřestal doufat, že si v reprezentaci ještě zahraju," říkal včera. "Pan Augusta měl ale odlišnou filozofii než pan Lener, sázel na jiné typy hráčů než jsem já. Hokej mě momentálně v Třinci moc baví, mám do něj zase novou chuť. I proto se na Slováky moc těším." První muž kanadského bodování ve finské lize Petr Tenkrát z Oulu sice tvrdí, že finsky chápe jen částečně trenérova slova, když vysvětluje svoji strategii. Na ledě si ale se spoluhráči rozumí náramně. "Z faktu, že vedu kanadské bodování, ale nedělám vědu. Vím totiž moc dobře, že jednou je člověk nahoře, ale za krátký čas může být zase hodně rychle dole," řekl. V dobré náladě dorazil na sraz útočník finského Blues Espoo Jan Čaloun. Na rozdíl od dalšího finského legionáře Tomáše Kucharčíka, jenž ještě v neděli vstřelil při výhře své Hämeenlinny (2:1) na ledě Oulu gól a na sraz se včera doplahočil rovnou z letiště, měl totiž Čaloun delší volno. "Pohoda, spokojenost," pravil rozesmátý forward. Jeho Espoo hrálo zápas naposledy ve čtvrtek a potřetí v řadě vyhrálo stejným výsledkem 3:2. "Za tu sérii jsem dal gól a dvakrát nahrával," hlásil Čaloun, jenž stihl po nedělním příletu navštívit rodiče v Ústí na Labem. Navíc si o víkendu užil i kultury. "V lize nám odpadlo kolo, protože v naší hale byl koncert. Měli jsme zadarmo lístky, a tak jsme s manželkou v sobotu vyrazili za kulturou," popisoval návštěvu koncertu australské popové kapely Savage Garden. Do reprezentační kabiny se prý hodně těšil, vždyť naposledy v ní seděl přesně před třemi lety. "Hodně se těším, chci si to užít. Pozvánku jsem vůbec nečekal. Co já vím, je mi třicet a může to být také naposledy, co si za nároďák zahraju."
</TEXT>
<HEADING>
Slováci nechtějí hazardovat se jménem
</HEADING>
<TEXT>
Jestliže český výběr rozbalil svůj stan v Plzni teprve včera, úřadující mistři světa Slováci v dějišti dnešního zápasu trénují již od neděle. Půjde o jejich vůbec první mezistátní utkání od finále MS. Ve výběru trenéra Hossy figuruje sedm nováčků a stejný počet krajánků z české extraligy včetně nejlepšího střelce Radoslava Kropáče (Liberec). "Prověří nás špičkový soupeř. Věřím v dobrý výsledek, hazardovat se jménem si nemůžeme dovolit," pravil kouč Slovenska František Hossa, jenž na střídačce po MS vystřídal Jána Filce a dnes si odbude reprezentační debut.
Jestliže český výběr rozbalil svůj stan v Plzni teprve včera, úřadující mistři světa Slováci v dějišti dnešního zápasu trénují již od neděle. Půjde o jejich vůbec první mezistátní utkání od finále MS. Ve výběru trenéra Hossy figuruje sedm nováčků a stejný počet krajánků z české extraligy včetně nejlepšího střelce Radoslava Kropáče (Liberec). "Prověří nás špičkový soupeř. Věřím v dobrý výsledek, hazardovat se jménem si nemůžeme dovolit," pravil kouč Slovenska František Hossa, jenž na střídačce po MS vystřídal Jána Filce a dnes si odbude reprezentační debut.
</TEXT>
</DOC>
<DOC>
<DOCID>LN-20021105104</DOCID>
<DOCNO>LN-20021105104</DOCNO>
<DATE>11/05/02</DATE>
<GEOGRAPHY>MADRID</GEOGRAPHY>
<TEXT>
Špičkový běžec na lyžích Johann Mühlegg chce navzdory dvouletému trestu za doping z olympiády v Salt Lake City závodit. Na své internetové stránce napsal, že se hodlá zúčastnit listopadového závodu jen pro zvané sportovce. Kvůli tomu se však může dostat do sporu s mezinárodní federací FIS. Rodák z Německa dostal za nález darbepoetinu, látky zlepšující okysličení krve, od FIS trest zákazu činnosti do února 2004 a zároveň přišel o zlatou medaili z olympijského závodu na 50 kilometrů klasicky. Proti rozsudku se nicméně odvolal u sportovní arbitráže v Lausanne, která se bude zabývat i odvoláním ruských běžkyň Larisy Lazutinové a Olgy Danilovové, jenž byly rovněž kvůli dopingu vyloučeny z únorové olympiády a může se stát, že MOV jejich medaile dodatečně přidělí mimo jiné Kateřině Neumannové.. "Od arbitráže očekávám, že rozhodne v můj prospěch," uvedl naturalizovaný Španěl optimisticky.
</TEXT>
</DOC>
<DOC>
<DOCID>LN-20021105105</DOCID>
<DOCNO>LN-20021105105</DOCNO>
<DATE>11/05/02</DATE>
<GEOGRAPHY>LONDÝN</GEOGRAPHY>
<TEXT>
Světový šampion do 250 ccm Marco Melandri a brazilský závodník Alex Barros budou v příštím ročníku mistrovství světa silničních motocyklů jezdit v nejsilnější kategorii MotoGP se strojem Yamaha. Melandri (20) nahradí svého krajana Maxe Biaggiho, který přestoupil do týmu Pramac Honda. Kolegu mu v nové stáji Fortuna Yamaha bude dělat 30letý Španěl Carlos Checa. Dosud Melandri jezdil na aprillii. Dvaatřicetiletý Barros, vítěz nedělního závodu ve Valencii, přestoupil po osmi letech u Hondy do týmu Gauloises Yamaha, kde jezdí Francouz Olivier Jacque.
</TEXT>
</DOC>
<DOC>
<DOCID>LN-20021105106</DOCID>
<DOCNO>LN-20021105106</DOCNO>
<DATE>11/05/02</DATE>
<TITLE>
Zklamání prožil o víkendu Václav Chaloupka. Jeden z nejslavnějších českých žokejů chtěl po čtyřech letech opět usednout do sedla dostihového koně, ale okolnosti mu to znemožnily. Nevzdává se však.
</TITLE>
<GEOGRAPHY>PRAHA</GEOGRAPHY>
<TEXT>
Ačkoli je mu čtyřiapadesát, opět zatoužil po dostizích. Na závodišti u západočeského Mirošova se čtyřnásobnému vítězi Velké pardubické chystala zatleskat velmi slušná návštěva, nakonec jej však v sedle nikdo nespatřil. "Nebylo tam ustájení, tak jsme naše koně sedlali na autě a jeden mi vyhodil rameno. Vzal jsem si brufen, ale po dohodě s lékařem jsem nakonec nestartoval, nemělo cenu riskovat," říká Václav Chaloupka. Jedna z legend českého turfu odmítá domněnku, že by jej od startu odradilo chladné a deštivé počasí, takže šlo patrně o nejhorší dostihový den v letošní sezoně. "Já se fakt strašně těšil, přišlo hodně lidí, navíc i přes bahnitou trať tam byly pěkně upravené překážky. Dostihy miluju, ale takhle jsem návrat musel odložit na příští rok," pokyvuje hlavou Chaloupka, nicméně přiznává, že závěr minulého týdne mu nevyšel ve více směrech. "Den před dostihy mi ukradli auto, takže když to shrneme... Ale rozhodující bylo rameno."
</TEXT>
<HEADING>
Krásnější je vyhrát dostih
</HEADING>
<TEXT>
Návrat do sedla slavil už jednou, před čtyřmi roky. Tehdy to bylo po sedmi letech na jednu sezonu, během níž posbíral desítku vítězství. "Tenkrát jsem zhubnul o dvaadvacet kilo, v trenýrkách jsem vážil rovných devětapadesát," usmívá se. Teď prý už shodil čtrnáct kilo a dostal se na sedmašedesát. "Ale do jara musí jít dolů ještě pět šest kilo." Jaký má recept na hubnutí? "Hraju bowling, cvičím. Z jídelníčku jsem odboural pečivo, jím jenom zeleninu a maso. Ne, mučírna to není, je to spíš o vůli. Pivo? To jsem nepil nikdy, takže o nic nepřicházím," tváří se spokojeně. V Tochovicích se věnuje tréninku koní a také chovu plnokrevníků. Čemu dává víc? "Trénování, děláme to s manželkou, ale chov je můj koníček, navíc člověk nemůže lézt do sedla věčně," usmívá se. "Pak se budu dívat na syna a na vnuka, jak jezdí. Chci, aby měli dobré koníky. Když se narodí hříbě, je to radost," řekne, ale po odmlce prohlásí: "Jenže krásnější je vyhrát dostih." Motivací pro návrat má několik. Už v únoru se chystá na jezdecké angažmá ve Francii. "Je to v úvaze, nabídku mám. Rozzávodil bych se tam před naší sezonou, ale jen když se mi podaří shodit těch šest kilo," vysvětluje. Motivem prý je i touha po dalším startu ve Velké pardubické, kde je s osmnácti účastmi rekordmanem. "To by bylo krásné, završit kariéru startem ve Velké," zasní se. "No jo, ale vždyť já ani nevím, jestli by mě pak nenapadlo ještě pokračovat." Pětinásobný vítěz Velké Josef Váňa dosud startoval ve slavném dostihu sedmnáctkrát, příští rok by se tedy mohl na Chaloupkův rekordní zápis dotáhnout. To prý ale Václava Chaloupku vpřed nežene. "To by nebyla šťastná motivace, takový já nejsem," kroutí hlavou.
Návrat do sedla slavil už jednou, před čtyřmi roky. Tehdy to bylo po sedmi letech na jednu sezonu, během níž posbíral desítku vítězství. "Tenkrát jsem zhubnul o dvaadvacet kilo, v trenýrkách jsem vážil rovných devětapadesát," usmívá se. Teď prý už shodil čtrnáct kilo a dostal se na sedmašedesát. "Ale do jara musí jít dolů ještě pět šest kilo." Jaký má recept na hubnutí? "Hraju bowling, cvičím. Z jídelníčku jsem odboural pečivo, jím jenom zeleninu a maso. Ne, mučírna to není, je to spíš o vůli. Pivo? To jsem nepil nikdy, takže o nic nepřicházím," tváří se spokojeně. V Tochovicích se věnuje tréninku koní a také chovu plnokrevníků. Čemu dává víc? "Trénování, děláme to s manželkou, ale chov je můj koníček, navíc člověk nemůže lézt do sedla věčně," usmívá se. "Pak se budu dívat na syna a na vnuka, jak jezdí. Chci, aby měli dobré koníky. Když se narodí hříbě, je to radost," řekne, ale po odmlce prohlásí: "Jenže krásnější je vyhrát dostih." Motivací pro návrat má několik. Už v únoru se chystá na jezdecké angažmá ve Francii. "Je to v úvaze, nabídku mám. Rozzávodil bych se tam před naší sezonou, ale jen když se mi podaří shodit těch šest kilo," vysvětluje. Motivem prý je i touha po dalším startu ve Velké pardubické, kde je s osmnácti účastmi rekordmanem. "To by bylo krásné, završit kariéru startem ve Velké," zasní se. "No jo, ale vždyť já ani nevím, jestli by mě pak nenapadlo ještě pokračovat." Pětinásobný vítěz Velké Josef Váňa dosud startoval ve slavném dostihu sedmnáctkrát, příští rok by se tedy mohl na Chaloupkův rekordní zápis dotáhnout. To prý ale Václava Chaloupku vpřed nežene. "To by nebyla šťastná motivace, takový já nejsem," kroutí hlavou.
</TEXT>
</DOC>
<DOC>
<DOCID>LN-20021105107</DOCID>
<DOCNO>LN-20021105107</DOCNO>
<DATE>11/05/02</DATE>
<TITLE>
Včera ráno se ještě probudil doma v Davosu, v podvečer už ale šestadvacetiletý Josef Marha trénoval v Plzni s reprezentačním týmem.
</TITLE>
<TEXT>
LN: Ze švýcarské ligy se zpravidla do české reprezentace necestuje. Jak moc vás proto překvapila Lenerova pozvánka?
Pan Lener mě skutečně mile překvapil.
LN: Proč jste zvolil cestu do Česka až na poslední chvíli?
V neděli večer jsme ještě hráli v Bernu mistrák. Remizovali jsme 3:3 a představte si, že soupeř vstřelil poslední dva góly v 60. minutě...!
</TEXT>
<HEADING>
LN: Jak dlouho vám trvala cesta?
</HEADING>
<TEXT>
590 kilometrů jsem zvládl za šest hodin. Trochu problematický byl pouze začátek, protože v Davosu napadl sníh a já mám na voze letní pneumatiky...
LN: Skutečnost, že hrajete za Davos má jednu výhodu - žijete v nadmořské výšce 1600 metrů, takže vlastně nenásilným způsobem absolvujete vysokohorskou přípravu. Připouštíte si, že se vám tahle zkušenost může v nížině hodit?
Uvidíme, možná jo. Faktem ale je, že puky nahoře v Davosu lítají skutečně trochu rychleji a také bruslení se mi tam zdá poněkud svižnější.
LN: Váš tým je momentálně na druhé příčce švýcarské ligy, takže v mužstvu nejspíš vládne pohoda, ne?
No, pohoda... V poslední době se nám nijak zvlášť nedařilo, snad se to zlepší. V klubu se nemluví o ničem jiném, než o titulu.
LN: Jak se těšíte na úterní zápas s úřadujícími mistry světa?
Beru ho jako každé jiné. Každopádně můžu slíbit, že na ledě ze sebe vydám absolutně všechno.
</TEXT>
</DOC>
<DOC>
<DOCID>LN-20021105108</DOCID>
<DOCNO>LN-20021105108</DOCNO>
<DATE>11/05/02</DATE>
<TITLE>
Brankář Turek má zlomený prst. Brankář hokejistů Calgary Flames Roman Turek má zlomený prst na ruce. Turek se zranil šest minut před koncem čtvrtečního utkání proti Buffalu, v němž nakonec po výsledku 3:0 vychytal svou první nulu v této sezoně NHL.
</TITLE>
<TEXT>
Schwarthof skončil s atletikou. Německý překážkář Florian Schwarthoff (34) se rozhodl ukončit kariéru. Nejúspěšnější roky zažil 201 cm vysoký překážkář v polovině 90. let. V roce 1994 se v Helsinkách stal vicemistrem Evropy a o dva roky později vybojoval bronz na OH v Atlantě. Svůj nejrychlejší závod 13,05 zaběhl v roce 1995.
Zagallo zaskočí u reprezentace. Fotbalový trenér Mário Zagallo se v 71 letech dočasně vrátí k brazilské reprezentaci. Národní federace se s ním dohodla na převzetí týmu, který 20. 11. sehraje v Soulu přípravu proti Korejské republice. Luiz Felipe Scolari, který Brazilce dovedl k letošnímu prvenství, po MS odstoupil.
Vatanen se vrací v padesáti. Bývalý mistr světa v automobilových soutěžích Ari Vatanen z Finska se v 50 letech objeví na startu pouštní rallye. Po šestileté pauze vyrazí 1. ledna na start soutěže s vozem Nissan. Japonská automobilka vysílá poprvé tovární tým a Vatanenovy zkušenosti mají zvýšit naděje na úspěch.
</TEXT>
</DOC>
<DOC>
<DOCID>LN-20021105109</DOCID>
<DOCNO>LN-20021105109</DOCNO>
<DATE>11/05/02</DATE>
<TEXT>
NEW YORK - Martin Ručinský přispěl v zápase NHL k vítězství hokejistů St. Louis na ledě New York Rangers 3:2. Olympijský vítěz z Nagana hrál teprve druhý zápas za St. Louis, ale vstřelil už druhou branku. Ručinský udeřil vpřesilovce pěti proti třem, když usměrnil přihrávku Scotta Mellanbyho za záda ležícího brankáře Mikea Richtera. Jednu asistenci Rangers si připsal Radek Dvořák. Columbus prohrával doma s Buffalem po první třetině 0:2, ale poté začal úřadovat Rostislav Klesla, který dvěma přihrávkami pomohl týmu otočit skóre na konečných 3:2. Petr Sýkora vstřelil jednu branku Anaheimu, který však podlehl doma San Jose 3:4. Všechno ovšem mohlo být jinak, kdyby rozhodčí uznali také druhý Sýkorův gól, kterého český útočník docílil ve třetí třetině za stavu 2:3. Rozhodčí však po dlouhém posuzování videa rozhodli, že hrál vysokou holí. "Nic nedostaneme zadarmo," stěžoval si Sýkora. "Nadřeme se na každý gól, na každý bod." Nashville ve Phoenixu už počtvrté v této sezoně prohrál v prodloužení, tentokrát 1:2. V brance Predators se zapotil Tomáš Vokoun, kterého soupeři zasypali 45 střelami. "Je mi všelijak," řekl Vokoun. "Není to lehké, když chytíte přes 40 střel, a přesto váš tým prohraje v prodloužení."
</TEXT>
</DOC>
<DOC>
<DOCID>LN-20021105110</DOCID>
<DOCNO>LN-20021105110</DOCNO>
<DATE>11/05/02</DATE>
<TITLE>
Američanka Marla Runyanová při slavném newyorském maratonu znovu posunula hranice svých možností
</TITLE>
<TEXT>
Nevyhrála, přesto se stala největší hrdinkou. Cílem slavného newyorského maratonu proběhla v neděli na pátém místě téměř nevidomá Američanka Marla Runyanová.
NEW YORK - Bojovat s nemocí, kvůli které se jí svět proměnil jen v nejasné šmouhy - takový je osud Marly Runyanové, jedné z nejobdivuhodnějších sportovkyň dneška. Že tento boj může být i přes velké překážky, které jí nemoc do cesty staví, úspěšný, Američanka naposledy dokázala teď v neděli. Její páté místo v newyorském maratonu šokovalo atletický svět. A to i přesto, že Runyanová už několik let patří mezi elitní běžkyně na středních tratích. Před dvěma roky dokonce jako první slepá sportovkyně startovala i na olympiádě. V Sydney skončila v závodě na 1500 metrů osmá. Běžet v ulicích rušného New Yorku bylo ale přece jen něco jiného, než kroužit po tartanovém oválu. Navíc maraton Runyanová absolvovala poprvé v životě.
</TEXT>
<HEADING>
Teď zahni doleva, volal na ni navigátor
</HEADING>
<TEXT>
"Až do šestatřicátého kilometru to byla zábava, potom už trochu i boj. Ale jsem šťastná, že jsem to takhle zvládla. A diváci byli skvělí. Po celé trati jsem slyšela, jak volají mé jméno," usmívala se Runyanová v cíli, ve kterém byla dřív než loňská vítězka Okayová z Keni nebo slavná irská vytrvalkyně Sonia O'Sullivanová. Runyanovou po celý závod doprovázel cyklista, který jel několik metrů za ní a navigoval ji. "Orientovat se v ulicích města pro mě nebylo jednoduché. Podpora vodiče mně ale pomohla," přiznala Runyanová, která svého průvodce vůbec neznala. Organizátoři maratonu se totiž chtěli vyhnout nařčení z toho, že nevidomou atletku zvýhodňují. "Také proto jel můj vodič až za mnou, aby mi nemohl určovat tempo," vysvětlovala 33letá Američanka pro agenturu Reuters. Od svého navigátora pak dostávala většinou jen krátká upozornění typu: "Za 150 metrů vběhneš na most" nebo "pozor, teď tě čeká prudká otočka doleva" anebo "tvoje láhev s pitím je až na konci stanoviště". Američanku během závodu čekalo několik prudkých obrátek, trať vedla přes pět mostů a částečně i po záludných dlažebních kostkách. "Úplně nejnepříjemnější ale byly nečekané nerovnosti na silnici. Těch pár děr jsem ale naštěstí přeskočila," usmála se Runyanová, která měla na trati jedinou vážnější kolizi. To když jí na 16. kilometru cestu nečekaně zkřížila vyčerpaná Italka Maria Guidaová, letošní mistryně Evropy z Mnichova. Obě atletky do sebe narazily, ale Runyanová na rozdíl od soupeřky pokračovala dál. "Marla běžela skvěle. Čišela z ní síla a odhodlanost," pochválila soupeřku dvanáctá O'Sullivanová.
</TEXT>
<HEADING>
Dlouhá cesta za slávou
</HEADING>
<TEXT>
Za skvělými výsledky nevidomé atletky jsou podle jejího otce Garyho hodiny nelidské dřiny a odříkání. Poměrně vzácnou oční vadou trpí Marla od devíti let. Takzvaná Stargardtova choroba postihuje sítnici očí a končí téměř úplnou slepotu. "Vidím jen šmouhy, a to ještě pouze periferním viděním," popsala Runyanová svou nemoc. Jako malá holka hrála vytáhlá Američanka basketbal a o vrozené nemoci samozřejmě nic netušila. "Začala docela nenápadně. Najednou jsem prostě jen nemohla přečíst, co nám učitelka píše na tabuli. Pak ale vzalo všechno rychlý spád," vzpomíná Marla. Ve 14 letech už nerozpoznala ani basketbalový míč, se sportováním ale přestat nechtěla. Proto se dala na atletiku. Nejdřív úspěšně skákala do výšky a do dálky, i toho ale nakonec musela kvůli nemoci nechat. Od roku 1990 proto běhá a sbírá úspěch za úspěchem. V Barceloně i Atlantě vyhrála na trati 1500 metrů paralympiádu, ale ani to jí nestačilo. "Pořád se o mně říkalo: 'To je ta slepá atletka'. A já chtěla, aby lidé říkali: 'To je ta dobrá atletka,'" mluví o své motivaci soutěžit s nepostiženými sportovci.
</TEXT>
<HEADING>
Nikdy mě nepřestane překvapovat, říká otec
</HEADING>
<TEXT>
Dnes už Marla Runyanová opravdu patří mezi nejlepší atletky světa. A dokázala i řadu dalších věcí, které jsou pro téměř nevidomé lidi prakticky nemožné. Vystudovala dvě univerzity, jezdí na vodních lyží, má potápěčské zkoušky a se speciálními teleskopickými čočkami dokonce udělala řidičský průkaz. Byť je ve většině amerických států neplatný. "Za tím vším je ale hodně bolesti, nikdo si to nedokáže představit. Nikdy mě ta moje holčička nepřestane překvapovat," řekl v neděli v cíli její dojatý otec Gary Runyan.
Dnes už Marla Runyanová opravdu patří mezi nejlepší atletky světa. A dokázala i řadu dalších věcí, které jsou pro téměř nevidomé lidi prakticky nemožné. Vystudovala dvě univerzity, jezdí na vodních lyží, má potápěčské zkoušky a se speciálními teleskopickými čočkami dokonce udělala řidičský průkaz. Byť je ve většině amerických států neplatný. "Za tím vším je ale hodně bolesti, nikdo si to nedokáže představit. Nikdy mě ta moje holčička nepřestane překvapovat," řekl v neděli v cíli její dojatý otec Gary Runyan.
</TEXT>
</DOC>
<DOC>
<DOCID>LN-20021105111</DOCID>
<DOCNO>LN-20021105111</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Téměř šest milionu korun dostane dohromady 21 senátorů, kteří letos neobhajovali nebo neobhájili svůj mandát. Každý z nich má podle zákona o platech ústavních činitelů nárok na odchodné ve výši pěti měsíčních platů, což minimálně představuje téměř 250 tisíc korun. Uvedla to Dana Dobrovodská z tiskového odboru Kanceláře Senátu. I když 21 nováčků ještě nesložilo senátorský slib, a nemůže tedy funkci vykonávat, získali nárok na základní plat, který měsíčně představuje 46 500 korun. Dostanou i příplatek na reprezentaci ve výši 16 procent platu a na dopravu z místa bydliště, což představuje 40 až 60 procent platu. Noví senátoři nedostanou celý měsíční plat, ale jeho poměrnou částku podle počtu dnů od oficiálního vyhlášení výsledků voleb.
</TEXT>
</DOC>
<DOC>
<DOCID>LN-20021105112</DOCID>
<DOCNO>LN-20021105112</DOCNO>
<DATE>11/05/02</DATE>
<TITLE>
Přiměřené bydlení. Ministr, který před svým uvedením do úřadu neměl stálé bydliště v Praze, má nárok na služební byt. Někdy není jednoduché určit hranici "přiměřenosti".
</TITLE>
<GEOGRAPHY>PRAHA</GEOGRAPHY>
<TEXT>
Jak bydlí ministři? Občas v luxusu. A občas to vyvolá otázku, zda není takový státní luxus zbytečný. V posledních týdnech vysvětlovali řešení své bytové situace v Praze hned tři současní ministři - Pavel Němec, Jaroslav Palas a vicepremiér Petr Mareš. Ministr pro místní rozvoj Němec a jeho kolega šéfující resortu zemědělství Palas získali luxusní státní byty v Salvátorské ulici. Nedaleko Staroměstského náměstí, na jedné z nejlepších adres v Praze. Petr Mareš zase dostává od státu příspěvek 15 tisíc korun na byt, který si pronajímá od soukromého majitele na Praze 6. Dům v Salvátorské ulici patří ministerstvu pro místní rozvoj, do jeho rekonstrukce investoval úřad 38 milionů korun. Jen vybavení kancelářským nábytkem přišlo na několik milionů korun. Kromě ministrů Němce a Palase mají v tomto domě přidělené byty i náměstci resortu. Původně se spekulovalo, že o byt ministr zemědělství svého kolegu požádal. To však Palas odmítá. "Ten byt byl nabídnut našemu úřadu ministerstvem pro místní rozvoj. My jsme tu nabídku přijali, protože ke stylu práce a povinnostem člena vlády patří také to, že musí přijmout některé návštěvy do tohoto bytu. Například na pracovní snídani," tvrdil Palas v pořadu Frekvence 1. Nájemné za tento byt platí resort zemědělství. Ministr Němec měl na výběr. Mohl zvolit například adresu, na které bydlel jeho předchůdce v úřadu Petr Lachnit. "Já jsem nevěděl, že ten byt máme. Lachnit tam bydlel, protože neměl na výběr," řekl LN o služebním bytě na Praze 2 Němec. Vicepremiér Mareš státního bydlení nevyužívá, nabízený byt na sídlišti odmítl. Po úřadu vlády ale žádal, aby mu proplácel třicetitisícové nájemné čtyřpokojového soukromého bytu. Využívat ho chtěl i k pracovním účelům. Úřad mu nakonec přiznal polovinu požadované sumy. "Uvedenou částku považuji za přiměřenou s ohledem na výši podobných požitků u srovnatelné skupiny osob, jako jsou například poslanci a senátoři, řekla Právu ředitelka úřadu vlády Jana Gavlasová. Zákon členu vlády, který nemá v Praze trvalé bydliště, přiznává nárok užívat "přiměřeně vybavený byt". Vicepremiér Mareš před svým jmenováním trvale bydlel v Liberci, ministr zemědělství Palas v Krnově a ministr pro místní rozvoj Němec v Táboře.
PRAHA - Jak bydlí ministři? Občas v luxusu. A občas to vyvolá otázku, zda není takový státní luxus zbytečný. V posledních týdnech vysvětlovali řešení své bytové situace v Praze hned tři současní ministři - Pavel Němec, Jaroslav Palas a vicepremiér Petr Mareš. Ministr pro místní rozvoj Němec a jeho kolega šéfující resortu zemědělství Palas získali luxusní státní byty v Salvátorské ulici. Nedaleko Staroměstského náměstí, na jedné z nejlepších adres v Praze. Petr Mareš zase dostává od státu příspěvek 15 tisíc korun na byt, který si pronajímá od soukromého majitele na Praze 6. Dům v Salvátorské ulici patří ministerstvu pro místní rozvoj, do jeho rekonstrukce investoval úřad 38 milionů korun. Jen vybavení kancelářským nábytkem přišlo na několik milionů korun. Kromě ministrů Němce a Palase mají v tomto domě přidělené byty i náměstci resortu. Původně se spekulovalo, že o byt ministr zemědělství svého kolegu požádal. To však Palas odmítá. "Ten byt byl nabídnut našemu úřadu ministerstvem pro místní rozvoj. My jsme tu nabídku přijali, protože ke stylu práce a povinnostem člena vlády patří také to, že musí přijmout některé návštěvy do tohoto bytu. Například na pracovní snídani," tvrdil Palas v pořadu Frekvence 1. Nájemné za tento byt platí resort zemědělství. Ministr Němec měl na výběr. Mohl zvolit například adresu, na které bydlel jeho předchůdce v úřadu Petr Lachnit. "Já jsem nevěděl, že ten byt máme. Lachnit tam bydlel, protože neměl na výběr," řekl LN o služebním bytě na Praze 2 Němec. Vicepremiér Mareš státního bydlení nevyužívá, nabízený byt na sídlišti odmítl. Po úřadu vlády ale žádal, aby mu proplácel třicetitisícové nájemné čtyřpokojového soukromého bytu. Využívat ho chtěl i k pracovním účelům. Úřad mu nakonec přiznal polovinu požadované sumy. "Uvedenou částku považuji za přiměřenou s ohledem na výši podobných požitků u srovnatelné skupiny osob, jako jsou například poslanci a senátoři, řekla Právu ředitelka úřadu vlády Jana Gavlasová. Zákon členu vlády, který nemá v Praze trvalé bydliště, přiznává nárok užívat "přiměřeně vybavený byt". Vicepremiér Mareš před svým jmenováním trvale bydlel v Liberci, ministr zemědělství Palas v Krnově a ministr pro místní rozvoj Němec v Táboře.
</TEXT>
</DOC>
<DOC>
<DOCID>LN-20021105113</DOCID>
<DOCNO>LN-20021105113</DOCNO>
<DATE>11/05/02</DATE>
<TEXT>
HRADEC KRÁLOVÉ - Jednání o koalici v Hradci Králové je zatím ve stadiu "přešlapování". Podle dosavadních zjištění rozhovory mezi vítěznou ODS a dalšími stranami včera nepokračovaly, protože královéhradecký lídr občanských demokratů, dosavadní primátor Oldřich Vlasák se účastnil jednání výkonné rady ODS v Praze. O podobě koalice by mohlo být jasno za několik dnů, řekl Zdeněk Fink z Hradeckého demokratického klubu. Jeho klub, který získal tři křesla v sedmatřicetičlenném městském zastupitelstvu, má zájem na pravicové koalici s ODS a Volbou pro město (VPM). ODS volby vynesly 13 křesel, v pořadí druhá VPM získala sedm mandátů. V případě dohody se mohou tyto tři strany opírat v zastupitelstvu o pohodlnou většinu 23 hlasů. Podle zdroje obeznámeného s dosavadním průběhem jednání je však ve hře také velká koalice ODS, VPM, ČSSD, KDU-ČSL a nestraníků z Hradeckého demokratického klubu.
</TEXT>
</DOC>
<DOC>
<DOCID>LN-20021105114</DOCID>
<DOCNO>LN-20021105114</DOCNO>
<DATE>11/05/02</DATE>
<GEOGRAPHY>CHOMUTOV</GEOGRAPHY>
<TEXT>
Chomutovská ČSSD se domnívá, že aféra kolem odvolání jejího lídra Petra Husáka ji připravila o dva až tři mandáty v zastupitelstvu. Husáka vyškrtla z kandidátky volební zmocněnkyně ČSSD v Chomutově Alena Némethová bez vědomí okresního výboru strany, který ji chce žalovat kvůli podezření z maření přípravy a průběhu voleb. Místopředseda ČSSD Stanislav Gross má za to, že postup zmocněnkyně je přinejmenším v rozporu se záměry tvůrců volebního zákona. Nemyslí si ale, že by Husákovo odvolání mohlo být důvodem pro neplatnost a opakování obecních voleb v Chomutově. "Dost dobře si nedovedu představit, že by tato událost měla znamenat, že se v Chomutově budou opakovat volby," řekl včera Gross po jednání Státní volební komise, které jako ministr vnitra předsedá. Némethová vyškrtla Husáka z kandidátní listiny ve středu, ten se o tom dozvěděl až v pátek.
</TEXT>
</DOC>
<DOC>
<DOCID>LN-20021105115</DOCID>
<DOCNO>LN-20021105115</DOCNO>
<DATE>11/05/02</DATE>
<TEXT>
KARLOVY VARY - Karlovy Vary by se již za týden mohly dočkat nového vedení města. Zástupci Karlovarské koalice sdružující unionisty a lidovce se již předběžně dohodli na spojenectví s ČSSD. Do koalice vstoupí i Sdružení nezávislých kandidátů a Strana zelených. Středo-levá koalice by tak v osmatřicetičlenném zastupitelstvu disponovala většinou 22 hlasů. Do primátorského křesla se s největší pravděpodobností vrátí lídr Karlovarské koalice Zdeněk Roubínek. "Existuje předběžná dohoda. Výsledky jednání schválil již také městský výkonný výbor ČSSD," řekl včera lídr ČSSD Václav Larva. "Začínáme jednání o návrhu koaliční dohody a personálních záležitostech," řekl mluvčí Karlovarské koalice Pavel Škapík.
</TEXT>
</DOC>
<DOC>
<DOCID>LN-20021105116</DOCID>
<DOCNO>LN-20021105116</DOCNO>
<DATE>11/05/02</DATE>
<GEOGRAPHY>KOLÍN</GEOGRAPHY>
<TEXT>
Nejvyšší soud bude posuzovat průběh voleb do Senátu na Kolínsku. Stížnost podal nezávislý kandidát Jiří Otta. Vítěz voleb Jan Rakušan se podle něj v předvolební kampani protiprávně prezentoval jako nezávislý kandidát. Uvedla to včera ve své zpravodajské relaci TV Prima. Podle Otty za Rakušana podali přihlášku sociální demokraté, nemůže se tedy označit za nezávislého. Rakušan to označil za hru se slovy. Tvrdí, že je nestraník sympatizující s ČSSD. Strana za Rakušanovo vítězství podle Primy dostala také příspěvek od státu. Pokud Nejvyšší soud, který má na projednání případu dvacet dní, rozhodne, že svým označením Rakušan oklamal voliče, budou se senátní volby na Kolínsku opakovat.
</TEXT>
</DOC>
<DOC>
<DOCID>LN-20021105117</DOCID>
<DOCNO>LN-20021105117</DOCNO>
<DATE>11/05/02</DATE>
<GEOGRAPHY>OLOMOUC</GEOGRAPHY>
<TEXT>
Podoba budoucí koalice na olomoucké radnici získává stále jasnější obrysy. Na nejvyšších místech usednou vítězové voleb - ČSSD a ODS. Jejich straničtí představitelé včera shodně uvedli, že se jedná o tom, zda budou vládnout s lidovci, nebo bez nich. Známým jménem mezi kandidáty na primátora je zatím pouze dosavadní hlava radnice Martin Tesařík z ČSSD. Ostatní strany sice do vyjednávání šly i se svými návrhy, jména však tají. Podle neoficiálních informací prosazuje ODS na funkci primátora šéfa výstaviště Flora Vladimíra Pokorného. "Společně vyjednává ČSSD a ODS. Na postupu jsme se dohodli. Nyní je ve hře, zda koalice bude mít tři členy, to znamená, zda s lidovci, nebo bez nich, či s někým jiným," řekl krajský šéf ODS Ivan Kosatík. Vedení olomoucké KDU-ČSL včera poprvé otevřeně přiznalo prohru při komunálních volbách v krajském městě. Neúspěch zřejmě vyvolá i personální změny v organizaci.
</TEXT>
</DOC>
<DOC>
<DOCID>LN-20021105118</DOCID>
<DOCNO>LN-20021105118</DOCNO>
<DATE>11/05/02</DATE>
<GEOGRAPHY>BRNO</GEOGRAPHY>
<TEXT>
Historický úspěch přinesly Straně zelených v Brně komunální volby. Zatímco dosud měla v městském zastupitelstvu pouze jedno křeslo, nyní má čtyři. "Bude se muset s námi více počítat. Lidé hlasováním rozhodli, že jim stav životního prostředí není zcela lhostejný," řekla Jana Drápalová, která v zastupitelstvu sedí za zelené již osm let. V pětapadesátičlenném brněnském zastupitelstvu usedne vedle Drápalové i předseda Strany zelených Miroslav Rokos, Mojmír Vlašín z Ekologického institutu Veronica a Martin Nawrath ze Sdružení pro podporu občanských aktivit. Vlašín byl na kandidátce zelených až na šestém místě, a neměl tedy velké šance na úspěch. K získání křesla zastupitele mu ale pomohly preferenční hlasy. Vítězem v Brně se stala ODS s 22 křesly a druhá skončila ČSSD s 11 zastupiteli. Zelené předběhly ještě KSČM a KDU-ČSL, které mají po devíti mandátech. O budoucí podobě brněnské radniční koalice vedení ODS jedná.
</TEXT>
</DOC>
<DOC>
<DOCID>LN-20021105119</DOCID>
<DOCNO>LN-20021105119</DOCNO>
<DATE>11/05/02</DATE>
<GEOGRAPHY>BRNO</GEOGRAPHY>
<TEXT>
Brněnskou sociální demokracii, která skončila v komunálních volbách druhá za ODS, zatím nikdo nevyzval ke koaličním jednáním o nové brněnské městské radě. Včera brněnská ČSSD jednala o podmínkách, za nichž by byla ochotna do vedení města vstoupit. Její čestný předseda Václav Grulich řekl, že pokud by měla být účast sociálních demokratů jen pasivní na doplnění vedení radnice, pak by bylo rozumnější jít do opozice. Komunální volby v Brně s převahou vyhrála ODS. Její lídr a dosavadní primátor Petr Duchoň již označil za jistou koalici s KDU-ČSL. Obě tyto strany získaly dohromady 31 z 55 mandátů. Grulich na adresu jednání o vedení Brna poznamenal, že pokud bude radnice rozumná a bude vycházet z toho, že ČSSD má celostátně výrazný vliv a je vládní stranou, může sociální demokracie o koaliční smlouvě jednat. Podle jeho názoru by koaliční jednání neměla trvat déle než dva týdny.
</TEXT>
</DOC>
<DOC>
<DOCID>LN-20021105120</DOCID>
<DOCNO>LN-20021105120</DOCNO>
<DATE>11/05/02</DATE>
<GEOGRAPHY>JIHLAVA</GEOGRAPHY>
<TEXT>
Jihlavský primátor Vratislav Výborný (ODS) včera podal na policii trestní oznámení na neznámého pachatele pro pomluvu. Podle tiskové mluvčí policie Jaroslavy Slavíkové pachatel před komunálními volbami nechal rozmnožit letáky a zadal jejich roznášku do schránek obyvatel Jihlavy. Lídrovi ODS na propagačním materiálu vložil do úst tvrzení, že ke své vile s bazénem ve Zborné by ještě potřeboval tenisový kurt, kuželkářskou dráhu a výběh pro koně. Leták má formát A4, je na něm podobizna primátora nad rozevřenými deskami s "interní směrnicí ODS" a nápisem Přísně tajné. Končí poděkováním primátora za důvěru. Podle člena rady místní ODS Vladimíra Hinka letáky na zakázku distribuovala firma ADM. S roznáškou začala den před volbami a pokračovala ještě v den voleb, v pátek 1. listopadu. Firma od zadavatele přijala zakázku na 8000 kusů. ODS se distribuci podařilo zastavit, takže do schránek se dostalo asi 500 až 600 letáků. "Nechci žádné peníze ani omluvy. Byl bych rád, kdyby byl viník standardně potrestaný," řekl v sobotu Výborný. V komunálních volbách obhajoval svou funkci v čele kandidátky ODS. Distribuci letáků den před volbami považuje za podlost, protože na text nemohl reagovat. "Navozuje to atmosféru, že jsem to všechno ukradl," řekl rozhořčený Výborný. V tisku již několikrát zveřejnil, že na dům si vzal hypotéku. Začal ho budovat na místě původní chaty před dvěma lety. Podle představitelů ODS existují svědkové, kteří pachatele viděli letáky vyrábět. Dalším dokladem je zaplacená stvrzenka za roznášku. Jednatel firmy, na kterou padá stín podezření, odmítl podíl na činu.
</TEXT>
</DOC>
<DOC>
<DOCID>LN-20021105121</DOCID>
<DOCNO>LN-20021105121</DOCNO>
<DATE>11/05/02</DATE>
<GEOGRAPHY>MOSKVA</GEOGRAPHY>
<TEXT>
Hru s názvem "Terorismus" připravuje jedna z nejvýznamnějších moskevských divadelních scén. V divadle A. P. Čechova (MCHAT) se chystá premiéra díla bratrů Presňakovových, kteří pocházejí z Íránu a patří k nejpopulárnějším ruským současným dramatikům. Konat se bude 7. listopadu, v Den shody a usmíření, jak se nyní jmenuje svátek říjnové revoluce. Ačkoli Moskvané mají v čerstvé paměti drama v divadle na Dubrovce, kde se během muzikálu "Nord-Ost" odehrála opravdová smrt při a po akci čečenských teroristů, rozhodl se MCHAT hru s provokujícím názvem uvést. "Hlavním hrdinou hry není terorismus mezinárodní, ale ten všední, každodenní," hájí představení i jeho jméno jeden z autorů Vladimir Presňakov. Moskevští umělci se prý prostě nechtějí vzdávat. "Dvakrát se do jedné řeky nevstupuje. Těžko se může to, co se událo na Nord-Ostu, ještě opakovat," říká zpěvák Filipp Kirkorov, který je producentem i protagonistou muzikálu Chicago.
</TEXT>
</DOC>
<DOC>
<DOCID>LN-20021105122</DOCID>
<DOCNO>LN-20021105122</DOCNO>
<DATE>11/05/02</DATE>
<GEOGRAPHY>SANÁ</GEOGRAPHY>
<TEXT>
V severním Jemenu přišlo o život při explozi automobilu šest členů teroristické sítě Al Kajda. Jeden ze zemřelých, Jemenec Alí Kad Sunía Harzí, byl hledán také americkým Federálním úřadem pro vyšetřování (FBI). Incident se stal v neděli severně od jemenské metropole Saná. Vůz byl terénní a příčina exploze není jasná. Podle policie bylo ve voze velké množství výbušnin.
</TEXT>
</DOC>
<DOC>
<DOCID>LN-20021105123</DOCID>
<DOCNO>LN-20021105123</DOCNO>
<DATE>11/05/02</DATE>
<TEXT>
Americký prezident George W. Bush včera popřál své manželce Lauře k 56. narozeninám před tisícovkami republikánů, kteří se sešli ve městě Cedar Rapids ve státě Iowa. Bushovi dnes v Bílém domě oslaví další významné datum: 25. výročí svatby.
</TEXT>
</DOC>
<DOC>
<DOCID>LN-20021105124</DOCID>
<DOCNO>LN-20021105124</DOCNO>
<DATE>11/05/02</DATE>
<TITLE>
Ernst &amp; Young, nadnárodní poradenská firma, zvýšila ve finančním roce do 30. června výnosy o 2,7 procenta na rekordních 10,1 miliardy dolarů. Za vyšší výnosy firma vděčí mimo jiné tomu, že převzala kanceláře bývalé společnosti Andersen. Spojením kanceláří se Ernst &amp; Young rozrostl o 25 tisíc partnerů a zaměstnanců v 57 zemích. V některých státech navíc začal spolupracovat s někdejšími klienty bývalé firmy Andersen.
</TITLE>
<TEXT>
Bulharsko udělilo novou licenci k provozování letecké společnosti, která bude ve vlastnictví státu. Nová letecká společnost se bude jmenovat Balkan Air Tour a licenci jí udělil úřad pro civilní letectví. Mluvčí ministerstva dopravy podotkla, že společnost požádá o registraci i Mezinárodní asociaci leteckých dopravců (IATA). Dosavadní vlajkový letecký přepravce společnost Balkan Airlines je v konkursním řízení od loňského března.
</TEXT>
</DOC>
<DOC>
<DOCID>LN-20021105125</DOCID>
<DOCNO>LN-20021105125</DOCNO>
<DATE>11/05/02</DATE>
<GEOGRAPHY>PARDUBICE</GEOGRAPHY>
<TEXT>
Akciová společnost Perníkář Pardubice, přední tuzemský výrobce perníků, je od pátku rozhodnutím Krajského soudu v Hradci Králové kvůli svým dluhům v konkursu. Vedení podniku se k situaci ve firmě blíže nevyjádřilo s odkazem na konkursního správce Pavla Zelenku. Ve výrobě by údajně měla s více než stovkou lidí pokračovat jiná společnost. "Firma Perníkář nám v poslední době žádné hromadné propouštění nehlásila," řekl Petr Klimpl z pardubického pracovního úřadu. Kromě pardubického sídla má Perníkář také provozovnu v Hradci Králové a Týně nad Vltavou. Celková kapacita podniku je podle jeho internetových stránek 200 tun perníku měsíčně. Perníkář zároveň uvádí, že dodává výrobky do všech významných obchodních řetězců v ČR a na Slovensko. "Perníkář byl v poslední době ve výrobě perníků prakticky jedničkou na tuzemském trhu," řekl ředitel pekáren vysokomýtské firmy NOPEK Bohumil Štanglica.
</TEXT>
</DOC>
<DOC>
<DOCID>LN-20021105126</DOCID>
<DOCNO>LN-20021105126</DOCNO>
<DATE>11/05/02</DATE>
<GEOGRAPHY>DOMAŽLICE</GEOGRAPHY>
<TEXT>
Nejžádanější profesí na domažlickém úřadu práce je krupiér. České i zahraniční firmy z okresu jich na úřadu požadují 45 a tento počet se dlouhodobě příliš nemění. Přitom v celém okresu je evidováno celkem 402 volných míst. Uvedl to ředitel Úřadu práce v Domažlicích Jiří Pabián. Teprve na druhém místě v poptávce jsou svářeči, kterých firmy chtějí 37. Na dalších dvou postech, shodně s 15 žádostmi, jsou pojišťovací poradci a takzvaná obsluha strojů, která podle Pabiána zahrnuje zejména obráběče kovů, což je například v krajském městě Plzni dlouhodobě nejžádanější profese. "O profesi krupiéra není zřejmě zájem proto, že u nás nemá tradici a v okrese je velká koncentrace kasin," dodal ředitel úřadu práce.
</TEXT>
</DOC>
<DOC>
<DOCID>LN-20021105127</DOCID>
<DOCNO>LN-20021105127</DOCNO>
<DATE>11/05/02</DATE>
<TITLE>
Lesy ČR vyhodnotily říjnovou větrnou kalamitu jako největší za posledních deset let
</TITLE>
<TEXT>
Až na dvacet milionů korun odhadují škody vzniklé vichřicí moravští lesníci.
BRNO - Přibližně sedmdesát tisíc krychlových metrů poškozeného dřeva evidují zatím Lesy ČR v kraji Vysočina, zejména v okrese Třebíč. Porosty v celé zemi zasáhla s různou intenzitou na konci října větrná smršť a v obvodu lesního inspektorátu Brno poničila asi 100 000 kubíků dříví. Na Třebíčsku již začalo uvolňování komunikací, řekl oblastní inspektor Václav Šebek. Kvůli bezpečnosti práce a obtížné těžbě polomů zvažuje podnik nasazení speciálního stroje s pilou na hydraulice. Po týdenních odhadech škody podle Šebka představují ztrátu 100 až 200 Kč za krychlový metr proti běžné mýtní těžbě. Polomy však jsou i v porostech, kde stromy měly stát ještě deset, ale i dvacet let. "Znehodnocení se projeví až při prodeji," dodal. Předběžné odhady škod v regionu se pohybují kolem deseti až dvaceti milionů korun. Lesníci ale dosud neurčili podíl vývratů a zlámaného dříví, v jejichž ocenění je rozdíl. Škody ještě zvednou zvýšené náklady na zpracování dřeva. Možná se projeví i přebytek dřeva, a tím i tlak na nižší ceny, míní Šebek. Doplnil, že podnik chce zpracování poškozených kmenů ukončit na jaře 2003.
</TEXT>
<HEADING>
Obrovské ztráty
</HEADING>
<TEXT>
Vichřice, v některých lokalitách až o síle orkánu, postihla v obvodu brněnského inspektorátu především lesy v okrese Třebíč. Již méně se projevila na Znojemsku a Blanensku a téměř vůbec na Břeclavsku, Vyškovsku a okrese a Brno-venkov. Lesy ČR vyhodnotily říjnovou větrnou kalamitu jako největší za posledních deset let. Padlo 1,5 až dva miliony kubíků dřeva, tedy asi čtvrtina roční těžby firmy. Ztráty na tržbách dosáhnou kvůli nižšímu zpeněžení zřejmě stamilionů korun. Nejvyšší škody napáchala vichřice na severní Moravě, dále v jihozápadních a také ve východních Čechách.
Vichřice, v některých lokalitách až o síle orkánu, postihla v obvodu brněnského inspektorátu především lesy v okrese Třebíč. Již méně se projevila na Znojemsku a Blanensku a téměř vůbec na Břeclavsku, Vyškovsku a okrese a Brno-venkov. Lesy ČR vyhodnotily říjnovou větrnou kalamitu jako největší za posledních deset let. Padlo 1,5 až dva miliony kubíků dřeva, tedy asi čtvrtina roční těžby firmy. Ztráty na tržbách dosáhnou kvůli nižšímu zpeněžení zřejmě stamilionů korun. Nejvyšší škody napáchala vichřice na severní Moravě, dále v jihozápadních a také ve východních Čechách.
</TEXT>
</DOC>
<DOC>
<DOCID>LN-20021105128</DOCID>
<DOCNO>LN-20021105128</DOCNO>
<DATE>11/05/02</DATE>
<GEOGRAPHY>PRAHA</GEOGRAPHY>
<TEXT>
Zákaz prodeje o svátcích by obchodníci pocítili na tržbách. Především by to však vyvolalo propouštění, uvedli zástupci velkých obchodů. Zákon o otevírací době v maloobchodě, který by zamezil ve velkých prodejnách nepřetržitému provozu a prodeji o svátcích, požadují členové Odborového svazu obchodu. S výjimkou nedělí může být totiž svátečních dní v roce až 11 a nedělí je více než 50, argumentují obchodníci. Tržby v obchodech jsou navíc o volných dnech nejvyšší. Obchodníci však poukazují především na to, že zákaz prodeje o svátcích by omezil zákazníky, kteří chtějí ve většině případů nakupovat právě o volných dnech. Pokud by se ke zrušení nonstop prodeje přidal i zákaz prodeje o svátcích, a to i v neděli, šlo by o jinou situaci, řekla mluvčí firmy Ahold Lucie Cavina. Ahold uzpůsobuje provoz přání zákazníků, a ti podle průzkumů nakupují ve dnech volna rádi. Také ředitel obchodní firmy Globus Petr Vyhnálek připomněl, že zákazník by měl mít právo nakupovat tehdy, kdy chce. Globus však nonstop neprodává, má jen měsíc před Vánoci prodlouženou prodejní dobu do 24 hodin. Přesto by se omezení prodejní doby nonstop a prodeje o svátcích odrazilo na tržbách maloobchodu jako celku. Jejich část by přešla do jiného typu prodeje, například na čerpací stanice. Podle mluvčí firmy Ikea Ivany Hrdličkové upravila firma prodejní dobu podle požadavků zákazníků. Nakupování nábytku je totiž většinou věcí celé rodiny, a ta má možnost navštívit prodejnu společně většinou jen o víkendu. Právě svátky tak v prodejnách Ikea patří k velmi rušným dnům. Ikea má otevřeno denně od 10 do 20 hodin a zavřeno je jen 24. a 25. prosince. Negativní dopad zrušení prodeje o svátcích na tržby však nelze vyčíslit, pokud není jasná míra uvažovaného omezení prodejní doby, řekla. Také supermarkety Delvita mají otevřeno i o svátcích. Podle ředitele marketingu firmy Miuguela van Bussela totiž stále více lidí nemá během týdne čas a nakupuje o víkendu a o svátcích. Pokud by odbory chtěly prosadit zákon zakazující prodej o celém víkendu a o svátcích, měli by obchodníci zavřeno třetinu roku. Počet zaměstnanců se odvíjí od počtu provozních hodin a zákaz prodeje o víkendech a svátcích by vyvolalo odpovídající snížení počtu zaměstnanců. To by mohlo dosáhnout až jedné třetiny, sdělila Cavina. Ahold je s 12 tisíci zaměstnanci šestým největším zaměstnavatelem v zemi.
</TEXT>
</DOC>
<DOC>
<DOCID>LN-20021105129</DOCID>
<DOCNO>LN-20021105129</DOCNO>
<DATE>11/05/02</DATE>
<TITLE>
Triumf ve Fed Cupu, nejdůležitější soutěži ženských družstev, je nejzářivějším úspěchem slovenského tenisu všech dob.
</TITLE>
<GEOGRAPHY>BRATISLAVA</GEOGRAPHY>
<TEXT>
Jako nejlepší na světě oslavuje slovenské tenistky deník Šport po vítězství čtveřice Daniela Hantuchová, Janette Husárová, Henrieta Nagyová a Martina Husárová ve finále Fed Cupu nad Španělskem. Tým kapitána Tomáše Malika porazil postupně Švýcarsko 3:2, Francii 4:1, Itálii 3:1 a stejným výsledkem nakonec v Maspalomas i domácí Španělsko. "Ve finále vůbec nebraly v úvahu, že jejich soupeřky hrály ve finále již podesáté a pětkrát triumfovaly. Zatímco naše tenistky měly možnost hrát o tento mimořádný primát poprvé," napsal Šport. Pro Hantuchovou byl nedělní zápas s Conchitou Martinezovou nejtěžším v kariéře. Po třech hodinách a osmnácti minutách se vycházející hvězda mohla těšit z vítězství. "Především jsem ještě nikdy nehrála tak důležitý zápas a nikdy v životě jsem tak nebojovala jako v tomto zápasu. Byla jsem tak nesmírně šťastná, ale současně i unavená, že jsem neuměla vyjádřit obrovskou radost," řekla Hantuchová. Slovenská jednička si po prvním prohraném setu 6:7 s Martinezovou porážku v utkání ani v nejmenším nepřipouštěla. "V tenise zápas končí až proměněným mečbolem. Byla jsem odhodlána vydat všechny síly pro toto vítězství," dodala osmá hráčka světa. Ve čtvrtek ji v Los Angeles čeká vstup do Turnaje mistryň proti Bulharce Magdaleně Malejevové. "Je úžasné, že jsem se tam vůbec dostala. Na začátku roku jsem o tom mohla pouze snít, teď jsem dokonce mezi nasazenými hráčkami. Díky tomu jsem dostala v prvním kole soupeřku, přes kterou bych se mohla dostat dál," míní devatenáctiletá Hantuchová. Rozhodující třetí bod v nedělní finálové dvouhře vybojovala Janette Husárová. Slovenská dvojka smetla z kurtu původně zraněnou veteránku Arantxu Sanchezovou-Vicariovou 6:0 a 6:2. "Pochybuji, že by ji trápily nějaké zdravotní problémy," řekla Husárová. O vítězství prý rozhodl její skvělý výkon. "Byla jsem odhodlána vybojovat pro nás třetí bod, ani na chviličku jsem nepolevila, protože vím, že v tenise může přijít kdykoliv zvrat. Hrála jsem až po posledního míčku," uvedla. Ani Husárová se nevrátí s trofejí domů. Jednu z nejlepších deblistek čeká rovněž v Los Angeles Turnaj mistryň ve čtyřhře. "Takový je náš tenisový život. I po velkém úspěchu nás čekají další povinnosti," dodala Husárová.
BRATISLAVA - Jako nejlepší na světě oslavuje slovenské tenistky deník Šport po vítězství čtveřice Daniela Hantuchová, Janette Husárová, Henrieta Nagyová a Martina Husárová ve finále Fed Cupu nad Španělskem. Tým kapitána Tomáše Malika porazil postupně Švýcarsko 3:2, Francii 4:1, Itálii 3:1 a stejným výsledkem nakonec v Maspalomas i domácí Španělsko. "Ve finále vůbec nebraly v úvahu, že jejich soupeřky hrály ve finále již podesáté a pětkrát triumfovaly. Zatímco naše tenistky měly možnost hrát o tento mimořádný primát poprvé," napsal Šport. Pro Hantuchovou byl nedělní zápas s Conchitou Martinezovou nejtěžším v kariéře. Po třech hodinách a osmnácti minutách se vycházející hvězda mohla těšit z vítězství. "Především jsem ještě nikdy nehrála tak důležitý zápas a nikdy v životě jsem tak nebojovala jako v tomto zápasu. Byla jsem tak nesmírně šťastná, ale současně i unavená, že jsem neuměla vyjádřit obrovskou radost," řekla Hantuchová. Slovenská jednička si po prvním prohraném setu 6:7 s Martinezovou porážku v utkání ani v nejmenším nepřipouštěla. "V tenise zápas končí až proměněným mečbolem. Byla jsem odhodlána vydat všechny síly pro toto vítězství," dodala osmá hráčka světa. Ve čtvrtek ji v Los Angeles čeká vstup do Turnaje mistryň proti Bulharce Magdaleně Malejevové. "Je úžasné, že jsem se tam vůbec dostala. Na začátku roku jsem o tom mohla pouze snít, teď jsem dokonce mezi nasazenými hráčkami. Díky tomu jsem dostala v prvním kole soupeřku, přes kterou bych se mohla dostat dál," míní devatenáctiletá Hantuchová. Rozhodující třetí bod v nedělní finálové dvouhře vybojovala Janette Husárová. Slovenská dvojka smetla z kurtu původně zraněnou veteránku Arantxu Sanchezovou-Vicariovou 6:0 a 6:2. "Pochybuji, že by ji trápily nějaké zdravotní problémy," řekla Husárová. O vítězství prý rozhodl její skvělý výkon. "Byla jsem odhodlána vybojovat pro nás třetí bod, ani na chviličku jsem nepolevila, protože vím, že v tenise může přijít kdykoliv zvrat. Hrála jsem až po posledního míčku," uvedla. Ani Husárová se nevrátí s trofejí domů. Jednu z nejlepších deblistek čeká rovněž v Los Angeles Turnaj mistryň ve čtyřhře. "Takový je náš tenisový život. I po velkém úspěchu nás čekají další povinnosti," dodala Husárová.
</TEXT>
</DOC>
</CZE>