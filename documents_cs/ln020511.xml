<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020511001</DOCID>
<DOCNO>LN-20020511001</DOCNO>
<DATE>05/11/02</DATE>
<TITLE>
Více potomků do českých rodin by měl přinést další předvolební slib ČSSD. Její předseda Vladimír Špidla plánuje motivovat rodiče vysokými finančními částkami.
</TITLE>
<GEOGRAPHY>PRAHA</GEOGRAPHY>
<TEXT>
Zásadní kroky na zvýšení porodnosti chystá sociální demokracie, pokud uspěje v nadcházejících volbách do sněmovny. Předseda ČSSD Vladimír Špidla včera přišel s plánem, jak zvýšit motivaci rodin pořídit si potomky a jak poté rodinu s malými dětmi sociálně zabezpečit. Před půl rokem Špidla překvapil slibem, že po volbách prosadí příspěvek padesáti tisíc korun pro každé narozené dítě. Včera svůj projekt ještě rozšířil. Podle Špidlových představ by měl stát každému prvorozenému potomkovi přispět částkou padesát tisíc korun. U druhého dítěte v rodině by vyplatil ještě o deset tisíc korun více. Rodina by tak podle Špidlovy vize za zplození dvou potomků od státu dostala celkem nejméně 110 tisíc korun. A to není všechno. Špidla navíc navrhuje, aby peníze nebyly vyplaceny rodičům jednorázově, ale postupně v návaznosti na školní docházku. Peníze by byly uloženy ve svěřeneckém fondu a průběžně zhodnocovány úroky. Konečná částka by se tak podle Špidlových propočtů mohla dostat až někam ke 120 tisícům za jedno dítě. Rodina by dostala čtvrtinu při zahájení školní docházky dítěte, třetinu při nástupu na střední školu nebo učiliště a zbytek jako podporu případného dalšího studia. Námitku, že takto postupně vyplácené peníze nezvýší motivaci mít více dětí a nezlepší sociální situaci mladých rodin, Špidla odmítá. "V každém případě to finanční situaci rodiny zlepší. Lidé nejsou hloupí a uvažují alespoň ve střednědobém horizontu," tvrdí. Podle Vladimíra Špidly každá rodina ocení, když bude mít finančně pojištěnou vzdělávací cestu svého potomka. Připouští nicméně, že v úvahu přichází i varianta s jednorázovou výplatou po narození dítěte. S příspěvky pro třetí a další dítě plán nepočítá. I tak by ale stát musel na tyto dávky při současné výši porodnosti ročně vyčlenit okolo 4,5 miliardy korun. "Je nutné radikálně podpořit rodiny s dětmi tak, aby mít děti nebylo sociálním rizikem," argumentuje Špidla. Svůj záměr je připraven prosadit po volbách prostřednictvím nového zákona. Opoziční poslanci tento nápad kritizují. Počty nově narozených dětí to podle nich zvýšit nepomůže. "Uplácet rodiče, aby měli děti, je nesmysl. Pokud se tímto způsobem podaří zvýšit porodnost, tak jen v sociálně nejslabších skupinách. Ale o tyto děti se nakonec stejně bude muset postarat stát," namítá Václav Krása z US-DEU.
Plán na vytvoření svěřeneckého fondu se pravicovým oponentům zamlouvá ještě méně. "Jediný, kdo si tím opravdu pomůže, budou finanční ústavy, které budou tyto prostředky spravovat. Úroky a velké množství finančních operací se správou těchto účtů spojených, to bude přece něco stát. Pro rodiny bude skutečný efekt minimální," soudí Josef Janeček z KDU-ČSL. Václav Krása zase poukazuje na obrovské množství účtů, které budou muset být založeny. "Spravovat tyto fondy bude velmi drahé, administrativně náročné a v praxi nerealizovatelné. Vždyť by se jednalo o účty pro zhruba 100 tisíc nově narozených dětí ročně," upozorňuje Václav Krása. Podle něj jde jen o předvolební trik sociální demokracie, který nikdy nenajde naplnění v praxi. Špidla navíc plánuje povolit zaměstnání lidem, kteří dostávají rodičovský příspěvek. Práci ženám, které jej obvykle pobírají, je podle Špidly třeba usnadnit vytvářením méně obvyklých způsobů zaměstnání. Jako příklad uvádí rozvíjení elektronické vzdělanosti, systém částečných pracovních úvazků a různé možnosti práce doma.
</TEXT>
</DOC>
<DOC>
<DOCID>LN-20020511002</DOCID>
<DOCNO>LN-20020511002</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Českou spořitelnu čeká největší akce její historie. Ke konci roku totiž končí platnost vkladních knížek na doručitele, které jsou anonymní a které zákon ruší. Klienti spořitelny mají přitom na šesti milionech vkladních knížek uloženo sto miliard korun. Každý den by tak měla spořitelna "přeměnit" přes 40 tisíc vkladních knížek. "Je vhodné přijít na pobočky co nejdříve," řekl člen představenstva ČS Martin Škopek.
</TEXT>
</DOC>
<DOC>
<DOCID>LN-20020511003</DOCID>
<DOCNO>LN-20020511003</DOCNO>
<DATE>05/11/02</DATE>
<TITLE>
Učitelé to dnes věru nemají lehké. Ty tam jsou doby, kdy byli neomezenými vládci. Teď aby se svých studentů pomalu báli. Hlavně jejich otázek. Došlo i na mne, do úzkých mě dostali septimáni při výkladu práva, které je jedním z témat předmětu Základy společenských věd. Procházejíce vybrané paragrafy trestního zákona, narazili jsme na paragraf 260, ve kterém se praví: "Kdo podporuje nebo propaguje hnutí, které prokazatelně směřuje k potlačení práv a svobod člověka nebo hlásá národnostní, rasovou, náboženskou či třídní zášť nebo zášť vůči jiné skupině osob, bude potrestán odnětím svobody na jeden rok až pět let." S tím, že tento paragraf stíhá rasisticky vystupující spoluobčany, jsme neměli potíže. Studenty ale zaujalo, že u nás stále oficiálně působí politická strana, která už svým názvem propaguje hnutí, jež mělo minimálně co do činění s třídní záští.
</TITLE>
<TEXT>
Jde o Komunistickou stranu Čech a Moravy. Studenti se mě ptali, jak je to možné. Dostali mě. Ať jsem zkoušel jakékoliv vysvětlení, vždycky jsem cítil, že to není ono. Oni také. Není mi - stejně jako mým studentům - jasné, jak je například možné, že se u nás stále prodávají suvenýry se symbolikou Sovětského svazu, tedy režimu naplňujícího definici ze zmíněného paragrafu. Kdyby se někdo pokusil v těchže stáncích prodávat odznaky NSDAP, byl by zřejmě okamžitě stíhán. Viděli jsme... Studenti byli neoblomní, až jsme se domluvili na společném experimentu. Vypravíme se na prvomájovou manifestaci Komunistické strany Čech a Moravy na pražskou Letenskou pláň, kde se pokusíme získat materiál pro trestní oznámení podle paragrafu 260. Prvního května jsme tam byli, viděli a zaznamenali. Zajímal nás především stánek Komunistického svazu mládeže, který byl vyzdoben vlajkami se srpy a kladivy, jakož i portrétem Vladimíra Iljiče Lenina. V prvním případě se podle našeho názoru jedná evidentně o symboliku SSSR, zločinného režimu, v druhém pak o portrét jeho neméně zločinného prvního vůdce. Nevím, co by se dělo, kdyby tam slavil někdo jiný a vyvěsil vlajky se svastikami a Hitlerovu podobiznu. S fotografiemi a videozáznamem jsme se poté vypravili na Obvodní státní zastupitelství pro Prahu 7, kde jsme podali trestní oznámení. Do měsíce bychom měli být informováni o krocích, které budou podniknuty. Podle přístupu státní zástupkyně, která oznámení přijímala s neskrývanou skepsí, nemám stran výsledku velká očekávání. Věřím, že se pomalu dostáváme do situace, v jaké bylo Německo na začátku šedesátých let, kdy se začala prosazovat generace lidí "nenamočených" ve válečných zvěrstvech. Septimáni, které učím, šli v roce 1989 do první třídy. Některé věci jsou pro ně samozřejmostí, třeba že spravedlnost platí pro všechny stejně. Jsem zvědav, jak budu jejich nástupcům odpovídat v příštím školním roce.
Není mi jasné, jak je možné, že se u nás prodávají suvenýry se symbolikou Sovětského svazu. Je to, jako kdyby se někdo pokusil prodávat odznaky NSDAP.
</TEXT>
</DOC>
<DOC>
<DOCID>LN-20020511004</DOCID>
<DOCNO>LN-20020511004</DOCNO>
<DATE>05/11/02</DATE>
<GEOGRAPHY>BETLÉM</GEOGRAPHY>
<TEXT>
Unavení, ale s vítěznými gesty vyšli včera Palestinci z betlémské baziliky Zrození Páně. Čtyřicet dní se jich ve svatostánku, postaveném na místě údajného Ježíšova rodiště, ukrývalo více než sto před protiteroristickou kampaní izraelské armády. Mezi nimi byli jak palestinští ozbrojenci, tak policisté, civilisté a několik mírových aktivistů ze zahraničí. Podle stupně jejich nebezpečnosti byl také zvolen jejich osud. Na základě dohody, zprostředkované diplomaty z Evropské unie, bylo 85 Palestinců propuštěno, 26 jich bylo odvezeno do pásma Gazy a 13 největších radikálů dopravil britský vojenský letoun na Kypr. Zde vyčkají, dokud se evropské země a možná i Kanada nedohodnou, kdo je přijme. Zahraniční aktivisté nejdříve zůstávali dál uvnitř baziliky, nakonec vyšli ven za doprovodu izraelské policie. Součástí dohody bylo, že Palestinci nechají na místě své zbraně, které mají přejít do amerických rukou. Podle mluvčí izraelské armády uvnitř zůstalo asi 40 kusů výbušnin a pět pušek. První novináři, kteří se do baziliky dostali, popisovali neutěšený stav, který uvnitř po více než měsíci obléhání panoval. Po zemi byly poházené kusy oblečení, na oltářích zůstaly zbytky jídla a ve vzduchu se vznášel zápach moči. Izraelská ofenziva v Betlémě byla součástí kampaně, jejímž cílem je rozbít teroristické sítě Palestinců. Po vyřešení krize kolem baziliky se včera izraelská armáda z jejího okolí stáhla.
</TEXT>
</DOC>
<DOC>
<DOCID>LN-20020511005</DOCID>
<DOCNO>LN-20020511005</DOCNO>
<DATE>05/11/02</DATE>
<TITLE>
V pondělí: měsíc před volbami Lidové noviny zavádějí speciální volební přílohu
</TITLE>
<TEXT>
Každý den v ní najdete: průzkumy, reportáže, fakta
Navíc: toto pondělí velký rozhovor s předsedou ODS Václavem Klausem
volby 2002
</TEXT>
</DOC>
<DOC>
<DOCID>LN-20020511006</DOCID>
<DOCNO>LN-20020511006</DOCNO>
<DATE>05/11/02</DATE>
<TEXT>
Podle šéfa ČSSD Vladimíra Špidly naplní první dítě existenciální touhu člověka, ale druhé je pro něj již sociálním rizikem. ČSSD to chce změnit. V rozmnožování nám má pomoci svěřenecký fond, jenž prvorozenému nadělí 50 tisíc korun, druhorozenému pak o 10 tisíc více. Současně se mají zvýšit dětské přídavky. Nedobrou perspektivu české populace by měla zlomit také možnost výdělku pro ty matky, jež pobírají rodičovský příspěvek. Porodnost v devadesátých letech neustále klesala. Počet jedináčků přitom zůstává (s výjimkou let '94 - '96) stejný. Padá tedy představa pana Špidly, že "první dítě je existenciální touhou". Ze statistiky vyplývá, že děti se nerodí proto, že je rodiče nechtějí, a nikoli proto, že na ně "nemají". Před 80 lety bylo dítě daleko větším "sociálním rizikem", a přesto se jich rodilo více. V penězích to tedy asi nebude. Stát "uplatí" otce a matky v plodném věku a "dostane" za to budoucí daňové poplatníky. Možná že si Vladimír Špidla nějaké děti tímto způsobem opravdu "koupí", ale dobrou výchovu, péči a lásku jim tím patrně nezajistí. Může se tak klidně stát, že nešťastníci přivedení na svět s vidinou peněžní prémie zůstanou nakonec na krku státu. A to si doufám nepřeje ani Vladimír Špidla.
</TEXT>
</DOC>
<DOC>
<DOCID>LN-20020511007</DOCID>
<DOCNO>LN-20020511007</DOCNO>
<DATE>05/11/02</DATE>
<TITLE>
KARLOVY VARY - Vojenský nákladní vlak převážející americké vojáky s bojovou technikou se včera časně ráno čelně srazil s dalším nákladním vlakem. Při nehodě, která se odehrála poblíž obce Damice na trati mezi Karlovými Vary a Chomutovem, zahynul strojvůdce českého vlaku. Čtrnáct amerických vojáků, kteří byli zraněni, převezli do nemocnic v Karlových Varech a v Praze. Pět z nich v nemocnicích zůstalo. Náklady spojené s jejich léčením uhradí Česká republika. Příčinou nehody byla podle dosavadního vyšetřování zřejmě chyba českých železničářů. Jeden z vlaků totiž vjel na nesprávnou kolej a v nepřehledném terénu se střetl s protijedoucím. "Dá se říci, že jde pravděpodobně o selhání lidského faktoru. Chyba je na straně Českých drah," řekl jejich mluvčí Pavel Tesař.
</TITLE>
<TEXT>
Údaje o počtu Američanů, kteří byli při srážce vlaků zraněni, se v průběhu dne lišily. Mluvčí karlovarské policie Alena Veselá nejprve přiznávala deset zraněných: "Tři američtí vojáci byli zraněni těžce a sedm bylo zraněno lehce," tvrdila na místě nehody. To potvrzoval i ředitel karlovarské záchranné služby Ivo Tukinský. "Tři těžce zranění byli převezeni do vojenské nemocnice, sedm lehce zraněných do nemocnice v Ostrově. Odtud budou dále převezeni do Karlových Varů," uvedl pro ČTK. Americká strana ovšem později upřesnila, že zraněno bylo čtrnáct jejích vojáků. "Tři zranění vojáci byli ošetřeni na místě nehody, sedm a později ještě osmý byli převezeni do nemocnice v Karlových Varech a tři museli být vrtulníkem převezeni do Prahy," vypočítával v tiskovém prohlášení důstojník pro styk s veřejností americké 1. pěší divize Michael Bush. Zranění žádného z vojáků nejsou podle Bushe životu nebezpečná. Tělo mrtvého strojvůdce museli ze zdemolovaného vraku vyprostit hasiči. Naopak strojvůdce vojenského vlaku vyvázl z nehody se zhmožděninami. Život si zachránil tím, že těsně před nárazem z lokomotivy jedoucího vlaku vyskočil. Na místo havárie dorazilo pět sanitek a vrtulník záchranné služby. Pro odklízení trosek vlaků byly zajištěny kolejové jeřáby. Okolí tragédie američtí vojáci okamžitě uzavřeli. Zraněné vojáky navštívil ministr obrany Jaroslav Tvrdík. Ten o situaci hovořil i se zástupcem amerického velvyslanectví a vyjádřil soustrast rodině mrtvého strojvedoucího. Politování nad nehodou vyjádřil i ministr dopravy Jaromír Schling. "Bylo tím přerušeno velmi dlouhé období bez závažné nehody na našich železnicích. Lituji, že k této smutné události došlo," uvedl v tiskovém prohlášení.
</TEXT>
<HEADING>
Nehoda cvičení neohrozí
</HEADING>
<TEXT>
Vlak s americkými tanky a obrněnými transportéry směřoval z Německa přes Karlovy Vary do vojenského výcvikového prostoru Hradiště na cvičení Duke Gauntlet. Vojenská technika pro dvě tisícovky amerických vojáků se do Doupovských hor přesouvá od pondělí, cvičení se má konat v květnu. Škoda na přepravované bojové technice je relativně nevysoká, jde o několik milionů korun. "Ve srovnání se zmařeným lidským životem je škoda zanedbatelná," uvedl ministr Tvrdík. Připravované cvičení tragická nehoda neohrozí. "Cvičení nebude přerušeno. Je důležité nejen pro armádu Spojených států, ale i pro českou armádu," řekl na místě neštěstí velitel třetí brigády Mike Combest. Ministr Tvrdík k tomu doplnil, že cvičení Američanů v České republice je pro českou armádu výhodné. "Jde o ekonomický pronájem cvičiště v hodnotě desítek milionů korun," uvedl. Polovina příjmů zůstane ministerstvu obrany, které peníze investuje do zdokonalení cvičiště. Tvrdík se nedomnívá, že by nehoda měla vliv na pořádání dalších vojenských cvičení zahraničních armád v České republice. "Je to neštěstí, které je dáno selháním lidského faktoru. Nemůže to mít jakékoliv dopady na činnost vojenského výcvikového prostoru," prohlásil ministr. Několik zahraničních vojáků na českém území v nedávné minulosti zemřelo. Už ve středu v rámci cvičení Duke Gauntlet zahynul při nehodě cisterny s palivem devětadvacetiletý americký voják. Loni v březnu se utopil osmnáctiletý voják nizozemské armády, když ve vojenském prostoru Libavá na Olomoucku spadl do vody obrněný transportér, v němž jel. V roce 1994 se zabil při seskoku příslušník německého bundeswehru, kterému se neotevřel padák.
Vlak s americkými tanky a obrněnými transportéry směřoval z Německa přes Karlovy Vary do vojenského výcvikového prostoru Hradiště na cvičení Duke Gauntlet. Vojenská technika pro dvě tisícovky amerických vojáků se do Doupovských hor přesouvá od pondělí, cvičení se má konat v květnu. Škoda na přepravované bojové technice je relativně nevysoká, jde o několik milionů korun. "Ve srovnání se zmařeným lidským životem je škoda zanedbatelná," uvedl ministr Tvrdík. Připravované cvičení tragická nehoda neohrozí. "Cvičení nebude přerušeno. Je důležité nejen pro armádu Spojených států, ale i pro českou armádu," řekl na místě neštěstí velitel třetí brigády Mike Combest. Ministr Tvrdík k tomu doplnil, že cvičení Američanů v České republice je pro českou armádu výhodné. "Jde o ekonomický pronájem cvičiště v hodnotě desítek milionů korun," uvedl. Polovina příjmů zůstane ministerstvu obrany, které peníze investuje do zdokonalení cvičiště. Tvrdík se nedomnívá, že by nehoda měla vliv na pořádání dalších vojenských cvičení zahraničních armád v České republice. "Je to neštěstí, které je dáno selháním lidského faktoru. Nemůže to mít jakékoliv dopady na činnost vojenského výcvikového prostoru," prohlásil ministr. Několik zahraničních vojáků na českém území v nedávné minulosti zemřelo. Už ve středu v rámci cvičení Duke Gauntlet zahynul při nehodě cisterny s palivem devětadvacetiletý americký voják. Loni v březnu se utopil osmnáctiletý voják nizozemské armády, když ve vojenském prostoru Libavá na Olomoucku spadl do vody obrněný transportér, v němž jel. V roce 1994 se zabil při seskoku příslušník německého bundeswehru, kterému se neotevřel padák.
</TEXT>
</DOC>
<DOC>
<DOCID>LN-20020511008</DOCID>
<DOCNO>LN-20020511008</DOCNO>
<DATE>05/11/02</DATE>
<TITLE>
I stovky tisíc korun budou dávat ze svého "bohatí" kandidáti do sněmovních voleb.
</TITLE>
<GEOGRAPHY>PRAHA</GEOGRAPHY>
<TEXT>
Dostat se v červnu do Poslanecké sněmovny přijde mnoho kandidátů velmi draho. Na volební kampaň si budou připlácet ze svého, a to mnohdy částkou přesahující sto tisíc korun. Je to případ většiny poslanců, jejichž základní měsíční plat je 46 500 korun hrubého. "My ve středních Čechách vyžadujeme finanční spoluúčast, respektive je to doporučení, žádost. Ta částka je u nás poměrně vysoká. Je to řád set tisíc. Kandidují tu ale dva ministři a tři poslanci a je pochopitelné, že z jejich platu je to věc realizovatelná. Kandiduje také vládní mluvčí, který na tom jako špičkový vládní úředník také nebyl špatně," řekl místopředseda ČSSD a ministr vnitra Stanislav Gross, který je v čele středočeské kandidátky své strany. Příspěvek na kampaň je dobrovolný. Alespoň to tvrdí všichni oslovení kandidáti. Většina současných poslanců, kteří jdou znovu do voleb, počítá s částkou mezi 50 až 100 tisíci. Například unionista Vladimír Mlynář má k dispozici 300 tisíc. Jednu třetinu dá ze svých úspor a zbylé dvě vybral na "sponzorských večeřích". Uspořádal sérii večírků, na které si pozval "spřízněné osoby" a ty mu jako vstupenku věnovaly pět až deset tisíc korun. "Byli to šéfové nebo majitelé různých firem. Některé jsem ani neznal," řekl LN Mlynář. Ani lidovecký lídr Koalice na jižní Moravě Libor Ambrozek nechce zveřejnit jména svých sponzorů. Uvedl pouze, že mu padesáti tisíci přispěli jeho známí podnikatelé. Jejich dary dokonce ani nechce vykazovat jako sponzorské. "Jsou to osobní přátelé, s kterými se znám ze studií. Po zvolení to za dva tři měsíce vyrovnám," uvedl Ambrozek.
</TEXT>
<HEADING>
Investice do sebe samého
</HEADING>
<TEXT>
"Bude to něco mezi padesáti a jedním stem tisíc korun. To není jenom o mandátu pro politickou stranu, ale je to i o mém zaměstnání. Takže se musím snažit, abych byl zaměstnaným i po volbách. Je to investice i do sebe samého," vysvětlil Jan Vidím z ODS, dvojka na kandidátce Středočeského kraje. A za co budou kandidáti utrácet? Většina počítá s tím, že desítky tisíc korun spolknou nejrůznější letáky a drobné předměty, které budou rozdávat při kampani. Nejvíce ale podle svých slov utratí za pohonné hmoty při objíždění mítinků. "Na co to půjde? No tak třeba teď na nákup růží pro Den Matek," uvedla například dvojka na kandidátce ČSSD ve středních Čechách Milan Urban, který už má našetřeno asi sto tisíc korun. "Já přispěji několika tisíci korunami. Vzhledem k rodině si nemohu dovolit víc. Máme tři děti, nejstarší začíná vysokou školu, prostřední maturuje a nejmladší je ještě na gymnáziu," řekl náměstek ředitele nemocnice v Praze-Motole Vladimír Říha, lidovecká dvojka na pražské kandidátce. Finanční spoluúčast na kampani není podle kandidátů ani v jedné straně povinná. Výjimkou je ale Koalice na jižní Moravě. Tam se prvních osm kandidátů dohodlo, že každý přispěje dvěma sty tisíci. "Závazné to u nás není. Nikdy jsme také nestahovali nikoho z kandidátky, protože se dostal třeba do nějaké komplikované situace a nemohl přispět," řekl předseda ČSSD Vladimír Špidla.
"Bude to něco mezi padesáti a jedním stem tisíc korun. To není jenom o mandátu pro politickou stranu, ale je to i o mém zaměstnání. Takže se musím snažit, abych byl zaměstnaným i po volbách. Je to investice i do sebe samého," vysvětlil Jan Vidím z ODS, dvojka na kandidátce Středočeského kraje. A za co budou kandidáti utrácet? Většina počítá s tím, že desítky tisíc korun spolknou nejrůznější letáky a drobné předměty, které budou rozdávat při kampani. Nejvíce ale podle svých slov utratí za pohonné hmoty při objíždění mítinků. "Na co to půjde? No tak třeba teď na nákup růží pro Den Matek," uvedla například dvojka na kandidátce ČSSD ve středních Čechách Milan Urban, který už má našetřeno asi sto tisíc korun. "Já přispěji několika tisíci korunami. Vzhledem k rodině si nemohu dovolit víc. Máme tři děti, nejstarší začíná vysokou školu, prostřední maturuje a nejmladší je ještě na gymnáziu," řekl náměstek ředitele nemocnice v Praze-Motole Vladimír Říha, lidovecká dvojka na pražské kandidátce. Finanční spoluúčast na kampani není podle kandidátů ani v jedné straně povinná. Výjimkou je ale Koalice na jižní Moravě. Tam se prvních osm kandidátů dohodlo, že každý přispěje dvěma sty tisíci. "Závazné to u nás není. Nikdy jsme také nestahovali nikoho z kandidátky, protože se dostal třeba do nějaké komplikované situace a nemohl přispět," řekl předseda ČSSD Vladimír Špidla.
</TEXT>
</DOC>
<DOC>
<DOCID>LN-20020511009</DOCID>
<DOCNO>LN-20020511009</DOCNO>
<DATE>05/11/02</DATE>
<TITLE>
Další kolo nabité předvolební kampaně si včera odbyli sociální demokraté. Rozdávali ženám růže k nedělnímu Dni matek.
</TITLE>
<GEOGRAPHY>PRAHA</GEOGRAPHY>
<TEXT>
Prostor před Obecním domem, jedna hodina po poledni. Mezi houfy turistů a prodavačů koncertních lístků v barokních kostýmech se proplétá ministr zahraničí a "dvojka" na pražské kandidátce Jan Kavan. Politik v tmavě modrém obleku má plnou náruč rudých růží, pod paží svírá štos volebních programů ČSSD. Zastavuje zhruba padesátiletou ženu a nabízí jí květinu a žlutý sešit s programem. Paní si růži od Kavana bere s úsměvem a zmateným výrazem ve tváři. "Nejsem si jist, že mi rozuměla. Není to nejšťastněji zvolené místo," povzdychne si ministr, ale hned dodává: "Je to jedna z rozumných akcí mezi předvolebními mítinky, která má nějaký význam." Potenciální voliči jsou před Obecním domem skutečně ve výrazné menšině. Pro turisty představuje sociálnědemokratický "happening" další pražskou atrakci. Kavana pozorují skupinky návštěvníků metropole s batohy a fotoaparáty. Před palácem U Hybernů vyrostlo malé pódium, kde hraje country kapela Scarabeus. Vedle pódia stánek se zásobami růží, volebními letáčky a lízátky s logem ČSSD. Image doplňuje třímetrový nafukovací Socánek. "Růže se rozdávají i v dalších obvodech v Praze a dál po celé republice. Každé stanoviště má k dispozici dva tisíce květin. Je to už taková naše tradice," říká krajský volební manažer Karel Klíma.
</TEXT>
<HEADING>
Jen jedna paní odmítla
</HEADING>
<TEXT>
Před maskotem postává s kyticí v ruce i jednička na pražské kandidátce sociální demokracie Petra Buzková. Nejpopulárnější česká politička "jde na dračku" - podepisuje fotografie a diskutuje s lidmi. Růže se štítkem, na němž se usmívá maskot vládní strany a přeje Vše nejlepší ke Dni matek, rozdávají další kandidáti za Prahu, například Stanislav Křeček. "Jde to dobře. Jen jedna paní odmítla. Ale ta mi nejspíš nerozuměla," odpovídá Buzková na otázku, jestli některá z žen nepřijala růži z "ideologických" důvodů. Ani šéf české diplomacie Jan Kavan včera nenarazil na nesmiřitelného odpůrce své strany. "V minulosti se to stávalo, ale dnes zatím ne. Když jsem rozdával růže v Motole, tak jedna sestřička odmítla s tím, že není matka a je navíc Slovenka. Prý si mám růže šetřit na Češky. V nemocnici to však nebyla ani kampaň, bylo mi jedno, jestli nás budou volit. Pro mě bylo největší uspokojení udělat radost kytkou," říká Kavan.
Před maskotem postává s kyticí v ruce i jednička na pražské kandidátce sociální demokracie Petra Buzková. Nejpopulárnější česká politička "jde na dračku" - podepisuje fotografie a diskutuje s lidmi. Růže se štítkem, na němž se usmívá maskot vládní strany a přeje Vše nejlepší ke Dni matek, rozdávají další kandidáti za Prahu, například Stanislav Křeček. "Jde to dobře. Jen jedna paní odmítla. Ale ta mi nejspíš nerozuměla," odpovídá Buzková na otázku, jestli některá z žen nepřijala růži z "ideologických" důvodů. Ani šéf české diplomacie Jan Kavan včera nenarazil na nesmiřitelného odpůrce své strany. "V minulosti se to stávalo, ale dnes zatím ne. Když jsem rozdával růže v Motole, tak jedna sestřička odmítla s tím, že není matka a je navíc Slovenka. Prý si mám růže šetřit na Češky. V nemocnici to však nebyla ani kampaň, bylo mi jedno, jestli nás budou volit. Pro mě bylo největší uspokojení udělat radost kytkou," říká Kavan.
</TEXT>
</DOC>
<DOC>
<DOCID>LN-20020511010</DOCID>
<DOCNO>LN-20020511010</DOCNO>
<DATE>05/11/02</DATE>
<TITLE>
Útěk Kajínka nebo vzpoura vězňů. Takovým aférám by v budoucnu mohl předejít agent nasazený přímo mezi vězně.
</TITLE>
<GEOGRAPHY>PRAHA</GEOGRAPHY>
<TEXT>
Organizovaný zločin stejně jako korupce prorůstá i za zdi 36 českých a moravských věznic. V boji proti této závažné kriminalitě by mohli pomoct speciálně vycvičení policejní agenti, kteří by mapovali situaci za mřížemi. LN to řekla generální ředitelka Vězeňské služby ČR Kamila Meclová. Služba podle jejích slov spoléhá na pomoc BIS a policejního Útvaru pro odhalování organizovaného zločinu. "Chystá se spolupráce těchto složek tak, aby organizovaný zločin mohl být monitorován i uvnitř věznic," uvedla. V praxi by to znamenalo, že na oddělení věznice by byl nasazen agent, který by se vydával za vězně a snažil by se získávat informace o přípravě trestné činnosti. "Takovéto možnosti má mnoho moudrých států, například Kanada," podotkla ředitelka. "Pokud by se to podařilo prosadit, tak by agenti měli široké spektrum bezpečnostních hledisek, která by sledovali. Třeba ve věznici, kde se najednou vyskytne neobvyklé množství zakázaných věcí, ať jsou to mobilní telefony, drogy nebo zbraně," upřesnila ředitelka. Podle Meclové by takový postup nebyl v rozporu s Listinou základních práv a svobod. Musely by se však novelizovat některé vězeňské zákony. "Současná právní úprava policejním složkám umožňuje, aby se souhlasem ministrů vnitra a spravedlnosti prováděly například odposlech konkrétní osoby. Zákon by se musel doplnit o to, že by povoloval pracovat na nějaké obecné bezpečnostní situaci," upřesnila Meclová. Do zákonů o výkonu trestu a výkonu vazby by musel být zařazen nový paragraf, v němž by bylo jasně řečeno, že ve "věznicích funguje preventivně bezpečnostní složka". Ředitelka nepředpokládá, že by tuto práci vykonávali její podřízení. "Muselo by jít o osoby, které prošly speciálním výcvikem policejních nebo bezpečnostních složek," podotkla.
</TEXT>
<HEADING>
Trestanci "rotují" po věznicích
</HEADING>
<TEXT>
V současné době mohou organizování zločineckých skupin za mřížemi mařit pouze tím, že vytipované nejnebezpečnější trestance nechají "rotovat" po věznicích. "V intervalech měsíc až dva je převážíme do jiné věznice, abychom jim znemožnili vytvořit si nějakou síť," uvedla ředitelka. Poukázala na odhalené spiknutí rusky mluvících trestanců loni na podzim. Od té doby velice pečlivě sledují všechny cizince především ze zemí bývalého Sovětského svazu. Jde o odsouzené za násilnou trestnou činnost - od vydírání až po vraždy. "Musíme zaměstnat profesionální překladatele, abychom přesně zjistili, co v jejich osobní korespondenci běhá za informace," zdůraznila. V současné době nemá vězeňská služba signály, že by se chystala nějaká dramatická hromadná akce.
</TEXT>
<HEADING>
Ve stínu Kajínka
</HEADING>
<TEXT>
Za rok a půl, co byl po 40 dnech na útěku dopaden na doživotí odsouzený vrah Jiří Kajínek, se v žalářích zpřísnila bezpečnostní opatření. Doživotní vězni jsou umisťováni nejen na Mírov, ale též do Valdic. Celkem je k nejvyššímu trestu odsouzeno 22 mužů a jedna žena. Vězeňská služba má cely pro 70 nejbrutálnějších nenapravitelných vrahů. Měl by nyní Kajínek šanci uprchnout? "Mám pocit, že jsme udělali maximum. Ale nikdy neříkej nikdy," poznamenala ředitelka. Zpřísnění bezpečnostních opatření přináší své ovoce. Letos se zatím nepodařilo žádnému trestanci utéct z vězení. Pouze z nestřežených pracovišť se do cel nevrátilo sedm odsouzených. "Je to daň za to, že vězně zaměstnáváme," říká ředitelka. Jednou z priorit současné vlády bylo zvýšit zaměstnanost odsouzených. "Stále je bohužel jen na zhruba 40 procentech," přiznala Meclová.
* celkem je ve věznicích 17 906 osob * za mřížemi sedí 13 113 odsouzených, 4793 obviněných * pobyt jednoho trestance na den přijde stát průměrně na 500 korun * letos se zatím nepodařilo žádnému nebezpečnému zločinci uprchnout z vězení
</TEXT>
</DOC>
<DOC>
<DOCID>LN-20020511011</DOCID>
<DOCNO>LN-20020511011</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel včera českým rektorům poradil, aby do vysokých škol vybírali "vstupné". Při neformálním setkání s rektory v pražském Karolinu uvedl, že je pro symbolické školné, které by studenty motivovalo k soustavnější práci. Rektorům na stížnosti ohledně financování školství řekl, že i rozpočet jeho kanceláře byl okleštěn. "Začali jsme proto vybírat vstupné do Zlaté uličky," srovnal finanční potíže Pražského hradu se situací ve vysokém školství. Na školném by podle něj neměly být vysoké školy závislé, jeho cílem by bylo motivovat studenty k zájmu o svůj obor.
</TEXT>
</DOC>
<DOC>
<DOCID>LN-20020511012</DOCID>
<DOCNO>LN-20020511012</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Ministerstvo dopravy a spojů nepovažuje za vhodný návrh saské vlády na uzavření hraničního přechodu Cínovec pro vozidla přepravující nebezpečný náklad. Na silnici evropského významu (E 55) by nebylo vhodné takováto opatření aplikovat, neboť by to mohlo být předmětem kritiky silničních dopravců z ostatních států Evropy, uvedlo tiskové oddělení resortu.
</TEXT>
</DOC>
<DOC>
<DOCID>LN-20020511013</DOCID>
<DOCNO>LN-20020511013</DOCNO>
<DATE>05/11/02</DATE>
<TEXT>
ČESKÉ BUDĚJOVICE/LINEC - S velkým napětím očekávají rakouští odpůrci Temelína pondělní jednání komise, která má v Evropské unii na starosti otázky jaderné bezpečnosti v kandidátských zemích. Skupina s názvem WPNS by měla mimo jiné předložit Evropské komisi závazné posouzení, zda jaderná elektrárna Temelín splňuje západoevropské bezpečnostní standardy, nebo zda by Česko mělo ještě před vstupem do unie elektrárnu dodatečně upravit, nebo dokonce uzavřít. Otázka bezpečnostních standardů totiž bude pravděpodobně součástí přístupových smluv EU s kandidátskými zeměmi. "V pondělním jednání WPNS vidíme jednu z největších šancí, jak je možné Temelín ještě zastavit. Rakouská vláda musí dát ale jasně najevo, že Rakousko se nespokojí v případě Temelína s žádným polovičatým řešením," řekl LN předseda Hornorakouské platformy proti atomovému nebezpečí Josef Pühringer. Členy komise jsou zástupci všech patnácti států unie a každý z nich má právo veta. Rakušané argumentují především tím, že WPNS ve své předchozí studii označila v Temelíně hned dva technické problémy. Jedním z nich je systém rozvodů páry a vody, které na rozdíl například od německých jaderných elektráren od sebe nejsou odděleny ochrannou zdí. Druhý problém údajně představují pojistné ventily. WPNS by měla Evropské komisi podle Rakušanů jednoznačně doporučit, aby podmínila vstup Česka do unie odstraněním těchto nedostatků. Rakouský tisk pondělnímu jednání v Bruselu přikládá velký význam a rozhodnutí komise považuje za prakticky poslední šanci na zastavení Temelína. Předsedkyně českého Státního úřadu pro jadernou bezpečnost Dana Drábová však tvrdí, že si rakouští odpůrci Temelína studii WPNS špatně vykládají. "Komise totiž nikdy neřekla, že technické řešení Temelína je nevyhovující," řekla LN Drábová. Pouze podle ní doporučila Česku, aby dodatečně provedlo některé analýzy, jimiž by obhájilo, že například systém rozvodů páry a vody je sice odlišný od německých norem, ale přitom stejně bezpečný.
</TEXT>
</DOC>
<DOC>
<DOCID>LN-20020511014</DOCID>
<DOCNO>LN-20020511014</DOCNO>
<DATE>05/11/02</DATE>
<TITLE>
Míra nezaměstnanosti během uplynulých čtyř let stoupala
</TITLE>
<TEXT>
Štědrý sociální systém, vysoké zdanění práce, nedostatečná podpora drobnému podnikání a neuskutečněná reforma školství. To vše podle opozice stojí za neúspěchem kabinetu při snižování nezaměstnanosti.
PRAHA - Sociální demokracie slibovala před čtyřmi lety voličům snížení míry nezaměstnanosti. "Podporou vytváření nových pracovních příležitostí bude vláda usilovat o co nejnižší míru nezaměstnanosti. Zvláštní pozornost bude věnovat regionům postiženým vysokou mírou nezaměstnanosti a skupinám občanů ohrožených dlouhodobou nezaměstnaností," vyjmenovával v roce 1998 ve vládním prohlášení nastupující premiér Miloš Zeman. Aktuální statistická data ovšem dokládají, že kabinet své slovo nedodržel. V červnu 1998 dosahovala míra nezaměstnanosti 5,6 procenta. Letos v dubnu se vyšplhala na 8,8 procenta. Bez práce je nyní 456 tisíc lidí. Oproti březnu sice došlo k poklesu o 0,3 procenta, odborníci jej ale přičítají především zahájení sezonních prací. "V dubnu sice našlo práci 48 tisíc uchazečů, což je nejvíc v letošním roce, je to však méně než v dubnu 2001. Navíc je to i méně, než kolik se v dubnu hlásilo nových uchazečů o zaměstnání," uvedl David Marek z Patria Finance. "Veškerý pokles nezaměstnanosti byl způsoben vyřazením 17 tisíc uchazečů ze seznamu z důvodu jiného, než je nalezení pracovního místa," dodal. Naopak předseda ČSSD Vladimír Špidla se domnívá, že dubnový pokles nezaměstnanosti pod devět procent svědčí o tom, že se daří zvládat ztráty pracovních míst při transformaci těžkého průmyslu. Opozice vládě ČSSD vyčítá, že její politika zaměstnanosti byla od počátku špatná. "Příčin neklesající míry nezaměstnanosti je hned několik. V Česku je nesmírně vysoké přímé zdanění práce, což znamená vysoké náklady pro zaměstnavatele. Například při vyplácení průměrné mzdy 14 700 korun jsou náklady firmy 20 tisíc korun," řekl odborník na sociální politiku US-DEU Stanislav Volák.
</TEXT>
<HEADING>
Přispělo i školství
</HEADING>
<TEXT>
Mezi další příčiny podle odborníků patří nedostatečná podpora drobného a středního podnikání. Takové firmy v ČR zaměstnávají pouze 30 procent pracujících - v zemích EU je jejich podíl dvojnásobný. Za neúspěchem stojí podle opozice i neuskutečněná reforma vysokého školství, která brání přijetí vyššího počtu zájemců o studium. Nezaměstnaných s vyšším vzděláním je totiž o mnoho méně než lidí bez kvalifikace.
Mezi další příčiny podle odborníků patří nedostatečná podpora drobného a středního podnikání. Takové firmy v ČR zaměstnávají pouze 30 procent pracujících - v zemích EU je jejich podíl dvojnásobný. Za neúspěchem stojí podle opozice i neuskutečněná reforma vysokého školství, která brání přijetí vyššího počtu zájemců o studium. Nezaměstnaných s vyšším vzděláním je totiž o mnoho méně než lidí bez kvalifikace.
</TEXT>
</DOC>
<DOC>
<DOCID>LN-20020511015</DOCID>
<DOCNO>LN-20020511015</DOCNO>
<DATE>05/11/02</DATE>
<TITLE>
Ani nové nabídky pracovních míst nepomáhají nejvíce postiženým regionům - Mostecku a Karvinsku.
</TITLE>
<GEOGRAPHY>PRAHA</GEOGRAPHY>
<TEXT>
Rozdíly mezi regiony se stále zvětšují. Před čtyřmi lety byla míra nezaměstnanosti v nejproblematičtějším českém okrese Most 12,5 procenta. Dubnová čísla za letošní rok ovšem hovoří už o téměř 14 tisících lidí bez práce - tedy o 21,2procentní nezaměstnanosti. Na jedno volné místo připadá 49 zájemců. Naproti tomu Praha-západ vykazovala v roce 1998 pouze 1,4 procenta nezaměstnaných. V současnosti tamní okresní úřad práce zaznamenal 997 uchazečů o zaměstnání, pouze o procento vyšší nezaměstnanost než v době nástupu Zemanova kabinetu. "Regionální struktura zaměstnanosti se výrazně nemění. Problematické regiony - Mostecko a Karvinsko - zůstávají problematickými i nadále, ač právě zlepšení zaměstnanosti v těchto regionech bylo jednou z priorit hospodářského programu současné vlády," komentoval aktuální čísla analytik Patria Finance David Marek. Nejvíce postiženým okresům nepomáhají ani nové nabídky volných pracovních míst. "V dubnu jsme měli nahlášeny stovky nových volných míst. Ta však neměla téměř žádný dopad na vývoj trhu práce," uvedla Svatava Baďurová, mluvčí ostravského úřadu práce.
</TEXT>
<HEADING>
Stát platí půl roku
</HEADING>
<TEXT>
"Například v okrese Karviná jsou tři čtvrtiny z 1485 volných míst určeny pro důlní pracoviště. Ta ale obsazují cizinci, protože kvalifikované horníky tamní úřad neeviduje," vysvětlila. Vysoká nezaměstnanost přijde navíc státní kasu na pěkné peníze. Jen v Mostě vyplatil úřad práce za první čtyři měsíce letošního roku 32,42 milionu korun. Objem vyplácených dávek se ovšem meziročně snížil o rovný milion. To ale podle odborníků znamená pouze to, že se zmenšil počet lidí, kteří mají na podpory v nezaměstnanosti zákonný nárok. Ty může uchazeč pobírat pouze půl roku. Největší nárůst počtu nezaměstnaných registruje od března okres Praha-východ. Počet lidí bez práce se meziměsíčně zvýšil o 0,6 procenta. Ovšem v regionu s tradičně jednou z nejnižších nezaměstnaností - 3,2 procenta - jde o pouhých 9 nových uchazečů. Naopak nejlépe na tom byli proti březnu lidé z Pelhřimovska. Zde poklesl počet nezaměstnaných o 224 lidí, tedy zhruba o 15,4 procenta. Míra nezaměstnanosti v Pelhřimově dnes dosahuje 3,3 procenta. Nejméně nezaměstnaných registrují v okrese Praha-západ a Benešov. "V Praze existuje mnohem více zajímavých a dobře placených míst, než je běžné ve zbytku republiky," řekl analytik PPF Pavel Kohout. "Struktura zaměstnanosti v Praze nezávisí na několika málo velkých podnicích, ale má těžiště v oblasti služeb. Proto je proces vzniku nových pracovních míst v Praze mnohem flexibilnější," dodal.
"Například v okrese Karviná jsou tři čtvrtiny z 1485 volných míst určeny pro důlní pracoviště. Ta ale obsazují cizinci, protože kvalifikované horníky tamní úřad neeviduje," vysvětlila. Vysoká nezaměstnanost přijde navíc státní kasu na pěkné peníze. Jen v Mostě vyplatil úřad práce za první čtyři měsíce letošního roku 32,42 milionu korun. Objem vyplácených dávek se ovšem meziročně snížil o rovný milion. To ale podle odborníků znamená pouze to, že se zmenšil počet lidí, kteří mají na podpory v nezaměstnanosti zákonný nárok. Ty může uchazeč pobírat pouze půl roku. Největší nárůst počtu nezaměstnaných registruje od března okres Praha-východ. Počet lidí bez práce se meziměsíčně zvýšil o 0,6 procenta. Ovšem v regionu s tradičně jednou z nejnižších nezaměstnaností - 3,2 procenta - jde o pouhých 9 nových uchazečů. Naopak nejlépe na tom byli proti březnu lidé z Pelhřimovska. Zde poklesl počet nezaměstnaných o 224 lidí, tedy zhruba o 15,4 procenta. Míra nezaměstnanosti v Pelhřimově dnes dosahuje 3,3 procenta. Nejméně nezaměstnaných registrují v okrese Praha-západ a Benešov. "V Praze existuje mnohem více zajímavých a dobře placených míst, než je běžné ve zbytku republiky," řekl analytik PPF Pavel Kohout. "Struktura zaměstnanosti v Praze nezávisí na několika málo velkých podnicích, ale má těžiště v oblasti služeb. Proto je proces vzniku nových pracovních míst v Praze mnohem flexibilnější," dodal.
</TEXT>
</DOC>
<DOC>
<DOCID>LN-20020511016</DOCID>
<DOCNO>LN-20020511016</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Do 25. května chce rektor Univerzity Karlovy Ivan Wilhelm odevzdat ministerstvu školství k posouzení nové studijní plány pro výuku na katolické teologické fakultě. Pokud akreditační komise vyhoví jeho žádosti a programy schválí, bude se podle nich výuka řídit od nového semestru. "Nestihli jsme připravit program pro studium doktorandů. Předjednal jsem, že přibližně dvacet doktorandů bude moci ve studiu pokračovat v Olomouci," řekl včera Wilhelm. Prioritou bylo podle něj zachránit pregraduální studium. Rektor pověřený dočasně řízením teologické fakulty chce, aby se doktorandské studium teologů do Prahy vrátilo. O novou akreditaci pro postgraduální studium hodlá škola požádat příští rok. O pozastavení akreditací pro katolickou teologickou fakultu rozhodla komise ministerstva na konci minulého roku. Fakultu dlouhodobě kritizovaly univerzitní i církevní kruhy kvůli nedostatečné úrovni výuky a vědomé konzervativní izolaci. Škole bylo vytýkáno, že takřka všechna výuka má jen přednáškovou formu a že je uzavřena studentkám. "Pokud fakulta nové studijní programy předloží, bude o nich akreditační komise ministerstva jednat na červnovém zasedání," řekl člen komise Jan Lachman. Ministerstvo povede i řízení o odebrání starých akreditací škole tak, aby na sebe obě řízení navazovala. "Staré akreditace by měly být odebrány škole v říjnu," řekl Wilhelm. Jak bude studium na teologické fakultě vypadat, nechce rektor zveřejňovat před tím, než s plány seznámí studenty. Studijní programy mají být tři, jeden z nich bude nový. Jejich konečnou podobu budou orgány univerzity projednávat v následujících dvou týdnech.
</TEXT>
</DOC>
<DOC>
<DOCID>LN-20020511017</DOCID>
<DOCNO>LN-20020511017</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Dnes bude v italském Trevisu udělena prestižní mezinárodní cena Carla Scarpa za zachování historických zahrad. Mezinárodní porota ji přisoudila zahradám Pražského hradu. Cenu převezmou zástupci této instituce - ředitel Zdeněk Synáček a architekt Zdeněk Lukeš. Ocenění je spojeno s finančním příspěvkem. Cena, udělovaná od roku 1990, je pojmenována po světově proslulém italském architektovi, který zemřel v roce 1978. Mezi oceněnými lokalitami z posledních let jsou například zahrady ve španělském Escorialu, německém Dessau, dále pak Cave di Cusa na Sicílii, Agdal v marockém Marakeši a Castelvecchio ve Veroně. Cenu uděluje Nadace Benetton Studi Ricerche se sídlem v Trevisu a jejím smyslem je upozornit na místa v různých částech světa, která udržují soulad přírodních krás a historické paměti. Jedním z kritérií komise je kvalita soustavné péče, zejména pak způsob obnovy, která neničí původního ducha. Pojmenování ceny po Scarpovi není náhodné, celý život se věnoval vztahu architektury a krajiny a kladl důraz na zachovávání proporcí jednotlivých komponentů. U příležitosti udělení ceny pořádá Italský institut v Praze ve spolupráci s Nadací Benetton 14. května mezinárodní kolokvium Masaryk - Plečnik s podtitulem Zahrady Pražského hradu v myšlenkových a historických souvislostech.
</TEXT>
</DOC>
<DOC>
<DOCID>LN-20020511018</DOCID>
<DOCNO>LN-20020511018</DOCNO>
<DATE>05/11/02</DATE>
<TEXT>
V článku nazvaném "Vyšetřování kauzy Babice bude pokračovat", který jsme zveřejnili ve vydání 30. listopadu 1999, došlo k uvedení nepravdivých údajů. Není pravdou, že by se pan Miroslav Holzbauer podílel na tzv. babickém procesu z padesátých let. Rovněž není pravdou, že by se ve spolupráci s armádou, SNB, StB a okresními funkcionáři tehdejší lidosprávy podílel na přípravě vraždy tří funkcionářů MNV v Babicích. Za tyto nepravdivé údaje, které jsme o p. Miroslavu Holzbauerovi uveřejnili, se mu omlouváme.
</TEXT>
</DOC>
<DOC>
<DOCID>LN-20020511019</DOCID>
<DOCNO>LN-20020511019</DOCNO>
<DATE>05/11/02</DATE>
<TITLE>
Soud dal za pravdu žalobci, jeho jméno a čest byly poškozeny.
</TITLE>
<GEOGRAPHY>OSTRAVA</GEOGRAPHY>
<TEXT>
Dvě stě tisíc korun pro bývalého velvyslance ČR v Austrálii Jaroslava Suchánka. Takový je včerejší verdikt Krajského soudu v Ostravě. Muž částku vysoudil na bývalém podřízeném Miroslavu Knížovi, který o něm tvrdil, že budovu české ambasády dal do zástavy. Suchánek byl velvyslancem v Au-strálii v letech 1994 až 1998. V létě 1998 psala česká média o tom, že Suchánek (tehdy člen ODS) zastavil budovu ambasády, aby si mohl koupit rekreační apartmány na severu Austrálie. V roce 1997, kdy byl Suchánek na dovolené v ČR a jeho podřízený, atašé Miroslav Kníž, objevil v jeho osobních dokumentech doklad australské banky AZN, že Suchánek dostane úvěr na 100 tisíc australských dolarů, a v kolonce zástava byla adresa tehdejší české ambasády. Kníž to sdělil ministerstvu zahraničí. Suchánek po návratu do vlasti uváděl, že budovu nezastavil a že vše byla administrativní chyba banky při vyplňování kolonek. Tvrdil, že byl Knížovým jednáním poškozen. V občanskoprávním sporu požadoval odškodné 1,5 milionu korun. "Na ministerstvu byla vůči mně nepříznivá atmosféra, bylo mi naznačeno, abych ministerstvo zahraničí po dohodě opustil," uvedl včera Suchánek. To udělal a dnes se živí jako překladatel na volné noze. Soudu předložil jako důkaz i dva dopisy australské banky AZN, kde se uvádí, že objekt ambasády skutečně zastaven nebyl, ve stejném duchu byly i dopisy majitelů budovy. Suchánek v Austrálii vlastní rekreační apartmány a právě ony jsou zástavou k úvěrům na jejich koupi. Kníž tvrdil, že informovat o Suchánkově činnosti nadřízené bylo jeho pracovní povinností. "To by jistě bylo, kdyby tvrzení bylo pravdivé. Právo žalobce na čest a dobré jméno bylo poškozeno," řekla soudkyně Iva Hrdinová. Kníž se chce odvolat k vrchnímu soudu.
OSTRAVA - Dvě stě tisíc korun pro bývalého velvyslance ČR v Austrálii Jaroslava Suchánka. Takový je včerejší verdikt Krajského soudu v Ostravě. Muž částku vysoudil na bývalém podřízeném Miroslavu Knížovi, který o něm tvrdil, že budovu české ambasády dal do zástavy. Suchánek byl velvyslancem v Au-strálii v letech 1994 až 1998. V létě 1998 psala česká média o tom, že Suchánek (tehdy člen ODS) zastavil budovu ambasády, aby si mohl koupit rekreační apartmány na severu Austrálie. V roce 1997, kdy byl Suchánek na dovolené v ČR a jeho podřízený, atašé Miroslav Kníž, objevil v jeho osobních dokumentech doklad australské banky AZN, že Suchánek dostane úvěr na 100 tisíc australských dolarů, a v kolonce zástava byla adresa tehdejší české ambasády. Kníž to sdělil ministerstvu zahraničí. Suchánek po návratu do vlasti uváděl, že budovu nezastavil a že vše byla administrativní chyba banky při vyplňování kolonek. Tvrdil, že byl Knížovým jednáním poškozen. V občanskoprávním sporu požadoval odškodné 1,5 milionu korun. "Na ministerstvu byla vůči mně nepříznivá atmosféra, bylo mi naznačeno, abych ministerstvo zahraničí po dohodě opustil," uvedl včera Suchánek. To udělal a dnes se živí jako překladatel na volné noze. Soudu předložil jako důkaz i dva dopisy australské banky AZN, kde se uvádí, že objekt ambasády skutečně zastaven nebyl, ve stejném duchu byly i dopisy majitelů budovy. Suchánek v Austrálii vlastní rekreační apartmány a právě ony jsou zástavou k úvěrům na jejich koupi. Kníž tvrdil, že informovat o Suchánkově činnosti nadřízené bylo jeho pracovní povinností. "To by jistě bylo, kdyby tvrzení bylo pravdivé. Právo žalobce na čest a dobré jméno bylo poškozeno," řekla soudkyně Iva Hrdinová. Kníž se chce odvolat k vrchnímu soudu.
</TEXT>
</DOC>
<DOC>
<DOCID>LN-20020511020</DOCID>
<DOCNO>LN-20020511020</DOCNO>
<DATE>05/11/02</DATE>
<TEXT>
KAŠPERSKÉ HORY - Pět barokních soch v hodnotě asi 350 tisíc korun ukradl neznámý zloděj z hřbitovní kaple svaté Anny v Kašperských Horách na Klatovsku. Cestu do rekonstruované kaple mu zřejmě usnadnilo lešení u zdi kaple. Helena Malotinská ze západočeské policie uvedla, že zloděj odnesl z oltářního reliéfu pět ze šesti dřevěných soch z počátku 18. století. Církevní památku vykradli naposledy zloději v západních Čechách v noci na úterý, když odcizili zvon ze střechy zvonice na hřbitově v Chodové Plané na Tachovsku.
</TEXT>
</DOC>
<DOC>
<DOCID>LN-20020511021</DOCID>
<DOCNO>LN-20020511021</DOCNO>
<DATE>05/11/02</DATE>
<GEOGRAPHY>BRNO</GEOGRAPHY>
<TEXT>
Jedno těžké a jedno lehlé zranění si včera vyžádala srážka autobusu se dvěma osobními vozy v Ondrově ulici v Brně. Autobus tišnovské ČSAD se na křižovatce střetl s fordem a volvem. Jednoho z řidičů, který zůstal zaklíněn ve vraku, museli vyprošťovat hasiči. Mluvčí hasičů Jaroslav Haid uvedl, že žádný z cestujících autobusu zraněn nebyl. Ulice byla dvě hodiny neprůjezdná.
</TEXT>
</DOC>
<DOC>
<DOCID>LN-20020511022</DOCID>
<DOCNO>LN-20020511022</DOCNO>
<DATE>05/11/02</DATE>
<GEOGRAPHY>CHEB</GEOGRAPHY>
<TEXT>
Ultralehké letadlo s dvoučlennou posádkou havarovalo ve čtvrtek večer na letišti v Chebu. Nehoda se stala ve chvíli, kdy letadlo při startu nabíralo rychlost. "Ve výšce asi 1,5 metru náhlý náraz větru připravil letoun o vztlak, letadlo se dotklo křídlem a přední částí země a havarovalo," řekla včera mluvčí chebské policie Radka Růžičková. Dvaašedesátiletý pilot i jeho devětadvacetiletý pasažér vyvázli bez zranění. "Pilot předložil všechny doklady potřebné k pilotování ultralehkých letounů, dechová zkouška na požití alkoholu byla negativní," dodala mluvčí. Škoda se odhaduje na 30 tisíc až 40 tisíc korun.
</TEXT>
</DOC>
<DOC>
<DOCID>LN-20020511023</DOCID>
<DOCNO>LN-20020511023</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Dva ze sedmi mladíků, kteří loni na podzim zdemolovali židovský hřbitov v Uhříněvsi v Praze 10, půjdou před soud. Obvodní státní zástupkyně Eva Novotná odeslala soudci obžalobu z trestných činů s rasovým podtextem. "Hrozí jim trest odnětí svobody šest měsíců až dva a půl roku," řekla včera Novotná. Oba šestnáctiletí chlapci jsou žalováni pro tři trestné činy - podpora a propagace hnutí směřujících k potlačení práv a svobod občanů, výtržnictví a poškozování cizí věci. Sedmičlenná parta způsobila židovské obci škodu za 195 tisíc korun. Stíhání dalších pěti mladíků policie odložila pro jejich nízký věk 14 a 15 let.
</TEXT>
</DOC>
<DOC>
<DOCID>LN-20020511024</DOCID>
<DOCNO>LN-20020511024</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Střecha staršího dvoupodlažního domu se zřítila včera po půlnoci v Krymské ulici v Praze 10. Při nehodě nebyl nikdo zraněn. "Dům byl opuštěný a vyklizený," řekla Iva Knolová z pražské policie. Místo prozkoumali hasiči s termokamerami, nikoho nenašli. Sutiny poškodily několik vozidel zaparkovaných v ulici. "Nemůžeme vyloučit, že by se mohla zřítit i další část domu, proto je ulice neprůjezdná," uvedla včera Knolová. Podle ní je možné, že policie bude nehodu vyšetřovat pro podezření z obecného ohrožení.
</TEXT>
</DOC>
<DOC>
<DOCID>LN-20020511025</DOCID>
<DOCNO>LN-20020511025</DOCNO>
<DATE>05/11/02</DATE>
<TITLE>
Sto miliard korun je ještě třeba převést z anonymních vkladů na adresné. Česká spořitelna chce, aby to klienti udělali dřív, než přijdou o úroky.
</TITLE>
<GEOGRAPHY>PRAHA</GEOGRAPHY>
<TEXT>
Lidé by si měli rychle zjistit, zda nemají v šuplíku vkladní knížku na doručitele, která je anonymním vkladem. Anonymním vkladům ke konci letošního roku vyprší podle zákona o bankách jejich platnost a musejí být přeměněny na adresné úspory. Anonymní knížky vlastní především klienti České spořitelny (ČS), která eviduje šest milionů knížek na doručitele, na nichž je uloženo zhruba sto miliard korun. Pokud klienti spořitelny nechají přeměnu anonymních vkladů na poslední chvíli, dočkají se na konci roku front, a to ve vánočním spěchu. O své peníze sice nikdo nepřijde ani po 31. prosinci a může si je vybrat ještě dalších deset let, ale od začátku příštího roku nebude jeho vklad již úročen. Kvůli obrovskému množství knížek spořitelna chce, aby klienti přeměnili své anonymní vklady na adresné co nejdříve. Spořitelna se proto rozhodla své klienty motivovat k rychlé změně vkladních knížek na doručitele. Vkladní knížky na jméno jsou tak úročeny vyšším úrokem než anonymní vklady, a to o 0,4 procenta. ČS navíc plánuje tento rozdíl dále zvětšovat.
</TEXT>
<HEADING>
Hrozí dlouhé fronty?
</HEADING>
<TEXT>
Spořitelna se totiž obává toho, co se stalo v Rakousku, kde se bankovní domy musely s anonymními vklady rovněž vypořádat. V Rakousku si většina lidí podle ředitele úseku řízení obchodu Jiřího Škorvagy nechala přeměnu na poslední chvíli a nevyhnula se tak dlouhým frontám. Zda fronty potrápí i spořitelnu, bude podle něj záviset na chování klientů. V závěru roku přitom bývá v bankách plno tak jako tak. Lidé vyřizují na poslední chvíli výběry hotovosti a převody, které musejí stihnout ještě do konce roku. Vyřizování převodů anonymních vkladních knížek by celou situaci ještě více zkomplikovalo. Přeměna anonymních vkladních knížek přitom nebude bez potíží ani při rovnoměrné přeměně. "Velká část klientů nerozlišuje, zda mají vklad na doručitele nebo na jméno," uvedl člen představenstva ČS Martin Škopek. Ve vkladní knížce na jméno je text "Na jméno", jméno a příjmení klienta a adresa a datum narození nebo rodné číslo. Pokud některý z údajů chybí, jde o knížku na doručitele. Spořitelna již převedla půl milionu anonymních vkladů, na nichž bylo uloženo sedmnáct miliard korun. Podle Škopka se jako první převádějí vklady s vyššími zůstatky. Přeměna anonymních vkladů na různé bankovní produkty je zdarma. Jedinou výjimkou je výběr v hotovosti, kdy si spořitelna účtuje dvacet korun. "Drtivá většina klientů převádí prostředky na vkladní knížku na jméno," prohlásil Škopek. Vklad na ní je pojištěný, zajištěný proti krádeži a je lépe úročen. Denně spořitelna může provést 100 tisíc převodů, jedna transakce trvá asi šest minut.
* Česká spořitelna spravuje šest milionů anonymních vkladních knížek * objem vkladů na těchto knížkách činí téměř 100 miliard korun * svůj vklad z anonymní knížky převedlo dosud asi půl milionu klientů
</TEXT>
</DOC>
<DOC>
<DOCID>LN-20020511026</DOCID>
<DOCNO>LN-20020511026</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Živnostenská banka včera oznámila, že jí majoritní vlastník, německá Bankgesellschaft Berlin AG, zveřejnil záměr prodat svůj 85,16procentní podíl v tomto peněžním ústavu. Oznámení o prodeji mělo vyjít v dnešním vydaní Financial Times. Zájem o banku již potvrdila GE Capital Bank a německé HVB Bank a Volksbank. Pravděpodobně se zúčastní rovněž italské UniCredito, Banca Intesa a Sanpaolo-IMI či německá Bayerische Landesbank.
</TEXT>
</DOC>
<DOC>
<DOCID>LN-20020511027</DOCID>
<DOCNO>LN-20020511027</DOCNO>
<DATE>05/11/02</DATE>
<TITLE>
Ekonomický diář Jaroslava Plesla
</TITLE>
<TEXT>
Jako první v Evropě získali svůj vlastní televizní kanál lesbičky a homosexuálové z Itálie. Satelitní stanice Gay.tv začala vysílat v pondělí z Milána. Firma Xat Productions potřebovala k rozjezdu televize tři miliony dolarů, které se jí podařilo získat od nizozemského investora. Stejný investor je ochoten stanici financovat po dobu tří let. "Pokud bude úspěšný, může se z něj stát placený kanál," řekl agentuře AFP zástupce investora Dennis Day. Lákadlem pro cílovou skupinu, kterou majitelé definují jako homosexuální muže ve věku 25 až 44 let, však údajně nemá být porno. V milánském studiu ovšem podle očitého svědectví zpravodaje agentury AFP nechybí postel, sprcha ani vana, takže prostor pro lehkou erotiku tu je.
O Gay.tv informovaly v úterý i Hospodářské noviny. Autor článku Ondřej Drábek však uvedl čtenáře v omyl, když za investora celého projektu označil nizozemskou společnost Corril. Ve skutečnosti je totiž investorem firma Corill Trading. A bude-li kolega Drábek trénovat hláskování slova Corill, může k němu přibrat i anglický výraz pro podnikání. Píše-li ve svém článku opakovaně o "Gay bussinesu", nedělá to jeho listu moc dobrou vizitku. Redaktor h(H)ospodářských novin by měl vědět, že se to slovo píše business.
O tom, jaký business přinesly americkým novinám loňské teroristické útoky na USA, informovala v pondělí společnost Audit Bureau of Circulations, která ve Spojených státech ověřuje náklad novin a časopisů. Zatímco newyorským novinám čtenáři přibyli, nejprodávanějšímu americkému deníku USA Today klesl náklad o 3,4 procenta na průměrných 2,211 milionu prodaných výtisků denně. Naopak The New York Times zaznamenaly nárůst o 3,8 procenta na 1,194 milionu prodaných výtisků. Nejvíc však získal bulvární list The New York Post, jehož průměrný prodaný denní náklad vzrostl o 15,4 procenta na 563 tisíc výtisků.
Příběh deníku The New York Post je zajímavý i z jiného pohledu. Je to přesně rok, kdy se jeho majitel Rupert Murdoch rozhodl provést změnu ve vedení listu a na místo odvolané šéfredaktorky Xany Antunes (38) jmenoval Australana Cola Allana (49), který do té doby šéfoval v Sydney bulvárnímu listu The Daily Telegraph. Allanův příchod do The New York Postu vyvolal zvláště mezi newyorskými intelektuály bouři nevole. Allan - pro své manažerské praktiky přezdívaný Col Pot - je totiž z Austrálie znám jako velmi svérázný šéfredaktor, mezi jehož nejpodařenější kousky patří urinace v zasedací místnosti v průběhu redakčních porad. Podrobně se o tom loni rozepsal bývalý Allanův kolega Stephen Mayne na své internetové stránce Crikey (www.crikey.com.au), kde zveřejnil Allanův profil nazvaný Močení do umyvadla. Na pravdivost článku se Allana později dotázala i jedna australská televizní reportérka, jejíž interview loni citoval The New York Observer. "Prostě jsem občas močil do umyvadla," odpověděl Allan. Novinářka se však nedala odbýt. "Ve vaší kanceláři?" "Jo." "A máte pro to nějaký zvláštní důvod? To nemůžete jít na záchod?" "Víte, u nás v tom máme dlouhou tradici... myslím velmi dlouhou a vynikající tradici. A taky bych rád řekl, že to nebylo moc často," skončil debatu Col Allan. Faktem je, že se Allanovi v New Yorku daří. Před rokem nikdo neočekával, že by se mu tak brzy podařilo zvednout náklad na 500 tisíc prodaných výtisků denně, a nyní je už o 60 tisíc výš. A v čem tkví jeho úspěch? Allanovi spolupracovníci říkají, že umí udělat trhák i z nudné statistické zprávy. Jako když před lety v Austrálii ke zprávě o rostoucím počtu nemanželských dětí vymyslel titulek: Národ bastardů!
</TEXT>
</DOC>
<DOC>
<DOCID>LN-20020511028</DOCID>
<DOCNO>LN-20020511028</DOCNO>
<DATE>05/11/02</DATE>
<TITLE>
PRAHA - Na nejnižší úroveň od prosince 1999 klesla letošní dubnová inflace. Ta v meziročním srovnání činila 3,2 procenta, zatímco v březnu to bylo 3,7 procenta. Pokles inflace ovlivnil především levnější zemní plyn, tedy snížení regulovaných cen energií, které se uskutečnilo vůbec poprvé od vzniku České republiky. "Svým dílem" přispěly i nadále nízké ceny potravin na trhu a slevy cestovních kanceláří. "Hlavní silou táhnoucí dubnovou inflaci směrem dolů byla nízká cena ropy a jejích produktů před koncem roku ve spojení se silnou korunou," uvedl analytik Raiffeisenbank Miroslav Brabec.
</TITLE>
<HEADING>
Benzin a alkohol byly dražší
</HEADING>
<TEXT>
Na nižších cenách potravin se projevilo zlevnění masa o 1,3 procenta a na rozdíl od března se snížily i ceny čerstvé zeleniny a ovoce. Naopak dražší byly v dubnu pohonné hmoty a alkoholické nápoje. V tom se projevilo především zdražení piva, zejména lahvového o 4,6 procenta. Čisté nájemné v nájemních bytech v porovnání s březnem stagnovalo. "Údaje o dubnové inflaci nepovažujeme za nijak překvapivé, proto neočekáváme, že by měly významně ovlivnit politiku centrální banky," poznamenal Petr Švarc ze společnosti Atlantik Finanční trhy. I tak nízká inflace by podle analytiků měla v příštích měsících jít ještě dolů. A to pod hranici tří nebo dvou procent. Aktualizovaná prognóza ČNB na meziroční míru inflace se pohybuje v intervalu 2,1 až 3,1 procenta na konci roku. Podle hlavního ekonoma HVB Bank Pavla Sobíška má meziroční míra inflace šanci do července přechodně klesnout pod dvě procenta. Dodal, že takový vývoj se předpokládá a neměl by proto vést ke změně úrokových sazeb. Petr Švarc sice nepředpokládá přímou reakci ČNB na tento vývoj, nicméně je pravděpodobné, že část trhu by začala spekulovat na další pokles sazeb zvláště v případě, že opět posílí koruna.
Na nižších cenách potravin se projevilo zlevnění masa o 1,3 procenta a na rozdíl od března se snížily i ceny čerstvé zeleniny a ovoce. Naopak dražší byly v dubnu pohonné hmoty a alkoholické nápoje. V tom se projevilo především zdražení piva, zejména lahvového o 4,6 procenta. Čisté nájemné v nájemních bytech v porovnání s březnem stagnovalo. "Údaje o dubnové inflaci nepovažujeme za nijak překvapivé, proto neočekáváme, že by měly významně ovlivnit politiku centrální banky," poznamenal Petr Švarc ze společnosti Atlantik Finanční trhy. I tak nízká inflace by podle analytiků měla v příštích měsících jít ještě dolů. A to pod hranici tří nebo dvou procent. Aktualizovaná prognóza ČNB na meziroční míru inflace se pohybuje v intervalu 2,1 až 3,1 procenta na konci roku. Podle hlavního ekonoma HVB Bank Pavla Sobíška má meziroční míra inflace šanci do července přechodně klesnout pod dvě procenta. Dodal, že takový vývoj se předpokládá a neměl by proto vést ke změně úrokových sazeb. Petr Švarc sice nepředpokládá přímou reakci ČNB na tento vývoj, nicméně je pravděpodobné, že část trhu by začala spekulovat na další pokles sazeb zvláště v případě, že opět posílí koruna.
</TEXT>
</DOC>
<DOC>
<DOCID>LN-20020511029</DOCID>
<DOCNO>LN-20020511029</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Firma Mountfield, prodejce zahradní techniky, bazénů a potřeb pro volný čas, na svých letácích tvrdí, že od EU dostala tzv. ekologickou dotaci 31 milionů korun na to, aby mohla dávat slevu na bazény. Zástupci unie v ČR však o tom nevědí. Informovala o tom včera TV Nova. Velvyslanec a vedoucí delegace Evropské komise v ČR Ramiro Cibrian tvrdí, že EU na bazény nepřispěla. Nově řekl, že celou věc hodlá prověřit. Pokud se ukáže, že společnost peníze z Bruselu nedostala, bude zneužití jména EU osobně řešit.
</TEXT>
</DOC>
<DOC>
<DOCID>LN-20020511030</DOCID>
<DOCNO>LN-20020511030</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
České radiokomunikace letos plánují propustit 450 zaměstnanců, když loni měly v průměru 1362 pracovníků. Firma letos vzhledem k rostoucí konkurenci a očekávanému poklesu cen na trhu rovněž čeká pokles výnosů o zhruba čtyři procenta na 2,34 miliardy korun. Majoritním vlastníkem společnosti je od loňského podzimu s 71,9 procenta akcií konsorcium Bivideon, které tvoří Deutsche Bank a TDC.
</TEXT>
</DOC>
<DOC>
<DOCID>LN-20020511031</DOCID>
<DOCNO>LN-20020511031</DOCNO>
<DATE>05/11/02</DATE>
<TITLE>
Vzhledem k atentátu nebude v Nizozemsku obnovena předvolební kampaň před parlamentními volbami
</TITLE>
<TEXT>
Vraždy dalších tří osob zřejmě plánoval Volkert van der Graaf, vrah Pima Fortuyna. V jeho autě totiž policie našla mapky bydliště a jména tří osob Fortuynovy strany.
HAAG - Tisíce lidí, rudé růže a potlesk doprovázely nizozemského politika Pima Fortuyna na jeho poslední cestě. Mnozí plakali, když je míjelo bílé pohřební auto pokryté květinami. Atmosféra připomínala masovou protestní akci. Lidé zvedali ruce nad hlavu, skandovali "Pim Fortuyn" a zpívali "Nikdy nepůjdeš sám", což je píseň fanoušků rotterdamského fotbalového týmu. Řada lidí sice s názory populistického politika nesouhlasila, ale přišli se s ním rozloučit, aby protestovali proti jeho vraždě. Fortuyn byl zastřelen v pondělí. Mnozí Nizozemci čekali pět hodin, aby mohli postát před jeho rakví vystavenou v rotterdamské katedrále. Pohřební mše se účastnilo osm set lidí - rodina, přátelé i významní politici země včetně ministerského předsedy Wima Koka. Poté byla rakev dočasně převezena do rodinné hrobky ve městě Driehuis-Westerveld. Později bude dopravena do Pordenonu v severní Itálii, kde měl Fortuyn svůj prázdninový dům. Předáci nizozemských politických stran se zároveň dohodli, že kvůli zavraždění Fortuyna nebude obnovena volební kampaň před středečními parlamentními volbami. Ta byla po pondělním atentátu přerušena. Mezitím vyšetřovatelé došli k závěru, že Volkert van der Graaf, obviněný z vraždy Fortuyna, zřejmě plánoval atentát na další tři osoby z jeho strany. V jeho autě policie totiž nalezla jejich jména a plánky okolí jejich bydliště. Všichni tři dostali zvláštní policejní ochranu.
</TEXT>
</DOC>
<DOC>
<DOCID>LN-20020511032</DOCID>
<DOCNO>LN-20020511032</DOCNO>
<DATE>05/11/02</DATE>
<TITLE>
Chci imigranty inspirovat, říká muž černé pleti Joao Varela, "korunní princ" nedávno zavražděného politika Pima Fortuyna.
</TITLE>
<GEOGRAPHY>HAAG</GEOGRAPHY>
<TEXT>
Nizozemská pravicová populistická strana Seznam Pima Fortuyna (LPF) má zřejmě nového vůdce. Je jím paradoxně syn černošských přistěhovalců, kteří do Nizozemska přišli před více než dvaceti lety z Kapverdských ostrovů. "Byl mi téměř otcem," řekl sedmadvacetiletý Joao Varela v přímém televizním přenosu na adresu Fortuyna krátce po jeho zavraždění. "Byl velmi inspirující a mohl změnit Nizozemsko," cituje list The Guardian Varelovo emocionální vystoupení. Varela přišel do Nizozemska z Kapverdských ostrovů, bývalé portugalské kolonie při západním pobřeží Afriky, s celou svou rodinou, když mu bylo šest let. V osmi letech však od rodiny odešel z vlastní vůle k náhradním rodičům. "V situaci, ve které jsme žili, pro mne nebylo jednoduché udělat jakýkoli pokrok. Už tehdy jsem to cítil," nedávno vzpomínal na svou minulost Varela. Vysoký a vždy dobře oblečený mladý muž se začal věnovat atletice, díky které získal finance na to, aby mohl vystudovat ekonomii na univerzitě v Rotterdamu. Varela, Fortuynův přesně o polovinu mladší "korunní princ", pracoval po škole jako marketingový analytik kosmetické firmy L'Oreal. Do politiky vstoupil letos v únoru, když LPF provedla bleskový nábor nováčků. Vůči problematice přistěhovalectví, která je jedním z hlavních programových bodů strany, se vymezuje nejednoduchým způsobem. "Rád bych imigranty inspiroval, ale zároveň mám od nich určitá očekávání," vysvětluje. "S tolika příležitostmi, které Nizozemsko skýtá, prostě musejí být schopní se sebou něco udělat." Varela sdílí Fortuynovo přesvědčení, že země má příliš přistěhovalců, kteří těží z nizozemského sociálního systému a přitom přispívají ke snížené bezpečnosti v zemi. Bývalý křesťanský demokrat Jim Janssen van Raay, který je třetí na kandidátské listině Fortuynovy strany, na adresu Varely říká: "Joao je ještě příliš mladý na to, aby se stal politickým vůdcem."
HAAG - Nizozemská pravicová populistická strana Seznam Pima Fortuyna (LPF) má zřejmě nového vůdce. Je jím paradoxně syn černošských přistěhovalců, kteří do Nizozemska přišli před více než dvaceti lety z Kapverdských ostrovů. "Byl mi téměř otcem," řekl sedmadvacetiletý Joao Varela v přímém televizním přenosu na adresu Fortuyna krátce po jeho zavraždění. "Byl velmi inspirující a mohl změnit Nizozemsko," cituje list The Guardian Varelovo emocionální vystoupení. Varela přišel do Nizozemska z Kapverdských ostrovů, bývalé portugalské kolonie při západním pobřeží Afriky, s celou svou rodinou, když mu bylo šest let. V osmi letech však od rodiny odešel z vlastní vůle k náhradním rodičům. "V situaci, ve které jsme žili, pro mne nebylo jednoduché udělat jakýkoli pokrok. Už tehdy jsem to cítil," nedávno vzpomínal na svou minulost Varela. Vysoký a vždy dobře oblečený mladý muž se začal věnovat atletice, díky které získal finance na to, aby mohl vystudovat ekonomii na univerzitě v Rotterdamu. Varela, Fortuynův přesně o polovinu mladší "korunní princ", pracoval po škole jako marketingový analytik kosmetické firmy L'Oreal. Do politiky vstoupil letos v únoru, když LPF provedla bleskový nábor nováčků. Vůči problematice přistěhovalectví, která je jedním z hlavních programových bodů strany, se vymezuje nejednoduchým způsobem. "Rád bych imigranty inspiroval, ale zároveň mám od nich určitá očekávání," vysvětluje. "S tolika příležitostmi, které Nizozemsko skýtá, prostě musejí být schopní se sebou něco udělat." Varela sdílí Fortuynovo přesvědčení, že země má příliš přistěhovalců, kteří těží z nizozemského sociálního systému a přitom přispívají ke snížené bezpečnosti v zemi. Bývalý křesťanský demokrat Jim Janssen van Raay, který je třetí na kandidátské listině Fortuynovy strany, na adresu Varely říká: "Joao je ještě příliš mladý na to, aby se stal politickým vůdcem."
</TEXT>
</DOC>
<DOC>
<DOCID>LN-20020511033</DOCID>
<DOCNO>LN-20020511033</DOCNO>
<DATE>05/11/02</DATE>
<TITLE>
Ohrozit život novinářů by mohlo svědectví proti Srbovi obviněnému z genocidy. Tvrdí to bývalí zaměstnavatelé novináře listu The Washington Post.
</TITLE>
<TEXT>
HAAG, Nizozemsko - Americký list The Washington Post se včera odvolal proti předvolání svého bývalého reportéra, jehož svědectví si vyžádal Mezinárodní trestní tribunál pro bývalou Jugoslávii (ICTY) v Haagu. Reportér Jonathan C. Randal hovořil během války v Bosně v roce 1993 se srbským představitelem Radoslavem Brdjaninem, který před tribunálem v Haagu společně s dalším Srbem Momirem Taličem čelí obviněním z genocidy. Brdjanin v rozhovoru hájil etnické čistky, kterých se Srbové dopouštěli proti Chorvatům a Muslimům. Podle deníku případ stanoví vážný precedent: pokud budou novináři nuceni k svědectví, mohlo by to ohrozit jejich životy. Výrazně by to také ztížilo práci reportérů ve válečných zónách. Rozhodnutí soudu v Haagu by také mohlo ovlivnit práci mezinárodního trestního tribunálu, který má posuzovat zločiny proti lidskosti spáchané po letošním 1. červenci. Odvolání listu The Washington Post se okamžitě chopil Brdjaninův a Taličův obhájce Geoffrey Robertson. Ten se snaží přesvědčit soud, že je ve veřejném zájmu vyjmout novináře z povinnosti svědčit před soudem. Žalobkyně Joanna Kornerová to odmítá. Podle ní je ve veřejném zájmu především spravedlivý proces s obviněnými z válečných zločinů.
</TEXT>
</DOC>
<DOC>
<DOCID>LN-20020511034</DOCID>
<DOCNO>LN-20020511034</DOCNO>
<DATE>05/11/02</DATE>
<TITLE>
Ozbrojenci nyní v přímořském hotelu v Larnace čekají, které evropské země je budou ochotny přijmout
</TITLE>
<TEXT>
Vojenská operace plánovaná židovským státem v pásmu Gazy by podle izraelského ministra obrany Benjamina Ben Eliezera měla být odložena.
BETLÉM/LARNAKA - Více než měsíc trvající krize v Betlémě, kde se v bazilice Zrození Páně zabarikádovala skupina palestinských ozbrojenců a civilistů, včera skončila. Anabáze 13 členů "tvrdého jádra" ale pokračuje. Palestinci, izraelskými oficiálními zdroji označení za teroristy, byli na palubě britského vojenského letounu převezeni na Kypr, který je ale jen přestupní stanicí na jejich cestě do exilu. O jejich konečném osudu se má rozhodnout na pondělní schůzce ministrů zahraničí zemí Evropské unie, už nyní se ale hovoří o státech, které přicházejí v úvahu: podělit by se o ně mohly Itálie, Španělsko, Kanada a případně i Rakousko, Řecko, Lucembursko či Irsko. Izraelský ministr zahraničí Šimon Peres včera ale zároveň prohlásil, že židovský stát má na vydání třinácti palestinských radikálů stále právo. To by prý uplatňoval zejména tehdy, kdyby země, do které budou extremisté deportováni, rozhodla, že umožní radikálům svobodný odchod.
</TEXT>
<HEADING>
V Gaze radikály vítali
</HEADING>
<TEXT>
Příjezd skupiny 13 palestinských ozbrojenců na Kypr provázela přísná bezpečnostní opatření, zároveň ale byla celá operace provedena diskrétně. Kyperské úřady se totiž obávají dopadů byť pouze několikadenní přítomnosti údajných teroristů na turistický ruch na ostrově. Nejde totiž o žádné "beránky" - mezi Palestinci jsou muži podezřelí z příprav sebevražedných pumových útoků páchaných v Izraeli. Dvanáct z nich bylo po příletu do Larnaky převezeno do přímořského hotelu Flamingo, kde budou pod silným policejním dohledem obývat třetí patro. Třináctý z Palestinců, který byl během betlémské krize postřelen do nohy, skončil v nemocnici. Na rozdíl od nenápadného ubytování palestinských ozbrojenců na Kypru čekalo jejich soukmenovce, převezené do pásma Gazy, bouřlivé uvítání. Podle dohody o ukončení betlémské krize sem bylo z chrámu Zrození Páně dopraveno 26 Palestinců, označených Izraelem za "méně nebezpečné". Zbylých 86 palestinských civilistů a policistů ze svatostánku bylo propuštěno. Chrám nakonec v doprovodu izraelských vojáků opustilo i deset zahraničních mírových aktivistů, kteří tam zůstávali na znamení solidarity s Palestinci. Protiteroristická ofenziva židovského státu se nyní měla soustředit na pásmo Gazy. Izraelský ministr obrany Benjamin Ben Eliezer ale včera navrhl, aby operace byla odložena. Důvodem je podle Ben Eliezera příliš mnoho informací, které o plánované vojenské akci z vládních kruhů unikly na veřejnost.
MRTVÍ: Podle údajů Červeného kříže bylo zabito 262 Palestinců, izraelská armáda ve svých řadách oznámila 28 obětí. Při pumových útocích spáchaných v době ofenzivy zahynulo 63 lidí, převážně izraelských civilistů.
ZADRŽENÍ: Izraelská armáda zadržela 4258 Palestinců, 396 z nich bylo na seznamu hledaných osob.
ZABAVENÉ ZBRANĚ: Izraelští vojáci zabavili 1949 kalašnikovů, dalších 2175 pušek, 388 ostřelovacích zbraní, 781 pistolí, 49 protitankových granátů a 30 kilogramů výbušnin.
Pramen: AP
</TEXT>
</DOC>
<DOC>
<DOCID>LN-20020511035</DOCID>
<DOCNO>LN-20020511035</DOCNO>
<DATE>05/11/02</DATE>
<GEOGRAPHY>KÁBUL/TAŠKENT</GEOGRAPHY>
<TEXT>
Německá spolková vláda včera popřela informaci médií, že by letadlo kancléře Gerharda Schrödera bylo na cestě z Afghánistánu do Uzbekistánu zaměřeno radarem rakety. Nicméně na palubě letounu se spustil obranný systém, což jeden z vládních mluvčích vysvětlil špatným počasím. Letadlo se proto odklonilo z plánované trasy. "I kdyby to nebyl jen planý poplach, stejně bych nemohl vystoupit," komentoval situaci Schöder. Podle prvních zpráv rozhlasové stanice NDR byl letoun typu Transall zaměřen radarem neznámého raketového postavení. Poté se podle agentury DPA v letadle automaticky zapojil systém, který má odvést od cíle případné rakety odpálené na letadlo. Uvnitř letounu byla prý slyšet velká rána, stroj však nebyl zasažen a nikomu na palubě se nic nestalo. V Afghánistánu je dosud mnoho amerických raket země-vzduch typu Stinger, které používali afghánští bojovníci proti sovětským letadlům. Podle nařízení německého ministerstva obrany smějí z tohoto důvodu létat do Afghánistánu jen letouny Transall, které jsou vybaveny speciálním systémem odvádění raket. Systém funguje tak, že z letounu jsou vypouštěny určité látky, obvykle magnéziové kuličky, které se v atmosféře zahřejí a vysokou teplotou "přitahují" rakety, jež jsou naváděny na tepelném principu. Schröder po incidentu bezpečně přistál v Taškentu v Uzbekistánu.
</TEXT>
</DOC>
<DOC>
<DOCID>LN-20020511036</DOCID>
<DOCNO>LN-20020511036</DOCNO>
<DATE>05/11/02</DATE>
<GEOGRAPHY>WASHINGTON</GEOGRAPHY>
<TEXT>
Američtí výzkumníci z Institutu výzkumu genomu v Marylandu ve čtvrtek oznámili, že zmapovali genetickou výbavu bakterií sněti slezinné, která loni na podzim zabila v USA pět lidí a dalších 13 nakazila. Genom zároveň srovnali s genetickou výbavou bakterií náležejících ke stejnému typu antraxu, tedy kmenu Ames. Ten byl poprvé izolován z těla uhynulé texaské krávy v roce 1981 a později jej uměle vyráběla americká armáda. Z analýzy zveřejněné v časopise Science vyplývá, že mezi bakteriemi, které neznámý pachatel rozesílal v dopisech novinářům a politikům, a bakteriemi vyráběnými armádou je zhruba 60 genetických rozdílů. Ty jsou tak malé, že vědci nedokáží zjistit, zda vznikly po úpravě v laboratoři nebo samovolnou mutací. Výzkum nicméně dává cennou zbraň vyšetřovatelům: výrazně totiž zužuje počet laboratoří, v nichž mohl být vysoce kvalitní antrax vyroben.
</TEXT>
</DOC>
<DOC>
<DOCID>LN-20020511037</DOCID>
<DOCNO>LN-20020511037</DOCNO>
<DATE>05/11/02</DATE>
<TITLE>
Vlastizrada by agentovi FBI Robertu Hanssenovi automaticky vynesla smrt na elektrickém křesle. Za plné doznání mu vyšetřovatelé slíbili mírnější trest.
</TITLE>
<GEOGRAPHY>WASHINGTON</GEOGRAPHY>
<TEXT>
Bývalý agent Federálního úřadu pro vyšetřování (FBI) Robert Hanssen, který přes dvacet let prodával tajné informace sovětským a později ruským zpravodajským službám, byl včera odsouzen na doživotí bez možnosti odvolání nebo předčasného propuštění. Od roku 1979, kdy začal spolupracovat s Moskvou, do února 2001, kdy byl ve státě Virginia zatčen, prodal Hanssen přes 6000 stran přísně tajných dokumentů. Zradil tři americké agenty, kteří pak byli v Moskvě popraveni, vyzradil plány na činnost vlády USA v případě jaderné války a Sovětům řekl i o tunelu pod jejich washingtonskou ambasádou. Dostal za to přes 600 tisíc dolarů v hotovosti a diamantech a dalších 800 tisíc na účet vedený v Moskvě. Dnes 58letý odborník na kontra-špionáž by za normálních okolností byl odsouzen k trestu smrti. Vyšetřovatelé se s ním ale dohodli jinak: za spolupráci a plné doznání dostal "jen" doživotí. Žalobci dohodu dodrželi, ačkoli jim připadalo, že Hanssen případ bagatelizoval. Nedokázali mu ale, že během 75 výslechů po dobu 10 měsíců nevypovídal pravdivě. Verdiktem se uzavřela poslední kapitola špionážního skandálu, který způsobil FBI největší škody v její historii. Jeho následky ovšem americké tajné služby ponesou ještě dlouho. Případ poukázal na obrovské mezery v bezpečnostních opatřeních ve zpravodajských službách a potřebu je od základů reorganizovat. Již nyní musejí agenti mnohem častěji podstupovat zkoušky na detektoru lži a kontrašpionážní odborníci přísněji kontrolují jejich finance.
WASHINGTON - Bývalý agent Federálního úřadu pro vyšetřování (FBI) Robert Hanssen, který přes dvacet let prodával tajné informace sovětským a později ruským zpravodajským službám, byl včera odsouzen na doživotí bez možnosti odvolání nebo předčasného propuštění. Od roku 1979, kdy začal spolupracovat s Moskvou, do února 2001, kdy byl ve státě Virginia zatčen, prodal Hanssen přes 6000 stran přísně tajných dokumentů. Zradil tři americké agenty, kteří pak byli v Moskvě popraveni, vyzradil plány na činnost vlády USA v případě jaderné války a Sovětům řekl i o tunelu pod jejich washingtonskou ambasádou. Dostal za to přes 600 tisíc dolarů v hotovosti a diamantech a dalších 800 tisíc na účet vedený v Moskvě. Dnes 58letý odborník na kontra-špionáž by za normálních okolností byl odsouzen k trestu smrti. Vyšetřovatelé se s ním ale dohodli jinak: za spolupráci a plné doznání dostal "jen" doživotí. Žalobci dohodu dodrželi, ačkoli jim připadalo, že Hanssen případ bagatelizoval. Nedokázali mu ale, že během 75 výslechů po dobu 10 měsíců nevypovídal pravdivě. Verdiktem se uzavřela poslední kapitola špionážního skandálu, který způsobil FBI největší škody v její historii. Jeho následky ovšem americké tajné služby ponesou ještě dlouho. Případ poukázal na obrovské mezery v bezpečnostních opatřeních ve zpravodajských službách a potřebu je od základů reorganizovat. Již nyní musejí agenti mnohem častěji podstupovat zkoušky na detektoru lži a kontrašpionážní odborníci přísněji kontrolují jejich finance.
</TEXT>
</DOC>
<DOC>
<DOCID>LN-20020511038</DOCID>
<DOCNO>LN-20020511038</DOCNO>
<DATE>05/11/02</DATE>
<GEOGRAPHY>LONDÝN</GEOGRAPHY>
<TEXT>
Londýnský soud včera schválil vydání alžírského občana Amara Machlulífa do USA, které jej obviňují z přípravy atentátu na losangeleském letišti během oslav příchodu roku 2000. Machlulíf známý také jako Abú Duhá nebo také "Doktor" měl podle obžaloby řídit skupinu Alžířanů, která atentát připravovala, a sešel se kvůli akci se šéfem sítě Al Kajda Usámou bin Ládinem. Obžalovaný také údajně pomáhal členům Al Kajdy dostat se do Kanady, aby tam mohli připravovat atentáty 11. září. Pokud bude v USA odsouzen, hrozí mu doživotní vězení. Jeho vydání musí ještě potvrdit britský ministr vnitra David Blunkett.
</TEXT>
</DOC>
<DOC>
<DOCID>LN-20020511039</DOCID>
<DOCNO>LN-20020511039</DOCNO>
<DATE>05/11/02</DATE>
<GEOGRAPHY>MANÁMA</GEOGRAPHY>
<TEXT>
Ve čtvrtečních volbách rozhodli bahrajnští voliči o obsazení 28 z 50 míst do místních rad. Ani v jednom z okrsků ale nezvítězila žena. O zbytku míst se rozhodne v druhém kole 16. května. Bahrajnci měli poprvé od roku 1973 možnost svobodně volit a vůbec poprvé mohly hlasovat a kandidovat i ženy. Mezi 306 kandidáty bylo 30 žen. Přes propad žen je výsledek hodnocen jako významný krok tohoto státu, v němž měl panovník absolutní pravomoci, na cestě ke konstituční monarchii.
</TEXT>
</DOC>
<DOC>
<DOCID>LN-20020511040</DOCID>
<DOCNO>LN-20020511040</DOCNO>
<DATE>05/11/02</DATE>
<GEOGRAPHY>PAŘÍŽ</GEOGRAPHY>
<TEXT>
Ve věku 81 let včera zemřel francouzský herec a režisér Yves Robert, který natočil v první polovině 70. let komerčně úspěšnou komedii "Velký blondýn s černou botou" a její pokračování "Návrat velkého blondýna" s Pierrem Richardem a Bernardem Blierem v hlavních rolích. V roce 1957 natočil veselohru "Nevídáno, neslýcháno" s Louisem de Funesem a o pět let později úspěšnou "Knoflíkovou válku", v níž si také zahrál. V roce 1973 přišla do kin jeho trpká komedie "Buď zdráv, umělče!" s Marcellem Mastroiannim.
</TEXT>
</DOC>
<DOC>
<DOCID>LN-20020511041</DOCID>
<DOCNO>LN-20020511041</DOCNO>
<DATE>05/11/02</DATE>
<GEOGRAPHY>MOSKVA</GEOGRAPHY>
<TEXT>
V jihoruském Dagestánu i za jeho hranicemi bylo zadrženo několik lidí podezřelých z účasti na čtvrtečním atentátu v dagestánském městě Kaspijsk, při kterém podle údajů ze včerejšího večera zahynulo nejméně 41 lidí včetně 17 dětí. Šéf ruské Federální bezpečnostní služby (FSB) Nikolaj Patrušev včera ovšem o totožnosti zadržených odmítl uvést jakékoliv podrobnosti. Pouze řekl, že se jedná o muslimy, kteří mají na svědomí již jiné teroristické akce. Ruská vláda již začala projednávat způsob pomoci pozůstalým obětí atentátu.
</TEXT>
</DOC>
<DOC>
<DOCID>LN-20020511042</DOCID>
<DOCNO>LN-20020511042</DOCNO>
<DATE>05/11/02</DATE>
<GEOGRAPHY>LONDÝN</GEOGRAPHY>
<TEXT>
Sedm lidí zemřelo poté, co u železniční stanice Potters Bar asi dvanáct kilometrů od Londýna vykolejil osobní vlak. Ten směřoval z Londýna do Norfolku. Devět lidí utrpělo vážná zranění a dalších pětačtyřicet bylo zraněno lehce. "Na kolejích leželi zranění a lidé okolo se jim snažili pomáhat," řekl svědek Sam Irving. Tři ze čtyř vagonů vykolejily, přičemž jeden se převrátil na bok a zaklesl se pod střechu nádraží. Řada lidí byla uvězněna ve vagonech. Podle svědků vlak narazil do nástupiště krátce potom, co přejel nedaleký most. Ten byl při havárii také poškozený. "Kusy mostu spadly na silnici pod ním. Nikdy jsem neviděl nic takového," řekl jeden ze svědků Andy Edwards stanici Sky News. Z vagonu, který byl zaklesnutý pod střechou nástupiště, zbyly trosky. Zraněným byla poskytnuta pomoc přímo na místě neštěstí. Řada z nich byla převezena do okolních nemocnic. Řidič vlaku vyvázl bez zranění. Doposud není jasné, co bylo příčinou nehody, ani to, jakou jel vlak rychlostí. Ve vlaku cestovalo 151 lidí. Britské dráhy se často potýkají s problémy s kolejemi, což je mnohdy příčinou zpoždění vlaků. Naposledy vykolejil v Británii vlak v říjnu 2000. Stalo se to pouze asi 11 kilometrů od místa včerejšího neštěstí. Tehdy při havárii vysokorychlostního vlaku zahynuli čtyři lidé.
</TEXT>
</DOC>
<DOC>
<DOCID>LN-20020511043</DOCID>
<DOCNO>LN-20020511043</DOCNO>
<DATE>05/11/02</DATE>
<TITLE>
ČSSD nenašla zbraně proti nezaměstnanosti
</TITLE>
<TEXT>
Ministr práce a sociálních věcí Vladimír Špidla si včera pochvaloval, jak sociálnědemokratická vláda zvládla boj s nezaměstnaností a jak se jí aktivní politikou podařilo slušně překlenout propouštění lidí v těžkém průmyslu. To vše se mu podařilo vyčíst z dubnových statistických čísel, která po dlouhé době ukazují pokles nezaměstnanosti pod devět procent. Měsíc před volbami se stěží dalo očekávat, že bude ministr Špidla mluvit s profesionálním nadhledem. Překrucovat fakta by ale opravdu nemusel: sociálně nejbolestivější vlna restrukturalizace těžkého průmyslu přece proběhla už dávno před nástupem Zemanovy vlády. ČSSD v přeměně pozvolna pokračovala, ale příliš se jí nedařilo. Přesněji řečeno: dopředu se pohnula jen o pár centimetrů. Hutě stále nemají nakreslenou jasnou budoucnost a kromě toho, že polostátní Vítkovice koupila státní firma Osinek, se nic podstatného nezměnilo. Ministru práce nelze i přes tento demagogický výstup upřít jistý stupeň sebekritiky. Špidla přiznal, že dubnová čísla mohou být jen sezonní výkyv; otázku, zda ČSSD vyhrála bitvu se strukturální nezaměstnaností, nechal otevřenou až do zveřejnění čísel na konci roku. Pochopitelně. Kdyby prováděl rozbor nyní, musel by přiznat, že ani tady ČSSD mnoho nezmohla. Severní Čechy a severní Morava dále suverénně vedou žebříček nezaměstnanosti. A životodárné investice napojené na novou infrastrukturu tam pořád ne a ne dorazit. Zkuste ale taková slova napsat na předvolební plakát. Nic moc.
</TEXT>
</DOC>
<DOC>
<DOCID>LN-20020511044</DOCID>
<DOCNO>LN-20020511044</DOCNO>
<DATE>05/11/02</DATE>
<TITLE>
Politická vražda vzala Nizozemcům iluze
</TITLE>
<TEXT>
Nad volbami, které ve středu proběhnou v Nizozemsku, visí černý stín politické vraždy. Ve čtvrtek se konal pohřeb politika Pima Fortuyna, předsedy strany, která měla podle předvolebních průzkumů naději na velmi slušné umístění. Fortuynovo zavraždění zasadilo nizozemské společnosti tvrdou ránu. Připravilo totiž občany o iluzi, že žijí v jedné z nejtolerantnějších a nejotevřenějších společností v Evropě. Tady, za českými horami, rádi dáváme radikálnějším zahraničním politikům, o kterých víme pramálo, laciné nálepky, a tak byl pro většinu českých čtenářů, kteří se podívají i na stránky o zahraničí, Fortuyn pravicovým extremistou. Tedy od chvíle, kdy byl zavražděn, neboť do té doby jeho jméno takřka nikdo neznal. Svět ovšem není tak jednoduchý, jak by se mnohým z nás líbilo. Není totiž pravděpodobné, že by 15 procent Nizozemců hodlalo volit skutečného pravicového extremistu. Nizozemská společnost je skutečně vyspělá a tolerantní a tamní politické strany by mohly jít těm českým příkladem ve schopnosti dohody. To ovšem neznamená, že je to společnost bez problémů, taková přece na světě neexistuje. Fortuyn na problémy v zemi poukazoval. Možná moc nahlas, možná by byly jeho návrhy pro většinu přijatelné. Rozhodně to však nebyl primitivní xenofob ani zakuklený rasista. Jeho spoluobčané s ním mnohdy nesouhlasili, což ale neznamená, že by v parlamentních debatách nemohl být jeho názor vyslyšen a případně přijat. Bude zajímavé, jak Fortuynova strana dopadne ve volbách - a ještě zajímavější bude, jak si bez silného muže v čele povede dál.
</TEXT>
</DOC>
<DOC>
<DOCID>LN-20020511045</DOCID>
<DOCNO>LN-20020511045</DOCNO>
<DATE>05/11/02</DATE>
<TITLE>
I vězeňská služba sází na provokatéry
</TITLE>
<TEXT>
Českou republiku obchází strašidlo, strašidlo provokatérů. Po nejvyšší státní zástupkyni a ministrovi vnitra se provokatérů jako nástroje k potlačování nepravostí chopila také vězeňská služba. Prý je chce použít proti organizovanému zločinu v českých věznicích. Nijak jinak než s pomocí speciálně vycvičených policistů-provokatérů není údajně vězeňská služba schopna s mafiemi za mřížemi zatočit. Jako univerzální prostředek k potírání jevů, které se nám nedaří eliminovat, mohou provokatéři posloužit téměř všude. Po úřadech a vězeních by mohli vykročit také do ulic. Provokatéři působící ve školách (mohou provokovat učitele i žáky), v obchodech či dopravních prostředcích (provokatéři revizorů) by mohli zanedlouho vytvořit silný odborový svaz provokatérů. A jako smetánka by se pak mohli etablovat provokatéři provokatérů. Ti by potírali špatně provokující provokatéry. Republika by vzkvétala, zbavena všech nešvarů, a někde vysoko nahoře by se vznášelo heslo Provokatéři všech zemí, provokujte.
</TEXT>
</DOC>
<DOC>
<DOCID>LN-20020511046</DOCID>
<DOCNO>LN-20020511046</DOCNO>
<DATE>05/11/02</DATE>
<TITLE>
Členství v Evropské unii se lze úspěšně vyhýbat i s proevropskou tváří
</TITLE>
<TEXT>
Je možné být zastáncem vstupu ČR do EU a zároveň se snažit ho znemožnit? Ano. Zdá se, že někteří čeští politici našli skrytou strategii, jak znemožnit členství ČR v unii a zároveň si zachovat proevropskou tvář. Klíčem k úspěchu této strategie je buď samostatné hlasování o vstupu ČR do EU, nebo negativní referendum o vstupní smlouvě do EU v roce 2003. Oba případy by si vyžádaly zvláštní jednání o případných výjimkách pro pozdější vstup ČR do EU. Taková jednání proběhla v roce 1992 po negativním referendu o maastrichtské smlouvě v Dánsku a poté, co loni irští voliči odmítli ratifikovat niceskou smlouvu, v současné době probíhají v Irsku.
</TEXT>
<HEADING>
Pozoruhodný scénář
</HEADING>
<TEXT>
Jak jinak lze vysvětlit protiklad ve volební kampani ODS ve vztahu ke vstupu ČR do EU? ODS na jedné straně prohlašuje, že "volí EU", na druhé straně však její představitelé neopomenou jedinou příležitost politiku Evropské unie kritizovat a prezentovat se jako ochránci českých národních zájmů. Postoj ODS naznačuje, že jejím hlavním heslem pro voliče má být: "Do EU ano, ale jen za našich podmínek!" Lze takový postoj skutečně realizovat? V podstatě ano. Odpovídající scénář by mohl vypadat takto: Podle současného plánu uzavře Evropská komise s kandidátskými zeměmi vstupní jednání na vrcholném setkání šéfů vlád v Kodani v prosinci 2002. Časový harmonogram připomíná evropskou cimrmanologii: historická data by se měla vytvářet s přihlédnutím ke snadné zapamatovatelnosti. Východní rozšíření EU by mělo vstoupit do učebnic jako proces z Kodaně (1993) do Kodaně (2002), od nabídky členství do ukončení rozhovorů. Po ukončení vstupních rozhovorů v prosinci 2002 již bude pravděpodobně sestavena nová česká vláda. Případná vládní ODS se bude moci tvářit proevropsky a státotvorně a bude moci tvrdit, že dokončená jednání o vstupu do EU jsou úspěchem českého transformačního procesu. Na jaře 2003 se budou na Akropoli v Aténách slavnostně podepisovat smlouvy o vstupu do EU se všemi úspěšnými kandidáty. Tento termín poprvé veřejně potvrdil komisař pro rozšíření Günter Verheugen během své březnové návštěvy v Praze. Ještě ani tady nebude pro ODS nutné vystupovat protievropsky, potvrzení vstupu do EU bude především slavnostní akt s kulturně-historickou symbolikou.
</TEXT>
<HEADING>
Čas pro protievropanství
</HEADING>
<TEXT>
Zajímavé období pro protievropskou agitaci nastane až během léta 2003. Smlouvy o vstupu do EU musejí být ratifikovány v parlamentech členských zemích EU, v Evropském parlamentu a v dotyčné zemi. Evropská komise a členské země se shodly, že ratifikace bude probíhat pro všechny společně, nebude se tedy hlasovat o vstupu jednotlivých zemí. Evropská komise tak chce zamezit nebezpečí, že by se členství ČR v unii mohlo stát žhavým tématem rakouské volební kampaně v létě 2003, a případné možnosti, že by nový rakouský parlament neratifikoval členství ČR v EU. Varianta samostatného hlasování o vstupu ČR do EU je proto velkou příležitostí pro protievropské síly v ČR. Lze ho docílit například tím, že nová česká vláda bude trvat na zvláštních politických ustanoveních pro ČR před vstupem do unie. Jako záminka se přímo nabízejí zdánlivé garance v otázce Benešových dekretů. Pak lze doufat, že některá členská země EU ratifikaci našeho vstupu do EU odmítne. Vinu na neúspěšném vstupu ČR do EU pak lze pohodlně přesunout do zahraničí. Samostatného hlasování o vstupu ČR do EU lze docílit i jinak. Před českým referendem by bylo nutné rozpoutat kampaň proti vstupu do EU v duchu obrany národních zájmů, například s argumentem, že při ratifikaci vstupu všech kandidátských zemí nejsou zohledněny specifické podmínky ČR. Podaří-li se těmto silám dosáhnout v referendu negativního výsledku, muselo by se pak s Českou republikou jednat o členství zvlášť. Lze si lehce představit, že některé politické subjekty by jistě měly zájem vytěžit z této situace politický kapitál. Zamezit členství ČR v EU a přitom se tvářit jako proevropská strana je tedy poměrně snadné. Byla by to však nezodpovědná politická hra, která by dlouhodobě ohrozila hospodářskou a politickou stabilitu České republiky.
e-mail: pcernoch@europeum.org
</TEXT>
</DOC>
<DOC>
<DOCID>LN-20020511047</DOCID>
<DOCNO>LN-20020511047</DOCNO>
<DATE>05/11/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Tomáš Kulka filozof
1. Volby zřejmě všichni prohrajeme.
2. Nejspíše favorit všech tunelářů Václav Klaus. Ještě větší ostuda by byla, kdyby se stal prezidentem.
3. Potírání korupce a ztrojnásobení investic do vzdělání, zejména vysokoškolského. Bez těchto opatření jsme na cestě do třetího světa.
Jan Karger děkan FTVS UK
1. Strana s nejvyšším počtem hlasů.
2. Ten, koho vyzve prezident.
3. Netroufnu si vypíchnout jeden.
</TEXT>
</DOC>
<DOC>
<DOCID>LN-20020511048</DOCID>
<DOCNO>LN-20020511048</DOCNO>
<DATE>05/11/02</DATE>
<TITLE>
tvrdí předsedkyně Naděje Monika Pajerová, podle níž se naše země opět ocitla v normalizaci
</TITLE>
<TEXT>
Rozhovor týdne
Monika Pajerová
</TEXT>
<HEADING>
S předsedkyní strany Naděje hovořila Renata Kalenská
</HEADING>
<TEXT>
Když Monika Pajerová s Jiřím Lobkowiczem připravovali vznik politické strany, okolí jim dávalo velkou šanci na úspěch. Pak se ale rozešli ve zlém. Lobkowiczova Cesta změny a Naděje Pajerové se pohybují na samém dně předběžných volebních preferencí.
LN: Cesta změny a Naděje jsou často vnímány jako spor Pajerová kontra Lobkowicz. Ten již prohlásil, že je připraven stát se premiérem. To je od něj pěkné. A na co jste připravena vy?
Mám odbornost v zahraniční politice. A objekty mého zájmu jsou kultura a školství.
LN: Mluvíte teď o ministerstvech, nebo se na příští roky díváte střízlivěji a nepředpokládáte, že by se vaše strana dostala do vlády?
Myslím, že Naděje tentokrát nebude příliš ovlivňovat složení vlády. Když se na to podíváte, ta vláda je už v podstatě domluvená. Dokonce se začíná mluvit o spolupráci s komunisty. A úlohou Naděje je, aby do toho pořádku vnesla nějaký nový element. Čili můj úkol je dovést Naději v těchto volbách k co nejlepšímu výsledku.
LN: Věříte, že se do parlamentu dostanete?
</TEXT>
<HEADING>
Ano, věřím.
</HEADING>
<TEXT>
LN: Někteří politici, třeba Václav Klaus, Ivan Langer, Hana Marvanová, již řekli, že z neúspěchu ve volbách vyvodí osobní zodpovědnost. Vy sama o něčem takovém taky uvažujete?
My jsme nejnovější a nejmladší strana na naší scéně. Takže je otázka, jestli se to vztahuje i na nás. Možná ano. My máme pět měsíců na to, abychom lidi přesvědčili.
</TEXT>
<HEADING>
LN: A když ne?
</HEADING>
<TEXT>
Když ne, budeme uvažovat, kde jsme udělali chybu. A hlavně se budeme snažit, aby se tady integrovaly síly středu, které se programově kryjí. To znamená Naděje se Stranou zelených, Stranou za občanskou společnost, Nezávislými...
LN: A opět s Cestou změny? Máte téměř totožné stanovy, etický kodex...
Oceňuji váš smysl pro humor. Je fakt, že Cesta změny je patrně první případ vytunelování politické strany v Čechách.
LN: Zeptám se znova. V případě neúspěchu nehodláte dávat hlavu na špalek?
Ne. A ptáte-li se na moji zodpovědnost, předpokládám, že se ptáte i na zodpovědnost celého předsednictva. Naděje je dlouhodobý projekt a volby do sněmovny jsou jen první etapa. Hned potom následuje příprava na volby komunální, regionální, senátní. A mám radost, že se už rýsuje nějaká spolupráce s těmi stranami středu, které jsem vyjmenovala.
</TEXT>
<HEADING>
LN: Už vám tyto strany na spolupráci kývly?
</HEADING>
<TEXT>
Se Stranou pro občanskou společnost máme čilou spolupráci. Se Stranou zelených také. A my všichni máme vazby na Nezávislé. Je mi líto, že se nepodařilo do sněmovních voleb udělat třeba společnou kandidátku.
LN: Zmínila jste předsednictvo strany. Proč podle vašich stanov nemůže místopředseda kandidovat do sněmovny či Senátu?
</TEXT>
<HEADING>
Cože?
</HEADING>
<TEXT>
LN: Přesně tak to máte napsáno ve stanovách. Ale asi jste to mínili opačně - pokud by se všichni místopředsedové Naděje dostali do parlamentu, museli by rezignovat?
To bych se musela podívat. Jestli v našich stanovách něco takového je, je to určitě míněno tak, že by museli nabídnout stranické funkce k dispozici. Teď nevím. Podívám se na to. Vždyť všichni místopředsedové kandidujou! Já kandiduju v Praze.
LN: Vás jako předsedkyně se to netýká. Vy podle stanov automaticky získáte funkci předsedkyně poslaneckého klubu.
Ano, myslím, že já bych nemusela položit funkci předsedkyně strany. Já už vím! U nás se vedla velmi vážná diskuse o tom, že kumulování funkcí je špatné.
LN: Kumulování funkcí se týká jen místopředsedů? Vás ne?
Já jsem to pochopila tak, že se to týká jen vládních funkcí a funkce poslance zároveň. Ale je-li to ve stanovách tak, jak říkáte vy, budeme to muset řešit. A co se týče mě, řeknu vám, jak to udělám. Když se nám podaří probojovat do parlamentu, okamžitě svolám předsednictvo a zeptám se. Když mi doporučí, abych se věnovala práci ve sněmovně, buď požádám někoho z místopředsedů, nebo si zvolíme za předsedu strany někoho úplně jiného. Jeden čas jsme se bavili o tom, že bychom to takhle direktivně dali do stanov.
LN: Zkrátka ve svých stanovách pořád ještě nemáte jasno.
Možná ne. A to je právě ten rozdíl v práci občanských iniciativ a politické strany. V politické straně se nyní setkáváme s hodně odlišným typem práce. Přesně tak, jak jste mě teď přistihla: "Jo? To máme ve stanovách? Tak my si o tom ještě promluvíme."
LN: Pokud by Naděje nezískala ani procento a půl hlasů, a tím pádem ani státní příspěvek, nezničilo by vás to?
My jsme zvyklí fungovat strašně skromně a všechno si dělat sami.
LN: Jaké máte měsíční náklady?
Podle mě nepřesahují šedesát až sedmdesát tisíc. Na všechny aktivity se skládáme my, členové.
LN: Kolik máte členů?
Odhaduju, že několik stovek. Nevím. Ale nepřesahuje to tisíc.
LN: Na internetu máte kolonku: "Akční centrum. Staňte se sponzorem." Kolik lidí na vás zatím zareagovalo?
Zareagovalo dost lidí, ale ti byli přímo z Naděje. Nemáme za sebou velkého sponzora. Což je asi dobře, alespoň nejsme nikomu zavázáni.
</TEXT>
<HEADING>
LN: Jednoho mecenáše už jste koneckonců měli...
</HEADING>
<TEXT>
No právě. My jsme si to už vyzkoušeli. Mimochodem - přispěla jsem i já. Vloni jsem dala asi třicet tisíc, což ovšem bylo ještě do občanského sdružení. A letos jsem dala členský příspěvek. Ale to jsem oběhla rodinu a přátele. Naděje je takový družstvo.
LN: Na svých internetových stránkách máte složku, která se jmenuje "Proč jsme tady". Odpovědí ovšem je: "Stránky se připravují." Můžete tedy odpovědět nyní?
To nahlásím naší tiskové mluvčí! Já jsem žila v domnění, že je tam text, který máme na naší propagační skládačce. A ten říká, že jsme lidé, kteří si myslí, že musí přijít změna. A ten čas na změnu je právě teď. Takhle už to dál nejde.
LN: Nemáte stejné heslo jako kolegové z Cesty změny? Ti říkají: "Teď, nebo nikdy."
Já nevím, jaké heslo má Cesta změny. A nemyslím, že je to práce jenom na teď. Bude to maraton.
LN: Vaším mottem je "udělat z České republiky místo, které by nám záviděli lidé na celém světě". Kdo to vymyslel? Myslíte, že taková květnatá slova ještě můžou na lidi zabírat?
Je pravda, že jsme tady už slyšeli leccos, že? Za náš web je zodpovědný místopředseda Ivo Kaleta. On si tam občas hodí nějakou poezii. Ta přece nikoho nezabije.
LN: Překvapilo mě, jak optimisticky jste mluvila před minulými volbami. Tvrdila jste, že situace u nás je nejlepší, jaká může být, neboť jsme zdědili zemi, která byla čtyřicet let řízena senilními a dementními lidmi, přičemž za posledních osm let jsme urazili velký kus cesty a nic jsme ani nemohli udělat jinak...
Víte, já jsem ten rozhovor dělala ve Štrasburku. Byla jsem už osmý rok v zahraničí a přiznávám, že jsem viděla věci v ČR dost povrchně. Když pak člověk přijede jednou za rok na Vánoce domů a jinak je ponořenej do práce na ambasádě, necítí atmosféru doma tak, jako když se potom vrátí.
LN: Tehdy jste také říkala, že doma působíte dojmem veselého a nadšeného člověka, který přiletěl z Měsíce...
Je to tak. Já jsem třeba přijela domů a šla s kamarády do kavárny. Byla jsem vždycky překvapená, jak jsou všichni zasmušilí a jak si stěžujou, že takhle to přece nechtěli. Porozuměla jsem jim až v létě 1998, kdy jsem se vrátila domů.
LN: V té době jste dokonce fandila sociální demokracii.
Ano, v onom létě jsem si myslela, že ČSSD bude tou socialistickou nebo sociálnědemokratickou stranou, jak jsem to znala z Francie. Fakt jsem jim věřila, že provedou akci čisté ruce. Že tady nastolí normální poměry.
LN: Ale ještě před půl rokem jste říkala, že "i když mnohé věci kritizujete, jste spíše spokojena, protože stále ještě u nás převládá to pozitivní".
Já si myslím, že tu ČSSD udělala spoustu dobrých věcí. Posunula nás blíže k EU, v oblasti životního prostředí se také snažila. Ale úplně selhala v boji s korupcí, v podporování žen ve veřejném životě, rezignovala na politický styl. Tady všechno stagnuje. Proto se mluví o normalizaci. Starý struktury nám prolezly do těch novejch struktur. Struktury ODS a ČSSD ovládají ekonomiku, politiku i média. Lidi se stahujou, budují si ty svoje kariéry, domečky a zahrádky.
LN: V on-line rozhovoru LN jste minulý týden zmínila, že Václav Klaus hovoří o "monikopajerismu". Přiznám se, že jsem to nikde nezaznamenala. Kde jste to slyšela?
Já taky nevím. Mně to někdo říkal. Asi je to z nějakého prostředí ODS, kde se já opravdu nepohybuju.
LN: Co tím podle vás myslel? Naivitu, ke které jste se přiznala?
Když se řekne Monika Pajerová, každý si pod tím něco představí. Já si ten typ představuju takto: "Mladá žena, která má určité ideály, určitou profesní výbavu pro to, aby ty ideály mohla uplatňovat, která si jde dost tvrdohlavě za svým." Ne náhodou jsem narozená ve znamení Kozoroha. Když si o tomto znamení čtu, je to tvrdohlavá koza, která se pořád drápe těma skalnatejma trnitejma cestama někam. A často se cítí osamělá, protože ti ostatní si v poklidu žijí někde v údolí a ona to musí vyrovnávat. To mi odpovídá. Myslím, že Václava Klause štve, že někdo, kdo je o jednu dvě generace mladší, pochází z jiného prostředí, čte jiné knížky, je humanitně vzdělaný a nemá ekonomické vzdělání, kterým on se tak pyšní, ho systematicky a osobně napadá. Tak jako to dělám já. Tuto postkomunistickou společnost představuje Václav Klaus a Miloš Zeman. Oni trčí nohama v minulosti, protože režim utvářel jejich myšlení. My jsme úplně jiná generace.
LN: Vrátím se k našemu prvnímu tématu. Někteří lidé z Impulsu 99 říkají, že máte nezkrotnou touhu stát se ministryní zahraničí. Jsou daleko od pravdy?
To vám říkali? Já jsem strávila dlouhou dobu na ministerstvu zahraničí vedle Jiřího Dienstbiera, potom Jaroslava Šedivého a nakonec Jana Kavana. A to je dost dlouhá doba na to, abych ztratila veškeré iluze o tom, jak ministr může ovlivnit nebo neovlivnit přibližování k EU.
</TEXT>
<HEADING>
LN: Takže ho nemůže ovlivnit?
</HEADING>
<TEXT>
Získala jsem pocit, že ministerstvo jako celek má daleko omezenější možnosti než jeden dobrý televizní projekt. Proto jsem z ministerstva po deseti letech odešla k novinařině. Ministerstvo je bezmocné.
LN: Jinými slovy, vy byste ani nestála o to být ministryní zahraničí?
V této chvíli přesně nevím. Pro ministra je mnohem snazší vyjednávat za Irsko, Dánsko, Portugalsko. Ty země jsou zajímavé, dynamické, něco se tam děje. Strašně špatně se vyjednává za země, které stagnují. Lidé z Impulsu měli určitě pravdu v tom, že zahraniční politika mě fascinuje. Ale teď kladu důraz na vnitřní politiku. Což může být jen časově ohraničený úsek.
LN: Bylo by ale pikantní, kdybyste se do Černínského paláce vrátila jako jeho šéfová. Stále jste tam zaměstnaná, za půl roku vám tam skončí tříletá neplacená dovolená...
Takové volno má i Karel Kühnl, Michael Žantovský, možná Jaroslava Moserová.
LN: Chystáte se tam ukončit pracovní poměr?
Já nevím. Podle toho, jak se bude vyvíjet situace. Ministerstvo zahraničí je teď pro mě na druhém místě.
LN: Nejsou to jen zadní vrátka, když Naděje neuspěje?
Ne. To vůbec ne. Když jsem o volno žádala, bylo to nejjednodušší řešení. Říkala jsem si, že když se za tři roky pořádně nenaučím novinařinu, zase se vrátím k diplomacii. Nebo že když budu mít pocit, že jako občanský aktivista toho udělám víc, tak se do těch kamenných struktur nevrátím.
LN: Co se týče vašeho osobního života, nepochopila jsem, zda jste svobodná matka, či rozvedená, případně vdaná žena. V jednom rozhovoru se vás ptali na manžela a vy jste mluvila o tom, jak vede domácnost...
Jsem svobodná matka. Já vím, tenkrát jsem toho novináře neopravila, že to není můj manžel. My jsme se nevzali, protože tatínek Emmičky žije ve Francii. Vdát se za něj znamenalo odstěhovat se do Francie. A to jsem nechtěla. Moje místo je tady, ve Francii by mě nikdo nepotřeboval. Někde bych tam učila češtinu. Z Emmičky jsem si vychovala takového svého partnera. Teď mi třeba pomáhala na Albertově, s kamarádkami rozdávala letáky Naděje. Měla to jako brigádu. Až jí bude osmnáct, bude si moct sama vybrat, kde chce žít.
LN: Máte dnes problémy s tím, že jste svobodná matka? A není to pro dnešní politiku signifikantní?
Před vstupem do politiky jsem si neuvědomila, jak to česká společnost bere. Třeba v Paříži má ve třídě polovina dětí svobodné maminky. A byla jsem překvapená, jak tady lidi na mě reagují. Proč svobodná matka? Proč se nevdala? A jak žije? Když se u nás podíváte na významné političky, i když o svém soukromí mluví velmi málo, jsou to opravdu svobodné matky nebo rozvedené ženy. Česká společnost je tak patriarchální, jako byla ta francouzská nebo německá začátkem 60. let. Tehdy tam byly ženy atakované, jako jsme my dnes. Vezměte si Hanku Marvanovou, mě... Ale u hvězd showbyznysu se to toleruje. To, že jsou nějaká Lucie Bílá nebo Iveta Bartošová svobodné matky, není tak pozoruhodné. U nich je aspoň o čem psát. S kým zrovna byly v kině... U političek se to toleruje míň. Já jsem teď koneckonců zasnoubena s Irem, se kterým jsem se seznámila na studijní cestě po USA.
</TEXT>
</DOC>
<DOC>
<DOCID>LN-20020511049</DOCID>
<DOCNO>LN-20020511049</DOCNO>
<DATE>05/11/02</DATE>
<TITLE>
Do Rossova moře v okolí ledového kontinentu se uvolnil další obrovský ledovec
</TITLE>
<TEXT>
Kvůli oteplování planety se zvyšuje hladina moří, což může v budoucnosti podle vědců vést k rozsáhlým záplavám.
WASHINGTON - Do moře nedaleko Antarktidy se uvolnil další obrovský ledovec. Podle údajů získaných ze satelitních snímků měří 76 kilometrů na délku a 7 kilometrů na šířku. Teploty v okolí Antarktidy neustále stoupají a ohrožení ledovými masami je proto čím dál tím častější. Američtí vědci varují, že v budoucnu se situace ještě zhorší. Neznámou ledovou masu, pojmenovanou C-18, zaznamenalo v Rossově moři americké národní středisko pro pozorování ledovců pomocí analýzy snímků z vojenského satelitu. K odtržení ledové hory došlo pravděpodobně v uplynulých dvou týdnech. Ekologické organizace považují uvolňování ledovců za důkaz, že emise skleníkových plynů způsobují růst globální teploty a následně i tání polárních ledových příkrovů. Emise uhlíku z elektráren a továren jsou spojovány s globálním oteplováním, které by podle vědců mohlo vést k rozsáhlým záplavám a zvyšování hladiny oceánů. Největším producentem tzv. skleníkových plynů jsou Spojené státy. V uplynulých letech se mnohonásobně zvýšil počet obrovských ledovců, které se odtrhly od ledového kontinentu. "Uvolněné ledové kry se mohou za nějakou dobu dostat na volné moře," uvedl pro CNN mluvčí amerického střediska, které má na starosti sledování ledovců. Pohybem ledovců se zabývá i speciální mezinárodní jednotka Ice Patrol, která je součástí americké pobřežní hlídky. Ta má na starosti v "období pohybu ledovců", které trvá většinou od února do července, mapovat z letadla severní část Atlantského oceánu a sledovat pohyby ledových mas. Aby se předešlo srážkám s ledovci, jsou se všemi zjištěnými údaji seznámeny lodě pohybující se v dané oblasti.
</TEXT>
<HEADING>
Zkáza Titaniku
</HEADING>
<TEXT>
Jednotka operuje jménem 17 zemí již od roku 1913, kdy se zděšený svět rozhodl udělat vše možné pro to, aby zabránil dalším katastrofám, jako bylo potopení Titaniku. Na jeho palubě zemřelo 15. dubna roku 1912 celkem 1523 pasažérů. Devadesát let poté dosahuje jednotka těch nejlepších výsledků. V oblasti, kterou prohlásila za bezpečnou, nebylo zatím zaznamenáno žádné ohrožení života nebo majetku z důvodu srážky lodi s ledovcem.
Jednotka operuje jménem 17 zemí již od roku 1913, kdy se zděšený svět rozhodl udělat vše možné pro to, aby zabránil dalším katastrofám, jako bylo potopení Titaniku. Na jeho palubě zemřelo 15. dubna roku 1912 celkem 1523 pasažérů. Devadesát let poté dosahuje jednotka těch nejlepších výsledků. V oblasti, kterou prohlásila za bezpečnou, nebylo zatím zaznamenáno žádné ohrožení života nebo majetku z důvodu srážky lodi s ledovcem.
</TEXT>
</DOC>
<DOC>
<DOCID>LN-20020511050</DOCID>
<DOCNO>LN-20020511050</DOCNO>
<DATE>05/11/02</DATE>
<GEOGRAPHY>LONDÝN</GEOGRAPHY>
<TEXT>
Dvě fotografie znázorňující pouliční bitvy v Paříži v roce 1848, které jsou prvními reportážními snímky v historii, byly vydraženy za 182 650 liber (téměř 9 milionů korun) v londýnské síni Sotheby's. Fotografie pořízené speciální technikou, daguerrotypií, si zakoupilo pařížské Musée d'Orsay. Snímky pořídil ze střechy domu francouzský fotograf-průkopník, který je dnes znám pod jménem Thibault. Týden poté se obrázky objevily v listu L'Illustration Journal Nouvel. Daguerrotypie, která byla vynalezena v roce 1839, je první v praxi používaná fotografická technika s obrazem vytvořeným amalgamem stříbra.
</TEXT>
</DOC>
<DOC>
<DOCID>LN-20020511051</DOCID>
<DOCNO>LN-20020511051</DOCNO>
<DATE>05/11/02</DATE>
<GEOGRAPHY>BERLÍN</GEOGRAPHY>
<TEXT>
Množství stoletých obyvatel naší planety se bude stále zvyšovat. Podle odborníků brzy nebudou lidé, kteří se dožijí vysokého věku, ničím výjimečným. Neexistuje sice šance, že by lidé jednou mohli být nesmrtelní, nicméně průměrná délka života stále roste. Vědci Jim Oeppen z univerzity v Cambridge a James Vaupel z institutu v německém Rostocku založili svůj nový výzkum na studiích, které se zpracovávají již od roku 1840. Od té doby se totiž podle britské BBC průměrná délka života každý rok zvýšila přibližně o tři měsíce. Jestliže bude tato tendence pokračovat, budou se lidé v určitých zemích za šedesát let běžně dožívat velmi vysokého věku. "Každoroční mírný růst průměrné délky života nikdy nepovede k nesmrtelnosti," citoval odborníky časopis Science. "Je to překvapující, ale století lidé budou běžným jevem ještě za života současných generací." Průměrná délka života se nyní pohybuje okolo 65 let pro muže a 70 let pro ženy. Například ženy v Japonsku se ale dožívají v průměru dokonce 84,6 roku, japonští muži o sedm let méně. V České republice se průměrná délka života u mužů pohybuje kolem 69 let, u žen je to dokonce o sedm let více.
</TEXT>
</DOC>
<DOC>
<DOCID>LN-20020511052</DOCID>
<DOCNO>LN-20020511052</DOCNO>
<DATE>05/11/02</DATE>
<TEXT>
NEW YORK - Žena, která více než 12 měsíců neúnavně pronásledovala jednoho z nejžádanějších hollywoodských herců - Richarda Gerea, byla americkým soudem obviněna z obtěžování a byla propuštěna na kauci 5 tisíc dolarů (více než 165 tisíc korun). Jedenapadesátiletá Ursula Reichertová-Habbishawová, která je rozvedená a má čtyři děti, nechala za pouhé tři měsíce dvaapadesátiletému herci na záznamníku více než stovku vzkazů, v nichž mu vyznává lásku, nabízí společný život a hrozí spácháním sebevraždy. Policie ji zatkla poté, co 30. dubna odmítla opustit Gereovu newyorskou kancelář, dokud se s ní herec nesetká. Žalobce Robert Wallack uvedl, že obviněná žena herce pronásledovala již od února loňského roku. Jestliže bude shledána vinnou, hrozí jí až jeden rok vězení.
</TEXT>
</DOC>
<DOC>
<DOCID>LN-20020511053</DOCID>
<DOCNO>LN-20020511053</DOCNO>
<DATE>05/11/02</DATE>
<TITLE>
Svatava. Ve starších dobách se považovala za protějšek Luitgardy. Nejde sice o překlad, ale praslovanské slovo svet ("silný") do jisté míry odpovídá slovu gard ze jména Luitgarda, jež označuje "strážce". V církevním kalendáři dnes slaví svátek patron budoucích matek Ignác z Laconi. Jméno Ignác znamenalo, že jeho nositel je urozeného rodu.
</TITLE>
<TEXT>
Pankrác. V lidové pranostice je jedním ze tří "zmrzlých mužů". Význam tohoto jména tomu však neodpovídá. Základem je totiž řecké slovo pankration, jež znamenalo "celkový závod" nebo "víceboj". V církevním kalendáři si dnes připomínáme Nerea a Achilla. Jméno Nereus se již nepoužívá a jeho vysvětlení je velmi problematické. Achilles je stále užíváno v románských zemích a znamená prý, že jeho nositel je "synem hada".
</TEXT>
</DOC>
<DOC>
<DOCID>LN-20020511054</DOCID>
<DOCNO>LN-20020511054</DOCNO>
<DATE>05/11/02</DATE>
<TEXT>
Český pravopis je pro většinu cizinců cosi jako mystické tajemství, pečlivě střežené rodilými mluvčími. V tomto dojmu, který nelze bez dalšího odmítat jako mylný, se pak ještě utvrdí ten, kdo má odvahu nahlédnout do dějin českého pravopisu. Dozví se totiž o nemilosrdných bojích ypsilonistů s jotisty a v nechápavém úžasu ustrne před vleklým sporem o psaní "s" a "z" ve slovech filos(z)ofie a pres(z)ident. Že přitom nejde jen o jazyk a jeho pravopis, to zjistí ve chvíli, kdy se dozví o vymycování germanis(z)mů a o psaní velkých písmen třeba v sousloví Vítězný Únor. Kdyby se takovému cizinci jakžtakž znalému češtiny dostaly do rukou i různé Brusy a Čechořečnosti, mohl by si myslet, že Češi jsou šmahem šílenci. Necháme-li ale stranou národní pošetilosti čili specifičnosti, nejsou pravopisné spory tak nezajímavé. Zvláště pokud si uvědomíme, že moderní stát a celý jeho aparát má sklon chovat se stejně jako jazykový purista či brusič. Analogie je dokonce až zarážející. Snaha zavádět normy, předpisy a pravidla je leckdy ve své úpornosti úplně stejné povahy, a je jedno, pramení-li v Praze nebo v Bruselu. Nejlépe by bylo, soudí státní aparát, kdyby pravidla neměla žádné výjimky a navzájem si neodporovala. Jako je trapné skloňování podstatných jmen podle různých vzorů, je nechutné, jezdí-li se někde vpravo a jinde vlevo, a nepřijatelné, je-li jedno úřední razítko hranaté a jiné kulaté. Popuzující je různá barva cestovních dokladů a různý počet hodin tělocviku předepsaný školními osnovami v různých zemích. Pro institucionální myšlení státního stroje je prostě podezřelý každý předpis, který neplatí s železnou nutností přírodního zákona. Ale jakkoli jsou snahy o napravování pravopisu často směšné, jsou přesto velmi poučné. Jejich marnost totiž ukazuje, že se jazyk vyvíjí a mění, aniž je to na újmu jeho logice, právě proto, že každá doba má svou formu řeči, která odpovídá jejímu cítění a myšlení, jak již před devadesáti lety věděl velký jazykovědec Vilém Mathesius. Ideologické jazyky, které jsou vždy brusičské, se hroutí, neboť záhy nejsou schopny pojmenovat svět, v němž se jejich poslušní uživatelé pohybují. Bohužel, mentalita státního stroje je až příliš příbuzná mentalitě jazykových puristů. Jeho produkty bývají pak téměř groteskní. Jeho administrátoři si například ani neuvědomují, že výraz "standardní řešení" je vlastně protimluv, je-li použit jinde než v matematice, například v situacích, které se neopakují, což ale není jen případ transformujících se středoevropských států, nýbrž všeho, co má dějiny. Na nejrůznějších brusičích je komická jejich iluze, že pokud se nemění jazyk, nemění se ani skutečnost, o které tento jazyk vypovídá. Pravdou je však opak.
</TEXT>
</DOC>
<DOC>
<DOCID>LN-20020511055</DOCID>
<DOCNO>LN-20020511055</DOCNO>
<DATE>05/11/02</DATE>
<TITLE>
Kdo se stane symbolem nového globálního antiamerikanismu? Největší šance má venezuelský prezident Hugo Chávez.
</TITLE>
<TEXT>
Zatímco všechny zraky se upírají na potenciálně katastrofální krizi na Blízkém východě, zbytek světa nezůstává v klidu. A události jsou dnes tak globálně propletené, že zdánlivě vzdálená událost se svým účinkem projeví třeba hned nedaleko.
Vezměme si například převrat a protipřevrat v Caracasu. Sesazení a návrat Hugo Cháveze, rázného bývalého parašutisty, který před několika lety sám vedl neúspěšný puč, zpět do paláce vypadá jako vystřižený z komické opery. Přesto však může mít značný význam. Svědčí pro to hned několik důvodů. Za prvé, Venezuela dodává do Spojených států téměř tolik ropy jako Saúdská Arábie. Její prezident Chávez, který vypadl z úřadu a zase se do něj vrátil, dokázal dosadit jednoho ze svých lidí do vedení kartelu zemí vyvážejících ropu OPEC. A v blízkovýchodní krizi jde z velké části právě o ropu. O ropu jde také v americkém hospodářství a Venezuela ve Spojených státech vlastní 14 000 čerpacích stanic Citgo. Prezident Chávez vyjádřil svůj obdiv ke dvěma v Americe nejméně oblíbeným arabským vůdcům - iráckému Saddámu Hussajnovi a libyjskému Muammaru Kaddáfímu, které také navštívil. Saddám se samozřejmě horečně snaží vyrábět jaderné, chemické a biologické zbraně, kterými může zamířit na Izrael a jednou i na Spojené státy, nemluvě o sousedních státech, jako jsou Kuvajt a Saúdská Arábie. Blíže domovu se Chávez bratříčkuje zejména s Fidelem Castrem, který je téměř jeho politickým učitelem. Jakmile to šlo, snížil Chávez cenu ropy dovážené na Kubu, čímž Castrovi poskytl dotaci. Jakmile to šlo, představitelé protipuče tuto dotaci zrušili, ale než mohli něco změnit, už byli odstavení od kormidla. Chávez prý také za hranicemi v Kolumbii hrává fotbal s partyzány z organizace FARC, kteří se mimo jiné zabývají obchodem s drogami. V Kolumbii mezitím vojáci Spojených států pomáhají při výcviku protipovstaleckých sil.
</TEXT>
<HEADING>
Jako před ruskou revolucí
</HEADING>
<TEXT>
Skutečnost je taková, že ve většině Jižní Ameriky, od Venezuely na severu až k Argentině na jihu, to neklidně vře. Chávez, ať už zůstane u moci, nebo ne, může klidně sehrát výraznou roli v tom, co se stane v blízké budoucnosti na americkém dvorku - a dokonce možná i na amerických univerzitách. Se zvolením Vicente Foxe v Mexiku v roce 2001 zavál čerstvý vítr do země, kterou po 71 let ovládala jedna zkorumpovaná politická strana. Mexiko je, podobně jako Venezuela, významným producentem ropy, a hlavní mexická ropná společnost je stále státním podnikem. Ovšem na rozdíl od Cháveze se Fox domnívá, že budoucnost Mexika závisí na těsných hospodářských vazbách se Spojenými státy. Fox je bývalý podnikový ředitel, a nikoli obdivovatel Fidela. Foxův premiér, Jorge Castaneda, který kdysi vedl mexickou komunistickou stranu a nedávno napsal kritický životopis partyzánského bojovníka Che Guevary, dokonce Castra urazil, neboť ukončil tradiční mexickou podporu kubánskému vůdci. Mezi proamerickým Foxem na severu a protiamerickým Chávezem na jihu leží nevelké státy Střední Ameriky a v každém z nich postupně vyhasínají vzpomínky na americkou imperialistickou účast v oblasti. Američtí vojáci bojovali na Kubě, v Nikaragui a Panamě. V roce 1954 CIA svrhla levicovou vládu v Guatemale a sehrála klíčovou roli v občanské válce v Salvadoru v osmdesátých letech. Vzhledem k této minulosti se mnoho lidí musí ptát, jakou roli, pokud vůbec nějakou, hrály Spojené státy ve venezuelském fiasku. Avšak Střední Amerika, přinejmenším na povrchu, je stabilní ve srovnání s tím, co se děje na jihu. José Villegase, který bedlivě sleduje dění v Latinské Americe, říká: "Části Jižní Ameriky mi připomínají dobu před francouzskou nebo ruskou revolucí." Villegas, bývalý funkcionář OSN a profesor, který jeden semestr učil na Cornell University, tvrdí, že v rozbouřené Jižní Americe je třeba v současnosti sledovat čtyři změny. První je vzestup obráceného populismu. Za druhé, vzestup etnopolitiky. Za třetí, ústup neoliberalismu. A za čtvrté, jako i jinde na světě, sílící protiamerický postoj. Chávez figuruje na čelných místech třech bodů tohoto seznamu.
</TEXT>
<HEADING>
Vzpomínky na vykořisťování
</HEADING>
<TEXT>
Podívejme se na populismus. Koncem čtyřicátých let 20. století proměnil Juan Peron Argentinu v kvazifašistický korporativní stát. Jeho vláda pevně řídila velké podniky a velké odbory, zachovávala těsné vazby s pravicovou katolickou církví a mocnou armádou. Peronova populistická rétorika (a hlavně rétorika jeho ženy Evity) mířila na mobilizaci chudých, takzvaných descamisados, neboli lidí bez košile. S podobnou rétorikou Chávez také mobilizoval širokou lidovou základnu chudých a, podobně jako Perón, podporoval ji a organizoval většinou shora. Současný rozmach populismu v Argentině i jinde naproti tomu podle Villegase, vychází zdola nahoru a nejen v hlavním městě Buenos Aires, ale i malých městech ve vzdálených provinciích, a netýká se jenom descamisados. "Tyto organizace jsou velmi lokální. Patří k nim lidi ze vzdělaných středních vrstev - lékaři, zdravotní sestry, učitelé, akademici. Zdá se, že každý organizuje a protestuje, protože za poslední dva měsíce nedostali výplatu, nebo jdou do nemocnice a nedostanou léky nebo jim doma neteče voda. Scházejí se po parcích, na nárožích, v kostelech - je to téměř jako permanentní shromáždění, které se samo organizuje. Existují oblasti, kde se shlukují stovky těchto skupin. Někteří se domlouvají přes internet a vláda se jich bojí." Na severovýchod od Argentiny, v Bolívii, Peru a Ekvádoru, hraje důležitější roli etnopolitika. Domorodí rolníci jsou sebevědomější, méně pasivní a krystalizuje u nich velmi schopné vedení. Například Kečuánci a Aymarové se stále více považují za staré a zvláštní národy spíše než za součást dnešní Bolívie. Probouzení starých identit, říká Villegas, povzbudily v roce 1992 oslavy 500. výročí příjezdu Evropanů na západní polokouli. Etnické vědomí se soustřeďuje na vzpomínky, na staletí vykořisťování a týrání, a vzrůstá nálada odporu. V loňských volbách v Peru prezident Alejandro Toledo, bývalý úředník Světové banky, který studoval na Stanfordu, velmi zdůrazňoval svůj domorodý indiánský původ a kulturu. Ve světadílu, kde elity stále tvoří hlavně bílí obyvatelé španělského a portugalského původu, Chávezovi mezi chudými velmi pomohly jeho indiánský původ a rysy. A nikdo nezapomíná, že povstání v Chiapasu, které otřáslo Mexikem, také požadovalo konec špatného zacházení s domorodými obyvateli. Vzestup etnopolitiky, argumentuje Villegas, ukazuje na sílící tlaky směrem k regionální a etnické autonomii, ne-li separatismu.
</TEXT>
<HEADING>
Ústup neoliberalismu
</HEADING>
<TEXT>
Třetí hlavní charakteristikou změny je prudký pokles podpory neoliberalismu, jádra politického programu Washingtonu, který tak vášnivě prosazovala Clintonova a nyní prosazuje Bushova vláda. Tento ideologický program trvá na tom, že liberalizace, globalizace a demokratizace jsou navzájem na sobě nerozlučitelně závislé. Nejsou. Úpadek Argentiny, která se kdysi vydávala za důkaz, že neoliberální program funguje, vede na celé západní polokouli ke vzkříšení starých levicových ideologů. Ani levice ani pravice ještě nepochopila důsledky nejdůležitějšího hospodářského posunu uplynulých padesáti let. Teorie obou stran stále více zastarávají právě vlivem nástupu nových systémů tvorby bohatství "třetí vlny". Toto vznikající hospodářství 21. století funguje na radikálně odlišných zásadách, než o jaké se pravice a levice už dvě století přou. Mění způsob, jak lidé zacházejí s časem, prostorem, znalostmi a mnoha dalšími hloubkovými skutečnostmi. Povaha práce, struktura rodinného života, druhy médií a další sociální, institucionální, kulturní a politické struktury se všechny mění. V ekonomikách budoucnosti se staré "výrobní faktory", totiž půda, práce a kapitál, stávají méně důležitými než pokročilé znalosti, které je na správném místě a ve správný čas mohou omezit nebo je dokonce částečně nahradit. V důsledku toho se svět a také mnoho latinskoamerických států, rozpadá na tři části. Neexistuje jediné homogenní mexické nebo brazilské hospodářství. Na mexickém jihu, kde leží Chiapas, je zemědělská ekonomika první vlny.
Průmyslové hospodářství druhé vlny, s továrnami, komíny a výrobními linkami, najdeme na severu Mexika, většinou v důsledku Severoamerické dohody o volném obchodu (NAFTA). A na univerzitě v Monterrey a dalších střediscích začíná rašit slibné hospodářství třetí vlny. Mladí Mexičané tu pracují s počítači, internetem, mobilními telefony a získávají tituly v oborech management, věda a komunikace. V Brazílii je patrné stejné roztrojení - hlad a bída na rolnickém severovýchodě první vlny; průmyslová základna a běžná technologie druhé vlny v Sao Paulu a dalších městech, spolu s rostoucími prvky hospodářství třetí vlny s pokročilou technologií. Toto roztrojení staví vlády před velmi složité a rozporné požadavky různých vrstev obyvatelstva.
</TEXT>
<HEADING>
Kultura celebrit
</HEADING>
<TEXT>
Průkopníkem tohoto nového systému tvorby bohatství a s ním spojených společenských, kulturních, náboženských a politických změn jsou Spojené státy. Právě toto, a nikoli americká vojenská síla, způsobuje rostoucí nepřátelství vůči Spojeným státům na celém světě. Amerika představuje to nejlepší i to nejhorší na novém způsobu života, jehož se ostatní bojí, aby je nepohltil. Bushův Bílý dům tomu nerozumí. Washington se nachází v obležení vzdouvající se vlnou politického antiamerikanismu, kdy miliony mladých lidí na celém světě skandují protiamerické slogany. Ovšem tatáž mládež nosí americké obchodní značky na tričkách a teniskách, a napodobuje účes, módu a chůzi hvězd - černých, bílých, latinských a rostoucí měrou i asijských, jejichž obrazy chrlí mediální továrny ve Spojených státech. Nepřátelé Ameriky - a dokonce i její spojenci - se hořkostí vztekají na americkou kulturní dominanci, ovšem na protiútok jim chybí zbraně, know-how a slavné tváře. V tomto počínajícím střetu "vln" se kulturou celebrit bojuje jako zbraní. Maháthma Gándhí, Nelson Mandela a Martin Luther King jr. se stali globálními symboly míru a usmíření. V šedesátých letech se Castrův okouzlující mladý hrdina Che Guevara stal během svého krátkého života symbolem revolučního partyzánského boje. Skutečnost, že nakonec nebyl úspěšným partyzánem, ani v nejmenším nezabránila, aby si protestující mládež v šedesátých letech nevěšela plakáty s jeho hezkou zarostlou tváří na stěny studentských pokojů nebo aby nenosila jeho maskáčovou uniformu a černý baret jako osobní symbol svého vlastního antiamerikanismu.
</TEXT>
<HEADING>
Evropané kují pikle
</HEADING>
<TEXT>
Dnes, protože je na světě jedinou zbývající velmocí, Amerika čelí rostoucímu přílivu nepřátelských pocitů, od žárlivosti a odporu k fanatické nenávisti, zejména ze strany levice. Evropané, zdánlivě spojenci Ameriky, kují pikle, intrikují a (hlavně) sní o nahrazení amerického vlivu na Blízkém východě. Čína se výslovně chlubí záměrem narušit "hegemonii" Spojených států. Zkorumpované a absolutistické vlády v muslimském světě odvádějí hněv svých obyvatel od sebe směrem k Izraeli a Spojeným státům. Nevládní organizace z celého světa viní za špatnosti světa Spojené státy. Spojené státy, kde v září 2001 během jediné hodiny padly za oběť fanatickému teroru téměř tři tisíce lidí, což ve většina světa vyvolalo nesmírnou vlnu soucitu, se nyní stále více v této věci vykreslují jako viníci než jako oběti. Politicko-kulturní kampaň proti Americe teprve začíná. V současnosti však postrádá ikonickou osobnost světového formátu, v níž by se slučovaly všechny proudy, které se nyní valí Jižní Amerikou i ostatními částmi světa: populismus, etnopolitika, antikapitalismus, antiamerikanismus. Protiameričtí vůdci ve světě jsou dnes nevzhlední a na obrazovce nevypadají dobře. Jásir Arafat? Vždyť nejde pod nos ani svým arabským zastáncům. Těžko bude inspirovat mládež třeba v Evropě nebo v Asii. Saddám Hussajn? Brr. Fidel Castro? Příliš starý. Diktátor a "drahý vůdce" Severní Koreje? Směšný. Živý či mrtvý Usáma bin Ládin dočasně zůstává hrdinou pro miliony mladých rozhněvaných muslimů. Jeho nepřátelství vůči západnímu hédonismu a ztotožnění se s režimem Talibanu, který utlačoval ženy a zakázal televizi, hudbu, a dokonce i pouštění draků, si ovšem těžko získá obdiv v Latinské Americe nebo, řekněme, mezi evropskými nebo americkými studenty. Nikdo z těchto lidí (ani všichni dohromady) nevládne ani desetinou charismatu, kouzla a romantického nádechu Che Guevary, který se stal plakátovým hrdinou pro antiamerikanismus generace šedesátých let. Kdepak, protiamerický hrdina budoucnosti není žádný z uvedených. Je jím spíše nevšední barvitý energický charismatický a fotogenický bývalý parašutista v červeném baretu Hugo Chávez, kterého smíšená koalice podnikatelů, odborů, katolické církve a médií vystrnadila z úřadu prezidenta Venezuely - a on se do své kanceláře opět následující den vrátil.
</TEXT>
<HEADING>
Staromódní levičáci
</HEADING>
<TEXT>
Před třemi lety jsem poslouchal, jak Chávez v Caracasu přednáší publiku složenému z představitelů vrcholového podnikového managementu. Já jsem konferenci ráno zahájil přednáškou a byl jsem zvědavý, jak vypadá mladý charismatický parašutista, který se neúspěšně pokusil o puč, byl uvězněn a po propuštění zvolen prezidentem. K mému překvapení během své řeči najednou ukázal do publika na mě a pravil: "Potřebujeme nové myšlenky, jaké má třeba Alvin Toffler. Četl jsem ho ve vězení." Když mě další den pozval, abych přišel za ním a jeho ženou do Miraflores, prezidentského paláce, mluvili jsme spolu dvě hodiny a debatovali o potřebě moderní elektronické infrastruktury, která by umožnila obyvatelům komunikovat a podílet se na světovém hospodářství, čímž by se omezila strašně vysoká závislost země na ropě. Vyprávěl mi o Bolívarovi, velkému latinskoamerickému hrdinovi 19. století, jemuž se chce přiblížit. Daroval mi tlustý Bolívarův životopis a pamětní pero z Miraflores. Hodně jsme se nasmáli. Na rozloučenou mě srdečně objal. Byl inteligentní, vtipný, okouzlující. Jenom jedna věc neseděla. Přizval svého vrchního ekonomického poradce, tichého postaršího akademika, který se tu a tam přidal k rozhovoru. Odešel jsem se dvěma silnými dojmy. První byl: nepodceňovat Cháveze. Druhý: obklopují ho poradci, které od doby, kdy se z nich před půl stoletím stali levičáci, nenapadla jediná nová myšlenka. Sledujte, zda mládež nenosí trička z Chávezem. Ale nečekejte se zatajeným dechem, že se Venezuelanům, bohatým či chudým, bude žít lépe.
Před třemi lety jsem poslouchal, jak Chávez v Caracasu přednáší publiku složenému z představitelů vrcholového podnikového managementu. Já jsem konferenci ráno zahájil přednáškou a byl jsem zvědavý, jak vypadá mladý charismatický parašutista, který se neúspěšně pokusil o puč, byl uvězněn a po propuštění zvolen prezidentem. K mému překvapení během své řeči najednou ukázal do publika na mě a pravil: "Potřebujeme nové myšlenky, jaké má třeba Alvin Toffler. Četl jsem ho ve vězení." Když mě další den pozval, abych přišel za ním a jeho ženou do Miraflores, prezidentského paláce, mluvili jsme spolu dvě hodiny a debatovali o potřebě moderní elektronické infrastruktury, která by umožnila obyvatelům komunikovat a podílet se na světovém hospodářství, čímž by se omezila strašně vysoká závislost země na ropě. Vyprávěl mi o Bolívarovi, velkému latinskoamerickému hrdinovi 19. století, jemuž se chce přiblížit. Daroval mi tlustý Bolívarův životopis a pamětní pero z Miraflores. Hodně jsme se nasmáli. Na rozloučenou mě srdečně objal. Byl inteligentní, vtipný, okouzlující. Jenom jedna věc neseděla. Přizval svého vrchního ekonomického poradce, tichého postaršího akademika, který se tu a tam přidal k rozhovoru. Odešel jsem se dvěma silnými dojmy. První byl: nepodceňovat Cháveze. Druhý: obklopují ho poradci, které od doby, kdy se z nich před půl stoletím stali levičáci, nenapadla jediná nová myšlenka. Sledujte, zda mládež nenosí trička z Chávezem. Ale nečekejte se zatajeným dechem, že se Venezuelanům, bohatým či chudým, bude žít lépe.
</TEXT>
</DOC>
<DOC>
<DOCID>LN-20020511056</DOCID>
<DOCNO>LN-20020511056</DOCNO>
<DATE>05/11/02</DATE>
<TITLE>
historie
</TITLE>
<TEXT>
Miloš Havelka
</TEXT>
<HEADING>
Dějiny a smysl (Nakladatelství Lidové noviny)
</HEADING>
<TEXT>
Knihu historizujícího sociologa (či naopak sociologizujícího historika) Miloše Havelky tvoří soubor čtyř navzájem volně propojených studií, jež vycházejí z autorova dlouhodobého studia problematiky "české otázky" od posledních desetiletí 19. století téměř až do naší současnosti. Většina zde publikovaných statí vznikla v souvislosti s přípravou druhého svazku edice Spor o smysl českých dějin, jenž by měl zahrnovat nejzávažnější texty zveřejněné v českém prostředí po roce 1938. Úvodní stať věnovaná tzv. symbolickým centrům české historické paměti (nejde pouze o instituce, nýbrž i o profilující osobnosti, vůči nimž se společnost vymezuje) představuje jeden z vůbec prvních textů o problému, jenž již dlouho hýbe západoevropským diskursem. Esej Smysl dějin a dějiny smyslu je naopak spíše filozofickým zamyšlením nad otázkou, zda mají dějiny vůbec nějaký smysl a zda má tázání po jejich smyslu vůbec nějaký význam. S tím úzce souvisí i úvaha poslední, v níž autor ohledává otázky pojímání dějin jako legitimizace současnosti či dějin jako principu k hledání národní identity. Obé je velmi aktuální a velice úzce souvisí s dnes uměle živeným nacionalismem, jehož ducha se snaží vyvolat jak politici, tak politizující publicisté či politikou snadno korumpovatelní historici s normalizační minulostí. O tom, že se dnes nejedná o nic nového, výmluvně vypovídá studie Tzv. česká otázka jako problém smyslu českých dějin, jež by konečně mohla vyvolat tolik potřebnou a přitom věcnou a odborně ukotvenou debatu.
Komunikace a izolace v české kultuře 19. století (Koniasch Latin Press)
Tradiční plzeňské sympozium se loni zabývalo komunikací a izolací v české kultuře 19. století. Letos vydaný sborník z tohoto setkání obeslalo 40 (kunst)historiků, literárních vědců, archivářů, muzikologů i etnologů. Ti se ve svých statích zabývají např. oděvní symbolikou českých vlastenců, dorozumíváním s hluchoněmými nebo vztahy mezi lékařem a pacientem. Neopomněli ani aristokracii, malířství, knihovny jako centra komunikování, korespondenci F. X. Šaldy s Růženou Svobodovou, politické schůze, ale také pivní stolní společnosti. Za upozornění stojí práce Jiřího Štaifa o leckdy úsměvném potýkání českých osobností (Rieger, Dvořák, Soukup) s tehdejším angloamerickým světem. K nejzdařilejším referátům pak lze počítat pojednání Martina Sekery o tom, jak naši předkové prožívali jednotlivé společenské role. Sekera soustředil své poznámky na roli čtenáře periodického tisku ve specifické době startu české politiky. Podle tohoto sborníku by se mohlo zdát, že Češi 19. věku, obklopeni rozrůstajícím se masovým tiskem, stále lepšími podmínkami cestování a vznikající národní společností, komunikovali ostošest. Problematika uzavírání se této společnosti do sebe sama (například ve vztahu k okolním národům) se ve sborníku objevuje pohříchu namátkově. Jako by problematiku izolace (až na pár čestných výjimek) znalci tzv. dlouhého století na svém sympoziu trochu vytěsnili.
Norbert Ohler
</TEXT>
<HEADING>
Náboženské poutě ve středověku a novověku (Vyšehrad)
</HEADING>
<TEXT>
"Jak pošetilá pověra! A přece nelze popříti, jakou pastvu pro oči nabízí padesát zlatých a stříbrných lamp ozařujících místo, nad něž není pod nebeskou bání posvátnějšího," shrnul svůj zážitek z pouti do Loreta Johann Caspar Goethe. A putovali i větší skeptici: Montaigne, Descartes... Z rafinovaně a s notnou dávkou imaginace kompilovaných dobových dokumentů sestavil německý historik Norbert Ohler své dějiny poutnictví, fenoménu, který má zvláště v evropské kulturní tradici své neopominutelné místo. Vždyť "spolu s misionáři a umělci, vojáky a vzdělanci zasloužili se i poutníci o to, že si Západ vytvořil společné rysy, které dodnes charakterizují země mezi Islandem a Sicílií, Dublinem a Krakovem". Ohlerova práce je komponována jako jakýsi itinerář poutníka, v němž mají stejnou důležitost informace o cíli a smyslu cesty jako popis pohostinských zařízení, líčení možných nebezpečí či rady, jak se správně obléct: "Neboť v nových botách je moc zlé vypravit se k přespolním." Nepostrádá ovšem ani vcelku úspěšný pokus o syntézu: na postavě poutníka, člověka, který si již ve středověku vydobyl právo na volný pohyb a s ním spojené poznání, ale i dobrodružství a zábavu, ukazuje Ohler relativnost pojmu lidské svobody, který bývá tak šmahem a jednostranně aplikován na jednotlivé historické epochy. 20. století je na tom z pohledu poutníka, cestovatele a dobrodruha dost bledě.
literatura
Josef Vašica
Eseje a studie ze starší české literatury (Verbum a Tilia)
Není náhoda, že soubor studií literárního historika a profesora církevněslovanského jazyka, literatury a liturgie Josefa Vašici (1884 - 1968) vyšel v opavském občanském sdružení Verbum a v šenovském nakladatelství Tillia; v nedaleké slezské Štítině se totiž Vašica narodil. Editor Libor Pavera, asistent opavské Slezské univerzity, představil studie (spíše než eseje), které byly zatím rozesety po nejrůznějších časopisech a sbornících. Texty jsou rozděleny do čtyř tematických okruhů, jež mapují okruh Vašicova literárněhistorického a filologického zájmu: na církevněslovanské památky, památky staročeské, tradici českého biblického překladu a literaturu barokní. Jestliže většina Vašicových barokistických studií vznikala in margine jako doprovodné texty k příslušným edicím, lze jeho hlavní přínos vidět ve filologických analýzách církevněslovanských a staročeských textů. Čtenář ale může objevovat Vašicu i jako břitkého polemika nebo milovníka didaktických spisů raného humanismu. Vydávaná kniha je důkazem toho, že naše literární historie se ani dnes nevyrovnala s dluhem, který má vůči takovým osobnostem české vědy, jako byl Josef Vašica. A snad lze tuto knihu považovat za příslib, že konečně vyjde i taková lahůdka, jako je rukopisný sborník studií, který k Vašicovým sedmdesátinám přichystal jeho žák primo loco, profesor slavistiky vídeňské slavistiky František V. Mareš.
psychologie
Jan Poněšický
</TEXT>
<HEADING>
Psychosomatika pro lékaře, psychoterapeuty a laiky (Triton)
</HEADING>
<TEXT>
Útlá kniha lékaře, psychologa a psychoterapeuta Jana Poněšického se zaobírá dnes velmi diskutovaným a zároveň kontroverzním tématem psychosomatiky. Nový pohled na onemocnění jako na problém celostní medicíny, která na člověka pohlíží jako na bytost nejen fyzickou, ale i duchovní, je pro mnohé pohledem odkrývajícím často zašifrovaný vnitřní svět lidského prožívání. Práce je nejen úvodem a obecným zamyšlením nad psychologicko-filozofickými souvislostmi a pozadím psychosomatických onemocnění, nýbrž jde mnohem dál - je totiž rovněž velice fundovanou a stručnou sondou do problematiky jednotlivých onemocnění. Autor vybírá ze své praxe již prověřené aspekty a charakteristické znaky lidských povah typických pro jednotlivá onemocnění. Každá kapitola ve druhé, speciální části představuje stručně a jasně podaný přehled vztahující se ke konkrétní oblasti lidského těla, popř. ke konkrétnímu onemocnění. Poněšického Psychosomatika není esejistickým zamyšlením pro tápavé čtenáře, je však výbornou pomůckou pro psychoterapeuty, lékaře a psychology v jejich praxi a knihou rozšiřující obzory klasické medicíny pro zvídavé laiky.
Útlá kniha lékaře, psychologa a psychoterapeuta Jana Poněšického se zaobírá dnes velmi diskutovaným a zároveň kontroverzním tématem psychosomatiky. Nový pohled na onemocnění jako na problém celostní medicíny, která na člověka pohlíží jako na bytost nejen fyzickou, ale i duchovní, je pro mnohé pohledem odkrývajícím často zašifrovaný vnitřní svět lidského prožívání. Práce je nejen úvodem a obecným zamyšlením nad psychologicko-filozofickými souvislostmi a pozadím psychosomatických onemocnění, nýbrž jde mnohem dál - je totiž rovněž velice fundovanou a stručnou sondou do problematiky jednotlivých onemocnění. Autor vybírá ze své praxe již prověřené aspekty a charakteristické znaky lidských povah typických pro jednotlivá onemocnění. Každá kapitola ve druhé, speciální části představuje stručně a jasně podaný přehled vztahující se ke konkrétní oblasti lidského těla, popř. ke konkrétnímu onemocnění. Poněšického Psychosomatika není esejistickým zamyšlením pro tápavé čtenáře, je však výbornou pomůckou pro psychoterapeuty, lékaře a psychology v jejich praxi a knihou rozšiřující obzory klasické medicíny pro zvídavé laiky.
</TEXT>
</DOC>
<DOC>
<DOCID>LN-20020511057</DOCID>
<DOCNO>LN-20020511057</DOCNO>
<DATE>05/11/02</DATE>
<TITLE>
Vychází životopis muže, který přivedl Čínu ze středověku do totality
</TITLE>
<TEXT>
Nová monografie o Mao Ce-tungovi krouží kolem otázky, zda byl vůdce lidové Číny mimořádně nadaný k něčemu jinému než ke zlu.
Neuvěřitelná politická kariéra vůdce čínských komunistů Mao Ce-tunga začala v období "Velkého pochodu" na konci r. 1934, kdy se čínská Rudá armáda přesouvala přes téměř celou Čínu do nových pozic, kde by lépe vzdorovala náporu nacionalistů, vedených generalissimem Čankajškem. Po tvrdé porážce u řeky Siang Mao, dva roky předtím vyloučený z vojenského vedení prosadil vlastní plán přesunu na novou základnu a vlastní taktiku partyzánského boje. Dosavadní, Kominternou dosazené, tříčlenné vedení Rudé armády bylo odstraněno a Mao dostal svou velkou příležitost. V té době "zemitý rolník" Mao a prozíravý Čou En-laj, pocházející z mandarínské rodiny, uzavřeli na celé desítky let pragmatické spojenectví. Mao se vehementně prosazoval do vedení čínských komunistů. Prohlásil se spolu s Ču Tem za strůjce úspěšné taktiky "pružné partyzánské války". Za hlavního viníka jejích dosavadních porážek byl prohlášen německý poradce Braun. Nepochybovalo se o tom, že Maovo vítězství bylo pomstou za rok 1932, kdy byl zbaven významného postavení ve vedení čínské Rudé armády. Nyní se stal členem stálého výboru politbyra a hlavním vojenským poradcem Čou En-laje a později pak hlavním politickým komisařem. Tak začal svou závratnou politickou kariéru muž, který se stal v 50. letech novodobou modlou.
</TEXT>
<HEADING>
Anarchismus - dar z nebes
</HEADING>
<TEXT>
Novodobý "čínský bůh" Mao se narodil koncem prosince 1893 v jedné vesnici provincie Chu-nan v rodině místního malého statkáře. Jeho dětství poznamenal despotický a nenáviděný otec, tvrdá práce na rýžovém poli a memorování výroků čínských klasiků na základní škole. Aby se vyhnul naplánovanému sňatku se starší ženou, opouští Mao záhy domov. V době japonské expanze do Číny byl patrioticky založený student střední školy Mao silně ovlivněn hladovými bouřemi v r. 1910, které vyústily v lidové povstání. Patří k těm, pro něž se Japonsko stává vzorem pro modernizaci Číny, a postupně se politicky radikalizuje tak, že stojí na straně vzbouřenců proti císařskému režimu. Stal se vojákem revoluce, i když jeho nadšení pro ni mělo své meze. Na Nový rok 1912 se Sunjatsen stal prvním čínským státním prezidentem, Čína se začala radikálně měnit a Mao uvažoval o svých perspektivách; nakonec se stal žákem soukromé vyšší obchodní školy, ale po půlroce, kdy mu otec přestal posílat peníze, opět uvažoval o změně. Nicméně se v období před první světovou válkou a krátce po ní utvářely základy Maova myšlení a ideově-politické orientace. V knihovně školy poprvé uviděl mapu světa a přečetl čínské překlady celé řady významných západních autorů, počínaje Rousseauem, přes Darwina a Spencera až k J. S. Millovi a novodobým pozitivistům; později to nazval "studiem kapitalismu". Nadšen byl tentokrát zejména tezemi čínských anarchistů, žijících v Paříži, avšak "tři klíčové myšlenky, které Mao Ce-tung neopustil po celou svou politickou kariéru: potřeba silného státu s centralizovanou politickou mocí, prvořadá důležitost individuální vůle; částečně konfliktní a na druhé straně doplňující vztah mezi čínskou a západní tradicí" převzal Mao z čínského překladu díla německého idealistického filozofa F. Paulsena (Paulsen rozpracovávával religiózně-etické aspekty díla I. Kanta). V květnu 1918 obdržel Mao učitelský diplom a stal se velkým dialektikem a revolucionářem z povolání. Stále ještě tíhl k anarchismu, který pro něj znamenal "dar z nebes", ale v létě 1919 se v jednom jeho článku objevilo jméno Marx.
</TEXT>
<HEADING>
Když nepřítel postupuje...
</HEADING>
<TEXT>
Maův původní idealismus, poznamenaný zálibou v lyrické poezii, úctou k čínské kultuře i záští vůči tehdejším mocným tohoto světa byl postupně překonáván politickým pragmatismem; z ideologa se stával odborník na vedení partyzánské války a třídního boje. Čína byla intoxikována jedem bolševismu a Mao byl při tom. Zpočátku se věnoval organizování dělníků, kterých bylo tehdy v Číně relativně málo, a stal se místním komunistickým funkcionářem. Zpočátku souhlasil s "třemi lidovými principy" Kuomintangu, nacionalistického hnutí, zasazoval se o národní revoluci a o spolupráci s Kuomintangem, s nímž by se uskutečnila "vláda revolučních lidových mas". K obratu přispěla Čankajškova likvidace radikálů v Kuomintangu na jaře 1926, která v armádě postihla i mladého Čou En-laje. Svůj rozhodný a nelítostný boj s Čankajškem pak Mao dovršil až na konci r. 1949, kdy komunismus v Číně zvítězil a Čankajšek se stáhl na ostrov Tchaj-wan. Ze zastánce národní revoluce se stal rozhodný zastánce revoluce proletářské a hlasatel nelítostného třídního boje. Kominterna ovládaná tehdy Stalinem však doporučovala "držet rolnické povstání na uzdě", neboť "zostření třídního boje na venkově oslabí antiimperialistickou frontu". V období počátečních bojů mezi čínskými komunisty a nacionalisty neměl ještě Mao výrazný vliv na taktiku čínské komunistické strany; za vojenské záležitosti odpovídal jeden z nejmocnějších mužů ve straně, Čou En-laj, který tehdy v mnohém s Maem nesouhlasil. Taktiku čínské Rudé armády (později Čínská lidová osvobozenecká armáda) zhustil Mao do popěvku, jehož první zásada zněla: "Když nepřítel postupuje, ustupujeme" a poslední "Když nepřítel utíká, pronásledujeme ho". V podstatě šlo o soustavné oslabování nepřítele a o jeho rozhodné zničení, když byl nejslabší. Taktika se osvědčila a Mao získával pověst vojevůdce: brzy se stal "Velkým kormidelníkem", vedoucím Čínu k blahobytu. Čínský lid, který nejprve jásal nad příchodem spasitele, však čekaly hladomory, nevídaný útisk a politické šílenství "kulturní revoluce", léta, jimž padlo za oběť asi třicet milionů lidí. K Sovětskému svazu si Mao, který se stal fakticky diktátorem, zachovával rezervovaný postoj: pomoc Sovětského svazu bude vítána, řekl Mao, ale "dokud si Čína neuklidí ve vlastním domě, bude si všechny ostatní držet od těla". A byl to "úklid" skutečně radikální: čínští komunisté "uklízeli" stejně vehementně jako sovětští bolševici. Bombastický a patolízalský kult Maa vyvrcholil v období "velké proletářské kulturní revoluce". Plán likvidace oponentů, který na počátku r. 1965 připravila z Maova podnětu jeho manželka Ťiang Čching, přežili jen pochlebníci a kariéristé - mezi nimi ovšem absolutně přizpůsobivý Čou En-laj. Surově vraždící a ničící "rudí gardisté" se stali novodobými Maovými partyzány.
</TEXT>
<HEADING>
Zrůdný lyrik
</HEADING>
<TEXT>
Kým tedy vlastně byl ten "Velký kormidelník" zpola potopené lodi? Věřil, že je výjimečný, ale přes veškeré úsilí se nikdy nenaučil anglicky, psal lyrické básně, a přitom používal ty nejvulgárnější výrazy, byl prohlašován za velkého dialektika, ale měl zcela naivní představy o fungování národního hospodářství a v jeho řízení se spoléhal na sovětské experty. Rozhodně byl dobrý vojenský a politický stratég, který se od r. 1952 začínal stahovat z řízení strany, ale nadále si uchovával a upevňoval svou téměř neomezenou moc. Všichni ti, které určil za své nástupce, postupně zklamali. V každé kritické myšlence spatřoval zárodek budoucí opozice, dokázal ji lstivě vyprovokovat a potom krutě ztrestat. Zejména nikdy nedůvěřoval inteligenci a stejně jako před ním všichni čínští císaři se uzavřel před světem. Nikdy nepřipustil, že se mýlil, a "neprojevil sebemenší lítost nad miliony obětí, nedal najevo sebemenší výčitky svědomí a dokonce ani nepřiznal skutečný rozsah katastrofy, kterou svojí politikou způsobil". Maův životopisec Short soudí, že "posoudit muže, který vyvedl Čínu ze středověku a násilím ji vnutil obrysy moderního státu, je skutečně velmi obtížný úkol" a domnívá se, že "Mao Ce-tung byl nepochybně muž mnoha talentů - vizionář, státník, politický a vojenský génius, filozof a básník". O úrovni jeho básní a filozofických textů odborníci pochybují. Jedna část jeho odkazu je však nezpochybnitelná. Když Mao v září 1978 zemřel, odešel ze světa jeden z nejkrvavějších diktátorů, jehož dědictvím se stal maoismus, demagogií až k nepříčetné surovosti umocněný machiavellismus.
Philip Short: Mao. V překladu Petry Andělové vydalo nakladatelství BB-art, Praha 2001. 588 stran, cena 399 Kč, náklad neuveden.
</TEXT>
</DOC>
<DOC>
<DOCID>LN-20020511058</DOCID>
<DOCNO>LN-20020511058</DOCNO>
<DATE>05/11/02</DATE>
<TITLE>
Z dlouhé řady pragensií se nová kniha nakladatelství Paseka vymyká nejen svým tématem. Významnou, ale v literatuře poněkud opomíjenou dominantu hlavního města totiž autoři probádali od geologického podloží až po vršek rozhledny.
</TITLE>
<TEXT>
Vrch Petřín - nejvyšší z pahorků, na nichž se rozložilo historické jádro Prahy - se poprvé objevuje v písemných záznamech již na počátku 12. století. Pomyslný střed vznikajícího města, který se nacházel mezi dvěma tehdejšími správními centry, Pražským hradem a Vyšehradem, vylíčil kronikář Kosmas: "...na jižním však boku široká hora velmi skalnatá, která se od skal nazývá Petřín, převyšuje okolí. Hora toho místa se zkrucuje na způsob delfína, mořského vepře, směrem až k řečené řece." Kosmův poetický popis naznačuje, že Petřín je místo přinejmenším pozoruhodné. O to více pak překvapuje, že nejrůznější odborné publikace i populární příručky zatím nedokázaly jeho jedinečnost patřičně vyzdvihnout. Petřínský vrch obvykle zmiňují jen jako součást někdejšího pražského podhradí, a pokud hovoří o jeho významu, zdůrazňují hlavně ten novodobý, romanticko-rekreační. O jeho historii, osídlení či mytologii jsme se však dovídali jen mimochodem.
</TEXT>
<HEADING>
Posledních sto deset let
</HEADING>
<TEXT>
V obecném povědomí pak slovo Petřín značí "pražskou Eiffelovku" a stráně, které jsou hájemstvím erotiky a májové sentimentality. Že ani jedno z těchto i jiných zjednodušení není namístě a že si od nás "hora na způsob delfína" zaslouží víc, dokládá nedávno vydaný sborník textů a studií tří desítek českých autorů. Podle Jana Zavřela, editora knihy Pražský vrch Petřín, nechtěli sestavit jen popisného průvodce, ale nabídnout čtenářům "souhrn originálních textů, zaměřených na nejnovější poznatky a zajímavosti o přírodních poměrech, historii, archeologii, architektonických i technických památkách" daného místa. Do nynější podoby se Petřín proměňoval řadu staletí, ale většinu svých nejznámějších dominant získal až během posledních sto deseti let. K legendární Hladové zdi, vlastně městským hradbám Karla IV., přibyla u příležitosti jubilejní zemské výstavy roku 1891 lanová dráha, rozhledna a zrcadlové bludiště. Na konci 20. let 20. století byla otevřena Štefánikova hvězdárna, ale i rozlehlý sportovní stadion, určený původně pro všesokolské slety a později přeměněný ve spartakiádní cvičiště.
</TEXT>
<HEADING>
Od brouků k lanovce
</HEADING>
<TEXT>
Ale co je za tímto "moderním" obrazem Petřína? Jaká byla jeho všednodenní minulost? Jak se proměňovaly stavby na jeho vrcholku, úbočích i při úpatí? Co se skrývá pod jeho povrchem, jaká zvířata žijí v jeho trávě, keřích a na stromech? A jaké druhy trav a dřevin tam vlastně rostou? Odpovědi, které na základě původních výzkumů i důkladné práce s prameny přinášejí autoři jednotlivých příspěvků, jsou zajímavé. Dozvíme se například, že petřínské stráně byly již ve středověku osázeny vinicemi, ale že tento malebný vrch sloužil i jako významné popraviště pro nejtěžší zločince, kteří zradili panovníka. Že se tu těžil kámen (opuka a pískovec), který posloužil třeba při stavbě Juditina mostu ve 12. století, a že existují rovněž záznamy o zdejší těžbě a zpracování železné rudy. Ukáže se také, že v 11. století se Petřín na čas proměnil v bojiště při obléhání Pražského hradu, ale že zde současně vznikaly četné kláštery a kostely. K přednostem sborníku nepochybně patří, že i úzce specializované příspěvky autoři napsali zasvěceně a přitom čtivě. Totiž tak, že si zájemce o historii, architekturu či techniku s chutí přečte také stať o paleontologických nálezech, vodách podzemních a povrchových, o petřínské vegetaci, mykoflóře, hmyzu, ptactvu nebo savcích. I když můžeme všech sedmatřicet kapitol sborníku považovat za relativně samostatné studie, které by obstály i v jiných souvislostech, samy o sobě Petřín jen z dílčího pohledu popisují. Teprve jejich soustředěním v jeden celek se podařilo vytvořit plastický, bohatě členěný obraz. Přesto se může stát, že v něm bude čtenář něco postrádat, totiž několik kapitol o kulturní historii petřínského vrchu a jeho géniu loci, o jeho obraze v literatuře, výtvarném umění, ve filmu. Editor jejich absenci vysvětluje odkazem na sborník textů, reflexí a her Reguly Pragensis nazvaný Petřín a vydaný roku 1998, ale srovnání obou publikací napoví, že téma petřínského vrchu jako prostoru "střetu kulturních a duchovních vlivů" si nové a důkladnější zpracování zasloužilo. Snad tedy v příštím vydání?
Jan Zavřel a kol.: Pražský vrch Petřín. Vydalo nakladatelství Ladislav Horáček - Paseka, Praha a Litomyšl 2002 (s vročením 2001). 216 stran a 16 stran obrazové přílohy, náklad a cena neuvedeny.
</TEXT>
</DOC>
<DOC>
<DOCID>LN-20020511059</DOCID>
<DOCNO>LN-20020511059</DOCNO>
<DATE>05/11/02</DATE>
<TITLE>
Diskuse o názorech Ludvíka Vaculíka, kterou otevřel článek Petra Zídka Vaculíkovy mikroby (LN 30. 3.), pokračuje. Na polemický text Ivana Breziny Vaculíkovy martensky (LN 20. 4.) dnes reaguje Daniela Iwahita.
</TITLE>
<TEXT>
Diskuse končí ve chvíli, kdy se vytrácí věcnost. Tady se tomu říká polemika. Pokud však dojde i na fantazírování a lhaní, nemůže následovat odpověď, pouze oprava. Autor článku Vaculíkovy martensky Ivan Brezina zalhal hodně drsně. O fejetonu Ludvíka Vaculíka Našim lachtanům (Literární noviny 13. 6. 1991) napsal: Respektovaný český intelektuál otevřeně volal po zřízení "cikánského" koncentráku. Kdo má náhodou po ruce jedenáct let staré noviny a přečte si Našim lachtanům odshora až dolů třikrát za sebou, může ho zarazit a pobouřit ledacos, ale na slovo koncentrák, ani na smysl slova koncentrák, ani na otevřené volání po zřízení koncentráku nenarazí. Ledaže by koncentrák znamenal místo dobrovolného pobytu, kde člověk žije, jak chce, a pokud tam být nechce, může žít jinde. Nevěděla jsem, že to bylo s těmi koncentráky takhle. Jak k tomu ale pan Brezina došel? Špatně četl. Pozná se to podle toho, co a jak citoval. Píše například: Ve fejetonu Našim lachtanům popsal Vaculík své zděšení z ostravských domů, zničených "občany cikánského původu". Ve fejetonu je to takhle: ...v Ostravě (jsem) šel celou čtvrtí domů zničených "občany cikánského původu". Byl to obraz skoro válečný, jaký "občané našeho původu" znají z mnoha měst. Já jsem ho na takové výměře ještě neviděl a nemůžu se ho už zbavit. Nejen pro tu zkázu, jež se dá pořád dokola napravovat, ale co bude s těmi lidmi? Co se mezi námi a nimi stane, jednou? Co vlastně Vaculík popisuje: pohoršené zděšení z těch zničených domů, nebo obavu o jejich obyvatele?
</TEXT>
<HEADING>
Opakujte po mně
</HEADING>
<TEXT>
Autor martensek takovou otázku neřeší a nabírá směr koncentrák: Dospěl k názoru, že "rovnoprávnost s námi v naší civilizaci má pro Cikány cenu malou". A co na to Vaculík? Rovnoprávnost s námi v naší civilizaci má pro Cikány cenu moc malou. Rovné právo na existenci musíme dát nejen těmto vzdáleným bližním, ale hlavně jejich životnímu způsobu. Takže ta druhá věta, ve které Vaculík teprve k něčemu dochází a která mění smysl té prvé (nejde o to, že by si Cikáni či Romové té blahosklonně dané rovnoprávnosti nevážili, ale že jim je málo platná, když jejich způsob života nebyl uznán rovnoprávným) Brezinovi vypadla z hlavy i z článku. Pak je tu ještě jakýsi protimluv: vzdálení bližní. Jsou to bližní, nebo nejsou? Je v tom pohrdání a podněcování k nenávisti, nebo interes? Podívejme se, co se píše o pár řádek výš: Dali jsme si do zákona a vzali za přání i potřebu, že lidé jsou si v právech rovni. I Cikáni. V první třídě nás katecheta učil náboženství takto: "Všichni lidé jsou naši bližní. Opakujte to."
</TEXT>
<HEADING>
Vyvolávání démonů
</HEADING>
<TEXT>
To, s čím se potýká pan Brezina, nejsou slova, která někdo napsal a odpovídá za ně, ale něco tak obecného jako respektovaný intelektuál, intelektuální aura, renomé, historické zásluhy... Jestli lidé opravdu na takové věci věří a nechají se jimi zmást, pak se s tím lze vyrovnat - kriticky, a ne výmysly a démonizací. V Brezinově článku figurují Sládek, Kopal, Skoupý, bin Ládin, koncentrák, plynové komory. Ta slova a jména mají u něj funkci démonizační, ne označující. Zůstanu u toho koncentráku. To je věc, o jejíž špatnosti máme stoprocentní jistotu. Když ji bezbolestně odsoudíme, ukazujeme tím, že máme správné názory, stojíme na správné straně, bojujeme za správnou věc - i když mimo čas a prostor, v němž cokoliv riskujeme. Pan Brezina slov jako koncentrák, holocaust nebo Osvětim už podruhé zneužívá (poprvé to bylo v článku Hyeny mezi námi v Reflexu 11. 10. 2001): dělá z nich klišé, zbavuje je obsahu a závažnosti, aby dodal svým slovům morální autority. Podobně zachází i s událostmi na Manhattanu: snadno, ideologicky, neuctivě. Nikdy nic nepokazíme, když se zastaneme zavražděných a když vyhlásíme z dálky boj terorismu, který povede někdo jiný. Ale je zlé, když se vyjádření piety či solidarity zvrhne v slovní terorizování těch, kdo mají pocit, že soucit nestačí: Odmítáš veřejně truchlit? Ptáš se, proč se to stalo a co se stane příště? To znamená, že se hlásíš k bin Ládinovi, omlouváš atentát - a plynové komory taky. Hyeno. Kam se poděl bližní, třebas vzdálený? Myslím, že úkol pro novináře i spisovatele je potýkat se s něčím skutečným, přiblížit se ke skutečnosti, ne ji zastiňovat démony. A když bojovat - tak ne boje už vyhrané, prohrané, neskutečné. Bojovat proti Vaculíkově auře nebo za jeho aureolu mi připadá absurdní a nedůstojné. Zdá se mi užitečné přít se s ním, když se mýlí, a ohradit se, když zkouší mluvit za druhé nebo o druhých rozhodovat. Ale považuji za ztrátu, když se ho zároveň snažíme umlčet v okamžicích, kdy mluví k druhým jen sám za sebe a když se svými pochybnostmi a obavami o druhé bojuje na vlastní riziko.
To, s čím se potýká pan Brezina, nejsou slova, která někdo napsal a odpovídá za ně, ale něco tak obecného jako respektovaný intelektuál, intelektuální aura, renomé, historické zásluhy... Jestli lidé opravdu na takové věci věří a nechají se jimi zmást, pak se s tím lze vyrovnat - kriticky, a ne výmysly a démonizací. V Brezinově článku figurují Sládek, Kopal, Skoupý, bin Ládin, koncentrák, plynové komory. Ta slova a jména mají u něj funkci démonizační, ne označující. Zůstanu u toho koncentráku. To je věc, o jejíž špatnosti máme stoprocentní jistotu. Když ji bezbolestně odsoudíme, ukazujeme tím, že máme správné názory, stojíme na správné straně, bojujeme za správnou věc - i když mimo čas a prostor, v němž cokoliv riskujeme. Pan Brezina slov jako koncentrák, holocaust nebo Osvětim už podruhé zneužívá (poprvé to bylo v článku Hyeny mezi námi v Reflexu 11. 10. 2001): dělá z nich klišé, zbavuje je obsahu a závažnosti, aby dodal svým slovům morální autority. Podobně zachází i s událostmi na Manhattanu: snadno, ideologicky, neuctivě. Nikdy nic nepokazíme, když se zastaneme zavražděných a když vyhlásíme z dálky boj terorismu, který povede někdo jiný. Ale je zlé, když se vyjádření piety či solidarity zvrhne v slovní terorizování těch, kdo mají pocit, že soucit nestačí: Odmítáš veřejně truchlit? Ptáš se, proč se to stalo a co se stane příště? To znamená, že se hlásíš k bin Ládinovi, omlouváš atentát - a plynové komory taky. Hyeno. Kam se poděl bližní, třebas vzdálený? Myslím, že úkol pro novináře i spisovatele je potýkat se s něčím skutečným, přiblížit se ke skutečnosti, ne ji zastiňovat démony. A když bojovat - tak ne boje už vyhrané, prohrané, neskutečné. Bojovat proti Vaculíkově auře nebo za jeho aureolu mi připadá absurdní a nedůstojné. Zdá se mi užitečné přít se s ním, když se mýlí, a ohradit se, když zkouší mluvit za druhé nebo o druhých rozhodovat. Ale považuji za ztrátu, když se ho zároveň snažíme umlčet v okamžicích, kdy mluví k druhým jen sám za sebe a když se svými pochybnostmi a obavami o druhé bojuje na vlastní riziko.
</TEXT>
</DOC>
<DOC>
<DOCID>LN-20020511060</DOCID>
<DOCNO>LN-20020511060</DOCNO>
<DATE>05/11/02</DATE>
<TITLE>
S více než půlstoletým zpožděním vychází překlad prvotiny Jacka Kerouaka
</TITLE>
<TEXT>
Rodinnou ságu Maloměsto, velkoměsto dokončil Kerouac v sedmadvaceti letech a stejně jako jeho pozdější texty je i toto dílo do značné míry autobiografické. Román je nostalgickým ohlédnutím za poklidným maloměstským životem a kronikou proměn, jimiž prochází obyčejná americká rodina na přelomu 30. a 40. let minulého století.
Jack Kerouac a další příslušníci beat generation, jejímž neoficiálním mluvčím Kerouac byl, mají u nás velké množství příznivců. S autorovou povídkovou tvorbou se český čtenář mohl seznámit v knížce Říjen v železniční zemi, vydané v roce 1963. O patnáct let později vyšel konečně česky i autorův nejslavnější román Na cestě a v roce 1984 útlá novela Mag. Začátkem devadesátých let se pak vydávání Kerouakových knih a beatnické literatury vůbec chopila řada nakladatelství.
</TEXT>
<HEADING>
Stačí se občas nadechnout
</HEADING>
<TEXT>
Kerouac se do moderní americké literatury zapsal především svým výrazným stylem spontánního psaní. Jeho díla vesměs postrádají zápletku a jsou psána způsobem, který sám Kerouac přirovnal ke hře jazzového hudebníka. Tok textu není strukturován obvyklým způsobem, ale podobá se frázi zahrané saxofonistou, jehož jediným omezením je potřeba občas se nadechnout. Legendární skutečností se stala doba pouhých tří týdnů, během nichž autor napsal román Na cestě, i fakt, že si do psacího stroje založil roli papíru, aby se nemusel zdržovat výměnou listů. Styl, který Kerouac na žádost svého souputníka Williama S. Burroughse zformuloval do teorie Základy spontánní prózy (česky 1995 v antologii Rozprášené básně), se setkal s rozdílným přijetím nejen u kritiky, ale i u spisovatelských kolegů. Vrstevník Truman Capote označil ve známém prohlášení Kerouakův styl za pouhé "psaní na stroji". Naproti tomu se Kerouac dočkal ocenění třeba u Bohumila Hrabala, pro kterého se spontánní "chrlení" textu bez ohledů na konvence formální i obsahové stalo ospravedlněním vlastní tvůrčí metody a důkazem, že moderní prozaické trendy se rozvíjejí nezávisle na kontinentální příslušnosti a životní zkušenosti. Kerouakova prvotina Maloměsto, velkoměsto je ještě v mnoha ohledech konvenční a spontánní metoda se v ní uplatňuje jen okrajově (jedním z přiznaných literárních vzorů byl Thomas Wolfe). Kniha je lineárním příběhem početné rodiny Martinů z městečka Galloway v Nové Anglii. Zprvu vzorová americká rodina, živená tiskařskou dílnou otce George, ztrácí s dospíváním pětice bratrů a tří sester svou semknutost. Autor se zaměřil zejména na postavu otce a trojici bratrů - Joea, Francise a Petera, do nichž zjevně promítl své dosavadní životní zkušenosti. Joe a Francis jsou zobrazeni jako prototypy prostého, čestného amerického chlapce, respektive - v případě Francise - intelektuála, ve skrytu duše pohrdajícího stereotypním a přízemním rodinným životem. Peter je pak jakýmsi amalgámem dvou starších bratrů a v největší míře se do jeho postavy vtělil autor sám. Peterův příběh sledujeme od doby jeho středoškolských studií. Během nich začne ctižádostivý mladík hrát americký fotbal. Zarputilostí a neúnavnou vytrvalostí se mu podaří prosadit se do školního mužstva a v té chvíli se stává v kruhu rodiny miláčkem a největší nadějí. Díky úspěchu ve sportu získá sebevědomí, obdiv, ale také nabídku stipendií na několika univerzitách a tím i skvělé vyhlídky do budoucna. Peter a s ním Francis odcházejí studovat a rodinu postupně opouštějí další členové. Stárnoucí otec se tváří v tvář rozpadající se rodině nedokáže ubránit obavám ze stáří. Krátký pokus připomenout si mládí pitím a sázením na dostizích postačí k nenapravitelné katastrofě. Georgeova dílna zbankrotuje a rodina musí opustit svůj dům.
</TEXT>
<HEADING>
Vydat ze sebe to nejlepší
</HEADING>
<TEXT>
Přes všechnu pozornost, kterou Kerouac věnuje ostatním členům rodiny, zůstává Peterův příběh nejprokreslenější a nejpůsobivější. Vylíčení fotbalových tréninků, nedělních zápasů s nezbytnými rozhlasovými přenosy, postav sportovních sloupkařů i lanařů z univerzit, ale i prostředí zapocených šaten a pozápasových pitek - to jsou jedny z čtenářsky nejvděčnějších pasáží knihy; podobné mohl český čtenář nalézt snad jen před lety v polozapomenutém románu Millarda Lampella Hrdina hřiště (česky 1966). Peterův náhlý rozchod s fotbalem je nejen jedním z klíčových momentů románu, ale - vzhledem ke skutečnému Kerouakovu osudu - možná i autorova života. Peter opouští z vlastní vůle svět, v němž dobro je definováno spoluhráči a zlo soupeřem; svět, jehož hlavním smyslem je hrát fotbal - tedy vydávat ze sebe to nejlepší v iracionálním a neužitečném počínání, konaném ovšem maximálně racionálním způsobem. Zanechává sportu, který mu doposud přinášel prestiž, přátele, pocit uspokojení a také finanční zajištění. Definitivně tak opouští ale i svět dětství a idylického maloměstského života. Činí tak proto, aby se přiblížil skutečnému životu, který žije jeho otec a rodina. Paradoxem je, že tím zklamává všechny zbývající otcovy naděje. Souběžně s Peterovým rozhodnutím opustit sport a školu dochází k dalšímu společenskému sestupu rodiny. Otec znovu přichází o práci a rodina je nucena opět se stěhovat: tentokrát až do New Yorku. První setkání s New Yorkem je tísnivé i fascinující a k nejsilnějším pasážím knihy patří barvité evokace amerického velkoměsta. Brooklynské ulice s bistry a bary, ale i příroda, maloměstské domy, železniční tratě a zapadlé benzinky jsou vykresleny způsobem, jehož obdobu ve výtvarném umění představují plátna Edwarda Hoppera. Do života všech zasáhne i válka. Útočí na nás, protože prej máme moře peněz a jsme kvůli tomu hrozně arogantní. A na co to vlastně útočí? Na nějakýho ubožáka, kterej se může upracovat, píše rozčarovaný George Martin své ženě po napadení Pearl Harboru. Hrdý otec se nikdy nenaučí žít v nepochopitelném a nepřátelském velkoměstě. Začíná podléhat zmatku a odcizení, zdá se mu, že jeho děti a jejich přátelé relativizují životní pravdy a porušují všechny zásady, které se jim pokoušel vštěpovat. Přestává si s nimi rozumět a sní o časech, kdy bylo všechno ještě prosté a pochopitelné. V tomhle městě lidi nežijou takovej život, jakej pro ně Bůh zamejšlel, říká zoufale Joeovi, navrátivšímu se z války. Znejistělý a unavený otec nakonec umírá a rodina se schází v místě, kde kdysi žila, aby otce pohřbila vedle svých předků. Pohřeb otce se stává chvílí smíření i nových optimistických plánů. Ale Peter se k rodinným plánům nepřipojí. Místo toho se vydává na cestu.
</TEXT>
<HEADING>
Pod maskou spontánního psavce
</HEADING>
<TEXT>
Paralela Peterova příběhu s autorovým osudem je zřejmá. Sám Kerouac utrpěl v prvním ročníku na Columbijské univerzitě vážný úraz a byl nucen opustit vrcholový sport i školu. Střídal různá zaměstnání, objevoval nové přátele, cestoval po Spojených státech a stal se legendou beatnického hnutí. To vše bylo mnohokrát popsáno. Román Maloměsto, velkoměsto (ve zdařilém překladu Simony Mazáčové) je vyzrálou prvotinou a umělecky trefným zpodobněním konverze archetypálního mladého Američana své doby v člověka, pro něhož je fyzická i tvůrčí svoboda nezbytným předpokladem života i za cenu vykořenění a vyčlenění ze společnosti. V románu lze ale vytušit i náznaky budoucích autorových nejistot, zdánlivě skrývaných pod maskou spontánního psavce. Každá spisovatelova vyřčená jistota je - řečeno s Josefem Škvoreckým - vyvážena mučivou nevyřčenou nejistotou, která zůstává čtenářům skryta. Ukáže se, že i samotným autorem šířené legendy o rekordně rychlém psaní jsou jen jednou částí pravdy. Kerouac sváděl se svými knihami bolestné zápasy, skutečné dokončení mu trvalo několik let a nikdy si nebyl svou prací jistý. V posledních letech života se cítil unaven, protože veřejná zpověď v psané podobě vyčerpává srdce. Východisko z nejistoty mu už dávno skýtá alkohol. Kdo se pak může divit, že Kerouac rozšířil již tak husté řady amerických spisovatelů, jejichž osudem se závislost na alkoholu - tato "choroba individualismu" - vposledku stala? Prvotina Maloměsto, velkoměsto je v kontextu Kerouakovy tvorby svébytným a vyzrálým dílem, které ani po letech neztratilo nic ze své svěžesti a nepochybných kvalit. Zároveň zůstává i zřetelným naznačením dalšího autorova životního a uměleckého směřování.
Kniha týdne
Jack Kerouac
Maloměsto, velkoměsto
Přeložila Simona Mazáčová.
Vydalo nakladatelství Volvox Globator,
Praha 2002, 448 stran.
</TEXT>
</DOC>
<DOC>
<DOCID>LN-20020511061</DOCID>
<DOCNO>LN-20020511061</DOCNO>
<DATE>05/11/02</DATE>
<TITLE>
próza
</TITLE>
<TEXT>
Irena Dousková
</TEXT>
<HEADING>
Doktor Kott přemítá (Petrov)
</HEADING>
<TEXT>
Alice barvitě sní o poklidném a spokojeném životě ve venkovském ateliéru, o úspěšných dětech i o sobě samé jako o sice stárnoucí, ale stále přitažlivé ženě plné moudrého nadhledu. Filmovým střihem se čtenář ocitne v realitě a spatří předčasně zestárlou, opuštěnou ženu v alkoholicky bezútěšné skutečnosti. Exulant se po letech vrací do vlasti na návštěvu starých přátel. Navrátilcovu sentimentální náladu ale vystřídá zdrcující rozčarování. Příprava svatby není jen příležitostí k setkání nastávajících příbuzných, ale především panoptikální přehlídkou malosti, zavilosti a čecháčkovského pokrytectví. To jsou jen tři z dvanácti příběhů obsažených v povídkové sbírce Doktor Kott přemítá, která je čtvrtou prozaickou knížkou Ireny Douskové (1964). Epistolární próza Goldstein píše dceři (1997), poláčkovské vyprávění osmiletého děvčátka Hrdý Budžes (1998) i hořký příběh mladé ženy stylizovaný do deníkových záznamů Někdo s nožem (2000) vzbudily v době svého vydání vesměs kladnou reakci kritiky. Autorka nyní přichází s příběhy, jež si zachovávají všechny přednosti předchozích děl. Stěžejním tématem většiny povídek je konfrontace banální reality se světem snů a představ, které o sobě i o jiných chováme. Autorka vypráví příběhy střídmým jazykem - i její styl je nekomplikovaný a prostý jakýchkoliv literátských exhibicí. Za zdánlivou jednoduchostí je ale skryto pronikavé pozorování a schopnost přesně vystihnout několika málo slovy skutečnost, která nás obklopuje. Autorka již předešlými pracemi ukázala, že její parketou jsou kratší, případně fragmentární literární útvary, a dvanáct povídek zařazených do neobsáhlé sbírky to jen potvrzuje.
Bruce Chatwin, Paul Theroux
</TEXT>
<HEADING>
Návrat do Patagonie (Havran)
</HEADING>
<TEXT>
Travelog, tak - alespoň podle záložky knihy - označují autoři, kteří jsou zároveň (nebo především) cestovateli, literární formu, kterou vzdali poctu zemi, do níž zamířili proto, že neměli nic lepšího na práci a s přesvědčením, že: Neznámá země je sama o sobě dostatečným důvodem k tomu, abychom ji navštívili. Text věnovaný zemi či spíše končinám, které odedávna vzbuzovaly respekt v těch, kdo do nich zabloudili, psaný formou jakéhosi dialogu či spíše dvoj-monologu je příjemným inspiromatem k objevení či opětovnému přečtení řady děl ze světového literárního dědictví. Dante totiž do nejjižnějšího obydleného koutu zeměkoule situoval své Peklo, Shakespeare drama Bouře, Swift zase království dobromyslných obrů, do něhož se dostane jeho hrdina Gulliver, nebezpečné úžiny lákaly Odyssea, pozůstatky zde nalezených prehistorických zvířat vedly A. C. Doylea k napsání fantastického Ztraceného světa. A tak bychom mohli pokračovat... V Chatwinově a Therouxově Návratu do Patagonie nehledejte cestopis ve smyslu popisu cesty, osobních vjemů či zážitků. Útlý svazek prošpikovaný exkursy do historie, literatury, etnologie, sociologie a dalších humanitních věd a občasnými filozofujícími úvahami na téma cesta a cestování, tento patagonský travelog je spíše kompendiem záznamů a postřehů, jež oba vášniví nomádi posbírali v dílech svých cestovatelských předchůdců.
aforismy
William Hazlitt
</TEXT>
<HEADING>
Myšlenky lehké jako vzduch (Vyšehrad)
</HEADING>
<TEXT>
Kapesní soubor aforismů připomíná ve věrném překladu Antonína Přidala dílo velkého anglického esejisty a literárního kritika Williama Hazlitta (1778-1830). Autor odkrývá lidské nešvary, zároveň ale umožňuje čtenáři, aby se jim mohl zasmát. Jeho elegantní kritika s sebou rovněž nese očisťující efekt; na první pohled těžké myšlenky se pak stávají něčím, co je "lehké jako vzduch". V sedmi oddílech, do nichž je kniha členěna, se tak můžeme s autorem zamýšlet nad láskou, přátelstvím, ale i závistí. Každou z kapitol uvozuje vybrané rčení, charakteristické pro dané téma. Do části věnované citům, zejména lásce, vstupujeme s rozhodným: Nic nemůže zničit lidské srdce. Hazlittův styl se vyznačuje hutným, avšak přehledným vyjadřováním, pozorovatelskou schopností a mravní důsledností. Přes veškerý morální apel ale Hazlitt zdůrazňuje jednu kvalitu, která je pro lidské bytí veledůležitá, totiž schopnost naslouchat druhým a s ní spojenou pokoru: Je omyl myslet si, že obíráme-li se pořád sami sebou, točí se kolem nás i myšlenky ostatních. Správný je opačný závěr. Překladateli se navíc podařilo zachovat atmosféru textu, který vznikl na sklonku 18. století. Čtenář tak může vychutnat napětí mezi poněkud archaickým jazykem a aktuálností mezilidských vztahů, které vypadají stále stejně.
pro děti
Terence Blacker
</TEXT>
<HEADING>
Čaroslečna na rozcestí (Amulet)
</HEADING>
<TEXT>
Odcestovat strojem času do krymské války těsně před útokem anglické kavalerie, pohovořit s lordem Cardiganem, zachránit malou čarodějnici před exemplárním utopením, navštívit premiéra v Downing Street 10 a donutit ho, aby zakázal přeřazování dětí do jiných škol během školní docházky, nebo jen tak na okraj zachránit svou oblíbenou učitelku před upírem není jen tak - zvlášť když chodíte do školy a je vám deset let. Navštěvujete-li však školu sv. Barnabáše, kde učí, respektive učila, jistá slečna Čarská, řečená Čaroslečna, je možné všechno. Příběhy britského publicisty a spisovatele Terence Blackera o netypické paní učitelce si získaly oblibu čtenářů všech věkových kategorií. Dva svazky z prozatím dvacetidílné série (Čaroslečna a Čaroslečna se vrací) znají i čtenáři v Česku. Svérázná slečna Čarská razí přesvědčení, že děti mají mít možnost veškerou látku si samy vyzkoušet, nejlépe na vlastní kůži. Což je sice některým dospělým proti srsti, zato děti si takovou pedagogickou metodu nemohou vynachválit. A to i tehdy, když se vlastní horlivostí dostanou do nesnází. Vědí totiž, že Čaroslečna se objeví vždy tam, kde ji děti potřebují. Humorné vyprávění doprovozené jednoduchými výraznými ilustracemi Tonyho Rosse potěší děti a neurazí dospělé. Co víc si přát.
komiks
Roy Thomas a Barry Smith
</TEXT>
<HEADING>
Barbar Conan (Crew)
</HEADING>
<TEXT>
Legendární hrdina povídek (a jednoho románu) R. E. Howarda se v Čechách v komiksové podobě objevuje již potřetí. Po osmnáctidílné sešitové sérii z první poloviny devadesátých let a ojedinělém předloňském počinu firmy Barlow se nyní neohrožený svalovec vrací prostřednictvím svazku obsahujícího prvních osm sešitů, kterými začalo svou úspěšnou sérii ve Spojených státech vydavatelství Marvel. Scénáře příběhů vycházejí z Howardových nápadů a povídek, avšak Roy Thomas se dokázal vyhnout úskalí, na kterém ztroskotal jinak vysoce solidní projekt Barlowu, totiž přílišné literárnosti. V marvelovsko-crewní úpravě se tak Barbar Conan stává plnohodnotným komiksem, nikoliv jen bohatě ilustrovanou knihou. Černobílá kresba je snad ještě působivější než původní barvy a českému čtenáři tak začíná být konečně splácen jeden z velkých komiksových dluhů.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20020511062</DOCID>
<DOCNO>LN-20020511062</DOCNO>
<DATE>05/11/02</DATE>
<TITLE>
ROZHOVOR:
</TITLE>
<HEADING>
Jiří Bartoška
</HEADING>
<TEXT>
Když před jedenácti lety odcházel z Divadla Na Zábradlí a poté se objevil v čele karlovarského festivalu, zdálo se, že jako herec pomalu končí. Sám ten pocit nemá. Na jevišti stojí více než desetkrát do měsíce a Amadeus, ve kterém v Divadle Pod Palmovkou už rok hraje Salieriho, je vyprodaný na týdny dopředu.
LN: Nějaká změna snad ale ve vaší kariéře nastala.
Nevím jaká. Pořád jsem divadelní herec. Ale budiž, rozdíl bych našel. Především je totiž dobré, když je člověk sám sobě ředitelem (Jiří Bartoška je hercem "na volné noze", nemá stálé angažmá, pozn. red.). Může si vybírat. Kdyby Salieri pro mě byl nezajímavý, nevzal bych ho, protože času je málo, a když už ho někam napnu, chci, aby to byl zajímavý titul. Nikdy jsem tuhle Schafferovu hru na divadle neviděl, i když vím, že před mnoha lety v ABC byla nádherná. Takže jsem znal jen Formanův biják.
LN: Nebylo právě po něm riskantní, že diváci budou srovnávat?
Myslím, že tenhle problém vzniká, když se román přenáší do filmu, protože čtenář si příběh formuje podle své potence a svých pocitů, a pak je zklamaný, že mu ho někdo předělal. Ve srovnání filmu a divadla to nebezpečí nevidím. Naopak, biják je neosobní, kdežto divadlo má tu šanci, že herec a divák se sobě podřizují a představení dělají společně.
LN: Rozumíte Salierimu v jeho sváru s Amadeem?
Naprosto.
LN: Stál jste sám někdy proti stejně Bohem nadanému, živelnému talentu, na který byste neměl?
V každé divadelní šatně máte šest Hamletů, tohle si nevyberete.
LN: Už jste se vyrovnal se ztrátou divadelního prostředí, ve kterém jste tak dlouho žil?
Vyrovnal, protože když jsem v jedenadevadesátém roce ze Zábradlí odešel, najednou jsem nevěděl o souboru, který by mě oslovil, a kde bych chtěl existovat. Navíc se po třiadevadesátém roce, kdy jsem začal dělat karlovarský festival, situace změnila úplně. Už nebylo časově možné, abych někde ve stálém souboru byl.
LN: Copak vám pevný tým nechybí? Ještě těsně před odchodem ze Zábradlí jste mluvil jinak.
Mám sice pocit, že v určitém věku by člověk měl někam patřit, ale mně tohle absolutně vyhovuje. Dovoluje mi to přepych hrát jeden večer v Řeznické ve sklepě a druhý večer pod pozlacenými andělíčky na Vinohradech. Kdyby Zábradlí trvalo, možná bych se na Vinohrady jako host nikdy nedostal, protože by mě neoslovili. A i kdyby, považoval bych to za zradu na svojí vlastní scéně.
</TEXT>
<HEADING>
LN: Jak často jste na jevišti?
</HEADING>
<TEXT>
Dvanáctkrát, třináctkrát do měsíce, což je poměrně dost na to, že nejsem ve stálém souboru. Amadea mám měsíčně šestkrát. Šílenství v Dejvicích třikrát. Další představení mám v Řeznické. A protože jsem líný, do smluv si dávám, že budu dělat do měsíce maximálně dva zájezdy. Ale nejde jen o lenost. Divadlo se má hrát tam, kde se nazkouší. Vytvoříte ho pro určité prostředí, a když vás z komorního sálu pořadatel najednou šoupne do haluzny kulturního domu, je to podvod na herce i na diváky.
LN: Přesto - jsou to pořád zájezdy party, nebo už je cítíte odtažitěji?
Je to takový školní výlet. Příjemná legrace.
LN: Školní výlet?
Já jsem starej jen tělem, palici mám zatím mladou.
LN: V březnu jste slavil pětapadesátiny. To je pořád dobré číslo...
Dobré ... teď mě berou plotýnky, které mě nikdy nebraly. Takže jsem poznal, že tam, kde končí záda a začíná zadek, něco takového existuje. Ono je to s tím věkem hodně relativní. Na filmové akademii jednou někdo blahopřál Honzovi Svěrákovi k narozeninám. Když jsem se ptal, kolik, řekl, že šestatřicet. S výrazem naprostého zmaru. Povídám: "Šestatřicet bych bral z fleku." Vedle mě stál Jirka Hubač a říká: "Já bych z fleku bral šedesát."
LN: Připusťme tedy, že 55 jakýsi věk asi je. Máte spočítáno, kolik jste v něm nasbíral rolí?
Natočil jsem asi padesát bijáků, nějaké televizní seriály... O divadle přehled nemám.
LN: Když dnes jdete do nové postavy, zužitkujete v ní ty minulé?
Ne. A bylo by špatné, kdyby si divák řekl, aha, tohle gesto už znám.
</TEXT>
<HEADING>
LN: Nejsou znát ani zkušenosti?
</HEADING>
<TEXT>
Řeknu vám konkrétní příklad: S Karlem Heřmánkem jsme Jakuba Fatalistu hráli léta ve stejných kostýmech a dekoracích a žili jsme v dojmu, že ho hrajeme pořád stejně. A najednou zjistíte, že umřela Dana Balounová, která s námi hrála, narodily se děti, umřela babička Skalická a děda Skalický, a ať chcete, nebo ne, hrajete s pocitem poznání těchto věcí. Karel Steigerwald, který viděl představení na premiéře a pak po dvanácti letech, řekl, že to je úplně jiné představení. A nebylo jiné proto, že jsme mezitím nazkoušeli Bratry Karamazovy a Macbetha, ale bylo jiné, protože jsme mezitím žili život. To je to, co vaše poznání posunuje.
LN: Změnila vás takhle i zkušenost kolem filmového festivalu?
Ne, festival je normální práce. Jako by vás mělo změnit, že chodíte nakupovat do hypermarketu.
LN: Přinejmenším přijdete do styku s jinými lidmi než v divadle.
To nehraje roli. Alespoň si nic takového neuvědomuju. A doufám, že to na mém herectví není znát.
LN: Ale už na ně taky nejste moc soustředěný.
Proč myslíte?
LN: Kritiky na vašeho Salieriho pod Palmovkou nebyly nejlepší.
Pokud vím, byla to jenom kritika z Lidovek, ale pro mě je jasnou kritikou, když tam diváci sedí, jsou potichu a čekají, co řeknu. Ostatně, co je dneska kritika? Kde jsou ty, které kdysi psal Sergej Machonin? Když jsme si je přečetli, věděli jsme, jak divadlo dělat. 'Jen špatný herec nevydrží dvě hodiny ostudy' A jestli někdo napíše, že to nebylo pěkné? Kdyby nebylo, není vyprodáno dva měsíce dopředu. To je pro mě kritika.
LN: Kdo je pro vás tedy autorita? Kamarádi? Nebo sázíte na svůj vlastní pocit?
Režisér. Jeho potřebuju. Nejsem typ, který by si roli uměl vymyslet.
</TEXT>
<HEADING>
LN: Našel jste ho po Evaldu Schormovi?
</HEADING>
<TEXT>
Evald Schorm hercům dával obrovskou svobodu. A ta je to nejtěžší, co může existovat. Proto jsem rád dělal s Janem Grossmanem, který byl režisér diktátu, až skoro stylizace. Na rozdíl od Evalda nám udělal mantinely užší a až v nich dal svobodu. Ale úkoloval nás, a to mně vyhovuje.
LN: Jsou herci, kteří tvrdí, že na každé postavě nechají kus života.
Jejich problém. Kdybych to dělal, nedožil bych se ani těch pětapadesáti. Samozřejmě, jsou takoví. Kus života... Jenže já jsem se k divadlu dostal trochu omylem. Když jsem byl v Brně na vojně, prostě mě na JAMU přihlásili. Až do okamžiku, kdy jsem dostal předvolání k pohovoru, mě nenapadlo, že bych se tím mohl živit. Nejsem tedy typ herce odkojeného mlékem na odličování, který od určitého věku napíná všechny síly, aby na jeviště vstoupil. Ale budiž, přiznávám, je to krásná profese, a protože jsem člověk fatálně založený, věřím, že tak to asi mělo být.
LN: Přesto jste se brzy zařadil mezi velké talenty. Nepropásl jste tenkrát šanci si zahrát Amadea s vědomím, o čem ta role je?
Salieri je lepší. Nemám čeho litovat. Kdyby člověk přemýšlel, kolik rolí propásl! Můžu vzít tužku a odškrtávat si, co všechno už nebudu hrát. Ale protože tolik kvalitních lidí píše divadelní hry, zároveň si můžu dělat křížky, co bych ještě hrát mohl. Dneska jsem třeba vděčný za spolupráci s Petrem Zelenkou na jeho Příbězích obyčejného šílenství, které děláme v Dejvickém divadle. To je nádherná současná hra.
</TEXT>
<HEADING>
LN: Je takových dost?
</HEADING>
<TEXT>
Není. Ale jak tak obvykle věci jdou nahoru a dolů, jsme možná zrovna ve špatné periodě. To by mě tedy tak netrápilo. Jenže po světě se rodí tolik skvělých věcí. Irové, malý národ, plodí jednu lepší než druhou. A na našich jevištích se z toho objevuje minimum. Vaří se ze starých jistot. Kdysi v Městských divadlech pražských měl Ota Ornest tu odvahu a ten nos dát na repertoár nové hry už druhý rok po světové premiéře. Když v 60. letech dělal pan Lohniský pod Palmovkou Albeeho Kdo se bojí Virginie Woolfové, bylo to jen krátce po tom, co hra běžela na Broadwayi. Tady vládne jakási strašlivá divadelní nefantazie. Jeden titul najednou hrají na pěti místech v republice.
LN: Když se před lety tolik debatovalo o rozpadu tehdejšího souboru Zábradlí, říkal jste, že jste hodně unavený. Trvá to?
Byl jsem unavený fyzicky, ale ne psychicky. Jsem v podstatě šťastná povaha, nedržím svoje problémy dlouho v břiše.
</TEXT>
<HEADING>
LN: Vypovídáte se z nich, nebo explodujete?
</HEADING>
<TEXT>
Ani jedno. Kdysi jsem byl dost blbě nemocný a tenkrát jsem si řekl: "Dobře, a co s tím mám dělat?" Takže jsem nemoc přestal brát na vědomí, a ona se urazila a jaksi vymizela. Prostě svým problémům nedávám šanci. Jistě, je to můj způsob, ale mně se osvědčuje. Když si uvědomíte, kolik hrůz se ve světě děje, kde všude jsme se mohli narodit. A jak by bylo troufalé tvrdit, že právě já se mám špatně.
Ani jedno. Kdysi jsem byl dost blbě nemocný a tenkrát jsem si řekl: "Dobře, a co s tím mám dělat?" Takže jsem nemoc přestal brát na vědomí, a ona se urazila a jaksi vymizela. Prostě svým problémům nedávám šanci. Jistě, je to můj způsob, ale mně se osvědčuje. Když si uvědomíte, kolik hrůz se ve světě děje, kde všude jsme se mohli narodit. A jak by bylo troufalé tvrdit, že právě já se mám špatně.
</TEXT>
</DOC>
<DOC>
<DOCID>LN-20020511063</DOCID>
<DOCNO>LN-20020511063</DOCNO>
<DATE>05/11/02</DATE>
<TITLE>
téma:
</TITLE>
<TEXT>
Žijí v jejich stínu. Jaké ale vlastně jsou? Obětovaly i ony svůj život a manželství politice, nebo si kráčejí vlastní cestou? Vydělávají na postavení svých manželů a po jejich zádech šplhají nahoru, anebo žijí dál skromně, jako by jejich muž neseděl ve vládě, ale za volantem autobusu?
Manželky českých politiků mají společné jediné: své muže vídají méně, než by chtěly. Ti prosedí většinu dne v parlamentu, v Senátu, ve vládě, ve výborech a teď jim zbytky času užírá předvolební kampaň. V lepším případě se vracejí domů pozdě večer. V horším - to pokud patří mezi mimopražské - se objeví doma na skok třeba jen dvakrát třikrát do měsíce. Tady ovšem jakákoli podobnost končí. Co žena, to jiný osud. Mezi manželkami předních českých politiků jsou podnikatelky, důchodkyně, knihovnice, úřednice, učitelky, překladatelky, ženy v domácnosti, ale i členky správních rad. "Žena politika se musí smířit s tím, že i od ní je to služba vlasti. Nese to s sebou určité nepříjemnosti, které se dotknou i rodiny, ale s tím se nedá nic dělat," popisuje politolog Bohumil Doležal nejčastější problém žen politiků.
</TEXT>
<HEADING>
Zásada číslo 1: nekompromitovat manžela
</HEADING>
<TEXT>
Kromě toho, a snad i nadevše, však platí zásada: Nikdy nekompromitovat svého muže! Střet zájmů totiž pro politika platí nejen v úřadě, ale i doma. Ukázkový příklad, jak přivést manžela do úzkých, předvedla nedávno například Šárka Grossová. Několik měsíců jezdila zadarmo v luxusním stříbrném sportovním Audi TT, které jí jako VIP zákazníkovi nabídla firma mediálně zastupující automobilku na českém trhu. Byl to přitom Stanislav Gross, kdo před půldruhým rokem prosadil ve vládě nákup osmnácti limuzín Audi... A nejen to. Šárka Grossová dokonce jako manželka ministra objížděla firmy z řad zájemců o privatizaci a sháněla od nich sponzorské příspěvky pro agenturu GoJa rodinného přítele Františka Janečka. Mezi společnostmi, kde uspěla, byly Třinecké železárny, Mostecká uhelná společnost, Agrofert, T-System. Bývalá učitelka v mateřské škole a provozní v parlamentní restauraci svým čilým podnikáním překonala dokonce manželovy ministerské příjmy dosahující 75 tisíc korun měsíčně. Poškodila ovšem také manželovo jméno. Jak moc a zda se to nakonec vyplatilo, ukáží až blížící se volby. Vytrvale manželovu kariéru podkopává také Livie Klausová, která už od roku 1993 zasedá v dozorčí radě České spořitelny. Kromě toho dříve figurovala i v nejvyšších orgánech firem ČEZ a ZVVZ Milevsko. Marně se ji pro konflikt zájmů pokusil odvolat dokonce i bývalý ministr financí Ivo Svoboda. Podezření, že se ve státních či polostátních společnostech drží díky vlivu a postavení manžela, je sice jen spekulací, pro politika by ale obecně mělo platit pravidlo presumpce viny. Ve své obhajobě v nedávném rozhovoru v LN Livie Klausová narazila na klasický problém manželky politika, když vysvětlovala, proč se svých funkcí nevzdala: "Každá žena se dostává do rozporu - být manželkou a přitom mít své povolání. Rozhodla jsem se, že nezapřu samu sebe a nezahodím za hlavu vše, co jsem vystudovala a dělala předtím, než můj muž vstoupil do politiky." Václav Klaus i Stanislav Gross mají asi štěstí, že se pohybují v českých poměrech. Jinde by je podobné skandály možná stály i kariéru. "V Evropě by aféry kolem paní Grossové a Klausové byly strašlivý průšvih, něco neslýchaného. U nás politická etika stále pokulhává a možné je tu leccos," míní politolog Bohumil Doležal. Za pravdu mu dávají i doložitelné údaje sněmovny a Senátu. Z nich vyplývá, že mnoho poslanců, senátorů a členů vlády porušuje zákon o střetu již několik let. Ústavní činitelé totiž mají povinnost kromě vlastních příjmů přiznávat parlamentu a Senátu i příjmy manželek. Mnoho z nich to ale ignoruje. Informace o příjmech rodinných příslušníků tak chybějí třeba v přiznáních Miloše Zemana, Jana Fencla, Jaromíra Schlinga, Cyrila Svobody, Miroslava Kalouska a Jana Kasala i Miroslava Grebeníčka a dalších. Za toto porušování zákona však ministrům, poslancům a senátorům žádný postih nehrozí. Nejhorším trestem by mohlo být pouze veřejné konstatování o porušení zákona. I tomuto banálnímu aktu by však muselo předcházet oznámení deseti poslanců nebo pěti senátorů mandátovému a imunitnímu výboru. Zatím se tak nikdy nestalo. Situaci, kdy vytrvalé soukromé aféry (ale nejen ty) podkopaly slibnou kariéru mladého politika, předvedl nejmladší ministr Zemanova kabinetu Karel Březina. Vysledovat příčiny jeho pádu není jednoduché. Kritizován byl pro mnohé: nízký věk, málo zkušeností, chabé výsledky práce. Nemalou roli v tom, že propadl nejen v oblibě mezi voliči, ale i ve vlastní straně, hrají ale bezesporu i skandály. Březina se nejprve sám stylizoval do role playboye, kterou ještě podtrhlo manželství s kontroverzní spisovatelkou a nynější šéfredaktorkou magazínu Harper's Bazaar Bárou Nesvadbovou. Březina z politiky odchází jako zkrachovalec, který se do povědomí zapsal v podstatě jen soukromými skandály. Z jiného soudku jsou případy, kdy mnozí z poslanců či senátorů dokonce zaměstnávají své ženy jako vlastní asistentky. Zákon to nezakazuje. Tahle "malá domů" představuje další rodinný příjem více než dvaceti tisíc korun měsíčně ze státní kasy, i když nemusí jít vždy o zištné důvody. Mezi ty, kteří takto hazardují se svou kariérou, patří například senátor ODS Mirek Topolánek, kterému asistentku dělá žena Pavla. Důvod? "Abychom vůbec byli trochu spolu, aby mi trochu viděla do života, aby se se mnou nerozvedla," tvrdí mimopražský senátor Topolánek. Manželku si za spolupracovnici zvolil i senátor KSČM Antonín Petráš. Ten se ani netají tím, že jí chtěl zajistit zaměstnání. Byla více než rok vedena na úřadu práce jako nezaměstnaná. Podobně zaměstnal na částečný úvazek svého syna například také poslanec KDU-ČSL Ladislav Šustr.
</TEXT>
<HEADING>
Lucie Pilipová: Politika je jako bumerang
</HEADING>
<TEXT>
V protikladu k těmto případům působí snad jako ideální prototyp manželky politika podnikatelka Lucie Pilipová. "Potýkám se s tím neustále. Snad každý týden řeším, jestli tuto zakázku vzít a jestli prací pro toho a toho klienta nemůžu třeba někdy v budoucnu uškodit manželovi. Dokonce spolu některé věci doma i konzultujeme," tvrdí. Přesto se prý osočování ze střetu zájmů nevyhne. Nedávno třeba vyhrálo konsorcium společností, v němž je i jedna z jejích dvou firem, zakázku pro Delegaci Evropské komise v ČR. Její firma má v tuzemsku spolupořádat nejrůznější akce, veřejné debaty a regionální setkání ve prospěch Evropské unie. "Tendr byl průhledný a myslím, že jsme v něm poprávu zvítězili. Přesto se našli dva velmi významní politici z ODS a ČSSD, kteří obeslali instituce EU s 'udáním', že jsem manželkou opozičního politika a že by tedy unie měla výsledek soutěže zrušit," kroutí hlavou Pilipová. EU zdvořile odpověděla, že tendr byl naprosto v pořádku a nehodlá jeho výsledek měnit. "Přesto pro mě bylo překvapením ty dopisy číst. Nebyl tam jediný argument o tom, že jsme třeba špatní, že svou práci neumíme. Úplně z toho čišela zášť a snaha zatrhnout nám významnou zakázku jenom proto, že jsem Pilipova manželka," vzpomíná. I Lucii Pilipovou třeba oslovila automobilka Renault s nabídkou bezplatné zápůjčky vozu k vyzkoušení. Patří totiž ke stálým zákazníkům a rovněž její firma vlastní několik těchto vozů. Odmítla, protože ve stejnou dobu renaulty začala v předvolební kampani používat i Koalice. "Divím se Grossovým, že kývli na zapůjčení toho Audi. Přece museli tušit, co to pro ně bude znamenat. V politice se takové věci dříve nebo později vždycky vrátí jako bumerang," soudí Pilipová. Podle ní zatím stále zeje propast mezi zvyklostmi u nás a v Evropě. "I tam existují ženy politiků, které podnikají, obchodují, jsou to třeba právničky. Ale až na výjimky si všechny dávají moc velký pozor, aby nezkřížily dráhu svému muži. Takové skandály tam končívají demisí a strmým pádem dotyčného politika. A je to tak správně," tvrdí Pilipová. A jak jsou na tom manželky ostatních českých politiků? Musejí i ony odolávat svodům, které přináší moc a vliv? Kříží se jejich profesní dráhy s postavením jejich mužů?
</TEXT>
<HEADING>
Viktorie Špidlová: Čemu nerozumím, do toho nelezu
</HEADING>
<TEXT>
Manželka místopředsedy vlády a šéfa vládní ČSSD svého muže střetem zájmů rozhodně nijak neohrožuje. Žije v ústraní, příliš nedotčena manželovým vysokým postem ve vládě. Ten jí spíše život komplikuje. Muže totiž v současné době vídá jen velmi sporadicky, zhruba dvakrát měsíčně, a navíc s ním na veřejnosti ztratila soukromí. "Když někam přijdeme, už nejsme anonymní pár jako všichni ostatní. Lidé se ohlížejí, mívají poznámky nebo chtějí autogram. Žádnou zášť nebo útoky jsem ale s manželem naštěstí nezažila," říká jedenapadesátiletá Viktorie Špidlová. Před třiceti lety vystudovala střední knihovnickou školu a pak se pět let živila jako knihovnice. Praha ji nijak nezlákala, a tak se vrátila do rodných jižních Čech. Po mateřské dovolené nastoupila jako knihovnice v Městské knihovně v Jindřichově Hradci a knihy tu půjčuje dosud. Tvrdí o sobě, že je tak spokojená. "Je mi tu dobře, lidé mě tu znají, chovám se k nim pořád stejně, takže oni ke mě taky. Ambice odejít do Prahy nemám. Jen pokud by se můj manžel stal premiérem, bych tam asi načas odešla, protože bych pak zřejmě jako manželka měla nějaké povinnosti a zvyklosti to tak asi také vyžadují. Určitě bych se ale vrátila," tvrdí Špidlová. Žádné nabídky ve formě postů ve správních a dozorčích radách nikdy nedostala, ani jí nikdy nepodlézaly žádné firmy, které by třeba chtěly využít jejího vlivu na manžela. "Tady v provincii je to asi jiné než v Praze. A dozorčí rady? Co se děje v takové radě tuším jen mlhavě, a čemu nerozumím, do toho nelezu. Nezajímá mě to," odmítá byť i jen pomyslet na něco podobného. Hrubý měsíční příjem Viktorie Špidlové je 11 350 korun. Přiznává, že vstupem manžela do vysoké politiky se jejich životní poměry poněkud vylepšily, protože jako pošťák, zaměstanec muzea nebo teplotechny rozhodně tolik nevydělával. Ani dnes se ale necítí bohatá. Většinu příjmů spolykají jejich čtyři děti (po dvou z jejich předchozích manželství), z nichž tři ještě studují. "Nemusíme počítat každou korunu, ale zase na tom nejsme tak, že bychom si mohli bez problémů koupit nový domek, protože na to prostě nemáme. Teď žijeme ve dvou místnostech v paneláku, a protože předpokládáme, že přijdou nějaká vnoučata, rádi bychom si ho pořídili. Na to si ale budeme muset vzít hypotéku," uvažuje Špidlová.
</TEXT>
<HEADING>
Blanka Schlingová: Výhodou byly dva výlety
</HEADING>
<TEXT>
Ani Blanka Schlingová nespatřuje příliš výhod v tom, mít za muže ministra dopravy. Doma v Jihlavě si ho příliš neužije, a to dokonce ani tehdy, když přijede na víkend. "Je také ještě pořád poslancem, takže tu má zase poslanecké starosti ve svém volebním obvodu. A výhody? Snad jen, že jsem se s ním na pozvání podívala dvakrát do zahraničí," vzpomíná. Ani svým ministerským platem poměry rodiny ministr nijak přespříliš nezměnil: "Než odešel do politiky, byl už na docela významné manažerské funkci jako ředitel divize Jihlavských skláren." Pětapadesátiletá Schlingová je nyní v předčasném důchodu, takže ze zákona nemůže mít po několik let jiné vedlejší příjmy. O funkcích v dozorčích radách tedy nemůže být ani řeč. "Já se věnuji jenom zahrádce, to je můj velký koníček a na to jsem se do důchodu strašně těšila," dodává se smíchem. V životě vystřídala jako účetní jen dvě zaměstnání. Deset let pracovala nejprve v podniku Potraviny Brno a od roku 1978 se až do loňska starala o účetnictví stavebního bytového družstva Rozkvět. Před vstupem svého manžela do politiky byl její měsíční příjem sedm a půl tisíce korun, nejvyšší pak necelých dvanáct tisíc ještě předtím, než odešla do důchodu. Jako manželka ministra nos nahoru nenosí: "Nikdo mi u nás v Jihlavě paní ministrová neříká a já si na ni nehraju. Lidé mě tu berou pořád takovou, jaká jsem byla i předtím."
</TEXT>
<HEADING>
Ivana Burešová: Snížil se nám rodinný rozpočet
</HEADING>
<TEXT>
Mít za muže ministra spravedlnosti Ivana Burešová sama pro sebe nepovažuje ani za výhodu, ale ani za komplikaci. "Snažím se žít jako předtím," tvrdí. Přesto však manželův kariérní vzestup rodině uškodil. Překvapivě tím totiž snížil rodinný rozpočet, protože podle své ženy nemá už tolik času na přednášky jako dříve. "Nevýhodou je do jisté míry také ztráta soukromí, o které se snažíme přijít co možná nejméně. Ani synové, kteří jsou již dospělí, s námi proto nechtějí nikam chodit ani jezdit," vypočítává "ztráty" Ivana Burešová. Sama zastává poměrně vysoký post ředitelky právního odboru Živnostenské banky v Praze. Manželova kariéra v tom ale žádný vliv nehrála. Živnostenské bance totiž Ivana Burešová zůstala věrná po celý život - pracuje v ní už od roku 1978, kdy dokončila Právnickou fakultu Univerzity Karlovy. "Postupně jsem prošla několik míst od řadové referentky až po to dnešní," rekapituluje. Kromě svého jediného zaměstnání zasedá Ivana Burešová jako členka v dozorčí radě Živnostenské banky. "Byla jsem do ní zvolena zaměstnanci banky a bylo to ještě předtím, než můj muž vstoupil do vlády," předchází spekulacím.
</TEXT>
<HEADING>
Marie Grégrová: Máme méně svobody
</HEADING>
<TEXT>
Manželka ministra průmyslu a obchodu nespatřuje v postu svého muže žádnou velkou výhodu. Naopak, stěžuje si, že s manželem už nemá mezi lidmi takový klid jako kdysi. "Jsme na veřejnosti mnohem méně svobodní," tvrdí. Ani ji, ani životní standard rodiny prý manžel vstupem do vlády nijak nezměnil. Teď je už v důchodu a byla v něm i ve chvíli, kdy Miroslav Grégr do vysoké politiky vstupoval. Žádnou vysokou funkci už nezastává, v žádné dozorčí radě nepůsobí. "Jsem ráda, že jsem doma," tvrdí Marie Grégrová. Důchodu si teď v poklidu užívá v domku na okraji Prahy. S manželkami ostatních ministrů se nestýká a zná je pouze "na společenské úrovni" z několika oficiálních akcí.
</TEXT>
<HEADING>
Iveta Rusnoková: Jenom komplikace
</HEADING>
<TEXT>
Manželka ministra financí vidí v manželově postu spíše nevýhody. "Komplikuje to náš život," uvádí bez vysvětlení. Také životní standard rodiny prý manželův kariérní vzestup změnil jen nepatrně. Nejen v současnosti, ale i před vstupem manžela do politiky nikde nepracovala. "Byla jsem v domácnosti a pečovala o naše dva syny, manžela a psa," říká. Ani nyní nemá žádné vlastní příjmy a věnuje se pouze rodině a domácnosti. S nabídkami firem užívat zdarma třeba jejich vůz se nikdy nesetkala. Manželův post ji podle vlastních slov nijak nezměnil. Je pro ni však spíše komplikací při výběru vlastního pracovního uplatnění.
</TEXT>
<HEADING>
Manželka Petra Lachnita: Zajímaví jsou lidé
</HEADING>
<TEXT>
Také ženě ministra pro místní rozvoj přináší manželova funkce spíše starosti než radosti. Žije v Ostravě a se svým mužem se vídá jen málokdy. "Nevýhodou je málo společného rodinného života. Snad určitou výhodou byla setkání se zajímavými lidmi, která jsem s mužem prožila," říká Zuzana Klečková. Život s ministrem ji nijak nezměnil a prý ani jeho. "Vyznáváme v životě takové hodnoty, které nejsou ovlivnitelné vysokou politikou. S lidmi, se kterými jsem se setkávala i dříve, komunikuji pořád stejně, takže mám pocit, že jsem se nijak nezměnila," domnívá se. Zuzana Klečková působí jako odborná asistentka na vysoké škole v Ostravě, kde také vystudovala. Dříve pobírala patnáct tisíc korun hrubého měsíčně. V současné době, po navýšení platu pedagogům, je to o dva tisíce více. Její jediné zaměstnání jí zabírá většinu času a zahrnuje také vědeckovýzkumnou práci. Kromě toho Zuzana Klečková také publikuje. V žádné dozorčí radě nezasedá, ve škole je členem fakultního akademického senátu a tajemnicí katedry.
</TEXT>
<HEADING>
Daniela Kühnlová: O penězích to není
</HEADING>
<TEXT>
"Mrzí mě, že manžel má příliš málo času, který může věnovat dětem a rodině. Společná dovolená, víkend nebo i jen volný večer jsou spíše výjimkou než pravidlem," tvrdí o svém muži Daniela Kühnlová. Vděčí mu však za to, že po deset let nosil domů tolik peněz, že uživil rodinu sám, a ona se proto mohla věnovat dětem. Tehdy ještě Karel Kühnl pracoval jako redaktor Svobodné Evropy v Mnichově a později jako velvyslanec. "Jeho vstupem do politiky se naše příjmy spíše snížily. Ale ono to o penězích, ani o pozemských statcích nikdy nebylo," dodává. Asi půl roku poté, co se rodina vrátila z Británie a manžel byl jmenován ministrem průmyslu a obchodu, odpověděla Daniela Kühnlová na inzerát, v němž Britská rada v Praze sháněla asistentku. Uspěla. Její měsíční příjem je kolem dvaceti tisíc korun, které navíc hradí britský daňový poplatník. Jinou funkci ani jiné zaměstnání nemá, protože, jak tvrdí, by nic jiného už ani nestihla. Většina lidí, s nimiž se Daniela Kühnlová v zaměstnání setkává, prý ani netuší, čí je manželkou. Ji samotnou to zřejmě nijak nezměnilo: "Myslím, že ne. Jsem o pět let starší a doufám, že přiměřeně moudřejší."
</TEXT>
<HEADING>
Jana Tvrdíková: kapitán na mateřské dovolené
</HEADING>
<TEXT>
Manželka ministra obrany Jana Tvrdíková má v krvi příznačně armádu. Teď je doma na mateřské dovolené s dcerkou Janou, ale v armádě ještě předtím stačila udělat slušnou kariéru. Jako zdravotní sestra se nedostala na vysokou školu, a proto zvolila armádu. A hned v první polovině devadesátých let odjela sloužit na Balkán. Dnes se před jménem honosí titulem inženýrky a hodností kapitána. Na svou uniformu je hrdá a zastává názor, že ženy by v armádě měly mít rovnocenné postavení jako muži. "Není důvod, proč by nemohly řídit tank nebo pilotovat," říká.
Manželka ministra obrany Jana Tvrdíková má v krvi příznačně armádu. Teď je doma na mateřské dovolené s dcerkou Janou, ale v armádě ještě předtím stačila udělat slušnou kariéru. Jako zdravotní sestra se nedostala na vysokou školu, a proto zvolila armádu. A hned v první polovině devadesátých let odjela sloužit na Balkán. Dnes se před jménem honosí titulem inženýrky a hodností kapitána. Na svou uniformu je hrdá a zastává názor, že ženy by v armádě měly mít rovnocenné postavení jako muži. "Není důvod, proč by nemohly řídit tank nebo pilotovat," říká.
</TEXT>
</DOC>
<DOC>
<DOCID>LN-20020511064</DOCID>
<DOCNO>LN-20020511064</DOCNO>
<DATE>05/11/02</DATE>
<TITLE>
Říká se mu skútr. Je to zkratka, která zní zkurvený trpaslík. Ale já nechci kritizovat pana Žantovského za jeho fyzický vzrůst, i když v jeho případě zhruba odpovídá jeho intelektuální potenci.
</TITLE>
<HEADING>
Premiér Miloš Zeman o senátoru Michaelu Žantovském
</HEADING>
<TEXT>
Jistí lidé mě upozornili, že se objevily snahy, aby můj román nevyšel. A ptali se mě, jestli jsem si v poslední době nevšiml, že mě někdo sleduje, a abych se pořádně zamykal.
Výrobce knih Michal Viewegh ve své marketingové paranoie před vydáním románu Báječná léta s Klausem
Máme tu ústavní činitele, kteří zaspali dobu, ale naštěstí už dosluhují.
Šéf komunistů Miroslav Grebeníček o politicích, kteří odmítají spolupracovat s jeho stranou
Je zřejmé, že blížící se termín voleb nutí mozky mnoha politiků produkovat hormon seroblbin.
Miroslav Macek o volební akci ČSSD, při níž Petra Buzková o filipojakubské noci vhodila do ohně čarodějnice s nápisy Sobectví, Podvod, Bída, Lež a Nezaměstnanost
Kdyby byla přímá volba a navrhovala by to nějaká skupina lidí, tak bych do toho klidně i pro tu legraci šel. Třeba by to vyšlo a bylo by to dobrý.
Zpěvák-politik-podnikatel Michael Kocáb o své možné kandidatuře na prezidenta
Když se podívám na některé poslance, jak se za dobu čtyř let změnil jejich váhový přírůstek a objem, tak musím říci, že Václav Klaus přítěží není.
Místopředseda ODS Ivan Langer na otázku, zda už Václav Klaus není pro svou stranu přítěží
</TEXT>
</DOC>
<DOC>
<DOCID>LN-20020511065</DOCID>
<DOCNO>LN-20020511065</DOCNO>
<DATE>05/11/02</DATE>
<TITLE>
Umělou ruku ovládá člověk vlastní vůlí l Vědní obor bionika dává naději postiženým
</TITLE>
<TEXT>
Věda dohání fantazii: umí vyrobit většinu lidských orgánů. Odborníci doufají, že lékem na mnohé problémy tělesně postižených osob se stanou počítačově řízené implantáty.
Zdá se to téměř neuvěřitelné. Člověk dokáže vůlí ovládat postižené končetiny nebo celé tělo. Postačit by měl jen počítač nepatrných rozměrů voperovaný do mozkové kůry. Není to sci-fi, ale možná realita, k jejímuž uskutečnění se snaží napomoci nově vznikající vědní obor, bionika. Experti spolu s lékaři slibují v budoucnu účinnou pomoc lidem postiženým hluchotou, slepotou, ztrátou končetin, ochrnutím či selháním životně důležitých orgánů.
</TEXT>
<HEADING>
Bionická noha
</HEADING>
<TEXT>
Již třicet let se musí Američan Mark Marich obejít bez nohy, o kterou přišel při nehodě na motocyklu. Dnes s mírným pokulháváním absolvuje řadu vyšetření na klinikách věnujících se výrobě a vývoji bionických protetických zařízení. V koleni má umístěný počítačový mikroprocesor, s jehož pomocí dokáže rozpoznat i v náhradní končetině, zdali se pohybuje po trávníku či tvrdém povrchu. Od jeho první protézy to znamená neuvěřitelný pokrok, kvůli němuž se musel podrobit deseti vážným operacím. Rozvoj vědy byl překotný, zvláště v počítačových oborech, a těží z něj i pacienti postižení stejným problémem jako Mark. Původní těžkou neobratnou dřevěnou náhradu vystřídal Mark dnes jednou z nejnovějších technických vymožeností, tzv. C-končetinou. Bionická noha snímá citlivými senzory signály vznikající při chůzi v kotníku a koleni, které 50krát za sekundu vyhodnocuje počítač, umožňující spolu s dalšími mechanismy mnohem kvalitnější pohyb. Pokud se splní očekávání švédského týmu odborníků z Gothenburgu, mohl by se Mark dočkat i toho, že by se jeho umělou končetinu podařilo napojit přímo na kostru, aby se stala integrální součástí těla. Švédští lékaři v tomto směru provedli v minulých letech desítky zákroků, při nichž pacientům připevnili jejich umělé končetiny na titanové implantáty v kostech. Podle získaných poznatků totiž vědí, že pokud jsou titanové částečky umístěny do dírek v kostech, kost je postupně obrůstá, a tím se zpevní, což by mohlo vyřešit problém s napojením protézy.
</TEXT>
<HEADING>
Ruka na klavíru
</HEADING>
<TEXT>
Podobný problém musí řešit i Jay Schiller, jemuž schází jedna ruka. I on se dlouho musel spokojit s jednoduchou protézou, než jej William Craelius z Rutgersovy univerzity v New Jersey ve Spojených státech vybral jako vhodného kandidáta pro svůj výzkum. Místo původní protézy použili odborníci bionickou náhradu. Tuto umělou paži umístili na klaviaturu, aniž by byla připevněna na postižené předloktí. Oddělená paže na příkazy vycházející ze Schillerova mozku dokázala třemi prsty pomalu vyťukat jednoduchou melodii. Pokus, připomínající film budoucnosti, je jedním z mnohých, které se na prestižních univerzitách a klinikách po celém světě provádějí již dlouho. Vědci si uvědomují, že nejsou důležité jen dokonalé technologie, ale hlavně pochopení procesů odehrávajících se uvnitř mozku. Byla to totiž především Schillerova vůle, která vydala impuls pro pohyb prstů na jeho oddělené protéze. Experiment slouží k dotvrzení již dřívějších Craeliových závěrů: k ovládání umělé končetiny lze využít tzv. zbytkové pohyblivosti postižených končetin. Pro Jay Schillera i tisíce dalších postižených by mohl být tento objev nadějí do budoucna. Princip je zjednodušeně v tom, že mozek vyšle signál (tedy například "chci ohnout palec"), a pak šlachy a svaly ve zbytku končetiny, které si ještě uchovaly určité schopnosti, přenesou impuls do bionické náhrady. Problém ale spočívá v čistém napojení protézy na zbytek paže, protože tělo se může tomuto těsnému propojení umělé paže s velmi jemným nervovým systémem ostře bránit. Po sérii pokusů se Jay Schiller těší, že jednou začne znovu hrát na saxofon, protože jeho protéza dokáže vykonávat pohyby stejně dobře jako kdysi vlastní paže. Ale bude trvat ještě dost dlouho, nežli vědci odstraní všechny překážky, které jim stojí v cestě. Ohromný pokrok zaznamenaly v medicíně sluchové implantáty. Jde o operaci, která už pomáhá mnoha postiženým, neboť toto bionické zařízení není tak složité jako inteligentní náhrady končetin. Do hlemýždě vnitřního ucha (tj. kochley) je voperována speciální elektroda. Ta převádí zvuk zvnějšku na elektrické impulsy tak, aby stimulovaly sluchový nerv. Po vlastní operaci je nutné, aby každý postižený absolvoval výcvik, během něhož se vlastně naučí "slyšet" - tedy vyhodnocovat signály přicházející do sluchového centra v mozku. I když kochleární implantát není schopen pacientovi vrátit plnohodnotný sluch, znamená pro tisíce lidí vysvobození ze světa ticha.
V roce 1988 se objevil i první paprsek naděje pro nevidomé. Při experimentech s umělou sítnicí, která by mohla v současné době zachránit zrak asi deseti milionům lidí, dokázali někteří pacienti rozpoznat světelné záblesky. Pokud se pravá sítnice vymění za implantát, velmi složité elektronické zařízení, mohly by se vjemy z okolí přenášet na dosud funkční buňky, a tak částečně zrak obnovit. V tomto případě však platí jistá omezení, podobně jako u jiných bionických náhrad - jak zajistit, aby tělo implantát přijalo? Obranná reakce zatím maří mnoho probíhajících pokusů. U oka například hrozí rychlá koroze materiálu, který musí odolávat specifickému slanému prostředí uvnitř oční bulvy. Navzdory ohromujícím výsledkům na poli vědy není možné výzkumy uspěchat. Už jen některé z objevů, kterých bylo dosaženo, jsou fascinující, ale je třeba si uvědomit, že většina vynálezů zůstává teprve ve fázi klinických testů. Navíc spektrum nejrůznějších postižení je široké. Všichni si jistě přejí, aby například pokusy v léčbě poraněné míchy, a tedy celkového ochrnutí těla, postupovaly co nejrychleji. Bionika nabízí i v této oblasti řešení, když zkoumá, zda by nebylo možné přemostit porušené nervy, a tak vytvořit nové spojení mezi mozkem a tělem. Postižený člověk by pak s pomocí počítačů získal alespoň částečnou kontrolu nad svým ochrnutým tělem. Toto všechno stojí velké úsilí, a jak říká Jan Kerne, absolvent doktorandských studií bioniky v Londýně: "Musíme ještě vyřešit velice složitou otázku efektivnosti nasazování nových prostředků. Jen tak nezůstane u drahých prototypů, které pomáhají pouze šťastným jedincům, ale ty nejefektivnější vynálezy najdou cestu k širšímu uplatnění a zkvalitní život většímu počtu postižených."
Zničená játra lze na přechodnou dobu, než se najde dárce, nahradit tzv. bioreaktorem; jde o soustavu umělých kapilár pokrytých jaterními buňkami, přes kterou protéká plazma.
* proud krve * vyčištěná krev * okysličování a ohřívání * bioreaktor
bioreaktor: milion namnožených jaterních buněk na umělých kapilárách vstřebává živiny a zbavuje plazmu jedovatých zplodin
</TEXT>
<HEADING>
2 Oko
</HEADING>
<TEXT>
Místo poškozené sítnice je do oka voperován křemíkový plátek o tloušťce stotisíciny milimetru a o průměru 2 až 3 mm, na destičce je několik tisíc fotodiod citlivých na světlo a spojených s elektrodami ze zlata. Umělá sítnice převádí světlo pronikající do oka na elektrické impulsy, ty pak stimulují nervové buňky, někteří pacienti dokážou díky tomu rozpoznávat světlo a tmu.
Senzory napojené na mikropočítač zaznamenávají i zcela nepatrné vzruchy ve svalech a v nervových vláknech v pahýlu končetiny, zachycené signály jsou pak použity k ovládání umělé ruky.
* "chytrá manžeta" na pahýl končetiny * impulsy z nervových vláken jsou prostřednictvím kapesního počítače odesílány do bioprotézy * zachovány jsou všechny funkce lidské ruky, zápěstím otáčí zvláštní motor * ruka se chová jako skutečná, pohyb každého prstu je ovládán motorem řízeným mikropočítačem
</TEXT>
<HEADING>
5 Srdce
</HEADING>
<TEXT>
Podpůrná komorová pumpa VAD (Ventricular Assist Device) pomáhá levé srdeční komoře, která bývá poškozena nejvíce; zařízení se využívá k překlenutí doby do transplantace biologického srdce. Okysličená krev z plic přitéká z levé síně a přes levou komoru do VAD, zařízení pumpuje krev do aorty.
* srdeční titanová pumpa průměr: 10 cm šířka: 5 cm hmotnost: 750 gramů * směr proudící krve * pumpu pohání vzduch přiváděný zvenčí
</TEXT>
<HEADING>
Další součástky pro lidské tělo
</HEADING>
<TEXT>
oční čočka polyetylenová fólie do středního ucha umělý chrup loket umělá kyčel umělé koleno rameno zápěstí prsní implantáty srdeční chlopně cévní výztuže cévní protézy svěrač močového měchýře močovod penilní protézy programovatelné inzulinové pumpy
Zdroj:, Graphic, News//koláž, ph
</TEXT>
</DOC>
<DOC>
<DOCID>LN-20020511066</DOCID>
<DOCNO>LN-20020511066</DOCNO>
<DATE>05/11/02</DATE>
<TITLE>
Větrná energie se hromadí v oceánech a putuje k pobřeží prostřednictvím molekul vody
</TITLE>
<TEXT>
Mořské vlny fascinují svou proměnlivostí nejen suchozemce během dovolené, ale i místní obyvatele. Proč se jedna vlna náhle změní v hučící stěnu a jiná tiše vyšumí v písku? Vědci odhalují pravidla a vývoj vlnobití.
Největší vlny, úplné vražedkyně lodí, vznikají uprostřed moře. Neustále se zvyšující hradba vody může potopit loď o délce 150 metrů. "Nejnebezpečnější je prohlubeň mezi vlnami," uvádí oceánograf Wiliard Bascom v časopise The National Wildlife. "První vzdutí vody opadne a potom se vlna řítí přímo přes palubu a smete z ní nástavbu." Nejvyšší dosud známá vlna měřila 33 metrů. Odborníci předpokládají, že vražedné vlny, po kterých ale nezůstávají žádní svědci, můžou měřit i dvakrát tolik. Vlny vytváří vítr. Když nad vodou vane bríza, ruší se povrchové napětí, které udržuje hladinu hladkou, a vznikají hřebínky. Vítr tlačí na zadní stranu každého hřebínku, mění jeho čelo, a tak tvaruje zárodek vlny. Těmito slovy popisuje princip vln autorský kolektiv v knize Modrá planeta. Uvnitř každé vlny se voda točí dokola, molekuly krouží dopředu a dozadu, jak se hřeben posunuje, a také dolů a dozadu, když se vytváří prohlubeň. Energie větru tedy neposouvá molekuly vody oceánem, ale hromadí se a přenáší se sama od molekuly k molekule jako štafeta. Čím více a trvaleji vítr vane, tím větší množství energie se přenáší na vodu, váže se a pohybuje. Výšku vlny určuje plocha a dráha větru. Nejdelší a ovšem také nejvyšší vlny proto vznikají na největším oceánu naší planety, na Pacifiku. Když vlny dorazí k pobřeží, dotknou se dna a voda začne vřít, a právě toto vření vlnu zpomaluje. Jak postupují blíž a blíž, tlačí se k sobě a tím se výška i strmost vln zvětšují. Voda na vrcholu vlny se pohybuje stále stejnou rychlostí, kdežto voda při dně rychlost ztrácí. Vlna se začne lámat a energie, kterou nese, se uvolňuje a působí na pobřeží. Různé typy pobřeží mají různé typy vln. Mírně stoupající břeh vytváří vlny, které se lámou na velké vzdálenosti. Naproti tomu u strmého pobřeží se vlny lámou rychle a poté prudce dorážejí na mělčinu. Abychom na skalnatém pobřeží neriskovali, radí odborníci posadit se nad čáru přílivu a pozorovat hladinu asi 10 minut předtím, než se k moři přiblížíme. A ani potom se k němu nikdy neobracíme zády.
</TEXT>
<HEADING>
Nenápadná tsunami
</HEADING>
<TEXT>
Královnou mezi vlnami jsou tsunami. I když se někdy nazývají příbojové vlny, nemají tyto obrovské vlny s příbojem nic společného. Proto se jim častěji říká tsunami. Z japonského tsu - přístav, nami - vlna. Vznikají obvykle při podmořském zemětřesení, sopečném výbuchu, někdy také při obrovských podmořských sesuvech. Když podél trhliny v mořském dně dojde k tektonickým otřesům nebo když vybuchne vulkán, šíří se šoková vlna do všech stran rychlostí až 700 km/h. Na otevřeném oceánu vypadá tsunami nenápadně, neboť je vysoká jen asi jeden metr. Jakmile ale dosáhne kontinentálního svahu, vlna se zpomalí a energie se nasměruje podle tvaru dna. Tsunami jsou nejběžnější v Pacifiku, protože kolem jeho okrajů je pásmo sopek a tektonicky živých oblastí.
Královnou mezi vlnami jsou tsunami. I když se někdy nazývají příbojové vlny, nemají tyto obrovské vlny s příbojem nic společného. Proto se jim častěji říká tsunami. Z japonského tsu - přístav, nami - vlna. Vznikají obvykle při podmořském zemětřesení, sopečném výbuchu, někdy také při obrovských podmořských sesuvech. Když podél trhliny v mořském dně dojde k tektonickým otřesům nebo když vybuchne vulkán, šíří se šoková vlna do všech stran rychlostí až 700 km/h. Na otevřeném oceánu vypadá tsunami nenápadně, neboť je vysoká jen asi jeden metr. Jakmile ale dosáhne kontinentálního svahu, vlna se zpomalí a energie se nasměruje podle tvaru dna. Tsunami jsou nejběžnější v Pacifiku, protože kolem jeho okrajů je pásmo sopek a tektonicky živých oblastí.
</TEXT>
</DOC>
<DOC>
<DOCID>LN-20020511067</DOCID>
<DOCNO>LN-20020511067</DOCNO>
<DATE>05/11/02</DATE>
<TITLE>
Vědci poskládali střípky dobrodružného příběhu. Prozkoumali tělo pravěkého muže, nalezené v roce 1991 v alpském ledovci, a nyní se domnívají, že Ötzi před svou smrtí do posledních chvil bojoval o život. Rakouský horský vůdce Alois Pirpamer vzpomíná na dramatické okamžiky ze září roku 1991. Na vysokohorskou chatu dorazila dvojice německých turistů a ohlásila nález mrtvoly. Tělo objevili v tajícím ledovci v Hauslabově sedle (Ötztalské Alpy) s nadmořskou výškou více než tři tisíce metrů. Nikdo z návštěvníků chaty netušil, že se právě stává svědkem jednoho z nejvýznamnějších archeologických nálezů posledních let. Horský vůdce vyrazil ještě za šera vzhůru do sedla, aby místo hrůzného nálezu zajistil. Vědci později zjistili, že tělo patří pravěkému pastevci. Otázkou ale zůstávalo, jak Ötzi zemřel.
</TITLE>
<HEADING>
Svíral v ruce nůž?
</HEADING>
<TEXT>
Tým italského antropologa Egartera Vigla objevil v roce 2001 v lopatce mrtvoly zaseknutý pazourkový hrot šípu. Střela z luku zasáhla muže do zad a přerušila nervovou pleteň i velké cévy. Egarter Vigl nepochybuje o tom, že Ötzi umíral několik hodin v krutých bolestech s ochrnutou pravicí a o život jej připravila velká ztráta krve. Okolnosti smrti pravěkého horala ale zůstávají nejasné. Byl zabit ze zálohy? Účastnil se bitvy ve vysokohorském sedle? "Zaujala mě pravá ruka toho pravěkého člověka," vzpomínal horský vůdce Pirpamer před televizními kamerami. "Vypadala, jako kdyby v ní držel nůž nebo něco podobného." Tato poznámka o ruce svírající nůž vzbudila u doktora Egartera Vigla zvědavost. Při průzkumu Ötziho pravice objevil antropolog dvě hluboká poranění. Jedna rána zasáhla zápěstí, druhá dopadla na hřbet ruky. Rentgenové snímky odhalily, že zranění poškodila i kost. Podle dobrozdání lékařů utrpěl Ötzi tyto rány v posledních hodinách života. Doktor Egarter Vigl je přesvědčen, že se muž nejspíše zdviženou pravicí bránil útoku. Přitom ho nejméně dvakrát zasáhl hrot dýky nebo jiné zbraně.
</TEXT>
<HEADING>
Nepadl v boji, ale zmrznul
</HEADING>
<TEXT>
Je jasné, že Ötzi narazil na ozbrojeného nepřítele a že s ním bojoval na život a na smrt. Detaily událostí ale zatím neznáme. Rakouský archeolog Konrad Spindler z univerzity v Innsbrucku, který též prozkoumal Ötziho tělo, argumenty italského týmu neuznává. Poranění způsobená šípem i dýkou považuje za velmi lehká a je přesvědčen, že pravěký horal zemřel ve vysokohorském sedle zimou a vyčerpáním.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 14. května krátce po půlnoci. Text upravila a zkrátila redakce LN.
Meteor, populárně-vědecký magazín, bude 18. května mimo jiné vysílat: * Když u nás byli doma žraloci * Chemie na doraz * Sekty kolem nás
</TEXT>
</DOC>
<DOC>
<DOCID>LN-20020511068</DOCID>
<DOCNO>LN-20020511068</DOCNO>
<DATE>05/11/02</DATE>
<TITLE>
Nová teorie: vesmír je věčný, nemá žádný počátek a žádný konec
</TITLE>
<TEXT>
Náš svět je součástí jednoho ze dvou kosmických ostrovů, které se střídavě přibližují a vzdalují, spojeny nehmotnou pružinou. Učení nějaké nové sekty? Nikoliv.
Po miliardách let náš vesmír velmi zestárne. Hmota bude řídnout, mizet v černých dírách a zvolna vycházet ven ve formě záření. Hvězdy a galaxie se odeberou "na věčnost". Stále rychleji se rozpínající kosmos se stane prázdným, bezútěšným a neobyvatelným. A pak náhle, po krátkém intermezzu, během něhož se vesmír nepatrně smrští, nastane konec. Zároveň to však bude okamžik zrození. Dojde k novému velkému třesku, dalšímu z nekonečné řady nových začátků. Vesmír povstane z popela jako bájný pták Fénix. Tento zajímavý scénář nabízí několik kosmologů v čele s Britem Neilem Turokem z Cambridge a Američanem Paulem Steinhardtem z Princetonské univerzity. Svůj model nazývají teorií ekpyrotického vesmíru. Výraz pochází z řečtiny a znamená "zrozen z ohně". V čem se ekpyrotický vesmír liší od starších představ? Nedávno se tím zabýval časopis New Scientist. Myšlenka oscilujícího vesmíru se poprvé vynořila ve 20. letech minulého století. Ruský fyzik Alexander Friedmann si tehdy uvědomil, že kdyby bylo v rozpínajícím se kosmu dost hmoty, mohl by její gravitační účinek expanzi zastavit a způsobit, že se vesmír opět smrští. Odtud byl už jen krůček k představě, že se cyklus počátek - rozpínání - smršťování - zánik opakuje znovu a znovu. V 60. letech ale tato teorie utrpěla šrám. Roger Penrose a Stephen Hawking ukázali, že na počátku vesmíru musela existovat singularita. Lze si ji představit jako "bod" s nekonečnou teplotou a hustotou. Pro vědce, který chce studovat velký třesk, představuje singularita obrovský problém. Jak se ve výpočtech blíží k okamžiku zrodu kosmu, všechny veličiny v rovnicích jdou k nekonečnu. Fyzika se hroutí. Vesmír se tedy může rodit v singularitě (a opět se do ní smršťovat), ale nemá smysl uvažovat o nějakém kontinuálním procesu, o více cyklech. Singularita vše vymaže, je jako neprůhledná, neprostupná záclona. Lze říci, že žádný z předchozích cyklů vlastně neexistoval. Kosmologové tím nebyli nijak nadšeni a myšlenku oscilujícího vesmíru opustili.
</TEXT>
<HEADING>
Jak překonat singularitu
</HEADING>
<TEXT>
Později ale vstoupila do hry kvantová teorie. Vědci pomocí ní dříve popisovali jen chování částic. Někteří si však uvědomili, že ji lze zřejmě aplikovat i na časoprostor. Důsledkem podle nich je, že se nic nemůže zhroutit do bodu, vše musí mít jistou minimální velikost. Kosmos tedy mohl být svého času velmi malý, nikoliv však nekonečně malý. "Je možné, že se vesmír nakonec v singularitě nezrodil," říká Neil Turok. Cesta k tomu, co se odehrávalo před velkým třeskem, by byla rázem volná. A někteří kosmologové se po ní skutečně vydali, mezi nimi i Turok se Steinhardtem. Abychom vysvětlili, kam oba badatelé dospěli, je nutné malé odbočení. Z některých teorií vyplývá, že kromě našeho trojrozměrného prostoru existují další dimenze. Samozřejmě čas jakožto "čtvrtý rozměr", ale ani tím to nekončí. Další rozměry nevnímáme, protože jsou "svinuty" do rozměrů menších, než je velikost atomu. Kromě jediného, pátého rozměru, který je relativně velký. Ani ten sice neregistrujeme, jeho projev v našem čtyřrozměrném vesmíru však vnímáme jako gravitaci. Turok se Steinhardtem vytvořili kosmologický model založený na existenci dvou čtyřrozměrných "ostrovů", které se vůči sobě pohybují v oné páté dimenzi. Střídavě se přibližují a vzdalují. Jedním z těchto ostrovů je náš vesmír.
</TEXT>
<HEADING>
Náš kosmický bratr
</HEADING>
<TEXT>
Je to fascinující představa. Náš vesmír má svého bratra. Momentálně se od nás v páté dimenzi vzdaluje, po miliardách let se však začne přibližovat. Když se k sobě oba ostrovy (kosmologové je nazývají brány) dostatečně přiblíží, změní se jejich pohybová energie v energii tepelnou. Z vakua začne vznikat hmota a záření. Dojde ke gigantické explozi, které říkáme velký třesk. Co se stane pak, víme. Popisujeme to z pohledu pozorovatele, který je součástí jednoho z ostrovů - tak jako každý z nás. Pozorovatel by byl po velkém třesku svědkem rozpínání vesmíru, viděl by, jak se vytvářejí shluky hmoty, které se mění ve hvězdy a galaxie. Jeho vesmír by postupně chladl a expandoval stále rychleji. Vše by probíhalo tak, jak to známe z klasických kosmologických teorií. Náš pozorovatel, navždy spoutaný čtyřmi rozměry svého ostrova, ovšem nemůže vnímat to, že se po velkém třesku začaly obě brány od sebe vzdalovat. Po velmi dlouhé době se vzdalování zastaví a brány se opět začnou k sobě blížit, až se znovu srazí. Nastane nový velký třesk. Tento cyklus se opakuje věčně. Nikdy nezačal a nikdy neskončí. Co ale branami pohybuje? Podle obou vědců může tato síla souviset s energií vakua. "Vakuum je jako pružina mezi oběma branami," říká Turok. Když se brány vzdalují, pružina se napíná; pak se začne smršťovat a přitahovat brány k sobě.
</TEXT>
<HEADING>
Čekání na Koperníka
</HEADING>
<TEXT>
Znamená to, že planeta Země měla nekonečně mnoho předchůdkyň a bude mít nekonečně mnoho následnic? Nikoliv. Náhodné vlivy rozhodnou o tom, že je v každém cyklu vše trochu jinak. Dokonce mohou platit i trochu jiné fyzikální zákony. Zatímco Turok se Steinhardtem jsou svou teorií nadšeni, reakce jejich kolegů je zdrženlivější. Nejtvrdším kritikem je kosmolog Andrei Linde ze Stanfordovy univerzity. "Je to nafouknutá bublina," řekl časopisu New Scientist. Podle Lindeho je celý model nesmyslně komplikovaný, asi jako epicykly, pomocí nichž se středověcí astronomové pokoušeli "donutit" planety, aby obíhaly kolem Země. Objeví se tedy časem nový Koperník, někdo, kdo vnese do našich představ o vesmíru dosud nepoznaný řád? Na to si budeme muset počkat.
Starý vesmír stále se rozpínající vesmír "uvnitř" bran zestárl, není v něm téměř žádná hmota - blíží se nový velký třesk
Mladý vesmír náš vesmír a jeho kosmický protějšek (říká se jim brány) se od sebe vzdalují
Bod zlomu obě brány se od sebe vzdálily na maximum a začínají se přibližovat
Pramen: New Scientist // koláž ph
</TEXT>
</DOC>
<DOC>
<DOCID>LN-20020511069</DOCID>
<DOCNO>LN-20020511069</DOCNO>
<DATE>05/11/02</DATE>
<TEXT>
Už dvacet let dominuje představám vědců o zrození kosmu teorie inflace (podrobněji v rozhovoru na této stránce). Je správná, nebo mají pravdu zastánci ekpyrotického vesmíru? Naznačit by to mohla kosmická sonda Planck, jež má odstartovat v roce 2006. Sonda změří odchylky (anizotropie) teploty reliktního záření, které ve vesmíru zůstalo po velkém třesku. Inflační teorie předpokládají, že v raném kosmu existovaly gravitační vlny. Ty by reliktní záření ovlivnily, což by sonda mohla zaznamenat. Ekpyrotický vesmír by gravitačními vlnami vyplněn být neměl.
</TEXT>
</DOC>
<DOC>
<DOCID>LN-20020511070</DOCID>
<DOCNO>LN-20020511070</DOCNO>
<DATE>05/11/02</DATE>
<TITLE>
profesor Jiří Bičák o budoucnosti vesmíru a o nové teorii kosmických ostrovů
</TITLE>
<TEXT>
Ke srážce kosmických ostrovů může dojít až za miliardy let, v době, kdy už nebudou zářit hvězdy ani galaxie, říká profesor Jiří Bičák, vedoucí Ústavu teoretické fyziky MFF UK.
LN: Co říkáte nové teorii ekpyrotického vesmíru kosmologů Turoka a Steinhardta?
Vlastně není úplně nová, tak trochu navazuje na starší, přirozenou myšlenku, že vesmír existuje věčně. Nedávno zemřel slovutný astrofyzik Fred Hoyle, jeden ze zakladatelů takzvané teorie stacionárního stavu. Ta předpokládá, že nebyl žádný velký třesk, žádný počátek, že vesmír trvá věčně a věčně se rozpíná. Kde by se pak ale brala nová a nová hmota, která by expandující vesmír vyplnila? Teorie stacionárního stavu hovoří o jakémsi poli, které by vedlo k tomu, že by se v kosmu tvořily nové částice - třeba jeden atom vodíku v krychlovém kilometru za rok. To samozřejmě nejde detekovat. Nakonec byla tato teorie vyvrácena.
LN: To, že vesmír expanduje, ale platí. Kde se tedy bere hmota?
Jak se vesmír rozpíná, současná hmota řídne. Nová se nevytváří. Expanze vesmíru se přitom urychluje. To je veliké překvapení posledních dvou let. Vděčíme za ně nedávným pozorováním vzdálených supernov. Dnes víme prakticky s jistotou, že existují tři druhy hmoty - energie. Úmyslně dělám mezi oběma slovy pomlčku, protože energie se může měnit ve hmotu a obráceně. Za prvé je to "běžná" hmota z protonů, neutronů, elektronů a podobně, která nás obklopuje a ve vesmíru ji pozorujeme třeba jako hvězdy a galaxie. Té je asi pět procent. Za druhé temná hmota, kterou nevidíme, ale registrujeme její gravitační účinky v galaxiích či kupách galaxií. Zatím nevíme, co temnou hmotu tvoří. Domníváme se, že její podstatou jsou určité částice, které by brzy měly být objeveny pomocí urychlovačů. Temné hmoty je asi 25 procent. Zbývajících 70 procent existuje v jakési exotické formě hmoty-energie, která odpovídá takzvané kosmologické konstantě. Podílí se na ní energie vakua, i když zatím nevíme, v jaké míře. Kosmologická konstanta - energie vakua působí opačně než gravitace: odpuzuje vše od sebe a urychluje expanzi kosmu. Podle Turokovy a Steinhardtovy teorie má být náš vesmír jakýmsi čtyřrozměrným "ostrovem", snad nekonečným, ve vícedimenzionálním prostoru. Kromě něho má existovat ještě druhý podobný ostrov. Energie vakua má odpuzující efekt jen uvnitř "ostrova". Když jdete ven z těch ostrovů, může mezi nimi působit i přitažlivě. Poté, co se ostrovy od sebe vzdálily, je přitáhne zpět k sobě a dojde k novému velkému třesku.
LN: Kosmologové mají pro tyto ostrovy anglický výraz "brane". Odkud se vzal?
Víme, co znamená slovo membrána. Lze si představit, že mem-brána (anglicky membrane) je dvojrozměrná "blána" v třírozměrném prostoru. Ve fyzice existuje také výraz one-brane, tedy jednorozměrná "brána". Three-brane je trojrozměrná brána a brane je brána obecně. Teoriím, které pracují s těmito bránami, říkáme branové kosmologie.
LN: Jaký je tedy váš názor na teorii ekpyrotického vesmíru?
Do hloubky jsem ji příliš nestudoval, můj bývalý student ovšem publikoval nedávno v Paříži úspěšné práce, které se zabývaly branovými kosmologiemi. Když jsem ale o ekpyrotickém vesmíru mluvil se špičkovými kosmology, příliš nadšeně se netvářili. Jedním z nich byl třeba britský kosmolog sir Martin Rees. Myšlenka, že svět trvá věčně, je lákává, je v souladu i se starými mytologickými představami. Ale pokud jde o teorii ekpyrotického vesmíru, má tento scénář, jak soudím z odborné literatury, ještě spoustu zcela nepopsaných stránek. Je to nicméně teorie dnes populární, která zřejmě bude dále žít a poutat pozornost. Vychází totiž z myšlenek moderních strunových teorií.
</TEXT>
<HEADING>
LN: Jaké jsou ty prázdné stránky?
</HEADING>
<TEXT>
Není třeba dostatečně vysvětleno, jak probíhá srážka oněch dvou bran a jak, a zda vůbec, se brány od sebe vzdálí. Není zcela jasné, jestli při srážce bran nedochází k vytvoření singularity, v níž fyzikální zákony přestávají platit. I kdyby byl tento problém vyřešen, teorie zatím neposkytuje přirozené vysvětlení toho, jak vznikaly zárodky galaxií.
LN: Třeba se brány už k sobě blíží a chystá se nový velký třesk. Dostalo by se nám nějakého varování?
Ke srážce bran může dojít až za miliardy let, poté, co ve vesmíru naprosto převládne energie vakua, která urychluje expanzi. Jak už jsem řekl, dnes připadá na energii vakua 70 procent, 30 procent na hmotu. V daleké budoucnosti se podíl energie vakua neboli kosmologické konstanty ještě zvýší, úplně převládne nad hmotou. Už nebudou zářit hvězdy, tedy ani Slunce, vesmír se stane velice řídkým. Civilizace teoreticky existovat může a pokud by mohla nějak ověřit, že se brány přibližují, věděla by, že dojde k novému velkému třesku.
LN: Jak by mohla existovat civilizace, kdyby nezářily hvězdy?
Třeba si bude vyrábět energii termonukleární fúzí. Možná se rychlost života bude muset zpomalit - třeba tak, že se nadýchneme jen jednou za sto let, tedy už té energie nebudeme potřebovat tolik. Mimochodem, to, proč žijeme právě v době, kdy ve vesmíru připadá 30 procent na hmotu a 70 procent na kosmologickou konstantu, je velmi hluboká otázka. Studuje ji mnoho teoretiků.
LN: Náš vesmír by měl být ostrov ve vícerozměrném prostoru. Lze si to vůbec nějak představit?
Myšlenka, že by náš vesmír mohl být vnořen do nějakého světa vyšší dimenze, je relativně stará. Řekněme, že jsme jenom dvojrozměrné bytosti. Že náš svět je list papíru. Můžeme si představit, že malinko nad list papíru vystupuje třetí dimenze. Je ale tak mikroskopická, že ji ani nemůžeme detekovat. V podobné situaci můžeme být i v našem světě. Když předpokládáme, že fyzikální pole a částice mohou "žít" i v dalším rozměru, z výpočtů a experimentů na urychlovačích zjistíme, že onen rozměr navíc musí být velmi malý. Nemůže být větší než 10-17 cm. Z toho vycházely všechny dosavadní modely, které uvažovaly o vícerozměrných světech. Před třemi lety ale vystoupili dva američtí vědci s myšlenkou, že všechna fyzikální pole kromě gravitace působí jen v našem čtyřrozměrném světě. Pouze gravitace se může dostávat i do vyšších dimenzí. Pak by ten další, pátý rozměr mohl být větší. Z toho vycházejí i Turok se Steinhardtem.
</TEXT>
<HEADING>
LN: Kterému kosmologickému modelu dáváte přednost vy?
</HEADING>
<TEXT>
Není pochyb o tom, že se vesmír rozpíná a že od jistého okamžiku po velkém třesku lze popsat chování expandujícího kosmu rovnicemi obecné teorie relativity. Asi dvě stě sekund po velkém třesku se vytvořily lehké prvky, například helium a lithium, po třech stech tisících let se oddělilo záření od hmoty. Neví se přesně, jak vznikaly galaxie. Musely nutně kondenzovat na shlucích temné hmoty. Že temná hmota existuje, také v podstatě nepochybuji.
</TEXT>
<HEADING>
LN: Známe "dějiny vesmíru" od samého počátku?
</HEADING>
<TEXT>
O nejranějších okamžicích hovoří takzvané inflační teorie. Ty popisují vesmír od asi 10-34 vteřiny po velkém třesku. O tom, co bylo předtím, existují různé hypotézy, ale všeobecně přijímaná teorie není zatím k dispozici. Inflace znamená, že kosmos krátce expanduje fantasticky rychle. Jakékoliv mikroskopické oblasti se náhle stávají obrovskými. Tím můžete vysvětlit, že vesmír, který pak pozorujeme, bude všude přibližně stejný. Skeptici inflačním teoriím vyčítají například to, že v nich vystupuje určité skalární pole. Jeho existenci nikdo dosud nepozoroval. Inflace ovšem řadu věcí elegantně vysvětluje. Po velkém třesku by mělo vznikat množství magnetických monopólů, které však nenacházíme, neboť při rychlé expanzi vše velice zřídne. Inflační teorie také přirozeně vysvětlují, jak vznikají zárodky galaxií z fluktuací zmíněného skalárního pole. Těmto fluktuacím odpovídají i pozorované nepravidelnosti (anizotropie) v reliktním záření. Už v roce 1984 geniální ruský fyzik Zeldovič na kongresu v Praze prohlásil, že současná kosmologie se neobejde bez inflace. Martin Rees vloni v Princetonu odhadl, že v rozpínání vesmíru "věří" více než 99 procent kosmologů, v inflaci více než 50 procent.
O nejranějších okamžicích hovoří takzvané inflační teorie. Ty popisují vesmír od asi 10-34 vteřiny po velkém třesku. O tom, co bylo předtím, existují různé hypotézy, ale všeobecně přijímaná teorie není zatím k dispozici. Inflace znamená, že kosmos krátce expanduje fantasticky rychle. Jakékoliv mikroskopické oblasti se náhle stávají obrovskými. Tím můžete vysvětlit, že vesmír, který pak pozorujeme, bude všude přibližně stejný. Skeptici inflačním teoriím vyčítají například to, že v nich vystupuje určité skalární pole. Jeho existenci nikdo dosud nepozoroval. Inflace ovšem řadu věcí elegantně vysvětluje. Po velkém třesku by mělo vznikat množství magnetických monopólů, které však nenacházíme, neboť při rychlé expanzi vše velice zřídne. Inflační teorie také přirozeně vysvětlují, jak vznikají zárodky galaxií z fluktuací zmíněného skalárního pole. Těmto fluktuacím odpovídají i pozorované nepravidelnosti (anizotropie) v reliktním záření. Už v roce 1984 geniální ruský fyzik Zeldovič na kongresu v Praze prohlásil, že současná kosmologie se neobejde bez inflace. Martin Rees vloni v Princetonu odhadl, že v rozpínání vesmíru "věří" více než 99 procent kosmologů, v inflaci více než 50 procent.
</TEXT>
</DOC>
<DOC>
<DOCID>LN-20020511071</DOCID>
<DOCNO>LN-20020511071</DOCNO>
<DATE>05/11/02</DATE>
<TITLE>
Nová Askanie, ukrajinská oáza cizokrajných živočichů, bojuje o přežití
</TITLE>
<TEXT>
Antilopa losí, jeden z největších afrických kopytníků, žije na Ukrajině. Zabydlela se zde díky tomu, že kdysi dávno jeden německý důstojník zpohlavkoval vojáka.
Oáza plná cizokrajných čtyřnožců a ptactva nese název Nová Askanie. Obrovská biosférická rezervace je vzdálena asi 300 kilometrů severně od Krymského poloostrova. Její vznik souvisí s rodinou německého statkáře a kupce Friedricha Falz-Feina.
</TEXT>
<HEADING>
Jihoafrické farmáře šokovaly antilopy
</HEADING>
<TEXT>
Jeden z jeho předků, hromotluk vznětlivé povahy, dostal na vojně od důstojníka pár pohlavků. Prchlivý mladík popadl pušku s nasazeným bajonetem a oficíra bodl. Čekal by jej dlouholetý žalář nebo trest smrti, ale vojákovi se podařilo uprchnout. Po nějaké době se usadil až v jižním Rusku. Tam pak on i jeho syn zbohatli chovem ovcí, takže vnuk zběhlého vojína, Friedrich Falz-Fein, měl už dostatek financí k zakládání voliér pro exotické ptactvo. Skutečný rozkvět zooparku Nová Askanie započal v roce 1887. Friedrich Falz-Fein tehdy pozval anglického odborníka, kterému se podařilo vyvrtat první umělou studnu v jihoruské stepi. Vodárna dodnes zásobuje kanály, po kterých plují kachny a husy ze všech možných zemí, velký rybník je plný plameňáků i pelikánů. Sen o ráji zvířat získával díky dostatku vody stále reálnější podobu. Falz-Fein nakoupil jihoamerické pštrosy nandu, čtyři druhy klokanů, velbloudy, jaky, bizony, zebry a indické buvoly. V parku se začalo dařit pakoňům a také statnému africkému kopytníkovi, antilopě losí. Na přítomnost člověka si tyto antilopy během několika generací zvykly natolik, že je ošetřovatelé dojí jako krávy. "Dávají průměrně dva litry mléka denně... chutná skoro stejně jako kravské, je pouze tučnější," uvádí v knize Ztracený ráj divokých zvířat známý zoolog Bernhard Grzimek, který jako jeden z mála zahraničních hostů navštívil Novou Askanii v 60. letech minulého století. Mléko se používá například k léčbě žaludečních vředů a jiných zažívacích obtíží. "Když po pádu železné opony přijeli do Nové Askanie jihoafričtí farmáři, doslova prý na dojné antilopy zírali, protože je něco takového ani nenapadlo," vzpomíná RNDr. Evžen Kůs z pražské zoologické zahrady na zážitky ze své cesty uskutečněné těsně před koncem 20. století.
</TEXT>
<HEADING>
Posledního tarpana uštvali mužici
</HEADING>
<TEXT>
Chloubou soukromé zoo se stalo v roce 1900 stádečko koně Převalského. První v Evropě. Falz-Fein si zpočátku dělal naděje, že zachrání jediný pár evropského divokého koně - tzv. chersonského tarpana. Upozornění na jeho přítomnost však dostal příliš pozdě. Poslední, již osamělou kobylu spatřili koncem roku 1879 mužici z vesnice vzdálené pouze 37 km od Nové Askanie. Patrně jen proto, aby vyzkoušeli zdatnost svých koní, rozhodli se uspořádat štvanici. Vesničané rozestavili ve velkých vzdálenostech jízdní hlídky a s čerstvými koni pak hnali tarpana stepí. Kobyla by jim patrně stejně unikla, ale při jednom skoku přes závěje zapadla do rozsedliny a zlomila si nohu. Sedláci naložili kobylku na saně a odvezli do vsi. Tam pak za několik dní uhynula, i když se mužici pokoušeli vyrobit pro tarpana umělou nohu. Z obavy, aby koně Převalského nestihl podobný osud, navázal Falz-Fein kontakt s kupcem v Mongolsku a domluvil odchyt i transport divokých koní do Evropy. Při prvním převozu, v roce 1897, všechna zvířata uhynula. Teprve o tři roky později se podařilo dopravit do stepní oázy pět prvních "převaláků".
</TEXT>
<HEADING>
První pokusy s umělým oplodňováním koní
</HEADING>
<TEXT>
Zakladatel oázy Friedrich Falz-Fein miloval experimenty. Když mu z Ameriky jednou poslali stádo bizonů, zkoušel je křížit s domácím skotem. Míšenci robustního vzrůstu vydrželi za horkých letních dnů tahat žací stroje od rána do večera, zatímco dobytčata domácího skotu se musela střídat ve dvou směnách. Další pokus se týkal umělého oplodňování koní, jehož duchovním otcem se stal profesor zoologie Michail Fjodorovič Ivanov. Na hříbata získaná tímto způsobem pohlíželi chovatelé zpočátku s nedůvěrou. Ale potom nařídil velkokníže Nikolajevič, aby byli polokrevní nevycvičení koně, narození v Nové Askanii, posláni na zkoušku do petrohradské jezdecké školy pro důstojníky. Od té doby přestaly všechny námitky. Umělé oplodňování se prosadilo nejen v Sovětském svazu, ale mezi dvěma světovými válkami také v ostatních evropských zemích. A kromě koní se používalo také u domácího skotu. Stepní oázu navštívil v roce 1914 ruský car. Ráj zvířat nadchl vládce všech Rusů natolik, že Falz-Feina pozval k osobní audienci a povýšil ho dědičně do šlechtického stavu. Carova přízeň se po bolševické revoluci v roce 1917 stala nepřekonatelnou kádrovou skvrnou. Část rodiny zachránila holé životy. Friedrichova matka, která odmítla opustit rodný dům, zemřela na zápraží. Samotný Falz-Fein složitou cestou utekl přes Turecko do Německa. Roku 1920 zde zklamáním a žalem zemřel. Sovětská moc naštěstí světoznámou stanici nezlikvidovala, ale naopak jí věnovala značnou pozornost. V Askanii vznikl institut akademie věd. Ředitelem se stal bývalý spolupracovník Falz-Feina profesor Ivanov. Postupně vyšlechtil jemnovlnnou ovci a ukrajinské bílé stepní prase. Obě rasy jsou dodnes v zemích bývalého Sovětského svazu velmi rozšířeny. Horší osud potkal stepní oázu za německé okupace. Vojáci postříleli stádo koní Převalského. Ušetřili jen dva kusy, které na rozkaz Göringa odvezla jednotka SS do maršálovy soukromé obory u Berlína. Záhadou zůstává, kam kopytníci zmizeli.
</TEXT>
<HEADING>
Pochybné experimenty
</HEADING>
<TEXT>
Pokusnou stanicí nepřestala být Nová Askanie ani v 50. letech, kdy vědcům sovětského impéria vládl po dlouhé roky všemocný šarlatán Lysenko. Experimentátoři chtěli vyšlechtit superužitkové tvory schopné snášet tvrdé podmínky vyprahlých prašných stepí a zároveň poskytující kvalitní maso i mléko. Míšenci měli mít i patřičnou sílu k tomu, aby mohli tahat žací stroje a pluhy. "Křížili například i koně Převalského se zebrou," říká doktor Kůs. Výsledky pokusů zůstaly západním odborníkům utajeny. Pochybné experimenty se nevyhnuly ani obnovovanému chovu koně Převalského. "K potomkům poslední klisny odchycené v přírodě a hřebce Roberta-Orlika, kterého přivezla z Lipska v roce 1945 jako válečnou kořist Rudá armáda, přidali chovatelé "divokou klisnu tarpaního typu". "Podezření na tento experiment vzniklo na základě genetických testů v roce 1998," uvádí doktor Kůs. Vše se pak potvrdilo o rok později, na sympoziu uspořádaném v Kyjevě právě ke 100. výročí chovu koní Převalského v Evropě.
</TEXT>
<HEADING>
Králíci v lodžii
</HEADING>
<TEXT>
Ráj zvířat bojuje déle než 10 let o přežití. V některých honosně zařízených panelácích se štukovou výzdobou, parketami a vysokými stropy, kde dříve bydlelo 80 vědců, 200 laborantů a stovky dalších pracovníků, žije dnes jenom několik desítek zaměstnanců a důchodců. "Institut akademie začal propouštět a pokusné zemědělské závody v okolí krachují," říká doktor Kůs. Někteří lidé neviděli plat už řadu měsíců. Důchodci dostávají penzi přibližně dvakrát do roka. "Přesto si málokdo stěžuje. Každý něco pěstuje na záhumenku nebo v lodžii chová králíky a slepice," přibližuje Kůs atmosféru v Nové Askanii. Dříve sem moskevský Inturist vozil ročně 30 tisíc sovětských turistů, dnes jejich počet přesáhne stěží 2000. Perestrojka otevřela brány zahraničním hostům, ale pak přišel rozpad Sovětského svazu. Ukrajina se osamostatnila, ale zároveň zchudla. Zahraniční návštěvníci, vydatný zdroj financí, najdou ubytování jen v nepříliš vábném paneláku. Z hotelu rozestavěného Inturistem stojí u silnice jenom základy. "Když jsem byl v Askanii poprvé před více než devíti lety, vypadala situace vskutku hrozivě. Peněz není nazbyt ani nyní, ale zdá se, že nejhorší mají za sebou," říká doktor Kůs. Biosférická rezervace se dostala na seznam UNESCO. Opět vycházejí odborné publikace o výzkumných projektech a do Nové Askanie začínají jezdit zahraniční turisté. "Doufám, že se blýská na lepší časy," dodává doktor Kůs.
Ráj zvířat bojuje déle než 10 let o přežití. V některých honosně zařízených panelácích se štukovou výzdobou, parketami a vysokými stropy, kde dříve bydlelo 80 vědců, 200 laborantů a stovky dalších pracovníků, žije dnes jenom několik desítek zaměstnanců a důchodců. "Institut akademie začal propouštět a pokusné zemědělské závody v okolí krachují," říká doktor Kůs. Někteří lidé neviděli plat už řadu měsíců. Důchodci dostávají penzi přibližně dvakrát do roka. "Přesto si málokdo stěžuje. Každý něco pěstuje na záhumenku nebo v lodžii chová králíky a slepice," přibližuje Kůs atmosféru v Nové Askanii. Dříve sem moskevský Inturist vozil ročně 30 tisíc sovětských turistů, dnes jejich počet přesáhne stěží 2000. Perestrojka otevřela brány zahraničním hostům, ale pak přišel rozpad Sovětského svazu. Ukrajina se osamostatnila, ale zároveň zchudla. Zahraniční návštěvníci, vydatný zdroj financí, najdou ubytování jen v nepříliš vábném paneláku. Z hotelu rozestavěného Inturistem stojí u silnice jenom základy. "Když jsem byl v Askanii poprvé před více než devíti lety, vypadala situace vskutku hrozivě. Peněz není nazbyt ani nyní, ale zdá se, že nejhorší mají za sebou," říká doktor Kůs. Biosférická rezervace se dostala na seznam UNESCO. Opět vycházejí odborné publikace o výzkumných projektech a do Nové Askanie začínají jezdit zahraniční turisté. "Doufám, že se blýská na lepší časy," dodává doktor Kůs.
</TEXT>
</DOC>
<DOC>
<DOCID>LN-20020511072</DOCID>
<DOCNO>LN-20020511072</DOCNO>
<DATE>05/11/02</DATE>
<TITLE>
novinka
</TITLE>
<TEXT>
Auto z budoucnosti. I tak by se dal nazvat nový Nissan Primera, jenž právě vstupuje na český trh.
Automobily střední třídy mají zase o jeden důvod k obavám navíc. Pořádně nabitý segment totiž u nás zaznamenal další přírůstek, který rozhodně zamíchá s dosavadními pozicemi. V prodejnách se objevily první Nissany Primera nové, v pořadí již třetí generace. Toho, kdo měl doposud značku Nissan zaškatulkovanou jako konzervativní a sázející na osvědčené hodnoty, nová primera rychle donutí přehodnotit mínění. Japonci se nenechali ničím svazovat a rozhodli se rozbít stereotyp klasického pojetí sedanu. Kabina je spojena s motorovým a zavazadlovým prostorem do jednoho celku a jednolitá silueta navozuje pocit, že je vůz vyroben z jediného kusu hmoty. Avantgardní vzhled mnohé zákazníky nadchne, najdou se ale určitě i tací, kteří ho budou kritizovat. Jak je u nissanu dobrým zvykem, je i nová primera nabitá technikou. Díky velkému vyklenutí kabiny mají cestující nejen větší prostor nad hlavami, ale přístrojový panel i informační a ovládací systém mohly být umístěny víc vpřed a nacházejí se nyní ve středu palubní desky. Opět neobvyklé řešení, na které si bude muset řada řidičů zvykat. Vychází však z výsledků rozsáhlé studie Nissanu a veškeré prvky jsou nyní v optimalizovaném zorném poli řidiče. Ten při pohledu na silnici a na přístroje musí mnohem méně přeostřovat zrak - zorný úhel je 25°, zatímco tradiční řešení přístrojové desky poskytuje úhel 35°. Řidič tak není ničím nadměrně rozptylován, což by se mělo pozitivně projevit na bezpečnosti. Ve středu se tak nachází i konzole N-form s velkým LCD displejem, která soustřeďuje veškeré ovladače do jednoho nabídkového systému. Řidiči tak umožňuje ovládat intuitivně maximum funkcí s minimální koncentrací. K dalším technickým vymoženostem nové primery patří např. inteligentní tempomat. Ten dokáže díky laserovému senzoru přizpůsobovat rychlost okolní dopravě. Řidič zvolí požadovanou rychlost a nastaví vzdálenost, jakou má auto udržovat od ostatních. Pokud je porušena, automaticky vůz zpomalí, aby nastavenou vzdálenost udržel. Když překážka zmizí, auto se opět vrátí na původní rychlost. Futuristicky rovněž působí zadní parkovací kamera, která přenáší situaci za vozem na LCD displej a řidič tak při couvání nemusí koukat dozadu ani používat zrcátka. Na českém trhu se nová primera prodává jako sedan a kombi, hatchback bude následovat na konci července. Pro pohon jsou určeny tři zážehové motory 1.6i (80 kW), 1.8i (85 kW) a 2.0i (103 kW). Nově se pod kapotou může objevit i commonrailový turbodiesel 2.2 Di (93 kW) v kombinaci se šestistupňovou manuální převodovkou. Ta je určena i pro motor 2.0i nebo lze zvolit šestistupňový automat s proměnlivým převodem. Verze 1.6 a 1.8 se standardně dodávají s pětistupňovým manuálem, na přání je dostupný i čtyřstupňový automat. Cena začíná na 608 tisících Kč za sedan 1.6i, kombi dodávané s nejslabším motorem 1.8i pak přijde na 678 000 Kč. Standardně jsou všechny primery mj. vybavené ABS s brzdovým asistentem, 6 airbagy, automatickou klimatizací, dálkovým centrálním zamykáním, elektrickými okny a zrcátky, rádiem s CD i palubním počítačem. Podle vyjádření vedení českého zastoupení Nissanu by se v Česku mělo ročně prodat okolo 450 nových primer, největší zájem je očekáván o provedení hatchback s motory 1.8i a 2.0i. Celkem se na českém trhu prodalo do konce roku 2001 3455 primer dvou předchozích generací.
Nissan Primera
Rozměry: 4567x1760x1482 mm
Rozvor: 2680 mm
Objem kufru: 450 l
Objem palivové nádrže: 62 l
</TEXT>
</DOC>
<DOC>
<DOCID>LN-20020511073</DOCID>
<DOCNO>LN-20020511073</DOCNO>
<DATE>05/11/02</DATE>
<TITLE>
příběh:
</TITLE>
<TEXT>
Ve své kategorii drží první místo v republice v plavání volným způsobem na pětadvacet metrů. Sjíždí řeky, učí se kuchařem, maluje, píše úvahy na téma štěstí, láska a nenávist, spolu s maminkou pomáhá postiženým dětem. Sám k nim patří. Na svět přišel s Downovým syndromem.
"Štěstí je všude tam, kde není samota. Kde je mnoho lidí, které mám rád. Tam svítí slunce - a není to slunce obyčejné. To slunce hřeje a ukazuje mi cestu. Na té cestě nikdy nejsem sám. Ta cesta vede k tvému srdci, človíčku, a ty uvěříš, že i já jsem ČLOVĚK," napsal ve své poslední knížečce 'Citlivost barevného slunce'. Ostatně, i ty dvě předcházející nesly pozoruhodné tituly: 'Český myšlení' a 'Trochu něhy'. Je mu šestadvacet a trpělivě vysvětluje, že jen on sám, bez jakékoliv pomoci je autorem všech svých textů. "Hraje si s jedním třeba měsíc, ale nedovolí, aby mu kdokoliv do něj zasáhl," tvrdí jeho matka. Narodil se v době, která zařazení postižených lidí do života zdaleka nepřála. "Děti s Downovým syndromem byly považované za nevzdělavatelné a přes veškerou péči neschopné se o sebe postarat. Přijít do společnosti zdravých byla opovážlivost - i to se nám stalo," připouští Vlasta Šedá. Když u malého Jirky Downův syndrom rozeznali a řekli jí, že se zřejmě sám ani nenají, rozhodla se, že takhle ne. "Moje obě děti byly vymodlené a já udělám všechno, co bude v mých silách, aby Jirka žil dobrý život." Brzy zjistila, že se od ostatních dětí moc neliší. "Že je postižený, jsme věděli až od jeho patnácti měsíců, pořád jsme tedy k němu přistupovali jako ke zdravému a to asi v něm i v nás zůstalo zakódované." Zpočátku se mu i řeč vyvíjela velice dobře, pak začala váznout. "Nedokázal mi říct, proč třeba pláče nebo proč je veselý," vzpomíná paní Šedá. "Až jsem kdesi v literatuře narazila na hru s barvou a začali jsme ji s Jirkou zkoušet. Když mu bylo smutno, sáhl po černé, které se bál. S pomocí barev se naučil vyjadřovat i abstraktní pojmy, smutek, radost, veselo a tak dále. Vymýšlela jsem mu pohádky, příběhy, hrála jsem mu je s loutkami, ale hlavně jsme ho vodili do přírody. Českomoravská vysočina, odkud pocházíme, je krásná krajina a my jsme po ní chodili a pozorovali rozvíjející se lekníny. Pampelišky. Čekali jsme na kolouška, z mraků plujících po obloze jsme vymýšleli postavy, věci, příběhy. Takhle jsme Jirku od útlého věku vedli a tam asi jeho psaní a malování začalo." Učila tehdy v mateřské škole a brala ho s sebou. Prosadila, že nešel do pomocné školy, ale do zvláštní. Vychodil ji roku 1992, s nejhorší známkou trojkou. "Pak o mně nikdo nestál," stýská si. "Nikdo mě nechtěl do učení ani do práce. Doma jsem měl co dělat: zahradu, kytky, králíky, chodil jsem nakupovat, dál jsem se učil, četl, maloval, poslouchal hudbu, psal na počítači, ale bylo mi smutno." Tak začal psát. Víc úvahy než příběhy. Radosti i stesky. "Neštěstí je tma a chlad. Z nebe prší černé kapky deště... V srdci mám žal a ubohost. Nikdo mi nevěří, jsem postižený. Nikdo nevidí, že i já něco umím. Že jsem krásný. Že mám rád. Nikdo nechce vidět moji duši. Bere mi všechna práva, všechno, co mám rád. VĚŘTE MI!!!" Aby se zabavil, chodil za mámou do školky a s dětmi jí pomáhal. Kvůli Jirkovi vystudovala Vlasta Šedá speciální pedagogiku, spolu s ním přišla na nápad založit v Hlinsku Sdružení pro pomoc zdravotně postiženým dětem. Když se v roce 1998 rodina přestěhovala do Nového Jičína, začal Jirka s mámou pracovat v Dětském centru. S dětmi si hrál, učil je, krmil. "Je neuvěřitelně citlivý a vnímavý, bezpečně pozná, kdo je zlý a kdo dobrý - on říká teplý," tvrdí paní Šedá. "Na rozdíl od nás umí dětem naslouchat, dokáže pochopit, proč je někdo smutný, co ho trápí, proč pláče." Jelikož má schopnost číst neverbální signály, které postižené děti vysílají, dělá mámě v centru jakéhosi tlumočníka. Laskavého, trpělivého, užitečného. Ze školení v Březejci si přivezl kvalifikační průkaz asistenta rané péče, spolu s mámou se teď setkává s rodinami, ve kterých žije dítě postižené Downovým syndromem. "Učíme maminky, jak na to, aby byly jejich dětičky alespoň tak potřebné, jako jsem já," sám o tom píše. Letos dostane výuční list pomocného kuchaře a hodlá se s ním vrátit pracovat do novojičínské Speciální školy pro děti s více vadami (tak se dnes Dětské centrum jmenuje). "Práce s postiženými dětmi mě velice baví," zapsal si upřímně. "Mám radost, když jim mohu pomáhat a snažit se o to, aby nebyly samy a smutné." Přesně za tohle získal letošní Cenu Olgy Havlové, kterou už poosmé uděloval Výbor dobré vůle - Nadace Olgy Havlové. Kdysi ho Downův syndrom řadil mezi nevzdělavatelné lidi. Dnes čte, a to hlavně dobrodružné a přírodovědné knížky. Maluje. Píše. Sportuje. Ve svém kajaku rodičům na vodáckých cestách po českých řekách spolehlivě stačí. Závodně plave a sbírá zlaté. Žít takhle jako kluk ho naučil táta. Ne každé postižené dítě má to štěstí, že vyrůstá v kompletní rodině, ne každý otec ten problém unese. Rodina Šedých celá zůstala. Táta, máma, starší sestra, Jirka. S jistým omezením fungují normálně, přirozeně, samozřejmě. "Nechci tvrdit, že jsem úplně vyrovnaná," přiznává přesto paní Šedá. "Mám chvíle, kdy se cítím hodně na dně, a jsou věci, které mě pořád umějí zasáhnout. Proto radím ostatním maminkám postižených dětí: Nevěřte, že jste za vodou. Ale musíte se naučit ty chvíle ustát." Přesto připouští, že ji tenhle osud obohatil. "Změnil mi hodnoty. Kdyby dneska někdo přede mě postavil volbu, jestli zdravé dítě, nebo Jirku, zvolím jeho."
</TEXT>
</DOC>
<DOC>
<DOCID>LN-20020511074</DOCID>
<DOCNO>LN-20020511074</DOCNO>
<DATE>05/11/02</DATE>
<TITLE>
Začalo období jarních výletů. Koho už omrzela tuzemská krajina, může to zkusit třeba u sousedů. Například v Rakousku.
</TITLE>
<TEXT>
"Máme vylepenou dálniční známku?" V té chvíli poněkud zbytečná otázka. Dálnice německá najednou přešla v dálnici rakouskou, jež se od předešlé lišila jen tím, že na ní bylo nutné zaplatit. A hned skončila v tunelu. Měřil téměř sedm kilometrů, dva proudy aut se řítily proti sobě s rozsvícenými světly a zastavit nebylo kde. První kilometry po silnicích rakouského Vorarlbergu jsme tedy projeli načerno. Za tunelem na malém parkovišti jsme konečně učinili zadost zákonu a pak se rozhlédli po okolí. Pod horami, přímo na břehu Bodamského jezera je Bregenz. Leží v území, kterému se německy říká Vierländereck - roh čtyř zemí. Dá se odtud vyrazit do Německa, Švýcarska a Lichtenštejnska. Bregenz je město starobylé. Po kočičích hlavách se úzkými uličkami propleteme až k hradu. Sedíme na náměstí před Martinskou věží na bílých židličkách. Po dlouhé cestě si chceme dát kávu. Ale když děvče v dirndlu přináší k vedlejšímu stolku sklenici s kolečkem citronu, nabodnutým na okraj, a mléčně žlutým obsahem, naše předsevzetí se láme. A neprohloupili jsme. Věž tady stojí čtyři sta let, kaple sv. Martina se vzánými freskami je ještě o čtvrt století starší. Na druhé straně údolí se tyčí věže kostela sv. Havla a kapucínského kláštera. Na kolonádě podél břehu jezera vane příjemný větřík. Po vodě pendlují lodě do bavorského Lindau, vzdáleného sotva deset kilometrů. Altánky a upravené cestičky dokreslují idylu. Jen děti se chovají tak, jako by ani nepatřily do Evropy, notabene té německy mluvící. Házejí po sobě písek, řvou a houpají se na laně zavěšeném mezi dřevěnými kruhy.
</TEXT>
<HEADING>
Na kole v Bregenzwaldu
</HEADING>
<TEXT>
V Mellau jsme zastavili na náměstí. Městečko leží téměř uprostřed Bregenzského lesa. Některé průvodce území rády deklasují na pouhopouhou pahorkatinu, to pro lesnatá údolí s potoky a pastvinami, ale zdejší vrcholky převyšují dva tisíce metrů... Paní recepční v jednom z hotelů poradí, kde si můžeme půjčit horská kola. Přátelsky nabídne k zaparkování škodovky hotelové parkoviště. Nejsme sice hosté jejího podniku, jsme však hosté v Bregenzwaldu... Mellau leží v půli asi třicet kilometrů dlouhé cyklistické stezky z Eggu do Schoppernau. Ta částečně vede po drážním tělese staré úzkokolejky, postavené v roce 1902. Po sesuvech půdy jezdí vlak už jen po šestikilometrovém úseku, zbytek je plně k dispozici cyklistům. My však volíme jinou cestu. Na vypůjčených kolech stoupáme vzhůru. Sedla začínají tlačit a přicházejí první pochybnosti. Jak snadno se člověk nechá vyhecovat! Cestu křižuje první elektrický ohradník, Bereme jej do ruky, přesně tam, kde se zdá být izolovaný a rázem se ocitáme v místě, které umí správně pojmenovat každý křížovkář. "Horská louka na tři" je přece alp. V našem případě Lindach Alp. Jak krávy, tak býci trpělivě pozorují, zda zvládneme v zatáčce mezi nimi prokličkovat. Je od nich hezké, že stojí nepohnutě na místě. Do dřevěného korýtka před salaší teče čistá voda, co více si v té chvíli přát. Pěšina odbočuje do lesa. Na vrchol Hoher Froschen zbývají alespoň dvě hodiny. Konečně dochází na moje slova: "S kolem se nahoru nedostaneme." Několik kol přivázaných řetízkem ke kmenu dokazuje, že i s tímto problémem se lze se ctí vypořádat. Tak snad někdy jindy... Otáčíme zpátky. I sjezd do údolí nám trval hodinu a půl. "Příště něco mastňáčtějšího," říká hlas v mém podvědomí. Míříme do Feldkirchu. Je to zvláštní, ale toto městečko vypadá ve skutečnosti romantičtěji než na prospektech. Starobylý hrad na kopci, domy vysoko na svazích. Spisovatel James Joyce tady v roce 1932 strávil několik měsíců. Své stopy tu zanechal i další spisovatel, "otec" Sherlocka Holmese, sir Arthur Conan Doyle. Jako student pobýval ve zdejší jezuitské koleji. Přidejme ještě Thomase Manna a Ernesta Hemingwaye, i ti zde byli. Na tak malé místo slušný počet slovutných návštěvníků.
</TEXT>
<HEADING>
Jak jsme zdolali Rätikon
</HEADING>
<TEXT>
V Bludenzi si můžete vybrat. Silvrettu nebo Rätikon. Znalci možná vědí, v čem se tato pohoří odlišují. Já ne. Krásná jsou obě. A přístupová údolí začínají téměř vedle sebe. My se nakonec vydáváme na Rätikon. Lanovka jezdí každou chvíli až k Douglass Hütte, chatě ležící téměř dva tisíce metrů nad mořem. Bojový plán je jasný. Rozdělujeme se. Ženy a děti využijí lanovky (v našem případě do této kategorie spadá jen Dáša), muži (tedy my všichni ostatní) si dají rozcvičku po "steigu", příkré cestě se řetězy kolem vodopádů. Najednou slyšíme, jak se nad údolím nese hluboký hlas pastevecké trouby. Jeden z řidičů vynesl z auta více než třímetrový nástroj, opřel jej o zem a zplna sil do něj fouká. Bylo by to působivé, jen kdyby nestál na parkovišti plném nablýskaných aut... Chata "Douglaska" stojí na břehu jezera. Jdeme výš a výš. Zatáčku za zatáčkou se vodní plocha zmenšuje. Pod námi jde dvojice. On nese hrdě ruksak a čeká opřen o hůlky, ona jej vždy pomalu dojde, v sytě červené tváři výraz "Never more!" Ve společné noclehárně na chatě Totenalphütte pak večer prozradí, že takto tráví už sedmý den... Nad chatou jsou v posledních paprscích slunce vidět růžové zářící štíty snad až Berninských Alp. Ráno je opět jasno. Před námi je Schesaplana, hora, které do výšky tří tisíc chybí sotva pětatřicet metrů. Jednou nohou stojíme ve Švýcarsku, druhou v Rakousku, havrani to nevnímají vůbec, a každou chvilku přecházejí hranice, jen aby se dostali blíže k chlebu, který jim házíme. Jdeme dolů. Říkáme si, že bychom tento výlet stihli za den, bez noclehu. Ale pak tu myšlenku zaháníme. Spěchat by tady bylo hřích.
Co byste měli vědět o Vorarlbergu
</TEXT>
<HEADING>
Doprava:
</HEADING>
<TEXT>
Autem: Z Prahy do Bregenzu je to 557 km, jízda trvá 6 hodin a 40 minut, trasa vede přes Rozvadov, Regensburg, Lindau.
Vlakem: Cesta je poměrně drahá. Nejrychlejší spojení trvá 10 hod 13 min z Prahy v 6.25 s přestupem v Norimberku a Mnichově.
Mýtné se platí v tunelu Arlberg (cca 400 Kč), který lze objet přes Albergpass, silnicí delší a na stoupání a výhledy bohatší. Silvretta Hochalp Strasse je průjezdná za cca sto padesát šilinků.
Na dálnicích v Rakousku je nutný desetidenní či dvouměsíční kolek.
</TEXT>
<HEADING>
Ubytování:
</HEADING>
<TEXT>
Kempy: 500 - 1000 Kč za stan, auto, tři osoby a den. Lze sehnat noclehy v soukromí i na horských chatách (cca 400 Kč za osobu a noc).
Kuchyně:
Na statcích v horách si můžete koupit domácí mléčné výrobky, Vorarlberg je znám dobrým sýrem.
Praktické rady:
Důležitá čísla: hasiči/policie/záchranná služba: 122/133/144
</TEXT>
</DOC>
<DOC>
<DOCID>LN-20020511075</DOCID>
<DOCNO>LN-20020511075</DOCNO>
<DATE>05/11/02</DATE>
<TITLE>
Aleš Březina o Bregenzu
</TITLE>
<TEXT>
V Bregenzu už mám stálou letní adresu," říká muzikolog a skladatel (mj. hudby k filmům Musíme si pomáhat a Knoflíkáři) Aleš Březina. Ředitel Institutu Bohuslava Martinů se podílí na tvorbě programu každoročního velkého operního festivalu. "Na břehu Bodamského jezera je obrovské hlediště pro 6500 diváků. Na hladině se staví neméně obrovské jeviště pro operu, která se každé dva roky obměňuje. Uváděli tu třeba Nabucca, Aidu, či Hoffmanovy povídky. Letos to bude Bohéma. Hodně diváků přijíždí na lodích a po představení je zase lodě odvážejí. V bregenzkém Festspielhausu je zase připravena produkce pro "fajnšmekry". V roce 1999 tu byla vůbec poprvé uvedena první verze opery Bohuslava Martinů Řecké pašije, kterou jsem měl tu čest rekonstruovat. Letos je připravena Jullietta téhož autora," říká.
</TEXT>
</DOC>
<DOC>
<DOCID>LN-20020511076</DOCID>
<DOCNO>LN-20020511076</DOCNO>
<DATE>05/11/02</DATE>
<TITLE>
za kulturou: s režisérem Ivanem Rajmontem do divadla
</TITLE>
<TEXT>
Máme před sebou plakátek k hradecké inscenaci s Burianovou fotografií, kde chová v náručí svého vnuka Filipa. Namítám, že musí jít o mystifikaci, vždyť Burian zemřel v roce 1959 a nejmladší herec ze slavného divadelního rodu se narodil mnohem později. "Samozřejmě," usmívá se Ivan Rajmont. "Jak bývá u Morávka zvykem, trochu si s tím pohráli - to je původně fotka, na které E. F. Burian chová dceru Kateřinu, Filipovu matku, kterou za něj vyměnili."
Režisér Vladimír Morávek se v Klicperově divadle v Hradci Králové po letech vrátil k legendární hře Arnošta Goldflama Písek, kterou v roce 1988 jako jedinečné podobenství o lidském údělu uvedlo brněnské HaDivadlo. Režisér pražského Národního divadla Ivan Rajmont může srovnávat - i po téměř patnácti letech na tehdejší inscenaci nezapomněl a k té nové má zvláštní vztah - hlavní roli v ní vytvořil jeho syn Filip, vnuk E. F. Buriana. Ivan Rajmont Písek z osmdesátých let shodou okolností viděl také v Hradci Králové. "Tehdy jsme tam přijeli s Činoherním studiem na festival a tahle inscenace pro mě byla naprosto fascinujícím zážitkem. Goldflamova hra je jakousi autobiograficky laděnou ságou, která vypovídá o osudech jedné židovské rodiny v průběhu minulého století. Do tohoto konkrétního děje se promítá téma umělce a tvorby jako odraz složitosti světa," vysvětluje Rajmont. Vzpomíná, jak silně ho zasáhla jedna z metaforicky pojatých situací. "Bylo to velmi neokázalé ztvárnění holocaustu, všichni herci přišli v obyčejných, černých oblecích a vedli běžné řeči. Najednou se jeden z nich začal svlékat a po něm všichni ostatní. Pokračovali ve svých banálních dialozích, až byli všichni nazí. Najednou zmizeli a zůstaly tam po nich jen hromádky šatů. Bylo to strhující a zároveň prosté a diváci zůstali bez dechu," dodává.
</TEXT>
<HEADING>
Obraz světa jedné generace
</HEADING>
<TEXT>
Ivan Rajmont přiznává, že často vede vnitřní spor s inscenacemi Vladimíra Morávka: "To mě postihuje hlavně tehdy, když inscenuje hry, o kterých si něco myslím - konkrétně, jde-li o Čechova. Není to neobvyklé - každý režisér, který pro sebe něco objevil, nerad své představy opouští. Na Goldflamův Písek žádný názor nemám, jen tu krásnou vzpomínku, a tak jsem si nyní ohromně užíval. Nechal jsem se ochotně vláčet nezkrotnou Morávkovou fantazií." Podle Rajmonta Morávek zachoval a odvyprávěl příběh rodiny a zároveň text obohatil o další motivy. I při prvním uvedení hra končila v současnosti - tedy v roce 1988. "Děj se znovu uzavírá v dnešní době a vznikl tak zajímavý posun. Na základě zkušeností z kanadského hostování HaDivadla tenkrát vznikly obrazy kanadského kapitalismu. Ty se nyní proměnily v působivé popisy našeho budovatelského kapitalismu. Vyšlo to výborně i se zakomponováním postavy umělce v tomto pro nás novém a vše umožňujícím světě." Písek je a není o Arnoštovi Goldflamovi. Autor tu čerpá ze svého židovského údělu a zároveň skládá obraz světa své generace a vypovídá o svých vrstevnících, kteří tvořili v komplikované politické i společenské situaci. "Jsme s Arnoštem stejně staří, a on tudíž vypráví o mém světě, skládá obraz mého života a usilování. A najednou jsem se stal svědkem toho, že o stejném tématu vykládá režisér o několik generací mladší s bolestnou úctou i ironickým nadhledem. Rajmont přiznává, že ho zvlášť bavilo, když sledoval, jak mu o jeho životě prostřednictvím Goldflamova textu vypráví vlastní syn. Ivan Rajmont soudí, že Morávkovi se pozoruhodně podařilo vkomponovat do inscenace i osudy E. F. Buriana, a to i v obecnější rovině, která postihuje specificky českou problematiku. "Ukazuje, jak talent může zplanět, znovu se zvednout, i to, jak se z živého člověka stává busta." Pokud jde o Morávkův režijní styl, i Písek přináší spoustu jevištního dění, metafor, nápadů. "Někdy je toho příliš a jedna věc vyruší druhou, uvítal bych, kdyby mě občas nechal soustředit. Ale na druhé straně mi za to dává obžernou hostinu, takže nakonec překousnu, když mě někdy naštve. Stejně si myslím, že o tom ví a baví se tím, jak nás dohřál," podotýká Ivan Rajmont.
</TEXT>
<HEADING>
Energie herců se násobí
</HEADING>
<TEXT>
S královéhradeckým souborem Rajmont loni nastudoval Goethova Fausta. "Je to pracovitý soubor a energie jednotlivců se navzájem neruší, ale násobí. V Písku je vynikající například Filip, Jan Mazák nebo Marcela Holubcová, správně bych ale měl jmenovat všechny. Bylo inspirující vidět je jinýma očima, při režírování takový odstup nelze získat," připomíná režisér a dodává, že Vladimíra Morávka si váží i pro umanutost, s jakou naplňuje své představy. "Umí se kolem sebe rozhlédnout a to, co má rád, si prosadit. A také dokáže vlít novou krev do žil. Arnoštu Goldflamovi uvedl jeho hru, absolutně se na něj spolehl, nabídl mu angažmá a na premiéře bylo vidět, jak je Arnošt znovu ve formě." Režisér naší první scény přiznává, že Morávek podobně pomohl i jemu. "Nějak se dozvěděl, že jsem si kdysi myslel na Fausta, a napsal mi, zda bych si ho nechtěl zrežírovat v Hradci. Dodnes nechápu, jak se o mých plánech dozvěděl, ale byla to práce, která mě hodně povzbudila. Teď budu pokračovat, máme naplánovaný druhý díl Fausta." Ivan Rajmont jako umělecký šéf od roku 1975 bezmála deset let výrazně profiloval jednu z nejvýznamnějších scén té doby - Činoherní studio v Ústí nad Labem. Současný soubor Klicperova divadla a klima v něm neváhá přirovnat k tehdejší atmosféře v Ústí. "Je to v mnohém velmi identické, například tehdy tam hráli stejně jako dnes v Hradci vesměs neznámí herci. Od Tomáše Töpfera až po třeba Jiřího Schmitzera - ti jsou dnes slavní a já to prorokuji i hradeckému souboru," připomíná. Ivana Rajmonta nyní na mateřské scéně čeká premiéra Aischylovy Oresteie. "Podařilo se mi umluvit dva mladé lidi - Petra Borkovce a Matyáše Havrdu, kteří text přeložili. Pro mě je toto antické drama především hrou o hledání nové spravedlnosti a to je téma, které považuji za výsostně aktuální."
S královéhradeckým souborem Rajmont loni nastudoval Goethova Fausta. "Je to pracovitý soubor a energie jednotlivců se navzájem neruší, ale násobí. V Písku je vynikající například Filip, Jan Mazák nebo Marcela Holubcová, správně bych ale měl jmenovat všechny. Bylo inspirující vidět je jinýma očima, při režírování takový odstup nelze získat," připomíná režisér a dodává, že Vladimíra Morávka si váží i pro umanutost, s jakou naplňuje své představy. "Umí se kolem sebe rozhlédnout a to, co má rád, si prosadit. A také dokáže vlít novou krev do žil. Arnoštu Goldflamovi uvedl jeho hru, absolutně se na něj spolehl, nabídl mu angažmá a na premiéře bylo vidět, jak je Arnošt znovu ve formě." Režisér naší první scény přiznává, že Morávek podobně pomohl i jemu. "Nějak se dozvěděl, že jsem si kdysi myslel na Fausta, a napsal mi, zda bych si ho nechtěl zrežírovat v Hradci. Dodnes nechápu, jak se o mých plánech dozvěděl, ale byla to práce, která mě hodně povzbudila. Teď budu pokračovat, máme naplánovaný druhý díl Fausta." Ivan Rajmont jako umělecký šéf od roku 1975 bezmála deset let výrazně profiloval jednu z nejvýznamnějších scén té doby - Činoherní studio v Ústí nad Labem. Současný soubor Klicperova divadla a klima v něm neváhá přirovnat k tehdejší atmosféře v Ústí. "Je to v mnohém velmi identické, například tehdy tam hráli stejně jako dnes v Hradci vesměs neznámí herci. Od Tomáše Töpfera až po třeba Jiřího Schmitzera - ti jsou dnes slavní a já to prorokuji i hradeckému souboru," připomíná. Ivana Rajmonta nyní na mateřské scéně čeká premiéra Aischylovy Oresteie. "Podařilo se mi umluvit dva mladé lidi - Petra Borkovce a Matyáše Havrdu, kteří text přeložili. Pro mě je toto antické drama především hrou o hledání nové spravedlnosti a to je téma, které považuji za výsostně aktuální."
</TEXT>
</DOC>
<DOC>
<DOCID>LN-20020511077</DOCID>
<DOCNO>LN-20020511077</DOCNO>
<DATE>05/11/02</DATE>
<TITLE>
Místo posledního spočinutí pozemského těla velkého mistra kontrapunktu přivádí do lipského kostela sv. Tomáše zástupy turistů a náhrobní desku zdobí stále čerstvé květiny. Zejména nyní, v čase hudebních slavností Bachfest.
</TITLE>
<TEXT>
LIPSKO (od zvláštní zpravodajky LN v Německu) - Existuje-li všeobecné povědomí o životě a díle Johanna Sebastiana Bacha, málokdo asi ví, že ostatky skladatele leží v severní sakristii teprve od roku 1949. Bach byl po smrti (zemřel 28. 7. 1750 po neúspěšné oční operaci) pohřben na špitálním hřbitově náležejícím kostelu sv. Jana. Roku 1894 byla pravděpodobná skladatelova kostra podle dobových dokumentů nalezena, vyzdvižena a analyzována. Verdikt profesora anatomie Wilhelma Hise, který se opíral o porovnání lebky s Bachovými portréty, zněl, že s největší pravděpodobností jde o skladatelovy ostatky. Dalším z důvodů, které mluvily pro, bylo typické poškození kyčelních kloubů, pro něž existuje termín "varhanická nemoc". Rakev byla pohřbena do podzemí kostela, ale ten byl v roce 1943 zcela zbořen při bombardování. Jeho ruiny byly nepřístupné, ale Bachův hrob zůstal nedotčen. Po druhé světové válce vypukla diskuse, jak s Bachovými ostatky důstojně naložit. Jedni navrhova-li postavit mauzoleum, ale zvítězila myšlenka pohřbít slavného kantora v jeho bývalém působišti, kostele sv. Tomáše. Tam byl Bach 28. 7. 1949 v otevřené zinkové rakvi slavnostně přenesen a pohřben v severní sakristii. Než byla krypta definitivně uzavřena, bdělo nad rakví noc a den několik Bachových věrných obdivovatelů.
</TEXT>
</DOC>
<DOC>
<DOCID>LN-20020511078</DOCID>
<DOCNO>LN-20020511078</DOCNO>
<DATE>05/11/02</DATE>
<TITLE>
Ivan Pinkava a Teatr Novogo Fronta. V ateliéru Josefa Sudka v Praze představuje Ivan Pinkava sérii černobílých fotografií protagonistů divadla Teatr Novogo Fronta, která vznikla za spolupráce s jednotlivými členy během posledních dvou let. Téměř všechny Pinkavovy snímky vznikají výhradně v jeho ateliéru a práci předchází dlouhý proces příprav. Důraz na formální dokonalost a krásu čisté fotografie má pro autora stejnou důležitost jako obsahová sdělení jeho snímků.
</TITLE>
<TEXT>
Brněnské HaDivadlo v Praze. Dnes a zítra vždy ve 20.00 hodin uvede Divadlo Archa hru Marka Ravenhilla Faust (Faust je mrtvý), kterou nastudoval Jiří Pokorný se souborem HaDivadla. Text oceněný kritikou jako Hra roku 2000 se řadí do tzv. cool dramatiky, která odráží pocity deziluze a skepse moderní doby.
Historické slavnosti na brandýském zámku. Bitvu z roku 1639 zinscenují dnes šermíři na zámku v Brandýse nad Labem. Akce by se měly zúčastnit dvě až tři stovky šermířů z celé republiky, ale i z Polska a Slovenska. Bitva je součástí již čtvrtých Historických slavností. Šermíři předvedou v Panské zahradě u zámku scénu, jejíž hlavní postavou bude švédský špeh, který sem přišel s vojsky vedenými generálem Banerem. Šermíři předvedou bitvu od 14.00 a 17.00. Na nádvoří zámku budou od 11.00 do 18.00 historické trhy s třemi desítkami stánků a hudebním programem.
Tvorba současných výtvarníků v Příbrami. České výtvarné umění let 1980 až 2000 představuje příbramská Galerie Františka Drtikola. Výstava Možnosti proměny navazuje na stejnojmennou expozici, jíž galerie loni přiblížila kolekci umění vytvořenou v období 1970 až 2000. Exponáty zapůjčilo České muzeum výtvarných umění. Vystavena jsou například díla Jiřího Černického, Ivana Komárka, Jana Merty, Jiřího Petrboka, Nadi Rawové, Ladislava Sorokáče, Michala Šaršeho a Romana Trabury.
Výstava Valentina Popova. V pražské galerii Litera se až do 31. 5. koná výstava nejnovějších prací bulharského malíře, který od roku 1975 žije a tvoří v Praze. Instalace s názvem Kulhavá velryba, zpocený pes představuje sérii groteskních a absurdních námětů, které výtvarník maluje na velkoformátová plátna z juty.
</TEXT>
</DOC>
<DOC>
<DOCID>LN-20020511079</DOCID>
<DOCNO>LN-20020511079</DOCNO>
<DATE>05/11/02</DATE>
<TITLE>
Fotbalová liga: slávista Kuka srazil Žižkov, vicemistrem je Sparta * S Opavou sestupují Drnovice
</TITLE>
<TEXT>
Až cílová páska rozhodla: mistrovský pohár pro vítěze fotbalové ligy se stěhuje do Liberce. V hektickém finiši pomohl Severočechům na dálku slávista Pavel Kuka, který svým gólem utnul ambice žižkovské Viktorie. Ta nakonec nedosáhla ani na druhé místo.
PRAHA - Až cílový spurt rozřešil dostihy za titulem: mistrem fotbalové ligy pro rok 2002 je Slovan Liberec. Gejzír radosti vytryskl v pražských Vršovicích včera v 18.21, kde Liberec prohrál 1:2. I to mu stačilo. Jediný pronásledovatel, žižkovská Viktoria, totiž gólem ze samotného závěru podlehla Slavii. Do té doby trnuli Severočeši hrůzou. Nezvládli totiž hektickou bitvu na Bohemians. Sami nabídli domácím výhru fatálními chybami: kanonýr Štajner zahodil penaltu, jindy spolehlivý stoper Holeňák přihrál na vítězný gól Šírlovi. "Všechno hrálo proti nám, i štěstí. Sami jsme k tomu přispěli," připomněl zaváhání na strastiplné cestě liberecký trenér Ladislav Škorpil. Přesto Slovan nervydrásající koncovku ustál. Chybělo však málo a primát mu proklouzl mezi prsty. Ještě pět minut před koncem utkání na Strahově byla šampionem Viktoria. Hrála s domácí Slavií nerozhodně a při rovnosti bodů by v její prospěch rozhodla lepší bilance ze vzájemných zápasů. Jenže pak vypálil matador Kuka a Žižkovu skonala naděje. Liberec prožil infarktovou koncovku úspěšné sezony. Zápas ve vršovickém "dolíčku" už skončil, ale na Strahově se ještě hrálo. Novopečení šampioni si na oslavný pokřik museli počkat. Až po pár minutách se vítězná ozvěna donesla i k uším Severočechů. "Děkujeme Slavii, v podstatě nás korunovala ona," uznal liberecký asistent Josef Csaplár. "Uhrála to za nás," připojil se s děkováním na dálku záložník Václav Koloušek. Liberec převzal mistrovskou štafetu od pražské Sparty, pětinásobného vítěze z posledních pěti sezon. Letos měli Letenští slabší rok, ale nakonec dosáhli alespoň na vicemistrovskou židli. V posledním zápase jim k tomu pomohla výhra ve Starém Městě. Uplynulý ročník ligové soutěže byl v mnoha směrech přelomový. Jméno Slovanu Liberec se objeví na vítězné vizitce poprvé v historii. V samostatné české soutěži se trofej pro šampiony premiérově stěhuje z Prahy. Dosud si karty rozdělovaly Sparta s Slavií. "Za celoroční úsilí jsme si titul zasloužili," hodnotil šťastný trenér čerstvého mistra Škorpil. Závěrečné kolo vyplnilo také další tajenky. Pohár UEFA si zahraje Žižkov. Opavu, která už se do propasti zřítila dříve, doprovodí do druhé nejvyšší soutěže tým Drnovic.
* prohrával 0:1 po trefě Koláře * Štajner nedal penaltu * Holeňák chyboval a Šírl zvýšil na 2:0 * Koloušek snížil z přímého kopu * Štajner trefil dvakrát břevno * neujaly se ani další šance * na Strahově dal vítězný gól slávista Kuka * zápasy skončily a Liberec je šampionem
Konečná tabulka I. ligy
</TEXT>
</DOC>
<DOC>
<DOCID>LN-20020511080</DOCID>
<DOCNO>LN-20020511080</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Jedna vteřina mohla udělat z objevu sezony ztroskotance, který připravil své mužstvo o titul. Liberecký obránce Miroslav Holeňák zažil jízdu jako na horské dráze. Uběhla půlhodina zápasu na Bohemians, když se otočil, aby přihrál brankáři Kinskému. Míč byl ale pomalý, zoufale pomalý. Holeňák se okamžitě chytil za hlavu. Tušil zkázu. Zděšeně sledoval, jak se po balonu vrhl útočník Šírl a zvýšil na 2:0. "Jako první mě napadlo, že se mi to jenom zdá," povídal Holeňák. "Nemohl jsem uvěřit, že jsem udělal takovou školáckou chybu. Já, který hraju na tak důležitém místě." Bylo jasně vidět, jak jím gól otřásl. Se sklopenýma očima kráčel k postranní čáře, chtěl být sám. Jenže tribuna naproti hulákala nadšením. Pak za ním přiběhl kapitán Janů. Pak obránce Johana, záložník Koloušek. Snažili se ho povzbudit. Ale Holeňák byl zdrcený. Už se hrálo, když znovu skryl tvář v dlaních. "Na tu chybu jsem myslel celý zápas," přiznal. Holeňák měl být trumfem v boji o titul. Poslední dva zápasy nehrál kvůli kotníku a bylo to znát. Moc chtěl pomoci v závěrečném duelu. Nakonec mu spadl kámen ze srdce. I po prohře mohl slavit s ostatními. "Zažil jsem nejhorší i nejhezčí chvíli v kariéře," oddechl si.
</TEXT>
</DOC>
<DOC>
<DOCID>LN-20020511081</DOCID>
<DOCNO>LN-20020511081</DOCNO>
<DATE>05/11/02</DATE>
<TITLE>
Začalo to hororem. Ale konec byl pohádkový. Ještě nikdy si fotbalisté Liberce neprošli takovým očistcem jako včera.
</TITLE>
<GEOGRAPHY>PRAHA</GEOGRAPHY>
<TEXT>
Pět minut před koncem prohrávali liberečtí hráči na Bohemians 1:2, když jejich fanoušky projela elektrizující vlna. Hledištěm se roznesla zpráva, že Slavia dala gól Žižkovu, druhému uchazeči o prvenství. To znamenalo pouze jedno: titul pro Liberec. Hráči to však nevěděli. Přestože by chtěli. A jak rádi. "Místo toho, aby se snažili o vyrovnání, se někteří ptali, kolik to na Strahově je," prohlásil trenér Ladislav Škorpil. "V jednu chvíli se k nám doneslo, že Slavia vede 2:0," řekl obránce Petr Johana. Jakmile zápas skončil, fanoušci vtrhli na trávník. Ale nikdo z hráčů nezdvihl ruce. Stále netušili, zda už se mohou radovat. Proto si šli sednout na lavičku náhradníků. "Někdo říkal, že už se na Strahově nehraje, jiný zase, že ještě ano," vzpomínal záložník Václav Koloušek. Rozporuplné informace rozdával i asistent Martin Hřídel. Nakonec ale z jeho mobilu vylezla zaručená zvěst: Žižkov prohrál! "Najednou na mě někdo skočil, a řval na mě: 'Jsi mistr!'," vyprávěl obránce Miroslav Holeňák. Teprve tehdy propuklo nadšení naplno. Liberečtí začali skákat, objímali se, křičeli nadšením. Mezitím je zalilo modrobílé moře jejich příznivců. Pak se hráči disciplinovaně seřadili, aby převzali medaile a pohár. První se ho chopil kapitán Tomáš Janů, kterého si vzápětí posadil na ramena kustod Antonín Kudláček. Replika trofeje čekala pro jistotu na Strahově. Nebylo jí však třeba. Tak málo přitom chybělo a vše mohlo být jinak. Nabuzení Bohemians drtili favorita důrazem, co chvíli létali po zemi a skluzy deptali protihráče. Za deset minut šli do vedení. Kanonýr Štajner mohl vyrovnat, ale nedal penaltu. Pak přišly hrubky. Po té největší vedli domácí už 2:0. "Pořád jsme měli dost času něco udělat," tvrdil Koloušek. Jak řekl, tak učinil. Nádhernou trefou, kterou uzavřel první půli, zatroubil do útoku. Dvakrát Liberec nastřelil břevno. "Měli jsme kopec smůly," tvrdil útočník Jan Nezmar. Jindy skvěle zasáhl brankář Čontofalský. "Šlo přece o všechno. Chtěli jsme složit reparát za nepovedené jaro," řekl.
</TEXT>
<HEADING>
Koloušek už téměř nevěřil v titul
</HEADING>
<TEXT>
Zmařené šance Severočechy deprimovaly. "Dvacet minut před koncem už jsem pochyboval, že bychom mohli titul získat," přiznal Koloušek. Kouč Škorpil zůstával klidný. "Proč bych měl být smířený? Vím, že o titulu může rozhodnout jedna rána do balonu v pětadevadesáté minutě," ujišťoval. Vyrovnat se Liberci nepovedlo. Výsledek ze Strahova však proměnil peklo v ráj. "O titulu musel rozhodnout gól Slavie," připustil Škorpil. "Děkujeme Slavii," vzkázal Koloušek. "Kuka má u nás dárek," slíbil slávistickému střelci brankář Antonín Kinský. Zatímco všichni ostatní křepčili, Škorpil jako by ani neměl radost. "To je přiblblá otázka," reagoval. I asistent Josef Csaplár vypadal rezervovaně. "Jsem šťastný člověk," řekl jen. V liberecké šatně se vzájemně pletli pod nohy hráči, fanoušci i novináři. "Vyhoďte ty ženské," žádal zpod sprchy Jiří Štajner. Fotbalisté se fotili s pohárem, útočník Gyan si ho posadil na hlavu. Manažer Jinoch skončil pod vodou. Ve vzduchu se mísil pach potu s omamnou vůní šampaňského. I když nemělo mezi hráči co dělat. "Měli jsme ho zakázané," přiznal kustod Kudláček. Myslet předčasně na oslavy trenéři zakázali. Vidině slávy hráči podlehli už ve 28. kole v Teplicích - a prohráli. Kudláček proto zvolil pro láhve důmyslnou skrýš. "Schoval jsem je do bedny mezi ostatní věci," prozradil. A kdyby Liberec nevyhrál? "Vypili bychom to taky - na počest druhého místa!" Z Prahy se mužstvo přesunulo na liberecké náměstí. Pak se vydalo na tah. "Nejdřív se zastavíme u pumpy a doplníme zásoby," plánoval Holeňák. A pak? "Dneškem to neskon-čí. Celou sezonu jsme dokazovali, že jsme jednolité mužstvo. A tak to bude i při oslavách," usmíval se Nezmar.
Zmařené šance Severočechy deprimovaly. "Dvacet minut před koncem už jsem pochyboval, že bychom mohli titul získat," přiznal Koloušek. Kouč Škorpil zůstával klidný. "Proč bych měl být smířený? Vím, že o titulu může rozhodnout jedna rána do balonu v pětadevadesáté minutě," ujišťoval. Vyrovnat se Liberci nepovedlo. Výsledek ze Strahova však proměnil peklo v ráj. "O titulu musel rozhodnout gól Slavie," připustil Škorpil. "Děkujeme Slavii," vzkázal Koloušek. "Kuka má u nás dárek," slíbil slávistickému střelci brankář Antonín Kinský. Zatímco všichni ostatní křepčili, Škorpil jako by ani neměl radost. "To je přiblblá otázka," reagoval. I asistent Josef Csaplár vypadal rezervovaně. "Jsem šťastný člověk," řekl jen. V liberecké šatně se vzájemně pletli pod nohy hráči, fanoušci i novináři. "Vyhoďte ty ženské," žádal zpod sprchy Jiří Štajner. Fotbalisté se fotili s pohárem, útočník Gyan si ho posadil na hlavu. Manažer Jinoch skončil pod vodou. Ve vzduchu se mísil pach potu s omamnou vůní šampaňského. I když nemělo mezi hráči co dělat. "Měli jsme ho zakázané," přiznal kustod Kudláček. Myslet předčasně na oslavy trenéři zakázali. Vidině slávy hráči podlehli už ve 28. kole v Teplicích - a prohráli. Kudláček proto zvolil pro láhve důmyslnou skrýš. "Schoval jsem je do bedny mezi ostatní věci," prozradil. A kdyby Liberec nevyhrál? "Vypili bychom to taky - na počest druhého místa!" Z Prahy se mužstvo přesunulo na liberecké náměstí. Pak se vydalo na tah. "Nejdřív se zastavíme u pumpy a doplníme zásoby," plánoval Holeňák. A pak? "Dneškem to neskon-čí. Celou sezonu jsme dokazovali, že jsme jednolité mužstvo. A tak to bude i při oslavách," usmíval se Nezmar.
</TEXT>
</DOC>
<DOC>
<DOCID>LN-20020511082</DOCID>
<DOCNO>LN-20020511082</DOCNO>
<DATE>05/11/02</DATE>
<TEXT>
STARÉ MĚSTO - Jen v přízeň osudu mohli doufat fotbalisté Sparty. Nakonec se ve Starém Městě radovali. Pražané potřebovali výhru Slavie nad Žižkovem. A odvěký rival skutečně poslal záchranné kolo v podobě Kukova gólu těsně před koncem. A protože Sparta porazila Synot 1:0, dosáhla alespoň na titul vicemistra a postoupila do předkola Ligy mistrů. "Všechny okolnosti pro náš úspěch se vyplnily. "Vyhráli jsme a Pavlu Kukovi budeme asi muset nějak poděkovat," pochvaloval si kapitán Jiří Novotný. Snad jen díky potřebnému štěstí se hosté radovali z nejtěsnějšího vede-ní, když útočník Jun dal gól po teči obránce Šumolikovského. "Přálo nám štěstí na všech frontách, ale to ve fotbale vždy u někoho musí stát. Nejen v Praze, ale i u mé střely bylo evidentní," přiznával po utkání devatenáctiletý střelec. "Na Strahově jsme měli pozorovatele, byli jsme v permanentním telefonickém kontaktu," přiznal generální manažer Sparty Miroslav Pelta. "To, že jsme vedli, mě neuklidňovalo. Byl jsem zralý na infarkt," tvrdil. Utkání v Praze končilo o něco později než duel na Slovácku. Sparťané tak zdaleka neměli důvod k oslavám. Proto stáli v kroužku a čekali. Jen kapitán Novotný a dva hráči posedávali nervózně na lavičce. A ke klubku spoluhráčů vystartovali až v momentu posledního hvizdu sezony. Ten byl pro Spartu vysvobozením.
</TEXT>
</DOC>
<DOC>
<DOCID>LN-20020511083</DOCID>
<DOCNO>LN-20020511083</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Zkušené posily mají napravit pošramocenou pověst Sparty. Podle informací LN je už definitivní příchod záložníka Jiřího Němce z Schalke. Rozhodnut pro letenský klub je i středopolař Lazia Řím Karel Poborský. V nové sezoně s největší pravděpodobností povede Spartu Jozef Jarabinský, jeho asistentem má být Josef Pešice. Klub chce změny ohlásit příští pátek.
</TEXT>
</DOC>
<DOC>
<DOCID>LN-20020511084</DOCID>
<DOCNO>LN-20020511084</DOCNO>
<DATE>05/11/02</DATE>
<TITLE>
Dramatický boj o setrvání v nejvyšší soutěži rozesmutnil Drnovice
</TITLE>
<TEXT>
Problémy zmítané Drnovice doplatily na hráčský exodus a v posledním kole fotbalové ligy zpečetily svůj osud. Staly se druhým sestupujícím. Radost propukla v Blšanech: chmelaři jsou zachráněni.
Bohemians Praha 2
</TEXT>
<HEADING>
FC Slovan Liberec 1
</HEADING>
<TEXT>
Deset minut stačilo k tomu, aby Liberec prohrával: centroval Kisel, skóroval Kolář. Bohemians měli víc šancí, ovšem ve 22. minutě Kulig sundal Štajnera. Faulovaný kanonýr mířil doprostřed brány, ale brankář Čontofalský míč nohama zastavil. Liberečtí chybovali, Holeňákovi se nevydařila malá domů a Šírl zvýšil na 2:0. Naděje pro hosty přišla v nastavení první půle: Koloušek trefil z trestného kopu pravou šibenici. Severočeši dostali Bohemians pod drtivý tlak, jenže Štajner i Koloušek trefili břevno a Zbončákovu střelu vykopl na brankové čáře Kulig. Nevadilo to.
Vývoj na Bohemians jako by dirigoval herní rytmus Žižkova, od začátku hrál na remízu. Pět minut před koncem dlouho mistrovskou taktiku zboural po centru Lukáše Doška mazák Kuka. Do půle se opatrné žižkovské strategii vymkla jen Ščasného tyč z přímého kopu a Piklova technická střela po samostatném nájezdu, která prosvištěla nad břevnem slávistické brány. Domácí kontrovali ranou Tomáše Doška z úhlu. Ani ta neskončila v síti, i když brankář Pižanowski už její cestě nemohl zabránit. Slávistický útočník ho chvíli předtím obešel. Po přestávce domácí zvýšili ofenzivní obrátky, žižkovská obrana hasila doutnající plameny. Zejména lob Tomáše Doška měl blízko ke gólu. Ovšem Kuka to napravil.
Začátek zápasu proběhl ve slavnostní atmosféře, kdy se rozloučil s prvoligovým fotbalem Pavel Černý, 39letá hradecká legenda. V začátku utkání nastoupil společně se svým sedmnáctiletým synem Pavlem juniorem a získal tak český prvoligový primát v této prestižní fotbalové soutěži. Koncem poločasu předvedl hezkou akci Kraus, když obelstil dva obránce, střílel však jen doprostřed Chvalovského branky a do náruče blšanského brankáře. Šest minut po nástupu do druhého poločasu Koubek střelil překvapivě první branku zápasu - avšak z problematické ofsajdové situace. Hradec finišoval, snažil se vyrovnat, střely Zoubka, Lesáka i Černého však Chvalovský likvidoval. Hosté vyrovnali hru, několikrát se dostali do pokutového území Hradce, avšak další gól již nevstřelili. Naopak v 81. min. nádherně prošel blšanskou obranou Bouška, krásnou brankou vyrovnal.
Petr Uličný, trenér Hradce Králové: "Měli jsem sice optickou převahu, ale když jsme dostali gól, hra se srovnala a my jsme nakonec se štěstím vyrovnali.
Günter Bittengel, trenér Blšan: "Neměli jsme definitivu, chtěli jsme v Hradci vyhrát. Největším pozitivem zápasu byl výkon Pavla Černého, kterému se o 15 let mladší kluci dívali jen na záda. Jsme rádi, že to máme za sebou." jn
1. FC Synot 0
</TEXT>
<HEADING>
AC Sparta Praha 1
</HEADING>
<TEXT>
Junova trefa do domácího obránce Němčického, od něhož se míč odrazil do sítě, zajistila Spartě jednobrankové vítězství. Sparta v závěru odolala drtivému náporu domácích.
Vítězslav Lavička, trenér Sparty: "Ve druhém poločase a zejména v samotném závěru nás dostali domácí pod tlak. S vypětím všech sil jsme však vítězství uhájili." ot
FC Baník Ostrava 0
</TEXT>
<HEADING>
SK Sigma Olomouc 1
</HEADING>
<TEXT>
Naposledy usedl na domácí lavičku trenér Jozef Jarabinský, ale jeho svěřenci se s ním nerozloučili zrovna pohledným fotbalem. Hrálo se většinou ve středu hřiště, brána ostravského gólmana Rašky byla zpočátku v ohrožení jen po střele Vlčka. Na druhé straně se dvěma průniky blýskl rychlík Žurek, jenže ve skórování mu zabránila jeho zbrklost v koncovce. Gól tak přišel až ve 49. min., kdy Rašku zaskočil střelou z úhlu rovnou z přímého kopu Patrik Siegl. Odpověď nevýrazných Ostravanů nepřišla. Proházska a v závěru i vysunutý obránce Bolf sice vytvořili několik závarů před Vaniakem, ale vyrovnání z toho nebylo. Po zápase vedení Baníku oznámilo, že trenéra Jarabinského vystřídá jeho dosavadní asistent Erich Cviertna.
Gól Diveckého devět minut před koncem rozhodl o pátém ligovém vítězství Teplic za sebou v utkání proti Příbrami, které se hrálo v Mostě kvůli renovaci trávníku na stadionu Na Stínadlech.
František Cipro, trenér Teplic: "Příbram měla více ze hry, ale nakonec i přes několik zraněných hráčů se nám podařilo vyhrát a jít do Poháru Interto z prvního místa v republice."
Jiří Kotrba, trenér Příbrami: "Jak jsme špatně sezónu začali, tak jsme ji i skončili. Jsem rád, že je konec." čtk
FK Jablonec 2
</TEXT>
<HEADING>
FK Drnovice 0
</HEADING>
<TEXT>
Domácí během devíti minut dali pádnou odpověď všem spekulacím, že si hosté odvezou ze Střelnice tři body. Poslední gól Drnovických po devítiletém působení mezi elitou mohl zaznamenat Adamec, avšak ani jedna z jeho dvou dobrých příležitostí neskončila v síti. Tímto utkáním se také rozloučil s jabloneckým dresem brankář Petr Kouba, který neprodloužil s FK Jablonec smlouvu.
Josef Mazura, trenér Drnovic: "Chtěli jsme se s ligou rozloučit důstojnějším výsledkem i výkonem, než jaký jsme tady předvedli." moj
SA Brno 1
</TEXT>
<HEADING>
Slezský FC Opava 2
</HEADING>
<TEXT>
Suverénně poslední celek tabulky venku vyhrál podruhé za sebou a zároveň připravil smutný ochod ze scény pro brněnského obránce Kadlece, který po devatenácti letech uzavřel svou pestrou kariéru. Tomu všemu přihlížela rekordně slabá návštěva necelých dvou tisícovek diváků.
Miroslav Mentel, trenér Opavy: "Asi to s námi není tak špatné. Výhra v Brně byla příjemným bonbónkem na rozloučenou s první ligou." spo
</TEXT>
</DOC>
<DOC>
<DOCID>LN-20020511085</DOCID>
<DOCNO>LN-20020511085</DOCNO>
<DATE>05/11/02</DATE>
<GEOGRAPHY>PRAHA/DORTMUND</GEOGRAPHY>
<TEXT>
Fotbalista Tomáš Rosický se nakonec evropského šampionátu hráčů do 21 let nezúčastní. Vyplynulo to z telefonického rozhovoru záložníka Borussie Dortmund, který absolvoval ve čtvrtek pozdě večer s trenérem týmu Miroslavem Beránkem. Rosický přiznal, že částečně jde o přání německého klubu, a zároveň také o jeho vlastní rozhodnutí. Beránek proto musí sáhnout po první změně ve dvaadvacetičlenné nominaci, kterou oznámil ve čtvrtek. Šanci nejspíš dostanou záložník Radek Šírl, nebo Radoslav Kováč. "Klub si mou účast nepřál, ale to nebylo rozhodující a ode mě by nebylo fér se na to vymlouvat. Po posledních dvou klíčových zápasech sezóny cítím obrovskou únavu a obávám se, že bych rozjetému týmu nijak svojí účastí nepřispěl," zopakoval loňský Fotbalista roku ČR slova, která slyšel nedlouho předtím Beránek. Reprezentační kouč přiznal, že Rosického rozhodnutím není zaskočen. "Už dříve jsem řekl, že Tomáš s námi pojede, jen pokud bude zcela zdráv a bude se na to cítit. Já jeho vysvětlení akceptuji a povolám místo něho náhradníka," prohlásil.
</TEXT>
</DOC>
<DOC>
<DOCID>LN-20020511086</DOCID>
<DOCNO>LN-20020511086</DOCNO>
<DATE>05/11/02</DATE>
<TITLE>
Náš tým nic nezlomí, říkají před finále MS s Ruskem slovenští hokejisté
</TITLE>
<TEXT>
Ze dna až na vrchol - tak se vyvíjí letošní sezona slovenských hokejistů. Po fiasku na olympiádě je fanoušci zatratili, nyní se už chystají, jak je po dnešním velkém finále s Ruskem budou oslavovat. Slovensko na vlně hokejové euforie věří v první zlato z MS.
GÖTEBORG (od zvláštního zpravodaje LN ve Švédsku) - Poslední krok dělí slovenské hokejisty od největšího sportovního triumfu v historii země. Ve finále MS budou bojovat již podruhé. V roce 2000 v Petrohradu prohráli s Českem 3:5, tentokrát však pevně věří, že tým ruských obranářů jejich ofenzivní smršť nezastaví. "Už před dvěma roky jsme ve finále mohli Čechy porazit, ale měli jsme dost smůly. Teď už si zlato nechceme nechat ujít. Tak silný tým jako teď ještě Slovensko nikdy nemělo," říká odhodlaně kapitán týmu Miroslav Šatan.
</TEXT>
<HEADING>
Semkl je pocit křivdy
</HEADING>
<TEXT>
Slovenští hokejisté unisono tvrdí, že impulsem k jejich cestě za zlatem bylo už únorové fiasko v Salt Lake City. Tam prohráli, co se dalo, a skončili na předposledním 13. místě. Nutno však dodat, že systém turnaje jim tehdy nedovolil postavit nejsilnější tým se všemi oporami z NHL. "Tehdy jsme to cítili jako velkou nespravedlnost, protože jsme neměli stejné podmínky jako nasazená mužstva. Do Švédska jsme jeli i proto, abychom všem dokázali, že do špičky patříme. Teď už to snad pochopili," ulevil si útočník Žigmund Pálffy. V dnešním finále se čeká souboj slovenské ofenzivy s překvapivě buldočí a disciplinovanou ruskou obranou, na které vyhořeli v play off Češi i Finové. Slováci zase cestou do finále prokázali mimořádnou morální sílu. Jak s Kanadou ve čtvrtfinále, tak v semifinále se Švédskem prohrávali už 0:2, přesto zápasy otočili. "Ani na moment jsme neměli hlavy dole. Možná i proto, že v kabině nám visí slovenská vlajka až u stropu a my se na ni rádi díváme," nešetřil Pálffy plamennými slovy. "Síla tohoto mužstva je právě v tom, že ho nic nezlomí," doplnila ho pak další superhvězda z NHL Peter Bondra.
</TEXT>
<HEADING>
Lašák už není "díra"
</HEADING>
<TEXT>
Den před finále Slováci absolvovali jen lehký trénink, který byl plný pohody a vtípků. Na mistrovství světa totiž celá slovenská výprava včetně novinářů i fanoušků působí jako jedna velká rodina. Po postupu do finále pak prožívá zatím nekončící opojení. Všichni se objímají, poplácávají a přijímají gratulace z domova. "Kde jsou ti lidé, kteří chtěli po Salt Lake City naše hlavy?" horlil předseda slovenského svazu Juraj Široký. "Řada z nich teď určitě skáče na slovenských náměstích," odpověděl mu brankář Ján Lašák, nová slovenská hokejová modla. Přitom ještě před rokem si z něj na MS čeští hokejisté utahovali, že je "díra". "Ještě po olympiádě o mně ve slovenských novinách vycházely vtipy, že v brance stojím jako pytel," usmál se gólman, který v semifinále proti Švédům podal životní výkon a definitivně pohřbil teorii, že právě brankář je největší slovenskou slabinou. Před finálovou bitvou Slováci hoří odhodláním a věří ve zlato. "Rusové jsou silní, ale snad bude Pánbůh ještě jednou na naší straně," řekl Lašák a Bondra ho doplnil: "Budeme hrát jako o život a věřit, že zázraky se dějí i na Slovensku."
Den před finále Slováci absolvovali jen lehký trénink, který byl plný pohody a vtípků. Na mistrovství světa totiž celá slovenská výprava včetně novinářů i fanoušků působí jako jedna velká rodina. Po postupu do finále pak prožívá zatím nekončící opojení. Všichni se objímají, poplácávají a přijímají gratulace z domova. "Kde jsou ti lidé, kteří chtěli po Salt Lake City naše hlavy?" horlil předseda slovenského svazu Juraj Široký. "Řada z nich teď určitě skáče na slovenských náměstích," odpověděl mu brankář Ján Lašák, nová slovenská hokejová modla. Přitom ještě před rokem si z něj na MS čeští hokejisté utahovali, že je "díra". "Ještě po olympiádě o mně ve slovenských novinách vycházely vtipy, že v brance stojím jako pytel," usmál se gólman, který v semifinále proti Švédům podal životní výkon a definitivně pohřbil teorii, že právě brankář je největší slovenskou slabinou. Před finálovou bitvou Slováci hoří odhodláním a věří ve zlato. "Rusové jsou silní, ale snad bude Pánbůh ještě jednou na naší straně," řekl Lašák a Bondra ho doplnil: "Budeme hrát jako o život a věřit, že zázraky se dějí i na Slovensku."
</TEXT>
</DOC>
<DOC>
<DOCID>LN-20020511087</DOCID>
<DOCNO>LN-20020511087</DOCNO>
<DATE>05/11/02</DATE>
<TITLE>
GÖTEBORG - Hokejisté Švédska dokázali v utkání o bronz na domácím mistrovství světa v Göteborgu otočit s Finskem nepříznivý stav 0:3 a po vítězství 5:3 zopakovali umístění z loňského šampionátu v Německu. Finové po čtyřech letech na medaili nedosáhli.
</TITLE>
<GEOGRAPHY>Finsko</GEOGRAPHY>
<TEXT>
Švédsko 3:5
Po čtvrtečních neúspěšných semifinálových duelech, v nichž oba celky prohrály shodně 2:3 až po samostatných nájezdech, dali trenéři v brance příležitost náhradníkům. Finové nastoupili do zápasu očividně s větší chutí, na Švédech bylo vidět, že hráli se Slovenskem až večerní duel. V úvodu prostřední třetiny vedli trojbrankovým rozdílem a vypadalo to, že pokoří Švédsko podobně jako v roce 1995, kdy jim ve finále sebrali zlato. Vše ale bylo jinak. Domácí dokázali nejen vyrovnat nepříznivý stav, ale v posledním dějství strhli vedení na svou stranu. Švédský trenér Hardy Nilsson připisoval špatný vstup do utkání svého týmu čtvrtečnímu semifinálovému zápasu se Slovenskem. "Hráli jsme o čtyři hodiny později než Finsko a mužstvo se ještě úplně nevyrovnalo s vyřazením," uvedl Nilsson. Finský kouč Hannu Aravirta také řekl, že na oba týmy dolehlo nešťastné semifinálové vyřazení. "Začali jsme dobře, ve druhé polovině však hráli výborně Švédové," uvedl Aravirta a postěžoval si na výkon českého rozhodčího Vladimíra Šindlera.
</TEXT>
</DOC>
<DOC>
<DOCID>LN-20020511088</DOCID>
<DOCNO>LN-20020511088</DOCNO>
<DATE>05/11/02</DATE>
<TEXT>
Kresta na Rallye Bohemia. Jezdec továrního týmu Škoda Motorsport Roman Kresta ozdobí červnovou Rallye Bohemia. Pro vítěze předešlých dvou ročníků to bude jediná příležitost představit se letos domácím příznivcům.
</TEXT>
</DOC>
<DOC>
<DOCID>LN-20020511089</DOCID>
<DOCNO>LN-20020511089</DOCNO>
<DATE>05/11/02</DATE>
<TEXT>
ČESKÉ BUDĚJOVICE - Vítězem 1. etapy cyklistického Závodu míru se stal Němec Olaf Pollack. Ve spurtu na náměstí v Českých Budějovicích porazil Rakušana Wernera Riebenbauera. Hrdinou dne byl Čech Michal Kalenda z polského týmu Ambra, který jel 80 km v úniku, ale krátce před cílem jej peloton dostihl. Šestý dojel Lubor Tesař z Norimberk Teamu a v celkovém hodnocení mu patří třetí místo.
</TEXT>
</DOC>
<DOC>
<DOCID>LN-20020511090</DOCID>
<DOCNO>LN-20020511090</DOCNO>
<DATE>05/11/02</DATE>
<TITLE>
SPIELBERG, Rakousko - Tomáš Enge vyhrál kvalifikaci na čtvrtý závod mistrovství FIA formule 3000 na rakouském okruhu A1 Ring. Za jezdcem týmu Arden International skončili italští piloti stáje Colina. Druhé místo obsadil Giorgio Pantano a třetí dojel Enrico Toccacelo. Enge, kterému se sedmi body patří v průběžném pořadí páté místo, dosáhl nejrychlejšího času v polovině první části kvalifikace. Vedoucí muž mistrovství Rodrigo Sperafico z Brazílie odstartuje v sobotu do závodu až ze sedmé řady.
</TITLE>
<TEXT>
Na stejním okruhu se jel první trénink před nedělní Velkou cenu Rakouska formule 1. Nejrychlejší čas zajel Brazilec Rubens Barrichello s ferrari. Pouze o tři setiny sekundy byla pomalejší jednička italské stáje Němec Michael Schumacher. Za vedoucím jezdcem světového šampionátu skončil jeho největší rival Kolumbijec Juan Pablo Montoya z Williamsu.
</TEXT>
</DOC>
<DOC>
<DOCID>LN-20020511091</DOCID>
<DOCNO>LN-20020511091</DOCNO>
<DATE>05/11/02</DATE>
<TITLE>
GÖTEBORG (od zvláštního zpravodaje LN ve Švédsku) - Zřejmě už jen dny dělí Josefa Augustu od chvíle, kdy opustí post kouče hokejové reprezentace. Kdo bude jeho nástupcem? Nejžhavějším kandidátem je Slavomír Lener, byť prý zatím konkrétní nabídku nedostal. Renomovaný odborník již v minulosti u národního týmu působil. V roce 1996 s ním coby asistent Luďka Bukače získal titul mistrů světa, o dva roky později jako kolega Ivana Hlinky olympijské zlato v Naganu.
</TITLE>
<HEADING>
LN: Přijal byste nabídku trénovat národní tým?
</HEADING>
<TEXT>
K tomu vám nemohu mnoho říct. Nikdo mě zatím nekontaktoval, jsem na mistrovství stále jako zaměstnanec Floridy Panthers, byť mi za dva měsíce končí smlouva. Zatím se ale opravdu nemohu vyjádřit, nic konkrétního nevím.
LN: A když nabídka přijde...
...to jsou zatím jen kdyby, a na ta já nehraju.
LN: Dobře, jinak. Je pro vás práce reprezentačního kouče v současné chvíli lákavá?
Už před týdnem jsem řekl, že se vracím z Ameriky zpátky do Čech proto, že bych chtěl doma trénovat. Na tom se nic nemění. Tehdy jsem ale samozřejmě neměl na mysli nic konkrétního, přemýšlel jsem spíš o extralize.
LN: Pokud by vám výkonný výbor svazu nabídl funkci reprezentačního kouče, dá se vůbec taková nabídka odmítnout?
Ta se opravdu neodmítá. Pokud je tedy seriózní, se vším všudy. To znamená, že máte záruku, že budete moci dělat s lidmi, se kterými si rozumíte. Kdokoliv bude dělat reprezentaci, ať už to bude Pepík Augusta, někdo jiný nebo já, tak musí mít pro svou práci dva základní předpoklady: hokejisty, kteří chtějí bojovat za národní tým tak, jako to bylo doposud. A pak fungující realizační tým.
LN: Proč podle vás česká reprezentace ve Švédsku neuspěla?
Je ještě brzy na analýzu. A trenéři ji určitě udělají. Oni nejlépe vědí, co od mužstva čekali, proč bylo složené tak, jak bylo. Já to vidím jen z vnějšku, plno důležitých podrobností nevím. Proto to mohu těžko hodnotit.
LN: A jaký je tedy aspoň ten pohled zvnějšku?
Možná to mužstvo bylo až příliš ofenzivně laděné, možná v něm chybělo víc dříčů, hráčů na černou práci. Ale sázka na ofenzivu, to je prostě styl Pepíka Augusty. On věřil, že mohou soupeře přestřílet 6:3 nebo 7:4. To bylo jeho právo. Věřil, že s tím uspějí. Nakonec to bohužel nevyšlo. Velkou vinu na tom podle mě měly přesilovky, ty se mužstvu nedařily.
LN: Před pár dny jste mluvil o tom, že vedete určitá jednání ohledně své budoucnosti i v NHL. Můžete už prozradit něco konkrétnějšího?
S postupem času jsou jednání intenzivnější, ale nic víc zatím říct nemohu. A také kolem sebe nechci vytvářet představu, že mám něco za mořem a reprezentace je pro mě pasé. Anebo samozřejmě i naopak.
</TEXT>
</DOC>
<DOC>
<DOCID>LN-20020511092</DOCID>
<DOCNO>LN-20020511092</DOCNO>
<DATE>05/11/02</DATE>
<TITLE>
PRAHA - Fotbalisté Slovanu Liberec získali svůj první mistrovský titul v historii, přestože v posledním ligovém dějství prohráli s pražskými Bohemians 1:2. Libereckým hráčům pomohl k vítězství v lize slávista Pavel Kuka. Ten totiž v zápase s Viktorií Žižkov, která si také brousila zuby na titul, vstřelil jediný a rozhodující gól. Druhé místo v letošním ročníku nejvyšší fotbalové soutěže v Česku získala nakonec pražská Sparta. Za ní skončily další dva pražské kluby, třetí Viktoria a čtvrtí Bohemians.
</TITLE>
<TEXT>
Rozšířené zpravodajství ze závěru fotbalové ligy čtěte na stranách 29 a 30
</TEXT>
</DOC>
<DOC>
<DOCID>LN-20020511093</DOCID>
<DOCNO>LN-20020511093</DOCNO>
<DATE>05/11/02</DATE>
<TITLE>
V červnu 1998 byla míra nezaměstnanosti 5,6 procenta. Za čtyři roky vzrostla o téměř 3,2 procenta. Proč se ČSSD nepodařilo nezaměstnanost snížit?
</TITLE>
<HEADING>
Pavel Mertlík hlavní ekonom Raiffeisenbank
</HEADING>
<TEXT>
Současnou míru nezaměstnanosti považuji za úspěch. Nebýt přímých zahraničních investic, tak by se nezaměstnanost pohybovala okolo 12 nebo 14 procent. V tradičních odvětvích pracovních příležitostí ubývá.
</TEXT>
<HEADING>
Pavel Neset VŠE Praha
</HEADING>
<TEXT>
Nezaměstnanost má strukturální charakter. Vláda se soustředila především na omezení nabídky práce. Současně i zahraniční kapitál směřuje pouze do vybraných regionů a mnohdy nikoli s vyšší mírou nezaměstnanosti.
</TEXT>
<HEADING>
Tadeáš Kokotek ministerstvo práce a soc. věcí
</HEADING>
<TEXT>
Do začátku roku 2000 se sklízely plody předchozí opožděné restrukturalizace. Řada podniků se dostala do vážných ekonomických potíží. K restrukturalizaci dochází až nyní a v rámci tohoto procesu, provázeného růstem produktivity práce, dochází i k propouštění. A nová místa nevznikají tak rychle.
</TEXT>
<HEADING>
Pavel Kohout analytik PPF
</HEADING>
<TEXT>
Snížení míry nezaměstnanosti by vyžadovalo změnu sociálního systému. To zahrnuje nižší podporu v nezaměstnanosti a její poskytování kratší dobu. Dále by mělo dojít k snížení daňové zátěže z mezd a omezení role odborů. Ty v současnosti omezují flexibilitu trhu práce. A ten kvůli tomu hůře funguje.
Snížení míry nezaměstnanosti by vyžadovalo změnu sociálního systému. To zahrnuje nižší podporu v nezaměstnanosti a její poskytování kratší dobu. Dále by mělo dojít k snížení daňové zátěže z mezd a omezení role odborů. Ty v současnosti omezují flexibilitu trhu práce. A ten kvůli tomu hůře funguje.
</TEXT>
</DOC>
<DOC>
<DOCID>LN-20020511094</DOCID>
<DOCNO>LN-20020511094</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Telekomunikační operátor Contactel loni vykázal ztrátu 853,2 milionu korun, když o rok dříve to bylo 726,3 milionu. Tržby vzrostly na 520 z 211 milionů korun. Vyplývá to z výroční zprávy mateřské společnosti České radiokomunikace, která v Contactelu ovládá 50 procent. Contactel loni uzavřel propojovací dohodu s Českým Telecomem a začal nabízet hlasové služby podnikovým zákazníkům.
</TEXT>
</DOC>
<DOC>
<DOCID>LN-20020511095</DOCID>
<DOCNO>LN-20020511095</DOCNO>
<DATE>05/11/02</DATE>
<GEOGRAPHY>LONDÝN</GEOGRAPHY>
<TEXT>
Britská BSkyB zvýšila za devět měsíců do března zisk o třetinu díky nárůstu počtu předplatitelů jejího digitálního televizního vysílání. Provozní zisk stoupl meziročně o 33 procent na 129 milionů liber, tedy 188 milionů dolarů. BSkyB patří ze 36 procent společnosti News Corp mediálního magnáta Ruperta Murdocha. BSkyB, jednička mezi placeným vysíláním, a francouzský Canal Plus se zdají být jedinými evropskými firmami s placeným televizním vysíláním, které jsou úspěšné. Platební neschopnost tento týden vyhlásila německá KirchPayTV.
</TEXT>
</DOC>
<DOC>
<DOCID>LN-20020511096</DOCID>
<DOCNO>LN-20020511096</DOCNO>
<DATE>05/11/02</DATE>
<GEOGRAPHY>KÁBUL</GEOGRAPHY>
<TEXT>
Vojáci mezinárodní koalice v Afghánistánu objevili další zbraně a munici organizace Al Kajda v jeskynním komplexu na jihovýchodě země. Podle britského majora Jeffa Moultona by se nalezené množství vešlo do 20 náklaďáků. Zbraně byly ukryty a uzamčeny za ocelovými vraty ve čtyřech jeskyních, které se nyní vojáci chystají vyhodit do povětří, aby již nemohly nijak v budoucnu posloužit bojůvkám Al Kajdy. Mezi municí jsou stovky dělostřeleckých a minometných granátů a rakety.
</TEXT>
</DOC>
<DOC>
<DOCID>LN-20020511097</DOCID>
<DOCNO>LN-20020511097</DOCNO>
<DATE>05/11/02</DATE>
<TEXT>
NEW YORK - Americký podnikatel a nejbohatší muž světa Bill Gates věnoval 50 milionů dolarů na posílení výživy o vitaminy a minerály pro děti v rozvojových zemích. Předání peněz oznámil u příležitosti summitu OSN o dětech. Peníze poplynou příštích pět let z Nadace Billa a Melindy Gatesových na účet organizace Global Alliance for Improved Nutrition (GAIN), která získává prostředky od soukromého i veřejného sektoru. Vitaminy a minerály budou přidávány do mouky, rýže, mléka, cukru, soli a jedlého oleje.
</TEXT>
</DOC>
<DOC>
<DOCID>LN-20020511098</DOCID>
<DOCNO>LN-20020511098</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Žižkovský záložník Jiří Sabou zlostně třískl o plexisklo v koridoru ze hřiště do šatny, za chvíli přilétlo z rozradostněného slávistického hloučku štiplavé: "Jóó, to bolí, to bolí." Hosté se smiřovali se sportovní tragédií, měli čtyři minuty ke královské koruně. "Takovou šanci už většina z nás mít nebude," povzdechl si útočník Luděk Stracený. Levé stehno mu obepínalo elastické obinadlo. "Zašprajcoval jsem si nohu a obnovil zranění. Ale to je jedno." Hlasatel na strahovském stadionu mlčel, i světelná tabule to ignorovala, přesto už po deseti minutách Ščasného svěřenci věděli, že je mladík z Bohemians Kolář katapultoval do čela. "Řvali to fanoušci a pak se to opakovalo při všech podstatných momentech na Bohemce," přitakal Stracený, že tým byl o nečekaně dobře rozdaných kartách informován. Jenže krátce před koncem se vlastní chybou popravil. Obránci podskočili centr Lukáše Doška a střídající Pavel Kuka rozhodl o prvenství Liberce. "Balon mi spadnul na nohu, bylo to štěstí," popsal klíčový okamžik celé ligy Kuka. V banku sice ležel titul, ale žižkovská hra tomu neodpovídala. Hráči zejména ve druhém poločase šetřili agresivitou. "Ve druhé půli jsme přestali hrát," divil se trenér Zdeněk Ščasný. Proto své podřízené neutěšoval. "Kdyby dřeli do úmoru, tak to udělám, ale tak to nebylo. O titul se hraje jinak." Mužstvo, které Bohemians na dálku posadili na koně, odepsala i vynucená střídání. Stracený odkulhal kvůli svalovému zranění už v úvodní části, Pikl ho následoval hned zkraje druhého dějství. "Pikl měl totálně roztržený koleno, bylo to okamžitě na šití, ale vydržel do přestávky. A Stracený si obnovil poranění svalu," popsal diagnózu marodů Ščasný. "Ale Buryána nechápu. V šedesáté minutě na mě křičí - chytají mě křeče. To nechápu." Nové muže na trávníku zahrnul kouč ostrou kritikou. "Neodvedli vůbec nic," zlobil se Ščasný. "Ale celé mužstvo působilo po půli trapným dojmem," dodal. "Tohle z nás bude dlouho vyprchávat," špitl Stracený. Zato slávisté byli nadšení, byť jim v konečné tabulce patří potupná pátá příčka. "Důležité je, že do finále poháru se Spartou teď jdeme s čistou hlavou," oháněl se Kuka faktem, že slávisté si výhrou zajistili místo v prvním kole Poháru UEFA.
</TEXT>
</DOC>
<DOC>
<DOCID>LN-20020511099</DOCID>
<DOCNO>LN-20020511099</DOCNO>
<DATE>05/11/02</DATE>
<GEOGRAPHY>PRAHA</GEOGRAPHY>
<TEXT>
Začalo to hororem, konec byl pohádkový. Ani porážka na Bohemians nesebrala fotbalistům Liberce prvoligový titul. Pět minut před koncem utkání se tribuna zaplněná fanoušky Severočechů zavlnila nadšením. Slavia vedla nad druhým uchazečem o titul Žižkovem 1:0. Liberečtí hráči to ale netušili. Jejich zápas skončil prohrou 1:2 a nikdo z nich nezvedl ruce nad hlavu. Až když jejich příznivci vtrhli na hřiště, začali skákat nadšením jako malé děti. Pak na chvíli na moment zmizeli do šaten, aby na sebe navlékli mistrovská trička. Už v nich pak jeden po druhém převzali medaile pro vítěze a polaskali se s pohárem, který přivezl svazový předseda Jan Obst. Kopie byla pro jistotu na Strahově, ale zůstala nevyužita. Už než zápas začal, vypukla mezi libereckými fanoušky záplava modrobílých konfet. Severočeši mají silnou podporu. Když se obě mužstva formují na svých půlkách hřiště, podél tribuny pochoduje zástup fotografů za bránu Bohemians. Chyba. Domácí co chvíli létají po zemi a skluzy deptají své protihráče toužící po titulu. Modrý balonek, který se objeví na trávníku a nechce se mu pryč, kontrastuje s tvrdostí soubojů. První rána přišla už po deseti minutách. Záložník Kisel posílá míč k dorostenci Kolářovi a fanoušci Bohemians bouří. To byl ten nejhorší začátek, jaký mohl Severočechy potkat. Uběhne však další desetiminutovka a Štajner kope penaltu. Míč ale skončil v nohách brankáře Čontofalského. "Francúz, Francúz!" zní hromově gólmanova přezdívka. Liberecké zachvátila nervozita. Brankář Kinský si nechal utéct balon až k útočníkovi Šírlovi. Pak přišla osobní tragédie obránce Holeňáka. Uběhla půlhodina, když se otočil, aby přihrál Kinskému. Míč je ovšem zoufale pomalý. Holeňák se okamžitě chytil za hlavu v tušení zkázy: kanonýr Šenkeřík by byl blázen, kdyby nedal gól. Holeňák byl zjevně otřesený. Nevěřícně kráčel k postranní čáře, chtěl být sám. Jenže šel k hlavní tribuně, která bouřila nadšením. Až po chvíli se za nešťastným spoluhráčem vydal kapitán Janů, aby ho povzbudil. Stejně jako posléze Johana a Koloušek. Už se opět hraje, ale Holeňák znovu ukrývá tvář v dlaních. Krásná Kolouškova trefa však může znamenat obrat. Nad ladnou střelou se rozplývají i příznivci Bohemians. Utkání nabralo strhující tempo, nikoho neudivuje festival šancí, ani Štajnerem a Kolouškem nastřelená břevna. Čontofalský se překonává. Jakmile však skončí zápas, radují se všichni.
</TEXT>
</DOC>
<DOC>
<DOCID>LN-20020511100</DOCID>
<DOCNO>LN-20020511100</DOCNO>
<DATE>05/11/02</DATE>
<GEOGRAPHY>OSTRAVA</GEOGRAPHY>
<TEXT>
Fotbalisté Baníku Ostrava vstoupí do příští sezony pod vedením hlavního trenéra Ericha Cviertny. Dosavadní asistent Jozefa Jarabinského, který s klubem po letošní sezoně neprodloužil smlouvu, byl vedením Baníku oficiálně potvrzen ve funkci nového kouče. Jeho asistenty budou Pavol Michalík a Pavel Vrba, který dosud v Baníku působil u mládežnických celků.
</TEXT>
</DOC>
<DOC>
<DOCID>LN-20020511101</DOCID>
<DOCNO>LN-20020511101</DOCNO>
<DATE>05/11/02</DATE>
<GEOGRAPHY>PRAHA/DORTMUND</GEOGRAPHY>
<TEXT>
Fotbalista Tomáš Rosický se nakonec evropského šampionátu hráčů do 21 let nezúčastní. Vyplynulo to z telefonického rozhovoru záložníka Borussie Dortmund, který absolvoval ve čtvrtek pozdě večer s trenérem týmu Miroslavem Beránkem. Rosický přiznal, že částečně jde o přání německého klubu, a zároveň také o jeho vlastní rozhodnutí. Beránek proto musí sáhnout po první změně ve dvaadvacetičlenné nominaci, kterou oznámil ve čtvrtek. Šanci nejspíš dostanou záložník Radek Šírl, nebo Radoslav Kováč.
</TEXT>
</DOC>
<DOC>
<DOCID>LN-20020511102</DOCID>
<DOCNO>LN-20020511102</DOCNO>
<DATE>05/11/02</DATE>
<TITLE>
GÖTEBORG - Slovenští hokejisté dokázali na mistrovství světa v Göteborgu pokořit domácí Švédsko a po výhře 3:2 po samostatných nájezdech postupem do finále vyrovnali svůj historický úspěch z Petrohradu, kde před dvěma roky skončili druzí.
</TITLE>
<GEOGRAPHY>Rusko</GEOGRAPHY>
<TEXT>
Finsko 3:2 po sam. nájezdech
Ruský trenér Boris Michajlov dovedl tým poprvé od roku 1993 k medaili. Tehdy v Německu se naposledy Rusové radovali ze zlaté. "Nikdo nám před šampionátem nevěřil, že máme mužstvo schopné bojovat o zlato," uvedl Michajlov. "Brankář Maxim Sokolov. byl rozhodujícím faktorem pro naše vítězství," doplnil Michajlov.
O svůj premiérový titul budou Slováci bojovat v dnešním finále od 19 hod. v Göteborgu s Ruskem. Trenér Ján Filc označil postup do finále za satisfakci za olympijské hry. Tam hráli Slováci v kvalifikační skupině a neměli k dispozici hvězdy z NHL. "V Salt Lake City jsme nemohli ukázat svou sílu, kterou jsme potvrdili postupem do finále," uvedl Filc. Brankář Ján Lašák podržel mužstvo při mnoha šancích v průběhu utkání a chytil i všechny čtyři samostatné nájezdy. "Hráli jsme dobře a byli jsme šťastnější. Mentálně jsme měli na vyrovnání a podařilo se nám to. Samostatné nájezdy jsou otázkou štěstí a nervů, které byly na naší straně lepší," dodal Filc.
</TEXT>
</DOC>
<DOC>
<DOCID>LN-20020511103</DOCID>
<DOCNO>LN-20020511103</DOCNO>
<DATE>05/11/02</DATE>
<TEXT>
Wilson u Capitals skončil. Neúspěch hokejistů Washingtonu Capitals v letošní sezoně NHL odnesl trenér Ron Wilson, kterého vedení klubu propustilo. Wilson dovedl v roce 1998 tým do finále Stanleyova poháru, ale od té doby v play off neuspěl a letos Washington do vyřazovacích bojů ani nepostoupil.
</TEXT>
</DOC>
<DOC>
<DOCID>LN-20020511104</DOCID>
<DOCNO>LN-20020511104</DOCNO>
<DATE>05/11/02</DATE>
<TEXT>
ČESKÉ BUDĚJOVICE - Vítězem 1. etapy 55. ročníku cyklistického Závodu míru se stal Němec Olaf Pollack ze stáje Gerolsteiner. Ve spurtu na náměstí v Českých Budějovicích porazil po absolvování úseku o délce 137,7 km Rakušana Wernera Riebenbauera z týmu Norimberk, třetí místo obsadil estonský závodník Andrus Aug ze stáje De Nardi. Hrdinou dne byl český cyklista Michal Kalenda z polského týmu Ambra, který jel osmdesát kilometrů v úniku, ale krátce před cílem jej peloton dostihl. Šestý dojel v etapě, která měla start i cíl v Českých Budějovicích, Lubor Tesař z Norimberk Teamu a v celkovém hodnocení mu patří třetí místo.
</TEXT>
</DOC>
</CZE>