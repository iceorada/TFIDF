<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020719001</DOCID>
<DOCNO>LN-20020719001</DOCNO>
<DATE>07/19/02</DATE>
<TITLE>
Do každé schránky brožurka o Evropské unii. To je jeden z kroků, jimiž chce ministerstvo zahraničí propagovat cestu Česka do unie. Bude to ovšem stát desítky milionů z rozpočtu ministerstva.
</TITLE>
<GEOGRAPHY>PRAHA</GEOGRAPHY>
<TEXT>
Nový ministr zahraničí Cyril Svoboda se chystá posílit rozpočet svého úřadu. Peníze by měly putovat do odboru komunikační strategie, tedy na pracoviště, které má na starosti kampaň spojenou s kýženým zvyšováním podpory Čechů vstupu do Evropské unie. "Pokud jde o řády, tak bych řekl, že to musí být desítky milionů. Myslím tím, že to musí překročit i nějakou stovku," řekl včera Svoboda v rozhovoru pro LN. Počet Čechů, kteří podporují vstup do EU se dlouhodobě pohybuje okolo padesáti procent. Ministerský odbor funguje dva roky, a přestože vstup do EU byl oficiálně prioritou bývalé vlády, jeho rozpočet se postupně snižoval. V roce 2001 dostali úředníci 50 milionů korun, letos to bylo o 10 milionů méně. "Letos jde převážná část peněz na informační kampaň. V dubnu to bylo 700 billboardů, na které navazovaly spoty v televizích a v rozhlase. Poměrně dost peněz stojí provozování informační linky o EU, na kterou volá tak 1000 lidí denně. Stojí nás 10 milionů korun," řekl LN zástupce ředitelky komunikačního odboru Luděk Zahradníček. Pokud bude rozpočet odboru skutečně razantně navýšen, měla by být připravovaná kampaň viditelnější. Existuje například projekt na výrobu brožurky se základními informacemi o unii, která by se měla objevit v každé schránce v České republice. "Vrchol kampaně by měl nastat tři měsíce před plánovaným referendem o vstupu a mělo by jít o kombinaci všech projektů - spoty v televizích a rádiích, brožurky a bezplatná telefonní linka," říká Zahradníček. O termínu referenda zatím není rozhodnuto. Úředníci připomínají, že z hlediska propagace vstupu platí, že čím dříve se tak stane, tím lépe. I přes navýšení rozpočtu na podporu vstupu do EU ale nikdo neočekává, že počet stoupenců unie se radikálně zvýší. "Budeme rádi, pokud nedojde k přílišnému poklesu," dodává Zahradníček. Iluze o proevropském zaměření Čechů si nedělá ani Svoboda: "Budu spokojený, když vstoupíme do Evropské unie. A bude-li to za cenu 51 procenta, tak je to v pořádku."
PRAHA - Nový ministr zahraničí Cyril Svoboda se chystá posílit rozpočet svého úřadu. Peníze by měly putovat do odboru komunikační strategie, tedy na pracoviště, které má na starosti kampaň spojenou s kýženým zvyšováním podpory Čechů vstupu do Evropské unie. "Pokud jde o řády, tak bych řekl, že to musí být desítky milionů. Myslím tím, že to musí překročit i nějakou stovku," řekl včera Svoboda v rozhovoru pro LN. Počet Čechů, kteří podporují vstup do EU se dlouhodobě pohybuje okolo padesáti procent. Ministerský odbor funguje dva roky, a přestože vstup do EU byl oficiálně prioritou bývalé vlády, jeho rozpočet se postupně snižoval. V roce 2001 dostali úředníci 50 milionů korun, letos to bylo o 10 milionů méně. "Letos jde převážná část peněz na informační kampaň. V dubnu to bylo 700 billboardů, na které navazovaly spoty v televizích a v rozhlase. Poměrně dost peněz stojí provozování informační linky o EU, na kterou volá tak 1000 lidí denně. Stojí nás 10 milionů korun," řekl LN zástupce ředitelky komunikačního odboru Luděk Zahradníček. Pokud bude rozpočet odboru skutečně razantně navýšen, měla by být připravovaná kampaň viditelnější. Existuje například projekt na výrobu brožurky se základními informacemi o unii, která by se měla objevit v každé schránce v České republice. "Vrchol kampaně by měl nastat tři měsíce před plánovaným referendem o vstupu a mělo by jít o kombinaci všech projektů - spoty v televizích a rádiích, brožurky a bezplatná telefonní linka," říká Zahradníček. O termínu referenda zatím není rozhodnuto. Úředníci připomínají, že z hlediska propagace vstupu platí, že čím dříve se tak stane, tím lépe. I přes navýšení rozpočtu na podporu vstupu do EU ale nikdo neočekává, že počet stoupenců unie se radikálně zvýší. "Budeme rádi, pokud nedojde k přílišnému poklesu," dodává Zahradníček. Iluze o proevropském zaměření Čechů si nedělá ani Svoboda: "Budu spokojený, když vstoupíme do Evropské unie. A bude-li to za cenu 51 procenta, tak je to v pořádku."
</TEXT>
</DOC>
<DOC>
<DOCID>LN-20020719002</DOCID>
<DOCNO>LN-20020719002</DOCNO>
<DATE>07/19/02</DATE>
<TITLE>
Bývalého šéfa slovenské tajné služby včera přivezla jihoafrická policie
</TITLE>
<GEOGRAPHY>BRATISLAVA</GEOGRAPHY>
<TEXT>
Na bratislavském letišti včera přistála ostře sledovaná osoba. O její doprovod se postarali jihoafričtí tajní agenti: policisté totiž přivezli do slovenského hlavního města bývalého šéfa Slovenské informační služby (SIS) Ivana Lexu, který byl v neděli zadržen v exkluzivním jihoafrickém letovisku Umhlanga Rocks na pobřeží Indického oceánu. Někdejší šéf SIS a blízký spolupracovník Vladimíra Mečiara je obviněn z řady trestných činů, které se vztahují především k jeho údajnému podílu na únosu syna bývalého prezidenta Michala Kováče. Na útěku je už několik let a fakt, že byl na Slovensko převezen krátce před volbami, svědčí podle některých politiků o tom, že jde o zmanipulovanou kauzu. Vládní koalice ovšem podobný výklad odmítá. Ivan Lexa změnil v zahraničí značně svou vizáž. Výrazně zhubl, místo někdejší ofiny si vlasy češe dozadu a plnovous nahradil bradkou. Slovenský tisk dokonce spekuluje o tom, že Lexa prodělal plastickou operaci obličeje. Lexa všechna obvinění proti své osobě odmítá. Na adresu slovenského premiéra Mikoláše Dzurindy a ministra spravedlnosti Jána Čarnogurského řekl: "Jsou na této věci silně zainteresováni. Dělají všechno proto, aby mě zlomili a mohli odsoudit za vykonstruované věci."
BRATISLAVA - Na bratislavském letišti včera přistála ostře sledovaná osoba. O její doprovod se postarali jihoafričtí tajní agenti: policisté totiž přivezli do slovenského hlavního města bývalého šéfa Slovenské informační služby (SIS) Ivana Lexu, který byl v neděli zadržen v exkluzivním jihoafrickém letovisku Umhlanga Rocks na pobřeží Indického oceánu. Někdejší šéf SIS a blízký spolupracovník Vladimíra Mečiara je obviněn z řady trestných činů, které se vztahují především k jeho údajnému podílu na únosu syna bývalého prezidenta Michala Kováče. Na útěku je už několik let a fakt, že byl na Slovensko převezen krátce před volbami, svědčí podle některých politiků o tom, že jde o zmanipulovanou kauzu. Vládní koalice ovšem podobný výklad odmítá. Ivan Lexa změnil v zahraničí značně svou vizáž. Výrazně zhubl, místo někdejší ofiny si vlasy češe dozadu a plnovous nahradil bradkou. Slovenský tisk dokonce spekuluje o tom, že Lexa prodělal plastickou operaci obličeje. Lexa všechna obvinění proti své osobě odmítá. Na adresu slovenského premiéra Mikoláše Dzurindy a ministra spravedlnosti Jána Čarnogurského řekl: "Jsou na této věci silně zainteresováni. Dělají všechno proto, aby mě zlomili a mohli odsoudit za vykonstruované věci."
</TEXT>
</DOC>
<DOC>
<DOCID>LN-20020719003</DOCID>
<DOCNO>LN-20020719003</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Legendární výrobce jízdních kol proslavený v tuzemsku pod jménem Favorit jde do dražby. Správci rokycanské firmy, jejíž produkce se za deset let snížila na desetinu a která je od loňského listopadu v konkursu, vyhlásili dražbu tento týden. Vyvolávací cena podniku je 25,5 milionu korun. Favorit vznikl coby nástupce někdejších značek Tripol a Tudor v roce 1951 a během socialistické éry patřil k významným tuzemským exportérům. V roce 1989 firma vyráběla kolem 200 tisíc kol ročně, nyní její produkce činí maximálně sto kol denně a prodává se výhradně v tuzemsku. Firma byla na počátku devadesátých let prodána v kuponové privatizaci. V druhé polovině devadesátých let jej vlastnila firma Olpran, která zde montovala kola z dílů dovezených z Asie. Od Olpranu získala Favorit firma Kovl, jejíž šéf Josef Kozumplík ovládá přes nepříliš průhledný řetěz firem i závody Velamos (rovněž v konkursu) a Joko.
</TEXT>
</DOC>
<DOC>
<DOCID>LN-20020719004</DOCID>
<DOCNO>LN-20020719004</DOCNO>
<DATE>07/19/02</DATE>
<TITLE>
Ceny akcií na Wall Street nemilosrdně padají. Tento vývoj je po splasknutí "technologické bubliny" v letech 1995 až 2000 do jisté míry přirozený. Po období rozpínání, jak praví ekonomická věda, se bubliny začnou smršťovat. Za finančním oslabením však stojí i odhalené skandální čachry manažerů podniků. Ty poškodily běžné akcionáře, nové kupce akcií i zaměstnance, kteří přicházejí o práci a o hodnotu svých budoucích důchodů. Konečně i stát ztrácí na daních a navíc se podkopává i efektivnost a pověst samotného tržního kapitalismu. Lidé většinou nechápou, co se stalo. Před dvěma lety se zdálo, že nám americký systém smíšeného tržního kapitalismu závidí celý svět. Byl to všechno sen? Nebo jen velká lež? Ukázalo se snad najednou, že velmi vážení členové účetní profese jsou hlupáci? Odhodili snad s nástupem nového tisíciletí základní etické zásady?
</TITLE>
<TEXT>
Je naivní tvrdit a domnívat se, jak to zcela nepokrytě činí prezident George W. Bush a viceprezident Richard Cheney, že je především třeba vytřídit z podnikové sféry několik prohnilých elementů a zavřít je na dlouhou dobu do kriminálu. Jak Bush, tak Cheney před nástupem do Bílého domu bohatli na tom, že v malém měřítku prováděli přesně totéž, co páchali tajně lumpové z firem Enron, WorldCom a Adelphia. A abychom nic nezamlčovali, i tak uznávaný obr jako General Electric získal své záviděníhodné jméno díky tomu, že generální ředitel Jack Welch dokázal obratně podávat výkazy o příjmech a příhodně vést účetnictví o fúzích.
</TEXT>
<HEADING>
Větší přísnost? Kdepak!
</HEADING>
<TEXT>
Ekonomie kořenům tohoto problému rozumí. Několik laureátů Nobelovy ceny dostalo své zlaté medaile za analýzu významu "asymetrických informací" při hospodářských transakcích a konfliktů zájmů, které z toho pramení. Bush a Cheney si musí uvědomit, že tyto protispolečenské činy byly z velké části možné nikoli proto, že by někdo nutně porušil literu zákona. Bush a Cheney jako strážci zákona v roce 2002 by asi nedokázali dostat v roce 1986 nebo 1998 Bushe a Cheneyho do vězení za to, že se dříve obohacovali na úkor ostatních. Důvod tkví v tom, že příklonem doprava a nárůstem lobbistické síly finančních kruhů po éře vlády Reagana a Thatcherové se předchozí pravidla v podstatě otupila a oslabila. Schopný šéf Clintonovy Komise pro cenné papíry (SEC) Arthur Levitt usiloval o to, aby mezi pěti největšími účetními firmami zanikly vnitřní vazby. Oddělení auditu, které posuzuje přijatelnost účetních výkazů, bylo totiž de facto pacifikováno poradenským oddělením (které, jako v křiklavém případě skupiny Andersen, dostávalo od Enronu desetkrát vyšší odměnu). Prezident Bush ale v roce 2001 jmenoval do čela SEC Harveye Pitta, který jako právník pracoval pro všechny firmy velké pětky. Pittův první počin byl, že přislíbil "mírnější komisi pro cenné papíry", nikoli větší přísnost. Nedovolené užívání vnitřních informací firmy pro zisk v obchodování, takzvané "insider trading" je podle amerických zákonů již dlouho zakázáno. V Bushově éře ale může přes noc zbohatnout i holič generálního ředitele či jeho spoluhráč z golfu. Každý student druhého ročníku ekonomické fakulty ví, jak by se z akciovými opcemi mělo podle hospodářských zásad zacházet.
</TEXT>
<HEADING>
Kdopak bude platit
</HEADING>
<TEXT>
Když Jack Welch dostane 10 milionů dolarů opcí General Electric, ohodnocených podle BlackovaScholesova matematického modelu, měla by se mu tato součást mzdy okamžitě zdanit. A podnik by opce měl okamžitě zahrnout do výdajů. Všichni účetní se to učí hned na počátku kursu. Děje se tak? Ne. Bude to brzy právně vymahatelné? Pravděpodobně ne. Odpůrci jsou silní. Záleží na tom? Ano, protože laická veřejnost nikdy nechápala skutečnost. Opce jsou hlavním důvodem, proč generální ředitel v roce 2002 vydělával 400krát víc, než činila střední mzda zaměstnanců. V osmdesátých letech to bylo 40krát. Kdo vlastně tyto výhody platí? Akcionáři si nevšímají, že právě nyní dochází k masivnímu a neprůhlednému zřeďování hodnoty jejich akcií Microsoftu, GE nebo WorldCom.
</TEXT>
<HEADING>
Zlatý věk bohatých
</HEADING>
<TEXT>
Ekonomové chicagské školy namítnou, že nákladné opce se mohou vyplatit, pokud přimějí vedení, aby dbalo na zájmy akcionářů. Jistě. Ovšem z nedávných skandálů vyplývá, že opce ve skutečnosti sváděly vedení k takovým krokům, které spíše vedly k bankrotu podniků, než aby zvyšovaly jejich efektivnost. Takto se vydělává na hře s opcemi: z prstu se vycucá falešný zisk a akcie se za miliony do vlastní kapsy prodají novým zájemcům, zatímco zaměstnanci a věřitelé přicházejí zkrátka. Kongres a prezident musí do zákona vtělit náležité účtování opcí, zákaz neprůhledných dluhů v bilancích a iluzorních příjmů, rychlé a zaručené občanskoprávní postihy i tresty pro ředitele, účetní, makléře, bankéře a právníky, kteří překrucují zákony, zneužívají mezer v právu a profitují z konfliktu zájmů. Opravit poškozený systém nebude snadné. Je však možné podstatně jej zlepšit. Zvládne to naše demokracie v dnešním zlatém věku vlády bohatých?
Ekonomové chicagské školy namítnou, že nákladné opce se mohou vyplatit, pokud přimějí vedení, aby dbalo na zájmy akcionářů. Jistě. Ovšem z nedávných skandálů vyplývá, že opce ve skutečnosti sváděly vedení k takovým krokům, které spíše vedly k bankrotu podniků, než aby zvyšovaly jejich efektivnost. Takto se vydělává na hře s opcemi: z prstu se vycucá falešný zisk a akcie se za miliony do vlastní kapsy prodají novým zájemcům, zatímco zaměstnanci a věřitelé přicházejí zkrátka. Kongres a prezident musí do zákona vtělit náležité účtování opcí, zákaz neprůhledných dluhů v bilancích a iluzorních příjmů, rychlé a zaručené občanskoprávní postihy i tresty pro ředitele, účetní, makléře, bankéře a právníky, kteří překrucují zákony, zneužívají mezer v právu a profitují z konfliktu zájmů. Opravit poškozený systém nebude snadné. Je však možné podstatně jej zlepšit. Zvládne to naše demokracie v dnešním zlatém věku vlády bohatých?
</TEXT>
</DOC>
<DOC>
<DOCID>LN-20020719005</DOCID>
<DOCNO>LN-20020719005</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Jako stabilizovaný včera označili lékaři zdravotní stav prezidenta Václava Havla. Hlava českého státu leží už třetí den v Ústřední vojenské nemocnici ve Střešovicích s počínajícím zápalem průdušek. Původní diagnózu včera lékařům potvrdila i laboratorní vyšetření. Prezident je stále bez horeček, dostává antibiotika a několikrát denně absolvuje rehabilitační dechová cvičení. "Počkáme, až budou výsledky vyšetření normální," řekl včera k nejbližšímu vývoji Havlův osobní lékař Ilja Kotík s tím, že prezident by měl zůstat v nemocnici až do konce týdne. Zdravotní potíže trápí pětašedesátiletého Havla již řadu let a jeho nynější hospitalizace je v pořadí šestnáctá. Od doby, kdy se Václav Havel ujal funkce hlavy státu, strávil v nemocnici celkem 200 dní. Jen v loňském roce to byly čtyři týdny. V únoru musel kvůli zánětu průdušek předčasně ukončit cestu po zemích Blízkého východu a vrátit se do Prahy. V červenci mu nachlazení zkomplikovalo plánovanou dovolenou, v září kvůli srdeční arytmii zrušil odlet do Itálie a v říjnu se potom v nemocnici léčil z virové infekce.
</TEXT>
</DOC>
<DOC>
<DOCID>LN-20020719006</DOCID>
<DOCNO>LN-20020719006</DOCNO>
<DATE>07/19/02</DATE>
<TEXT>
Prosazování zásady poměrného dělení parlamentní moci proniká k mysli běžného pozorovatele coby ctnost, která patří k nutné výbavě každého demokrata. I s principy se ovšem musí operovat opatrně. Když se totiž pozvednou na úroveň božského pravidla, dějí se neuvěřitelné věci. V rukách českých poslanců se zbožštěná zásada poměrnosti přetvořila v byrokratický prut, který během pár dní proměnil sněm poslanců ve sbor vyvolených funkcionářů. Jako by poměrné dělení znamenalo, že každý poslanec musí dostat vyšší post. Teprve na něm potom bude zřejmě patrné, že drží svůj kus moci. Po sněmovním sále se tak bude další čtyři roky pohybovat osm desítek předsedů a místopředsedů pestrorůzného druhu. K lepší práci sněmovny to nepřispěje, zato stát vydá na odměnách o pár milionů korun navíc. Ale nebuďme závistiví. Dobrý pocit "našich mocných demokratů" za tu trochu peněz přece stojí. A nešťastný zbytek, tedy ti, co zůstali nevyvolení? Nechť si ještě čtyři roky počkají. Pak bude možné dotáhnout zkroucení zásady poměrnosti k dokonalosti. Aby demokracie dosáhla vrcholu, kdy každý bude mít funkci.
</TEXT>
</DOC>
<DOC>
<DOCID>LN-20020719007</DOCID>
<DOCNO>LN-20020719007</DOCNO>
<DATE>07/19/02</DATE>
<TITLE>
Schröder odvolal ministra obrany Scharpinga
</TITLE>
<GEOGRAPHY>BERLÍN</GEOGRAPHY>
<TEXT>
Německý kancléř Gerhard Schröder včera propustil z vlády šéfa ministerstva obrany Rudolfa Scharpinga. Důvodem pro tento krok bylo "kancléřovo znechucení" nad sérií afér, které někdejšího předsedu sociálních demokratů (SPD) provázejí během vykonávání jeho úřadu. Poslední kapkou, která rozhodla o ministrově propuštění, byl skandál kolem honoráře, který Scharping přijal za připravovanou knihu pamětí od vlivové agentury Hunzinger. Agentura platila Scharpingovi rovněž přednášky na akcích, které sponzorovala. Scharping dostal 140 tisíc marek. Podle německých zákonů ministři nesmějí přijímat honoráře od soukromých společností. Scharping se bránil tím, že měl peníze původně dostat ještě předtím, než se stal ministrem. Proč k tomu došlo později, prý neví. Své sesazení označil za výsledek vykonstruované kampaně. Schröder se svého stranického kolegy zbavil dva měsíce před německými parlamentními volbami.
BERLÍN - Německý kancléř Gerhard Schröder včera propustil z vlády šéfa ministerstva obrany Rudolfa Scharpinga. Důvodem pro tento krok bylo "kancléřovo znechucení" nad sérií afér, které někdejšího předsedu sociálních demokratů (SPD) provázejí během vykonávání jeho úřadu. Poslední kapkou, která rozhodla o ministrově propuštění, byl skandál kolem honoráře, který Scharping přijal za připravovanou knihu pamětí od vlivové agentury Hunzinger. Agentura platila Scharpingovi rovněž přednášky na akcích, které sponzorovala. Scharping dostal 140 tisíc marek. Podle německých zákonů ministři nesmějí přijímat honoráře od soukromých společností. Scharping se bránil tím, že měl peníze původně dostat ještě předtím, než se stal ministrem. Proč k tomu došlo později, prý neví. Své sesazení označil za výsledek vykonstruované kampaně. Schröder se svého stranického kolegy zbavil dva měsíce před německými parlamentními volbami.
</TEXT>
</DOC>
<DOC>
<DOCID>LN-20020719008</DOCID>
<DOCNO>LN-20020719008</DOCNO>
<DATE>07/19/02</DATE>
<TITLE>
Poslanci zvolili šestou místopředsedkyní Miroslavu Němcovou z ODS
</TITLE>
<TEXT>
Místopředsedové ve sněmovně již nechybějí. Poslední v této funkci je Miroslava Němcová.
PRAHA - Miroslava Němcová z ODS se na pátý pokus dočkala. Sněmovna má po včerejšku všech šest místopředsedů. Ačkoli Němcová minulý čtvrtek a uplynulé úterý získala při čtyřech volbách vždy zhruba jen 60 hlasů, včera jí hlas dalo 132 poslanců. K 58 členům klubu ODS se včera připojili i poslanci vládní koalice sociálních demokratů, lidovců a unionistů. Šéf sněmovny Lubomír Zaorálek (ČSSD) prohlásil, že se sociální demokraté na podpoře Němcové dohodli včera v poslaneckém klubu strany. Sociální demokraté, stejně jako poslanci KDU - - ČSL a US-DEU, v předchozích případech Němcové hlas nedali. Poslanec ČSSD Miloš Vlček LN dříve řekl, že to byla reakce na fakt, že ODS postavila Václava Klause jako protikandidáta Lubomíru Zaorálkovi na post šéfa sněmovny. "Existoval příslib, že kandidáta nikdo nepostaví," uvedl Vlček. Podobně to vnímá i Němcová. Němcová včera doplnila dříve zvolené Jitku Kupčovou (ČSSD), Jana Kasala (KDU-ČSL), Vojtěcha Filipa (KSČM), Hanu Marvanovou (US-DEU) a Ivana Langera (ODS). Ten se mohl posadit na místo určené místopředsedovi, což předtím odmítal na protest proti nezvolení Němcové.
</TEXT>
</DOC>
<DOC>
<DOCID>LN-20020719009</DOCID>
<DOCNO>LN-20020719009</DOCNO>
<DATE>07/19/02</DATE>
<TITLE>
V úterý měla v očích slzy. Poslanci ji počtvrté nezvolili místopředsedkyní sněmovny. Včera se Miroslava Němcová z ODS usmívala a přijímala gratulace. Napopáté totiž na kýžený post "konečně" dosáhla. Krátce poté odpověděla novinářům na několik dotazů.
</TITLE>
<TEXT>
Necítíte jako ponížení, že jste byla zvolena až na pátý pokus?
A koho by to bylo ponížení? Moje určitě ne. Myslím, že těch, kterým to tak dlouho trvalo.
Dnes jste získala 132 hlasů, předtím to bylo pravidelně okolo 60. Čím si tu změnu vysvětlujete?
Buď se v někom hnulo svědomí, což bych si velmi přála já, anebo je to politická hra, která je pravděpodobnější.
Takže si myslíte, že vás chtěli poslanci vládní koalice vytrestat? Třeba za kandidaturu Václava Klause na post předsedy sněmovny?
Bezpochyby ano. Nevím, zda to bylo namířeno přímo na moji osobu. Spíše se hrálo o ODS a o to, aby silově jí byly vykázány nějaké meze. Že to byla prvotní velmi nátlaková a silná ukázka toho, jak si chce vláda počínat.
Ivan Langer po svém úterním zvolení řekl, že pokud nebudete zvolena i vy, do místopředsednického křesla neusedne. Jak jeho gesto hodnotíte?
Myslím, že to bylo jednak kolegiální, protože jsme z jedné politické strany, jednak gentlemanské, protože on je muž a já žena, a navíc se mi to v daný okamžik zdálo lidsky velmi vhodné. Byla a jsem za to vděčná.
V úterý jste po neúspěchu plakala. To vás nezvolení opravdu tolik mrzelo?
Musím přiznat, že to pro mne byl ten nejobtížnější okamžik. Osobně mi přišlo velmi líto, že tato sněmovna dala přednost přede mnou zástupci komunistické strany.
Přesto jste šla do dalšího kola. Neměla jste chuť říct kolegům z ODS: čtyřikrát jsem neuspěla, navrhněte místo mě někoho jiného?
Hned po úterní volbě byla porada klubu ODS, kde jsme si řekli, co s tím uděláme dál. A když zazní podpora 58 lidí z 58, kteří řeknou: jiné jméno neexistuje, už dál o ničem nepřemýšlíte. Řekla jsem si, že to nevzdám.
Lubomír Zaorálek byl po svém zvolení předsedou sněmovny kritizován za to, že neumí manipulovat s hlasovacími tlačítky. Vy se toho neobáváte?
Nikdy jsem na tomto místě neseděla a tlačítka nezkoušela. Určitě si nechám udělat výklad o tomto zařízení a nevylučuji, že s tím nějaké problémy mít budu.
</TEXT>
</DOC>
<DOC>
<DOCID>LN-20020719010</DOCID>
<DOCNO>LN-20020719010</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Václav Klaus včera naznačil, že by se na prosincovém kongresu ODS chtěl znovu ucházet o funkci předsedy strany. Nevyloučil, že v čele ODS by zůstal zhruba rok, aby vybral své nástupce. "Nevylučuji, že takový nějaký postoj je možný," uvedl Klaus pro BBC. "Myslím, že by ODS neprospělo, kdyby došlo k nějakému bouřlivému hlasování a o dva tři hlasy vyhrál jeden kandidát nad druhým, to by asi nebyl zárodek stability do budoucna," dodal. Konkrétně ale nikoho nejmenoval.
</TEXT>
</DOC>
<DOC>
<DOCID>LN-20020719011</DOCID>
<DOCNO>LN-20020719011</DOCNO>
<DATE>07/19/02</DATE>
<TEXT>
ČESKÝ KRUMLOV - Radnice v Českém Krumlově obdržela ve středu dva letáky požadující navrácení bývalých Sudet a náhradu škod, které Češi sudetským Němcům údajně napáchali. Mluvčí jihočeské policie Dušan Klícha včera uvedl, že policisté zahájili vyšetřování pro podezření z trestného činu podněcování k nenávisti vůči skupině osob nebo k omezování jejich práv. Dodal, že podací razítko pošty, odkud byly letáky poslány, je pražské.
</TEXT>
</DOC>
<DOC>
<DOCID>LN-20020719012</DOCID>
<DOCNO>LN-20020719012</DOCNO>
<DATE>07/19/02</DATE>
<GEOGRAPHY>BRNO</GEOGRAPHY>
<TEXT>
Brněnského policejního ředitele Jaroslava Přikryla vyšetřuje inspekce ministra vnitra. Ta má prověřit hospodaření a fungování brněnského jízdního oddílu a sportovního policejního klubu Komat. Jiří Hájek z tiskového odboru ministerstva vnitra to nechtěl komentovat. "Tyto informace nemohu potvrdit, ani vyvrátit," řekl. Skutečnost, že se o fungování jízdního oddílu a sportovního klubu inspekce zajímala, potvrdil Přikrylův zástupce Josef Němec. Přikryl se k vyšetřování nemohl vyjádřit, nyní je na dovolené. "Kdo v Brně dělal u policie, ví, že na policii peníze nejsou, ale do jízdního oddílu se investovalo. Koně mají ustájení krásné, ale pro policisty zdaleka takové podmínky nejsou," sdělil jeden z policistů, který nechtěl sdělit své jméno.
</TEXT>
</DOC>
<DOC>
<DOCID>LN-20020719013</DOCID>
<DOCNO>LN-20020719013</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Na post náměstka ministra obrany nominují lidovci svého někdejšího poslance Pavla Severu. Rozhodli o tom včera členové Celostátního výboru KDU-ČSL. Severa ale LN řekl, že ještě není rozhodnut, zda vlivné křeslo na obraně přijme. "Nejprve o tom chci mluvit do hloubky s ministrem Jaroslavem Tvrdíkem, pak se uvidí," řekl Severa. "Chci dělat něco, co budu umět a co mě bude bavit. Mám momentálně více možností, nejenom ve státní správě, ale i v soukromém sektoru," dodal. Severa LN sdělil, že pro něj bude důležité, jaké by měl ve funkci jednoho z několika náměstků na obraně kompetence. Detaily zatím nebyl ochoten prozradit. Ministr obrany Jaroslav Tvrdík přitom tento týden prohlásil, že by mu Severa, který byl v minulém volebním období členem výboru pro obranu a bezpečnost Poslanecké sněmovny, jako náměstek nevadil. Lidovci se dále včera rozhodli, že do funkce náměstka ministra vnitra nominují Jaroslava Kopřivu. V tomto případě ale může nastat problém: Kopřivu totiž staronový ministr vnitra Stanislav Gross v dubnu 2000 z tohoto postu odvolal. Gross včera řekl, že s Kopřivou spolupracovat nechce. Jako náhradníka lidovci navrhují Jiřího Vacka, který v minulosti na vnitru působil jako drogový expert. Šéf lidovců Cyril Svoboda včera uvedl, že definitivní volba náměstků bude nakonec jen na ministrech. Svoboda zdůraznil, že podle vládní smlouvy musí s nominací náměstků silových resortů souhlasit kromě všech zúčastněných stran také premiér.
</TEXT>
</DOC>
<DOC>
<DOCID>LN-20020719014</DOCID>
<DOCNO>LN-20020719014</DOCNO>
<DATE>07/19/02</DATE>
<TITLE>
PRAHA - Politickou značku Koalice budou hledat voliči na podzim na kandidátkách do Senátu marně. Lidovci a unionisté půjdou do senátních voleb samostatně. Vzájemně si ovšem nehodlají konkurovat. Naopak. Všech 27 senátních obvodů si rozdělí a v každém z nich bude kandidovat pouze zástupce jedné strany. Členové druhé strany pak budou tohoto kandidáta podporovat. Místopředseda unie a senátor Robert Kolář včera řekl, že důvodem samostatných kandidátek je fakt, že se Koalice jako značka ve sněmovních volbách neosvědčila. Podle místopředsedy lidoveckých senátorů Josefa Kani je důvodem rozdělení si obvodů i finanční stránka. "Žádná z těchto stran nemá ani finanční možnosti pokrýt 27 senátních volebních obvodů," uvedl Kaňa. Rozdělení obsazení volebních obvodů by mělo nahrávat unionistům. Místopředseda KDU-ČSL Milan Šimonovský naznačil, že bude kandidovat 13 lidovců a 14 unionistů. Někteří lidé z Unie svobody-DEU by však rádi viděli vyšší poměr ve svůj prospěch.
</TITLE>
<HEADING>
Rozhodnutí příští sobotu
</HEADING>
<TEXT>
Na konkrétním poměru zastoupení a kandidátech by se měly partnerské strany podle Koláře dohodnout do příští soboty, kdy bude zasedat republikový výbor Unie svobody-DEU. Kaňa tvrdí, že není rozhodující, zda poměr bude 13 ku 14 nebo 12 ku 15 obvodům. Nicméně Šimonovský prohlásil, že křesťanští demokraté mají předběžně vybraných 13 kandidátů. Lidovci nabízejí podle Koláře unii více míst jako kompenzaci za menší úspěch unie ve volbách do Poslanecké sněmovny. S tím souvisí i finanční vyrovnání obou stran, které investovaly do jarní kampaně stejně peněz. Šestileté mandáty v Senátu by unii měly vynahradit, co ztratila, když voliči odsunuli její kandidáty preferenčními hlasy ve prospěch lidovců. Také v podzimních komunálních volbách budou lidovci a unionisté na mnoha místech kandidovat samostatně. Například v Praze dokonce proti sobě. Místopředseda US-DEU Pavel Pešek včera přesto LN řekl, že Koalice jako politická značka zatím úplně nekončí. "Přizpůsobujeme se jednotlivým typům voleb. Je jisté, že třeba v komunálních jsou místa, kde budeme i proti sobě. Ale budou i taková, kde postavíme společnou kandidátku jako Koalice. Počítám, že to tak bude třeba v Českém Krumlově," sdělil Pešek. KDU-ČSL má nyní v Senátu 19 zástupců, mandát končí na podzim šesti z nich. Unionisté mají osm zástupců a mohou jenom posílit, neboť prvním z nich skončí funkční období až na podzim 2004.
Na konkrétním poměru zastoupení a kandidátech by se měly partnerské strany podle Koláře dohodnout do příští soboty, kdy bude zasedat republikový výbor Unie svobody-DEU. Kaňa tvrdí, že není rozhodující, zda poměr bude 13 ku 14 nebo 12 ku 15 obvodům. Nicméně Šimonovský prohlásil, že křesťanští demokraté mají předběžně vybraných 13 kandidátů. Lidovci nabízejí podle Koláře unii více míst jako kompenzaci za menší úspěch unie ve volbách do Poslanecké sněmovny. S tím souvisí i finanční vyrovnání obou stran, které investovaly do jarní kampaně stejně peněz. Šestileté mandáty v Senátu by unii měly vynahradit, co ztratila, když voliči odsunuli její kandidáty preferenčními hlasy ve prospěch lidovců. Také v podzimních komunálních volbách budou lidovci a unionisté na mnoha místech kandidovat samostatně. Například v Praze dokonce proti sobě. Místopředseda US-DEU Pavel Pešek včera přesto LN řekl, že Koalice jako politická značka zatím úplně nekončí. "Přizpůsobujeme se jednotlivým typům voleb. Je jisté, že třeba v komunálních jsou místa, kde budeme i proti sobě. Ale budou i taková, kde postavíme společnou kandidátku jako Koalice. Počítám, že to tak bude třeba v Českém Krumlově," sdělil Pešek. KDU-ČSL má nyní v Senátu 19 zástupců, mandát končí na podzim šesti z nich. Unionisté mají osm zástupců a mohou jenom posílit, neboť prvním z nich skončí funkční období až na podzim 2004.
</TEXT>
</DOC>
<DOC>
<DOCID>LN-20020719015</DOCID>
<DOCNO>LN-20020719015</DOCNO>
<DATE>07/19/02</DATE>
<TITLE>
Deset nových členů má od včerejška stálá parlamentní komise pro sdělovací prostředky. Sněmovna tak pokračuje v politickém dohledu nad médii.
</TITLE>
<GEOGRAPHY>PRAHA</GEOGRAPHY>
<TEXT>
Zásadní změny podle všeho nastanou na české mediální scéně, z nichž nejvýznamnější se budou týkat televizí. Členové stálé parlamentní komise pro sdělovací prostředky, které včera poslanci zvolili, se netají tím, že nejdřív chtějí napravit "mediální škody" po minulé vládě. "Prioritou je přepracovat současnou mediální legislativu. Ta byla přijata pod tlakem opoziční smlouvy a vidíte, jak to dopadlo," uvedla členka komise Vlasta Parkanová (KDU-ČSL) a poukázala mimo jiné na nejasnou situaci v otázce vlastníka nejmocnější tuzemské televize Nova. Její koaliční kolegyně Hana Marvanová (US-DEU) považuje za nejdůležitější oprostit televize a rádia od politického vlivu. Toho chce dosáhnout tím, že by Radu pro rozhlasové a televizní vysílání volili jak poslanci, tak také senátoři a prezident. Členy Rady českého rozhlasu a české televize by pak stabilně delegovaly dané instituce, jako jsou například církve, Akademie věd, Filmový a televizní svaz a další. "Členové rad veřejnoprávního rozhlasu a televize by tak vůbec nebyli schvalováni sněmovnou a bezprostřední vliv politiků na volbu rad by byl oslaben," tvrdí Marvanová. Podle ní jsou v mediální legislativě vážné mezery, které umožňují vlastníkům televizí zneprůhlednit majetkové vztahy ve společnostech držících licence. "V mediálním zákoně musí být také zanesena pojistka proti propojování televizí tak, aby byla zajištěna pluralita v soukromém vysílání a existovaly tu aspoň dvě na sobě nezávislé soukromé televize," upřesnila Marvanová. Ta je horkou kandidátkou na post předsedkyně mediální komise. Dosavadní předseda Ivan Langer (ODS) se podle svých slov ještě nerozhodl, zda bude o vedoucí funkci znovu usilovat. Do sedmnáctičlenné mediální komise bylo zvoleno deset nových lidí. Z původní sestavy zbyl za ČSSD, která má v komisi šest členů, jen Ladislav Skopal. Za ODS s pěti lidmi se do mediální komise znovu dostalo trio Langer, Pleva a Dostálová. Komunisté se třemi členy mají v orgánu nově i svého předsedu Miroslava Grebeníčka, z lidovců zůstali oba dosavadní členové Vlasta Parkanová i Jaromír Talíř. Za Unii svobody je v komisi jen Hana Marvanová. Protože koaliční vláda má v komisi většinu devíti hlasů proti osmi, měly by tyto změny také bez větších problémů projít. Sociální demokrat Skopal včera potvrdil, že poslanci ČSSD budou změny naznačené Marvanovou a Parkanovou podporovat. "Mediální rady nyní neplní svoji funkci, v souladu s koaliční dohodou se proto budeme snažit o změny, které zaručí větší vyváženost," uvedl.
PRAHA - Zásadní změny podle všeho nastanou na české mediální scéně, z nichž nejvýznamnější se budou týkat televizí. Členové stálé parlamentní komise pro sdělovací prostředky, které včera poslanci zvolili, se netají tím, že nejdřív chtějí napravit "mediální škody" po minulé vládě. "Prioritou je přepracovat současnou mediální legislativu. Ta byla přijata pod tlakem opoziční smlouvy a vidíte, jak to dopadlo," uvedla členka komise Vlasta Parkanová (KDU-ČSL) a poukázala mimo jiné na nejasnou situaci v otázce vlastníka nejmocnější tuzemské televize Nova. Její koaliční kolegyně Hana Marvanová (US-DEU) považuje za nejdůležitější oprostit televize a rádia od politického vlivu. Toho chce dosáhnout tím, že by Radu pro rozhlasové a televizní vysílání volili jak poslanci, tak také senátoři a prezident. Členy Rady českého rozhlasu a české televize by pak stabilně delegovaly dané instituce, jako jsou například církve, Akademie věd, Filmový a televizní svaz a další. "Členové rad veřejnoprávního rozhlasu a televize by tak vůbec nebyli schvalováni sněmovnou a bezprostřední vliv politiků na volbu rad by byl oslaben," tvrdí Marvanová. Podle ní jsou v mediální legislativě vážné mezery, které umožňují vlastníkům televizí zneprůhlednit majetkové vztahy ve společnostech držících licence. "V mediálním zákoně musí být také zanesena pojistka proti propojování televizí tak, aby byla zajištěna pluralita v soukromém vysílání a existovaly tu aspoň dvě na sobě nezávislé soukromé televize," upřesnila Marvanová. Ta je horkou kandidátkou na post předsedkyně mediální komise. Dosavadní předseda Ivan Langer (ODS) se podle svých slov ještě nerozhodl, zda bude o vedoucí funkci znovu usilovat. Do sedmnáctičlenné mediální komise bylo zvoleno deset nových lidí. Z původní sestavy zbyl za ČSSD, která má v komisi šest členů, jen Ladislav Skopal. Za ODS s pěti lidmi se do mediální komise znovu dostalo trio Langer, Pleva a Dostálová. Komunisté se třemi členy mají v orgánu nově i svého předsedu Miroslava Grebeníčka, z lidovců zůstali oba dosavadní členové Vlasta Parkanová i Jaromír Talíř. Za Unii svobody je v komisi jen Hana Marvanová. Protože koaliční vláda má v komisi většinu devíti hlasů proti osmi, měly by tyto změny také bez větších problémů projít. Sociální demokrat Skopal včera potvrdil, že poslanci ČSSD budou změny naznačené Marvanovou a Parkanovou podporovat. "Mediální rady nyní neplní svoji funkci, v souladu s koaliční dohodou se proto budeme snažit o změny, které zaručí větší vyváženost," uvedl.
</TEXT>
</DOC>
<DOC>
<DOCID>LN-20020719016</DOCID>
<DOCNO>LN-20020719016</DOCNO>
<DATE>07/19/02</DATE>
<TITLE>
Z dvou set poslanců má téměř každý druhý placenou funkci
</TITLE>
<TEXT>
Ve vedení výborů je už nyní osm desítek poslanců. Další zákonodárci budou v čele desítek podvýborů, komisí a delegací. Za čtyři roky státní rozpočet na tyto funkce vydá více než 200 milionů korun.
PRAHA - Osmdesát. Tolik je poslanců, kteří jsou buď předsedy, nebo místopředsedy některého ze čtrnácti odborných sněmovních výborů. Po vytvoření podvýborů vzniknou další placené funkce. Kromě toho mají všichni poslanci otevřené dveře do dosud neobsazených parlamentních komisí a delegací. Jaké to bude mít důsledky? Z dvou set poslanců zůstane jen velmi málo těch, kteří nebudou vykonávat žádnou placenou funkci. A daňoví poplatníci tak za jejich práci zaplatí za čtyři roky mnohem více než v minulosti - více než 200 milionů korun. Zatímco základní měsíční plat řadového poslance činí 46 500 korun, místopředsedové výborů a předsedové podvýborů mají o deset tisíc více. Předsedové výborů, komisí a parlamentních delegací už vydělávají 65 tisíc. A těchto funkcí budou řádově desítky. Samozřejmostí pro všechny jsou paušální náhrady, které mohou dosáhnout až 35 tisíc - sestávají z částky na reprezentaci, dopravu a z domácích diet. Zákonodárcům měsíčně patří i pětitisícová úhrada na telefonování a mimopražští poslanci získávají téměř čtrnáctitisícový příspěvek na bydlení. Pokud některý poslanec zastává funkce ve vedení různých sněmovních orgánů, není placen za každou funkci zvlášť, ale dostává pouze vyšší z možných platů.
</TEXT>
<HEADING>
Indonésie před námi
</HEADING>
<TEXT>
V minulém funkčním období pracovalo ve výborech funkcionářů padesát. Hlavním důvodem, proč jejich počet vzrostl, je princip poměrného zastoupení. Každá parlamentní strana by podle něj měla mít ve vedení výborů nebo komisí svého zástupce. Výjimku tvoří ODS a ČSSD, které mají v čele většiny výborů po dvou svých zástupcích. Řadu výborů dokonce řídí sedmičlenný sbor. "Takový počet není nutný, ale vynutili si ho lidovci a unionisté, kteří mají neadekvátní zastoupení," domnívá se místopředseda integračního výboru Petr Nečas z ODS. S nárůstem počtu funkcionářů nesouhlasí ani politologové. "Myslím si, že je to absurdní, protože s nárůstem se zmenšuje efektivita funkcí, narůstají náklady a byrokracie," uváděl Zdeněk Zbořil. "Možná by stálo za zvážení snížit počet výborů a zintenzivnit práci," domníval se jeho kolega Miroslav Mareš. Když podle Zbořila počet zaměstnanců přeroste rozumnou míru, odtrhnou se od reality a začnou si vyrábět práci sami pro sebe. V zahraničí podle Zbořila nebývá tak vysoký počet členů vedení obvyklý. "V Německu je v přepočtu asi o třetinu funkcionářů méně. Takový stav jako u nás není ani v Indonésii," dodal.
platy a výhody funkcionářů Poslanecké sněmovny
* předseda sněmovny 134 900 k dispozici: auto s řidičem, telefon bez limitu
* místopředseda sněmovny 88 400 k dispozici: auto s řidičem, telefon bez limitu
* předseda výboru, komise a šéf delegace 65 100 k dispozici: auto
* předsedové poslaneckých klubů 65 100 až 74 900 * k dispozici: auto
* místopředseda výboru, předseda podvýboru 55 800 * místopředseda podvýboru 51 200 * místopředseda poslaneckého klubu 55 800
* v závislosti na počtu poslanců - nejvýše ČSSD, nejméně US-DEU
Vedení výborů Poslanecké sněmovny
Organizační
předseda: Lubomír Zaorálek (ČSSD)
</TEXT>
</DOC>
<DOC>
<DOCID>LN-20020719017</DOCID>
<DOCNO>LN-20020719017</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Které sněmovní výbory vykazují nejmenší činnost? Podle četnosti zasedání rozhodně petiční nebo volební výbor. Malou aktivitu petičního výboru připouští i současný poslanec za ODS Jaroslav Zvěřina, který byl jeho členem v letech 1996 až 1998. "Moc se toho nekonalo, zabýval se téměř nulovým množstvím věcných témat," řekl LN. Jak už vyplývá z názvu, agendu výboru tvoří především petice a připomínky občanů. Na jednání bývá občas přítomen i ombudsman Otakar Motejl. Další orgán sněmovny, pokládaný za nepříliš náročný na čas zákonodárců, je mandátový a imunitní výbor. Ten se v minulém volebním období sešel přibližně osmdesátkrát, zabývá se zejména prohřešky poslanců. Drtivou většinu případů, které v minulém volebním období řešil, tvoří dopravní přestupky poslanců. Moc práce nemívá ani volební výbor. Ten organizoval například volbu nové Rady ČT - přijímal od občanů návrhy, kdo by měl v radě být.
</TEXT>
</DOC>
<DOC>
<DOCID>LN-20020719018</DOCID>
<DOCNO>LN-20020719018</DOCNO>
<DATE>07/19/02</DATE>
<TITLE>
říká Eva Dundáčková z mandátového a imunitního výboru
</TITLE>
<TEXT>
Naše činnost závisí na četnosti poslaneckých deliktů, tvrdí Eva Dundáčková (ODS), předsedkyně mandátového a imunitního výboru sněmovny.
LN: Stojíte v čele mandátového a imunitního výboru. Co bude přesně vaší pracovní náplní?
Činnost tohoto výboru je popsána v zákoně. Zabýváme se hlavně otázkami deliktů způsobených poslanci. Doporučujeme, jestli poslanci mají být zbaveni imunity a vydáni ke stíhání. Zda bude výbor na poli poslaneckých imunit vyvíjet nějakou vlastní iniciativu, to záleží na tom, jak k tomu přistoupí jeho jednotliví členové. Výbor může zpracovávat i některé návrhy zákonů. V minulosti se tak sice nestalo, ale nic tomu nebrání. Také ověřujeme mandáty nově zvolených zákonodárců.
</TEXT>
<HEADING>
LN: Pravidelný harmonogram zasedání tedy nemáte...
</HEADING>
<TEXT>
Ne, program si určujeme sami. Ale i ostatní výbory si své programy samy určují s ohledem na své pracovní vytížení. Já sama jsem ještě zároveň členkou ústavně-právního výboru, takže předpokládám, že hlavní část mojí činnosti v Poslanecké sněmovně bude asi tam.
LN: Víte, jak často se scházel výbor v minulém období?
Podle přehledu, který jsem si nechala vypracovat, se jejich jednání týkala asi osmdesáti případů.
</TEXT>
<HEADING>
LN: Usilovala jste o funkci předsedkyně?
</HEADING>
<TEXT>
O funkci jsem v žádném případě neusilovala. Předsedkyní jsem se stala nejspíš kvůli tomu, že mám právnické vzdělání a jsem členkou opoziční strany.
LN: Jako předsedkyně výboru máte podstatně vyšší plat než řadový poslanec. Věříte, že jeho výše je zasloužená a opodstatněná?
V této chvíli na to nedokážu poctivě odpovědět, protože členkou mandátního a imunitního výboru jsem ještě nebyla. Ale zavolejte mi za půl roku a já vám poctivě odpovím.
</TEXT>
</DOC>
<DOC>
<DOCID>LN-20020719019</DOCID>
<DOCNO>LN-20020719019</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Členové dolní komory českého parlamentu zavedli hned na počátku svého funkčního období několik novinek. Minulostí je už zákaz používání mobilních telefomů v hlavním jednacím sále, který prosadil jejich odpůrce, sociální demokrat Miloš Zeman. Včera zákonodárci změnili i zasedací pořádek. Poslanci ČSSD budou v jednacím sále Poslanecké sněmovny sedět vedle zákonodárců KDU-ČSL a Unie svobody-DEU. Dolní komora totiž schválila dohodu stran, na jejímž základě si ODS a Koalice vyměnily svá místa. V minulém volebním období ČSSD a členy Koalice oddělovala hradba 63 občanských demokratů. Z pohledu řídícího schůze dolní komory tak budou v jednacím sále sedět odleva doprava komunisté, sociální demokraté, lidovci, unionisté a občanští demokraté. Tradiční souboj svedli poslanci o to, kdo bude sedět v první řadě sněmovních lavic. Tam totiž mají poslanci větší šanci, že se dostanou do záběrů televizních kamer. V prvních lavicích zasednou například předsedové poslaneckých klubů a jejich další vlivní členové. Předseda ODS a bývalý šéf sněmovny Václav Klaus sedí až ve třetí řadě.
</TEXT>
</DOC>
<DOC>
<DOCID>LN-20020719020</DOCID>
<DOCNO>LN-20020719020</DOCNO>
<DATE>07/19/02</DATE>
<TITLE>
Do konce týdne plánují zatím lékaři pobyt prezidenta Václava Havla ve střešovické nemocnici v Praze. Jeho stav označují za stabilizovaný.
</TITLE>
<GEOGRAPHY>PRAHA</GEOGRAPHY>
<TEXT>
Výsledky laboratorních testů potvrdily u prezidenta stanovenou diagnózu: počínající zánět průdušek. Václav Havel je zatím bez teplot a užívá antibiotika. "Zdravotní stav pana prezidenta je stabilizovaný," dodal k tomu včera osobní lékař hlavy státu Ilja Kotík. Prezident má nařízený lůžkový režim, což v podstatě znamená, že může také přecházet po pokoji. Kromě toho třikrát denně podstupuje rehabilitační dechová cvičení a cítí se relativně dobře. "Já jsem s ním večer hovořil a kdybych nevěděl, že tady je ten objektivní nález, tak bych to ani nepoznal, protože komunikoval naprosto normálně. Samozřejmě, asi se mu hůře dýchá, ale jinak vypadá jako obvykle," popsal prezidentův stav jeho mluvčí Ladislav Špaček. Havel se podle něj živě zajímá o všechno dění, sleduje noviny i televizi. Zájem o prezidentovo zdraví naopak projevuje mnoho ambasád. "Dokonce i japonský císař, který je na návštěvě v Budapešti, pověřil velvyslance, aby navštívil Pražský hrad a informoval se osobně o zdraví prezidenta a podal o tom zprávu," uvedl Špaček.
</TEXT>
<HEADING>
Lékaři návštěvy u prezidenta nezakázali
</HEADING>
<TEXT>
Lékaři sice o příliš návštěv na pokoji Václava Havla nestojí, ale přesto je nezakázali. První dáma Dagmar Havlová prý manžela v nemocnici už několikrát navštívila. Současná prezidentova hospitalizace je v pořadí už šestnáctá. Od doby, kdy se ujal své funkce, strávil v nemocnici více než 200 dní. Nejvíce času, skoro dva a půl měsíce, byl nucen strávit na lůžku v roce 1998 kvůli akutní operaci proděravělého tlustého střeva. Přesto je podle Ilji Kotíka Havlovo nynější onemocnění méně závažné než to, které prezident prodělal při zápalu plic koncem loňského roku. Tehdy v Ústřední vojenské nemocnici ve Střešovicích pobyl devět dní.
Lékaři sice o příliš návštěv na pokoji Václava Havla nestojí, ale přesto je nezakázali. První dáma Dagmar Havlová prý manžela v nemocnici už několikrát navštívila. Současná prezidentova hospitalizace je v pořadí už šestnáctá. Od doby, kdy se ujal své funkce, strávil v nemocnici více než 200 dní. Nejvíce času, skoro dva a půl měsíce, byl nucen strávit na lůžku v roce 1998 kvůli akutní operaci proděravělého tlustého střeva. Přesto je podle Ilji Kotíka Havlovo nynější onemocnění méně závažné než to, které prezident prodělal při zápalu plic koncem loňského roku. Tehdy v Ústřední vojenské nemocnici ve Střešovicích pobyl devět dní.
</TEXT>
</DOC>
<DOC>
<DOCID>LN-20020719021</DOCID>
<DOCNO>LN-20020719021</DOCNO>
<DATE>07/19/02</DATE>
<GEOGRAPHY>JIHLAVA</GEOGRAPHY>
<TEXT>
Hejtman kraje Vysočina František Dohnal vyhlásil ve středu stav nebezpečí pro území obce Štěpánov nad Svratkou v okrese Žďár nad Sázavou. Obec v pondělí postihla povodeň. Stav nebezpečí byl vyhlášen na žádost přednosty Okresního úřadu Žďár nad Sázavou Karla Pačisky kvůli odstranění následků záplav, které se musí provést okamžitě. Škody způsobené ve Štěpánově odhadli odborníci na více než 100 milionů korun. Stav nebezpečí ve středu vyhlásil i jihomoravský hejtman Stanislav Juránek pro pět obcí na Blanensku postižených pondělními záplavami. Vyhlášené nebezpečí dává i větší kompetence lidem, kteří v oblasti zasahují. Starosta Olešnice na Blanensku například využil možnosti a vyhlásil postiženou oblast za uzavřenou. První krádež během odstraňování škod v Olešnici na Blanensku zaznamenali v noci na včerejšek policisté. "Zloděj využil zmatku v obci a násilím vnikl do odstavené dodávky," řekl starosta Zdeněk Peša. Z automobilu pachatel ukradl nářadí místního řemeslníka.
</TEXT>
</DOC>
<DOC>
<DOCID>LN-20020719022</DOCID>
<DOCNO>LN-20020719022</DOCNO>
<DATE>07/19/02</DATE>
<GEOGRAPHY>OLOMOUC</GEOGRAPHY>
<TEXT>
Krajský soud v Olomouci včera rozhodl v kauze Pozemních staveb Olomouc, v níž trojice bývalých vrcholných manažerů čelila žalobě z finančních podvodů s akciemi firmy. Generálního ředitele Petra Vitouše poslal na čtyři roky do vězení, prokuristu Jaroslava Řežného a obchodního ředitele Bohuslava Kabátka zprostil obžaloby. Státní zástupce je s výsledkem Vitoušova odsouzení spokojen, v případě dalších dvou obžalovaných zvažuje odvolání. Obhájci se vzdali odvolání v případě dvou zproštěných žaloby, u Vitouše si obhájkyně vzala lhůtu na rozmyšlenou.
</TEXT>
</DOC>
<DOC>
<DOCID>LN-20020719023</DOCID>
<DOCNO>LN-20020719023</DOCNO>
<DATE>07/19/02</DATE>
<GEOGRAPHY>KLADNO</GEOGRAPHY>
<TEXT>
Okresní soud v Kladně včera znovu uznal Helenu Čermákovou vinnou ze smrti její pětileté dcery Terezy a uložil jí tříletý nepodmíněný trest ve věznici s dozorem. Potvrdil tak svůj rozsudek z letošního března, který mu k novému projednání vrátil krajský odvolací soud. Státní zástupkyně i Čermáková se na místě odvolaly. Předseda senátu Ladislav Koudelka zopakoval, že Čermáková podle něj zanedbala péči o dívku, která se za nevyjasněných okolností napila alkoholu a upadla do těžké opilosti. Matka ji poté zřejmě ve spaní zalehla. Přímý podíl Čermákové na opilosti dcery ale soud neprokázal. V krvi dítěte experti zjistili 1,4 promile alkoholu, před smrtí však musela jeho hladina dosahovat až dvojnásobku. Čermáková sledovala hlavní líčení v klidu. Při citaci ze spisu se občas i pousmála. Závěrečné řeči se ale vzdala. "Já nechci nic dodat," řekla pouze. Soud Čermákovou odsoudil za úmyslné ublížení na zdraví. S tím ale obžaloba nesouhlasí a odvolala se. Státní zástupkyně Michaela Machová navrhla, aby byla Čermáková obviněna z úmyslného ublížení na zdraví s nedbalostním následkem smrti. Domnívá se, že ve spisovém materiálu je k tomu dostatek přímých i nepřímých důkazů. "Nebudu rozsudek komentovat. Je v zásadě shodný s rozsudkem, který byl již jednou vydán," řekl obhájce Ladislav Šustr. Odvolal se jak proti výroku o vině, tak proti trestu. Podle Koudelky se soudu podařilo prokázat, že Terezinu smrt zavinila matka. Čermáková porušila důležitou povinnost matky pečovat o dítě, řekl. Soud je podle něj přesvědčen, že Čermáková věděla o opilosti dcery. Obnovené řízení podle Koudelky nepřineslo nic nového, pouze upřesnilo dobu, v níž mohlo dítě alkohol vypít. Jeho matka podle svědeckých výpovědí nebyla hodně opilá a její rozpoznávací a ovládací schopnosti proto nebyly omezeny, uvedl soudce.
</TEXT>
</DOC>
<DOC>
<DOCID>LN-20020719024</DOCID>
<DOCNO>LN-20020719024</DOCNO>
<DATE>07/19/02</DATE>
<TITLE>
a spoustu dalších cen
</TITLE>
<HEADING>
POZOR! Mimořádná prémie!
</HEADING>
<TEXT>
Komplet čtyř knih Výlety po zajímavých místech Čech, Moravy a Slezska v ceně 600 Kč získá 50 soutěžících, kteří nejpřesněji odpovědí na finálovou otázku.
</TEXT>
<HEADING>
Hrajte až do konce. Vyplatí se to!
</HEADING>
<TEXT>
Potřebujete další informace o čtenářské Hře LN? Volejte na soutěžní linku: 02/25 09 87 54. Linka je v provozu ve všední dny od 9 do 13 hodin. Nebo e-mailujte na adresu: hraoctavia@lidovky.cz
Jan DÜRR z Prahy 6 je pravidelný čtenář a letitý předplatitel Lidových novin. Zatím se zúčastnil všech našich čtenářských her. Včera si odnesl pračku Ariston v hodnotě 20 000 Kč.
Zájezdy do této hry dodala cestovní kancelář Nemo
</TEXT>
<HEADING>
Pozor! ŽOLÍK Hry LN
</HEADING>
<TEXT>
* Chybí Vám některý soutěžní kupon Hry LN? * Nevadí. Hrajte klidně dál. * Kterýkoliv kupon můžete nahradit dnešním žolíkem!
* Chybí Vám některý soutěžní kupon Hry LN? * Nevadí. Hrajte klidně dál. * Kterýkoliv kupon můžete nahradit dnešním žolíkem!
</TEXT>
</DOC>
<DOC>
<DOCID>LN-20020719025</DOCID>
<DOCNO>LN-20020719025</DOCNO>
<DATE>07/19/02</DATE>
<TITLE>
říká nový ministr zahraničních věcí Cyril Svoboda a dodává: Když lidé řeknou ne Evropské unii, budeme s tím muset žít
</TITLE>
<TEXT>
I když o některých věcech nelze jednat, může se o nich aspoň mluvit. To je hlavní heslo nového ministra zahraničí Cyrila Svobody. Mluvit se má s Rakušany o nepříjemných otázkách, mluvit se má více i s českými občany o Evropské unii.
LN: Jste si jistý, že dostat křeslo ministra zahraničí v této době je vážně to nejlepší, co se vám mohlo přihodit?
</TEXT>
<HEADING>
Je to realita.
</HEADING>
<TEXT>
LN: Před časem jste se začal učit francouzsky. Rozhodl jste se tak proto, že jste počítal s funkcí ministra zahraničí?
Jako člen parlamentní delegace v Radě Evropy jsem brzo zjistil, že v evropských strukturách se mluví anglicky, ale francouzština tam hraje stále velmi významnou roli. Učím se tedy proto, aby se odstraňovaly komunikační bariéry všeho typu. Už jsem dokonce ve francouzštině poskytl jeden rozhovor do rozhlasu - i když jsem se málokdy zpotil tak jako tehdy.
LN: Nicméně jste se začal učit především kvůli Evropské unii, a ne kvůli tomu, že byste se mohl stát ministrem zahraničí?
Ano. Začal jsem se učit už asi před rokem. Tehdy jsem netušil, že se stanu ministrem zahraničí.
LN: Před volbami jste řekl, že v Česku musí být politik, který je ve veřejném povědomí jasně spojen s Evropskou unií. Máte ambici být tímto politikem?
Je to povinnost nejen ministra zahraničních věcí. Myslím, že tuto odpovědnost nese i předseda vlády Vladimír Špidla: z mnoha našich jednání jsem pochopil, že to myslí smrtelně vážně. Premiér Špidla bude určitě s projektem rozšíření plně identifikován a já doufám, že i ostatní členové vlády.
LN: Znamená to, že kromě diplomatických povinností dostanete i úkol přesvědčovat občany, aby v referendu hlasovali pro vstup do EU?
Ano.
</TEXT>
<HEADING>
Kampaň pro EU musí být i vtipná
</HEADING>
<TEXT>
LN: Na počátku našeho členství nebudeme mít ty výhody, jimiž se dříve vstup do EU hájil: Češi nebudou okamžitě po vstupu moci pracovat, kde budou chtít, a hraniční kontroly dočasně zůstanou. Jak tedy budete vysvětlovat výhody našeho členství v EU?
Omezení možnosti pracovat se dotkne především česko-německé, česko-rakouské relace. Ale jinak, pokud jde třeba o Irsko nebo Nizozemsko, tam bude samozřejmě volný pohyb osob platit. Navíc - to, jak bude vypadat EU po dobu platnosti přechodných období z obou stran, není definitivní stav. Můžeme ale lidem říci, že po vstupu do EU bude výkon práva takový, že nám zločinec neuteče za hranice, že se lépe dovoláte spravedlnosti. Potom také, že bude existovat mnohem větší rozpočtová kázeň. A zadávání veřejných zakázek se bude muset provádět velice korektně a transparentně. Přirovnávám naše členství v EU k tomu, jestli chceme nebo nechceme hrát první ligu. Má to své výhody i nevýhody, možná bude život náročnější, ale znamená to být v Evropské unii a mít účast na spolurozhodování.
</TEXT>
<HEADING>
LN: Tohle byste říkal lidem na mítincích?
</HEADING>
<TEXT>
Třeba, ale vy musíte také s lidmi komunikovat. Ze všeho nejhorší je jim říkat - vstup do Evropské unie má tyto výhody - a udělat výčet patnácti výhod, které vysvětlíte občanům. Musíte lidem naslouchat: oni vám kladou otázky, vy na ně odpovídáte. Tomuto dialogu je potřeba se naučit. A především je třeba zlomit obavu z Evropské unie, která tady byla kampaní, obzvlášť před volbami, zaseta.
LN: Myslíte kampaň ODS?
Především kampaň ODS a komunistů. Komunisté jsou v tom kadeti.
LN: Máte představu o tom, jak by měla proevropská kampaň vypadat?
Bude to samozřejmě mnohovrstevný problém, dokonce vtom musí být určitá vtipnost a lehkost.
LN: Předpokládáte navýšení rozpočtu na proevropskou kampaň?
Ano.
</TEXT>
<HEADING>
LN: O kolik?
</HEADING>
<TEXT>
Pokud jde o řád, tak bych dokonce řekl, že to musí být desítky milionů, ale myslím tím, že musí překročit i nějakou stovku.
LN: Jakého procenta podpory pro vstup do EU byste chtěl v referendu dosáhnout?
Průzkumy veřejného mínění po dobu pěti let vždy ukazovaly, že když se sečtou ti, kdo by nakonec v referendu pro vstup do EU hlasovali, překročilo by to 50 procent: zhruba v rozmezí 56 59 procent. Není tedy pravda, že by většina nebyla pro. Je ale potřeba udržet si tuto většinu a pokud možno ji získat.
LN: A jaké konkrétní procento byste si představoval? Třeba 70 procent?
Jde mi o to, abychom do Evropské unie vstoupili.
LN: To znamená, že vám bude stačit i 51 procent? Budete spokojený i s tím?
Bude-li to 51 procent, tak je to správné. To máte, jako když běžíte závod. Můžete mít špatný den, nezaběhnete světový rekord, ale jste v cíli první a jste vítěz. Prostě budu spokojený, když vstoupíme do Evropské unie. A bude-li to i za cenu 51 %, tak sem s tím - je to v pořádku.
LN: Co by pro Českou republiku znamenalo neúspěšné referendum o vstupu do EU? Jste připraven na možnost, že by občané naše přistoupení k unii odmítli?
Jsou politici, kteří už hovoří o tom, že by neměl být zákon o referendu, že by to měly rozhodovat Poslanecká sněmovna a Senát. Ale jde o tak zásadní věc, která se týká přenosu části naší suverenity na nadnárodní společenství, že o tom musí rozhodnout občané v referendu. A když lidé v referendu řeknou ne, potom to znamená - ne a my se s tím musíme naučit žít. Samozřejmě - podle mě by to bylo velmi náročné a já si takový výsledek nepřeji. Znamenal by určitý projev dlouhodobé nedůvěry nejen k vnitropolitické, ale ik zahraničněpolitické orientaci České republiky: o vstup do Evropské unie vlastně usilujeme po dobu existence svobodného českého státu.
LN: Bral byste to jako osobní prohru?
To je otázka "co by se stalo, kdyby" a já na takové otázky nerad odpovídám. Záleží na okolnostech.
</TEXT>
<HEADING>
Na cestě do EU ještě může přijít karambol
</HEADING>
<TEXT>
LN: Připouštíte, že na naší cestě do EU stále ještě existují některá vážná rizika, jak řekl jeden analytik, možné "dějinné nehody"?
Proces našeho vstupu do EU je nastartován a já jsem plně přesvědčen, že bude také v řádném termínu dokončen. Nemohu ale vyloučit, že se někde na oné cestě nevyskytne nějaký karambol, který je třeba řešit. Neměli bychom však být upnuti na to, že potíž může být tam, kde ji všichni předpokládají - jako třeba při ratifikaci našeho vstupu v Rakousku a Německu. Abychom se pak nedivili, co že se to stalo v nějaké úplně jiné zemi. Nechci přitom žádnou konkrétní zemi jmenovat, ale kdo by například tušil, že Irsko neratifikuje smlouvu z Nice o reformách EU?
LN: Vraťme se přece k rizikům, o nichž všichni vědí. Možnou "dějinnou nehodou" rozšíření EU je Polsko, které má vážný problém uzavřít kapitolu zemědělství...
</TEXT>
<HEADING>
Ano.
</HEADING>
<TEXT>
LN: Pokud by se kvůli této věci zbrzdil vstup Polska, prosazoval byste, aby Česko vstoupilo do EU i bez Polska?
Naším zájmem je uzavřít jednání do konce roku a chceme zahájit ratifikační proces vstupu tak, aby se Česká republika stala členem Evropské unie k 1. lednu 2004. Naším zájmem také je, aby tam byly další kandidátské země, ale zastupujeme Českou republiku.
LN: A myslíte, že je reálné, aby Česká republika vstoupila do EU bez Polska?
Myslím, že ne. Myslím si, že se scénář dodrží. A dost těžko si dokážu představit, že by se rozšíření - pokud jde o postoj Evropské unie - odehrálo bez Polska.
LN: Vážným favoritem německých voleb je bavorský konzervativec, obhájce sudetských Němců Edmund Stoiber. Hodláte se s Edmundem Stoiberem setkat ještě před volbami?
Těžko odpovídat na to, co se stane po volbách v Německu. Volby neskončily a nevíme, kdo je vyhrál. Víme ale, že ve vztahu k České republice vycházíme z česko-německé deklarace. S kým a jak se setkám, je věcí konzultace. Případná cesta do Německa a do Rakouska bude určitě cesta, která musí být konzultována minimálně s předsedou vlády, popřípadě s vládou. Jde o citlivé téma takže postoj, který zaujmeme, musí být dohodou partnerů v koalici, nikoli postojem reprezentantů jedné politické strany ve vládě.
LN: A uvažujete alespoň o tom, že Stoiberovi nebo třeba i nynějšímu kancléři Schröderovi zatelefonujete?
Určitě nechceme zasahovat do předvolebního boje, nechceme udělat žádný krok, který by znamenal, že se Česká republika kloní na stranu jednoho či druhého. Navíc jsou dnes podle průzkumů šance obou uskupení, to znamená vládní SPD a Zelených na straně jedné a opozičních CDU-CSU a FDP na straně druhé, vyrovnané.
LN: Říkal jste před volbami, že Česká republika by měla s Rakouskem mluvit. Premiér Špidla ovšem nedávno řekl, že o Temelínu a Benešových dekretech se jednat nebude. Nejde náhodou o rozpor?
Abychom rozlišovali - jednat a mluvit. To je podstatný rozdíl.
LN: Říkáte tedy - mluvit o Temelínu a Benešových dekretech ano, ale jednat o Temelínu a Benešových dekretech ne?
Pokud jde o Temelín, máme smlouvu z Melku a smlouvu z Bruselu. Pokud jde o Benešovy dekrety, platí to, na čem se usnesla Poslanecká sněmovna: tj. žádné restituce, žádné vydávání majetku, žádná náhrada za majetek, který byl vyvlastněn bývalým občanům německé a rakouské národnosti. Nebude to tedy předmětem agendy, aby se o tom jednalo a aby se ty věci změnily. To ale neznamená, že spolu nemluvíme. Pro demokraty je charakteristické, že mají odvahu mluvit i o věcech, na které mají odlišné názory. Tedy že si každý udrží svůj názor, ale že o té věci mluví.
LN: Rakouští partneři tedy nastolí otázku Temelína a vy jim řeknete ne. Myslíte si, že to naše vztahy s Rakouskem uklidní?
Obecně platí, že komunikace rozbíjí řadu překážek. A myslím, že lze ukázat, že vztahy s Rakouskem a Německem jsou mnohovrstevné. Jsou oblasti, kde spolu lidé naprosto bez problému komunikují a podnikají, umělci spolu spolupracují a studenti studují. I pro občany v Rakousku jsou některé problémy rozdílné, například Temelín trápí možná víc občanů než minulost a Benešovy dekrety. Také rozšíření Evropské unie určitě trápí část občanů. Když všechno smícháte dohromady a neustále to proplétáte, tak najednou nevíte, jak je to klubko velké. Je lepší věci rozdělovat, protože se ukáže, že mají rozdílnou hodnotu. Pak - myslím - budeme překvapeni tím, že rakouská společnost není tak jasně protičesky orientovaná.
LN: Říkáte, že chcete "mluvit". Promluvíte si i s mluvčím sudetských Němců Berndem Posseltem?
Speciální setkání s ním neplánuji. Bernd Posselt je ale velmi viditelným poslancem Evropského parlamentu a myslím, že s ním bude komunikovat i mnoho našich politiků. Naši poslanci budou jezdit do Evropského parlamentu a s Berndem Posseltem se tam setkají. Nelze jej nějakým způsobem tabuizovat - jako že jde o člověka, s kterým se nedá bavit.
LN: A budete s ním mluvit třeba neplánovaně, když ho potkáte na půdě Evropského parlamentu?
Půjdu-li po chodbě Evropského parlamentu a potkám tam Bernda Posselta, tak - když pozdraví samozřejmě si s ním promluvím a neotočím se zády. Ale Bernd Posselt není partnerem pro jednání s ministrem zahraničních věcí, není ani členem vlády. Nezastupuje Spolkovou republiku Německo, zastupuje jen část obyvatel s určitou politickou orientací.
Účelový pragmatismus odmítám
LN: Kvůli expremiérovi Zemanovi se zkomplikovaly naše vztahy s arabskými zeměmi. Chystáte se na návštěvu arabských zemí?
Nyní nás čeká pohavlovské období. My někdy žijeme v tom, že význam České republiky ve světě je stejně velký a hraje stejnou roli jako význam Václava Havla ve světě. Prospěje-li jakákoli cesta dobré věci, tak proč ne, ale upozorňuji: nemá smysl organizovat některé cesty, abychom dosáhli větší role, než jakou máme. Nejsme řešiteli globálních problémů této planety a nejsme spasiteli světa. Některé osobnosti typu Václava Havla takovou roli mohou sehrát - ale proto, že jsou Václavem Havlem, ne proto, že jsou českým prezidentem.
LN: Váš předchůdce Jan Kavan slíbil za své zvolení předsedou Valného shromáždění OSN povýšení diplomatických styků Česka s Běloruskem. To znamená, že český velvyslanec by si musel podat ruku s běloruským diktátorem Lukašenkem. Přehodnotíte jeho slib?
Dokázal bych si představit zlepšení vztahů s Běloruskem a povýšení našeho úřadu na úřad velvyslance, kdybych viděl v této zemi sebemenší pokrok. Ale tam žádný pokrok není. A proto je velmi těžké něco takového udělat. Já jsem žádný slib tohoto typu nedal. Takové vztahy s Běloruskem, jaké máme, jsou úplně na místě. Máme tam chargé d'affaires, který dál pokračuje ve své misi.
LN: V čem se vůbec hodláte li-šit od Jana Kavana? Co má být váš nový vklad? Jako jaký ministr zahraničí chcete vstoupit do dějin?
Nový vklad je, že se chci více věnovat chodu ministerstva. Nechci také provádět nějaký účelový pragmatismus. Handlovat s Lukašenkem není úplně šťastné a jsou zde i jiní, s nimiž se nemá handlovat, byť by to třeba mělo nějaké ekonomické dopady. A jaký budu, to posoudí právě dějiny, občané České republiky i zahraničí.
</TEXT>
</DOC>
<DOC>
<DOCID>LN-20020719026</DOCID>
<DOCNO>LN-20020719026</DOCNO>
<DATE>07/19/02</DATE>
<TITLE>
Čtyři čeští výrobci jízdních kol v poslední době zkrachovali. Část trhu přitom zřejmě ovládá neprůhledná skupina firem kolem podnikatele Josefa Kozumplíka.
</TITLE>
<GEOGRAPHY>PRAHA</GEOGRAPHY>
<TEXT>
Letos se tuzemskému trhu s jízdními koly příliš nedařilo zkrachovali tři významní výrobci. Do konkursu se kvůli špatné finanční situaci letos dostaly firmy Lion Bikes, Superior, Velamos. Slavný Favorit zkrachoval loni v listopadu. Výrobci kol si stěžují, že jejich pozici silně oslabuje dovoz levných kol z Asie, jimž zákazníci často dávají přednost. V Česku se nyní vlastní kola téměř nevyrábějí, firmy včetně těch jako Joko nebo Olpran jen montují bicykly z dovezených dílů z Východu. Rokycanský Favorit je již připraven k prodeji. Společnost se prodává v dražbě, kterou organizuje aukční síň Naxos. Ta mimo jiné zajišťovala dražbu majetku města Rokytnice. Vyvolávací cena výrobce kol je 25,5 milionu korun, kauce je 3,5 milionu. Uzávěrka prvního kola soutěže je 23. září, na prodej je výrobní areál, zásoby kol, technologie a značka Favorit. "Tuto formu výběrového řízení jsme zvolili proto, že umožňuje získat dobrý výnos," poznamenal konkursní správce pro řízení provozu Petr Kočárek. Firma, která má nyní 85 zaměstnanců a vyrábí 80 až 100 kol denně, již zaznamenala předběžný zájem potenciálních investorů. "Několik zájemců se ozvalo, mezi nimi i zahraniční," uvedl Kočárek. V podmínkách výběrového řízení je stanoveno, že uchazeči nesmějí mít vůči firmě Favorit závazky z minulosti. Objevily se totiž informace, že o Favorit by měla zájem firma Bike Technology, která je majetkově spřízněná s bývalým vlastníkem. Firmu by podle databáze Ariadna měla ze 40 procent vlastnit firma Kovl podnikatele Josefa Kozumplíka, kterou posléze odkoupila lichtenštejnská firma Welt Marketing Consulting (podle některých zdrojů je ale tato firma s Kozumplíkovými firmami propojená). Dvacet procent ve Favoritu od Kozumplíka dříve získala firma Milo Holding (z uskupení firem kolem Setuzy). "Možná tam došlo ještě k nějakým převodům, nevím. Podle mých informací jsou akcie někde v Lichtenštejnsku, pro nás to ale není podstatné, jsou bezcenné," říká Petr Kočárek. Vedle Favoritu má Kovl podle Ariadny 88procentní podíl i ve Velamosu. Kozumplík je jediným vlastníkem firmy Bike Technology, která zajišťuje ve Velamosu výrobu. (Bike Technology vlastní Kozumplíkův bratr Vladislav, Josef je zde jednatelem. Podle více zdrojů však fakticky patří jemu.) Kvůli neshodám s vedením firmy před pár měsíci protestovaly v Sobotíně stovky odborářů. Kozumplík údajně přes firmu ITC vlastní Joko Bike, patří mu i obchodní firma Czech Bike.
</TEXT>
<HEADING>
Majetek z Velamosu bude na prodej
</HEADING>
<TEXT>
Velamos původně vlastnila Kozumplíkova firma Czech Bike, ta ji poté odprodala jeho další firmě Kovl. Kvůli špatné finanční situaci se Velamos letos dostal do konkursu. Předtím prý byly z firmy rozprodány stroje a zařízení. Od firmy Kovl si výrobu ve Velamosu pronajal zmíněný Bike Technology &amp; Public Relation. Podle správce konkursu Velamosu Marka Třísky je již veškerý majetek Velamosu oceněn a majetek zapsaný v konkursní podstatě je již připraven k prodeji. U nemovitostí ještě musí dojít k vyřešení ekologických zátěží, ke zpeněžování majetku dojde v druhé polovině roku. S prodejem výroby Velamosu to nebude jednoduché. "Výrobní část podniku, respektive její část jak v Sobotíně, tak ve Skutči, je zařazena do konkursní podstaty s pochybností podle zákona o konkursu a vyrovnání. Mohou se zde objevit vylučovací žaloby. Před prodejem je třeba toto vyřešit," uvedl Tříska.
Velamos původně vlastnila Kozumplíkova firma Czech Bike, ta ji poté odprodala jeho další firmě Kovl. Kvůli špatné finanční situaci se Velamos letos dostal do konkursu. Předtím prý byly z firmy rozprodány stroje a zařízení. Od firmy Kovl si výrobu ve Velamosu pronajal zmíněný Bike Technology &amp; Public Relation. Podle správce konkursu Velamosu Marka Třísky je již veškerý majetek Velamosu oceněn a majetek zapsaný v konkursní podstatě je již připraven k prodeji. U nemovitostí ještě musí dojít k vyřešení ekologických zátěží, ke zpeněžování majetku dojde v druhé polovině roku. S prodejem výroby Velamosu to nebude jednoduché. "Výrobní část podniku, respektive její část jak v Sobotíně, tak ve Skutči, je zařazena do konkursní podstaty s pochybností podle zákona o konkursu a vyrovnání. Mohou se zde objevit vylučovací žaloby. Před prodejem je třeba toto vyřešit," uvedl Tříska.
</TEXT>
</DOC>
<DOC>
<DOCID>LN-20020719027</DOCID>
<DOCNO>LN-20020719027</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Letecká společnost Alitalia zrušila kvůli dnešní stávce zaměstnanců v dopravě podvečerní let z Milána do Prahy a zpět. U dalšího letu z Prahy do Říma aerolinie posunuly odlet o 25 minut na 15.00 hodin. České aerolinie podle mluvčího Daniela Plovajka žádné lety do Itálie neruší. "Prozatím se předpokládají menší zpoždění na našich linkách z Říma a Benátek do Prahy," uvedl s tím, že další aktuální informace a operativní řešení budou známy dnes ráno.
</TEXT>
</DOC>
<DOC>
<DOCID>LN-20020719028</DOCID>
<DOCNO>LN-20020719028</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Dozorčí rada České konsolidační agentury (ČKA) včera schválila prodej téměř dvouprocentního podílu ČKA v Západočeské energetice (ZČE) společnosti ČEZ. Koupě podílu ČKA v ZČE zajistí firmě ČEZ majoritu v této distribuční společnosti, a to spolu s podílem 48,28 procenta, který má elektrárenská společnost získat od Fondu národního majetku. Minulý týden dozorčí rada ČKA projednávání bodu odložila s tím, že počká na stanovisko nové vlády. Včerejšího zasedání dozorčí rady se proto zúčastnili i nový ministr financí Bohuslav Sobotka a ministr průmyslu a obchodu Jiří Rusnok. Oba se prý vyslovili pro schválení bodu.
</TEXT>
</DOC>
<DOC>
<DOCID>LN-20020719029</DOCID>
<DOCNO>LN-20020719029</DOCNO>
<DATE>07/19/02</DATE>
<GEOGRAPHY>OTTAWA</GEOGRAPHY>
<TEXT>
Světová obchodní organizace (WTO) označila v předběžném nálezu antidumpingový zákon USA za neslučitelný s pravidly světového obchodu. WTO se postavila proti tomu, aby americké firmy dostávaly peníze z antidumpingových cel uvalených na zahraniční firmy. Takzvaný Byrdův dodatek k obchodnímu zákonu umožňoval celní správě USA rozdělovat příjmy z antidumpingových a kompenzačních cel těm firmám, které konkrétní případ svou stížností iniciovaly. WTO uvedla, že Byrdův dodatek by mohl být upraven do podoby, která nebude v rozporu s pravidly obchodu, různými způsoby. Nejlepším řešením by však bylo jeho úplné zrušení, doporučila organizace.
</TEXT>
</DOC>
<DOC>
<DOCID>LN-20020719030</DOCID>
<DOCNO>LN-20020719030</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Česká edice pánského magazínu Playboy vyzvala bývalé zaměstnankyně zaniklého deníku Super, aby "odhalily své půvaby" na stránkách tohoto časopisu. Edice se inspirovala úspěchem fotoseriálu, který srpnové vydání amerického Playboye věnovalo pracovnicím zkrachovalé firmy Enron. Ženy ze Superu mají redakci Playboye zaslat dvě fotografie a prokázat, že byly v deníku zaměstnány. Playboy pak s vybranými kandidátkami připraví kolekci pro nejbližší vydání.
</TEXT>
</DOC>
<DOC>
<DOCID>LN-20020719031</DOCID>
<DOCNO>LN-20020719031</DOCNO>
<DATE>07/19/02</DATE>
<TITLE>
PRAHA - Češi v květnu utráceli nejméně za celý letošní rok. Tržby v maloobchodě v pátém měsíci vzrostly o pouhých 2,6 procenta. Květnové útraty jsou pro odborníky zklamáním, výsledek je totiž zhruba o třetinu nižší než tržní očekávání. Ještě v dubnu rostly maloobchodní tržby o 4,9 procenta. Na zpomalení se nejvíce podílel propad tržeb za prodej motorových vozidel o čtyři procenta. "Za celé letošní pololetí jsme zaznamenali propad v tržbách jen o 2,5 procenta. Jedno z možných vysvětlení tohoto čísla i údajů jen za květen jsou nižší ceny," vysvětlil statistická data šéf sekretariátu Sdružení automobilového průmyslu Antonín Šípek. "Nižší ceny - a tedy i nižší tržby - jsou způsobeny především kursovými změnami, které samozřejmě dovážené vozy zlevňují," dodal. Mezi automobily je podle Šípka stále největší zájem o malé vozy, které tvoří 50 procent prodaných aut. Situace na trhu automobilů se ovšem podle odborníků hned tak neobrátí. "Červnová data lepší nebudou, ba naopak," odhadl Ivo Nejdl z Raiffeisenbank. Jde totiž o zboží dlouhodobé spotřeby a nelze proto očekávat stabilní vývoj. V dubnu navíc tyto tržby vzrostly o vysokých osm procent. Dobře na tom zřejmě nebyli ani prodejci pohonných hmot. Tržby se jim meziročně zvýšily o pouhých 1,4 procenta. A to i přesto, že ve srovnání s loňským rokem byly ceny pohonných hmot v průměru o 11 procent nižší. Jde stejně jako u potravin o typ zboží, kde by nižší cena měla motivovat k výrazně vyšším nákupům.
</TITLE>
<HEADING>
Nejvíce se utrácelo za potraviny
</HEADING>
<TEXT>
Další zlevnění pohonných hmot podle Nejdla propad maloobchodních tržeb částečně zmírní, během června ovšem jejich růst dosáhne podle jeho odhadu sotva dvou procent. Poptávka po ostatním zboží ovšem pokračuje ve stabilním růstu. "Tržby z ostatních prodejů - bez motorových vozidel a pohonných hmot - naopak zrychlily tempo růstu," komentoval poslední data Českého statistického úřadu hlavní ekonom Patria Online David Marek. "Z dubnových 3,3 procenta stouply v květnu na pět procent. Tržby rostly především prodejnám potravin a prodejnám se smíšeným zbožím s převahou potravin," dodal. Prodej pouze potravinářského zboží meziročně stoupl dokonce o 6,6 procenta. "Příznivě se projevil vývoj cen potravin. Ten navíc pozitivně ovlivňuje i inflaci. Ceny potravin přitom neklesají jen u nás, ale i v celé střední Evropě," upřesnil Vladimír Pikora z Volksbank. "Statistika opět potvrzuje, že si zákazníci oblíbili nakupování ve velkých obchodních řetězcích," doplnil.
Tržby v maloobchodě meziroční srovnání ve stálých cenách roku 2000, v procentech
</TEXT>
</DOC>
<DOC>
<DOCID>LN-20020719032</DOCID>
<DOCNO>LN-20020719032</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Generální ředitelství Českých drah letos vyměnilo dosluhující limuzíny Tatra za dva vozy Škoda Octavia, jednu Škodu Superb a jedno Audi A8. "Provoz vozů Tatra je vzhledem k jejich stáří a mnoha stům tisíc najetých kilometrů ekonomicky nerentabilní," uvedla mluvčí podniku Zdena Celá. Vedení drah podle mluvčí obnovuje svůj zastaralý vozový park průběžně s ohledem na omezené finanční možnosti. Tatry podle ní vedle opotřebovanosti nesplňují dnes již standardní požadavky na bezpečnost osádky. Chybějí jim například airbagy a ABS. Pořízení škodovek bylo v souladu s investičním plánem. Rozhodnutí koupit audi padlo na základě výběrového řízení z přelomu roku, kdy automobilka nabídla ČD velmi výhodné podmínky. Nejlevnější Audi A8 vyjde podle ceníku dovozce na zhruba 1,5 milionu Kč bez DPH. Dráhy se nyní potýkají s nedostatkem provozních financí a jejich ztráta přesahuje čtyři miliardy korun ročně. Vyřešení platební neschopnosti ČD má být jedním z prvních úkolů nového ministra dopravy Milana Šimonovského.
</TEXT>
</DOC>
<DOC>
<DOCID>LN-20020719033</DOCID>
<DOCNO>LN-20020719033</DOCNO>
<DATE>07/19/02</DATE>
<TITLE>
Nákup věcí na úvěr se v posledních letech Čechům velmi zalíbil. Nejvíce utrácejí za vybavení domácnosti. Splátkové společnosti přitom očekávají další růst zájmu o spotřebitelské úvěry či kreditní karty.
</TITLE>
<GEOGRAPHY>PRAHA</GEOGRAPHY>
<TEXT>
Typickým klientem splátkových společností je v současné době muž mezi 25 až 30 lety s hrubým příjmem mezi 13 až 15 tisíci korun měsíčně. "Podle našeho průzkumu je to nejčastěji středoškolák pracující v oblasti obchodu a služeb nebo jako řemeslník," uvedl Milan Hladík, výkonný ředitel CCS České společnosti pro platební karty, která je hlavním akcionářem společnosti Český Triangl. Takový zákazník podle něj u firmy uzavřel jednu nebo dvě smlouvy a na každou utratil v průměru 13 777 korun. "Nejvíce klientů máme na severní a jižní Moravě," sdělila Zdeňka Kárná ze společnosti Home Credit s tím, že průměrná cena zboží pořízeného na splátky je 12 640 korun. Nejprodávanějším sortimentem bývají domácí spotřebiče. Poptávka po spotřebitelských úvěrech nebo kreditních kartách podle odborníků souvisí mimo jiné s dynamickým rozvojem hypotečního financování bydlení. Pokud si totiž někdo pořídí byt či rodinný domek na hypotéku, potřebuje ho také zařídit. V případě, že nemá hotovost, často sáhne právě po úvěru.
</TEXT>
<HEADING>
Zájem o úvěry by měl ještě růst
</HEADING>
<TEXT>
Společnosti nadále počítají s růstem zájmu o spotřebitelské úvěry. "Z vývoje minulého roku se dá předpokládat, že objem poskytnutých úvěrů obecně poroste. Budeme se více přibližovat trendu v anglosaských zemích. Například v Anglii má úvěr či splátku asi 70 procent lidí," uvedla Kárná. V minulém roce členské firmy Asociace leasingových společností ČR poskytly spotřebitelské úvěry v hodnotě 14,178 miliardy korun, u prodejů na splátky to bylo 1,876 miliardy korun.
</TEXT>
<HEADING>
Nové nabídky
</HEADING>
<TEXT>
Splátkové firmy nelení ani v letních měsících. Přilákat nové klienty se snaží nejrůznějšími akcemi. "Zákazník, který se rozhodne koupit jakékoli zboží, zaplatí na místě 15 procent ceny, dva měsíce od koupě nesplácí nic a po prázdninách uhradí 10 splátek po deseti procentech z ceny zboží," poznamenala Kárná z Home Creditu. Zvláštní nabídku připravil také CCS Triangl. Klienti cestovní kanceláře Marco Polo totiž mohou přes tuto firmu nakoupit poznávací zájezd na splátky s nulovým navýšením.
Splátkové firmy nelení ani v letních měsících. Přilákat nové klienty se snaží nejrůznějšími akcemi. "Zákazník, který se rozhodne koupit jakékoli zboží, zaplatí na místě 15 procent ceny, dva měsíce od koupě nesplácí nic a po prázdninách uhradí 10 splátek po deseti procentech z ceny zboží," poznamenala Kárná z Home Creditu. Zvláštní nabídku připravil také CCS Triangl. Klienti cestovní kanceláře Marco Polo totiž mohou přes tuto firmu nakoupit poznávací zájezd na splátky s nulovým navýšením.
</TEXT>
</DOC>
<DOC>
<DOCID>LN-20020719034</DOCID>
<DOCNO>LN-20020719034</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Rakouská Erste Bank Sparkassen a její mateřská společnost AVS vlastní v České spořitelně po skončení odkupu akcií 94,9 procenta kapitálu spořitelny s hlasovacími právy. V rámci povinné nabídky AVS odkoupila 4,5 milionu kmenových akcií spořitelny, což odpovídá třem procentům základního kapitálu. Rovněž získala 800 tisíc prioritních akcií v držení měst a obcí, tedy přibližně 0,5 procenta. Celkem tak AVS nyní ve spořitelně drží 35,5 procenta kapitálu banky. Ukončení odkupu je jedním z posledních kroků před stažením akcií banky z trhu, ke kterému by mělo dojít v nejbližších týdnech. Naopak na pražské burze se na konci léta začne obchodovat s akciemi Erste Bank. AVS v odkupu nabízela 372,4 korun za akcii, za prioritní akcie bez hlasovacích práv pak vyplácela 177 korun. Kvůli posílení podílu v České spořitelně Erste navýšila vlastní kapitál o 642 milionů eur. Své akcie vykupovala i Česká spořitelna. Za jednu akcii však nabízela pouze 365 korun, proto jich nakonec odkoupila jen 583. Jediným významnějším minoritním akcionářem banky zůstává Česká pojišťovna. Ta prodala pouze část svého podílu ve výši 1,91 procenta, tedy 2,9 milionu akcií. Zbylých 3,11 procenta si ponechala. Minimálně tříprocentní úroveň umožňuje minoritním akcionářům například svolávat valné hromady. Zástupci pojišťovny se domnívali, že by cena akcií měla být vyšší, protože spořitelna podle nich vydělá miliardy korun na zrušení anonymních vkladních knížek. To však spořitelna razantně odmítla.
</TEXT>
</DOC>
<DOC>
<DOCID>LN-20020719035</DOCID>
<DOCNO>LN-20020719035</DOCNO>
<DATE>07/19/02</DATE>
<TEXT>
Finský výrobce mobilních telefonů Nokia zvýšil ve druhém čtvrtletí letošního roku nezdaněný zisk na 1,29 miliardy eur z 1,17 miliardy, které vykázal vloni. Hospodářský výsledek odpovídá původním očekáváním analytiků. Příští čtvrtletí má být výrazně horší, protože Nokia plánuje mimořádné odpisy ve výši 752 milionů eur, které "utopila" v problémovém německém operátorovi Mobilcom.
</TEXT>
</DOC>
<DOC>
<DOCID>LN-20020719036</DOCID>
<DOCNO>LN-20020719036</DOCNO>
<DATE>07/19/02</DATE>
<TITLE>
Bývalý šéf slovenské tajné služby, který byl včera převezen na Slovensko, se obává o svůj život
</TITLE>
<TEXT>
Zatčení Ivana Lexy byla dlouhodobá akce. Bývalý šéf SIS chtěl údajně ve stejný den opustit Jihoafrickou republiku.
BRATISLAVA - Letadlo s bývalým ředitelem slovenské tajné služby (SIS) a nynějším poslancem opozičního Hnutí za demokratické Slovensko Ivanem Lexou přistálo včera krátce po půl třetí odpoledne na bratislavském letišti. Poté byl donedávna nejhledanější Slovák převezen do cely předběžného zadržení. "Agenti z Jihoafrické republiky protokolárně odevzdali pana Lexu našim agentům. Následovala prohlídka a další policejní úkony, včetně zjišťování totožnosti a ověřování v pátrací evidenci," řekl mluvčí ministerstva vnitra Karol Tonka. Vyšetřovatelé podezírají Lexu z řady trestných činů, kterých se měl dopustit ve funkci ředitele SIS za vlády Vladimíra Mečiara. Bývalého ředitele tajné služby, který se od roku 2000 vyhýbal trestnímu stíhání, zadržela v neděli policie v JAR. Podle listu Sme se tak stalo v rámci dlouho připravované akce. Zatčení mělo proběhnout až v pondělí, ale o víkendu se jihoafrická policie dozvěděla, že Lexa chce opustit zemi, a tak zasáhla o den dříve. Lexa byl na letišti okamžitě po předání zadržen slovenskou policií na základě dřívějšího mezinárodního zatykače a dnešního zatykače, který vydal krajský soud v Bratislavě. "O jeho vazbě se bude rozhodovat zítra dopoledne, kdy ho vyslechne soudce," dodal Tonka. Soudkyně by měla o uvalení vazby rozhodnout do 72 hodin. "O výslechu budou vyrozuměni všichni jeho obhájci a stejně tak i prokurátor," řekl mluvčí soudu Tibor Kubík. Zatím však není jasné, zda soudkyně bude požadovat, aby sněmovna opět zbavila bývalého šéfa tajné služby poslanecké imunity. Ministr spravedlnosti Ján Čarnogurský dříve uvedl, že parlament umožnil uvalení vazby na Lexu již před dvěma lety. Policejní cela, v níž Lexa strávil noc, je střídmě zařízená. Musí se spokojit s postelí, stoličkou a malým stolkem. Součástí cely je toaleta a tekoucí voda. Tonka novináře ujistil, že Lexa má dost jídla i zdravotní péči.
</TEXT>
<HEADING>
Kolik stál Lexův pobyt v zahraničí?
</HEADING>
<TEXT>
Lexa tvrdí, že je nevinný. Televizní stanici TA3 dokonce řekl, že se obává o život. "V rozvědce existuje takový plán. Je za tím pan Kohutiar s krycím jménem Ábel. Připravovali takový scénář už v roce 2000," prohlásil Lexa v rozhovoru pro televizi TA3 ještě na cestě z Jihoafrické republiky. Byť byl bývalý šéf SIS k novinářům vstřícný, odmítl sdělit, z čeho svůj pobyt v zahraničí financoval. Podle odhadů mohl utratit až deset milionů slovenských korun. Svůj útěk ze země považuje Lexa za pouhé opuštění území. Obával se prý účelové kampaně ze strany premiéra Mikuláše Dzurindy a bývalého ministra vnitra Ladislava Pittnera. Lexa také popřel, že by se podílel na únosu syna někdejšího slovenského prezidenta Michala Kováče anebo na fingovaném prodeji triptychu Klanění tří králů, což měla být podle vyšetřovatelů provokace proti katolické církvi.
Lexa tvrdí, že je nevinný. Televizní stanici TA3 dokonce řekl, že se obává o život. "V rozvědce existuje takový plán. Je za tím pan Kohutiar s krycím jménem Ábel. Připravovali takový scénář už v roce 2000," prohlásil Lexa v rozhovoru pro televizi TA3 ještě na cestě z Jihoafrické republiky. Byť byl bývalý šéf SIS k novinářům vstřícný, odmítl sdělit, z čeho svůj pobyt v zahraničí financoval. Podle odhadů mohl utratit až deset milionů slovenských korun. Svůj útěk ze země považuje Lexa za pouhé opuštění území. Obával se prý účelové kampaně ze strany premiéra Mikuláše Dzurindy a bývalého ministra vnitra Ladislava Pittnera. Lexa také popřel, že by se podílel na únosu syna někdejšího slovenského prezidenta Michala Kováče anebo na fingovaném prodeji triptychu Klanění tří králů, což měla být podle vyšetřovatelů provokace proti katolické církvi.
</TEXT>
</DOC>
<DOC>
<DOCID>LN-20020719037</DOCID>
<DOCNO>LN-20020719037</DOCNO>
<DATE>07/19/02</DATE>
<GEOGRAPHY>ALEXANDRIA</GEOGRAPHY>
<TEXT>
Zacarias Moussaoui, jediná osoba obžalovaná v USA v souvislosti s teroristickými útoky z 11. září, včera u soudu prohlásil, že se cítí vinen. Soudkyně však jeho prohlášení nepřijala a dala mu týden času, aby si svůj postoj rozmyslel. "Chci prohlásit, že se cítím vinen. Vím, kdo je (útoky z 11. září) provedl, které uskupení a kdo se na nich podílel. Pomůže mi to zachránit si život. Přísahám věrnost Usámovi bin Ládinovi. Jsem člen Al Kajdy," prohlásil Moussaoui pohnutým hlasem. Moussaoui (34), který je francouzským občanem, byl zatčen loni 16. srpna a nyní mu hrozí trest smrti. Podle amerických vyšetřovatelů měl být jedním ze sebevražedných atentátníků, kteří unesli čtyři dopravní letadla a zamířili je na Světové obchodní středisko v New Yorku a na Pentagon.
</TEXT>
</DOC>
<DOC>
<DOCID>LN-20020719038</DOCID>
<DOCNO>LN-20020719038</DOCNO>
<DATE>07/19/02</DATE>
<GEOGRAPHY>KAMPALA</GEOGRAPHY>
<TEXT>
Životy nejméně 60 lidí stála včera kolize plně obsazeného autobusu s benzinovou cisternou. Deset z nich bylo vojáky pozorovací mise OSN. Srážka způsobila obrovskou explozi a obě vozidla pohltily v několika okamžicích plameny. "Nákladnímu automobilu s cisternou plnou benzinu selhaly brzdy a po kilometr dlouhé jízdě z kopce narazil do autobusu a vybuchl," řekl policejní mluvčí John Kimera. "Nikdo v autobusu nepřežil." K nehodě došlo dvě hodiny po poledni místního času ve městě Lutoto asi 300 kilometrů jihozápadně od hlavního města Kampaly. Policie našla na místě už jen ohořelé trosky. "Jediný způsob, jak určit počet obětí, je spočítat lístky prodané v Kasese (výchozí stanice)," řekl Kimera.
</TEXT>
</DOC>
<DOC>
<DOCID>LN-20020719039</DOCID>
<DOCNO>LN-20020719039</DOCNO>
<DATE>07/19/02</DATE>
<TITLE>
Německý kancléř Schröder odvolal dva měsíce před parlamentními volbami svého ministra obrany
</TITLE>
<TEXT>
Opožděný honorář za životopisnou knihu stál křeslo Rudolfa Scharpinga dříve označovaného za jednoho z nejvýkonnějších členů vlády.
BERLÍN - Německý kancléř Gerhard Schröder odvolal ze své vlády ministra obrany Rudolfa Scharpinga. Osudnou se mu stala aféra s honorářem, který přijal v roce 1998 za připravovanou knihu pamětí. Skandál zveřejnil ve svém středečním vydání německý týdeník Stern. Novináři odhalili, že Scharping dostal od šéfa reklamní agentury Moritze Hunzingera honorář ve výši několika desítek tisíc marek. Další peníze putovaly na Scharpingovo konto jako odměna za přednášky, které pronesl na akcích sponzorovaných Hunzingerovou společností. Celkem se jednalo o 140 tisíc marek. Podle německých zákonů však nesmějí ministři ve svých funkcích přijímat honoráře od soukromých společností. Ihned po zveřejnění těchto informací se do německého ministra pustila opozice a aférou se začalo zabývat i vedení Scharpingovy Sociálnědemokratické strany. Čtyřiapadesátiletý Scharping se bránil tím, že honorář za knihu o jeho životě spadá ještě do doby, než se na podzim 1998 stal ministrem obrany. Prý vůbec netuší, proč peníze přišly až po převzetí ministerské funkce.
</TEXT>
<HEADING>
Aféry na pokračování
</HEADING>
<TEXT>
Scharping ovšem čelil několika aférám už v minulosti. Opozice již letos usilovala o jeho hlavu na základě toho, že slíbil německým obchodníkům nákup 73 vojenských letadel typu A400M Airbus, zatímco parlament schválil nákup pouze 40 strojů. Loni v létě se zase Scharping mimořádně zapotil kvůli fotografiím, na nichž se svou novou přítelkyní, baronkou Kristinou Pilatiovou, laškoval v bazénu na ostrově Mallorca, zatímco se německé oddíly připravovaly na vojenský výsadek v Makedonii. Následně se vyrojila obvinění z neoprávněného používání vládních letadel. Využíval je prý k letům za baronkou Pilatiovou. Německý kancléř Schröder se Scharpinga tehdy zastal. Odchodem z vlády Scharping hrozil již v březnu 1999. Protestoval tak proti požadavku koaliční strany Zelených, aby ušetřil z prostředků na obranu alespoň 235 milionů marek a aby hradil z vojenského rozpočtu polovinu nákladů na nasazení německých jednotek v Kosovu. Scharping stál začátkem 90. let v čele Sociálnědemokratické strany Německa (SPD) a byl považován za jednoho z nejvýkonnějších členů Schröderovy vlády. Začátkem roku 1999 si získal zvláštní uznání za účast Němců v leteckých úderech NATO proti Jugoslávii. V červenci 1999 po několikatýdenních spekulacích odmítl kandidaturu na funkci generálního tajemníka NATO - navzdory přání převážné většiny z 19 členských států, aby se stal nástupcem Javiera Solany. V roce 1994 byl Scharping neúspěšným vyzyvatelem kancléře Helmuta Kohla v parlamentních volbách.
Scharping ovšem čelil několika aférám už v minulosti. Opozice již letos usilovala o jeho hlavu na základě toho, že slíbil německým obchodníkům nákup 73 vojenských letadel typu A400M Airbus, zatímco parlament schválil nákup pouze 40 strojů. Loni v létě se zase Scharping mimořádně zapotil kvůli fotografiím, na nichž se svou novou přítelkyní, baronkou Kristinou Pilatiovou, laškoval v bazénu na ostrově Mallorca, zatímco se německé oddíly připravovaly na vojenský výsadek v Makedonii. Následně se vyrojila obvinění z neoprávněného používání vládních letadel. Využíval je prý k letům za baronkou Pilatiovou. Německý kancléř Schröder se Scharpinga tehdy zastal. Odchodem z vlády Scharping hrozil již v březnu 1999. Protestoval tak proti požadavku koaliční strany Zelených, aby ušetřil z prostředků na obranu alespoň 235 milionů marek a aby hradil z vojenského rozpočtu polovinu nákladů na nasazení německých jednotek v Kosovu. Scharping stál začátkem 90. let v čele Sociálnědemokratické strany Německa (SPD) a byl považován za jednoho z nejvýkonnějších členů Schröderovy vlády. Začátkem roku 1999 si získal zvláštní uznání za účast Němců v leteckých úderech NATO proti Jugoslávii. V červenci 1999 po několikatýdenních spekulacích odmítl kandidaturu na funkci generálního tajemníka NATO - navzdory přání převážné většiny z 19 členských států, aby se stal nástupcem Javiera Solany. V roce 1994 byl Scharping neúspěšným vyzyvatelem kancléře Helmuta Kohla v parlamentních volbách.
</TEXT>
</DOC>
<DOC>
<DOCID>LN-20020719040</DOCID>
<DOCNO>LN-20020719040</DOCNO>
<DATE>07/19/02</DATE>
<GEOGRAPHY>DILLÍ</GEOGRAPHY>
<TEXT>
Příštím prezidentem Indie bude odborník na jaderné zbraně Abdul Kalam. Sbor volitelů o tom rozhodl v pondělních volbách, jejichž oficiální výsledek byl zveřejněn včera. V Kalama, který se narodil muslimským rodičům, se vkládají naděje na zmírnění napětí mezi hinduistickou a muslimskou komunitou v nejlidnatější demokracii světa. Jedenasedmdesátiletý Kalam proslul především jako největší indický odborník na raketové a atomové technologie a byl jedním ze strůjců indického jaderného programu. Budoucí prezident, přezdívaný "pan Raketa", nicméně doufá, že jeho zvolení nebude pochopeno jako stvrzení vojenských ambicí Indie. Zastává názor, že jaderné zbraně mají sloužit jako odstrašující prostředek. Někteří kritici se ale bojí, že Kalam nemá dostatečnou politickou zkušenost, aby zvládl chaotické poměry v zemi. Mnoho Indů chápe jeho zvolení jako důkaz demokracie panující v Indii. Kalam pochází z rodiny negramotného člunaře ze státu Tamilnádu a je znám svou neformálností. Nosí delší vlasy, košili s krátkými rukávy a lehké sandály. Ačkoli pochází z muslimské rodiny, za muslima se neoznačuje. Denně čte jak muslimské, tak hinduistické texty. Vede spartánský život, je vegetarián a nikdy se neoženil. V Indii prezident zastřešuje výkonnou moc, ale jeho role je spíš formální. Jmenuje předsedu vlády, na jeho doporučení i ostatní členy vlády a členy Nejvyššího soudu. Má právo rozpouštět Sněmovnu lidu a je vrchním velitelem ozbrojených sil. V případě nerozhodného hlasování v parlamentu má rozhodující slovo. Kalam složí přísahu jako 12. prezident státu 25. července. Nahradí Kočerila Rámana Nárájanana, jemuž vyprší pětiletý mandát. Kalamovi dalo hlas 90 procent z 4896 volitelů.
</TEXT>
</DOC>
<DOC>
<DOCID>LN-20020719041</DOCID>
<DOCNO>LN-20020719041</DOCNO>
<DATE>07/19/02</DATE>
<TITLE>
Neznámé léky vydávané jen na předpis měla u sebe Noelle Bushová, která se od února léčí ze závislosti na sedativech. Svým činem porušila odvykací program, a proto skončila bez možnosti zaplacení kauce v soudní vazbě.
</TITLE>
<TEXT>
ORLANDO, Florida, USA Čtyřiadvacetiletá neteř amerického prezidenta George W. Bushe byla ve středu za neuposlechnutí soudu uvězněna v Orlandu. Noelle Bushovou, dceru guvernéra amerického státu Florida Jeba Bushe, přistihli, když měla v kapse léky, které se vydávají jen na předpis. Tím porušila soudem nařízený léčebný odvykací program. Noelle byla letos v lednu zadržena ve floridské metropoli Tallahassee, když se pokoušela získat na zfalšovaný předpis lék Xanax proti úzkosti. Byla propuštěna, ale soud jí nařídil podstoupit kvůli závislosti na sedativech náročnou protidrogovou léčbu. "Noelle Bushová měla léky u sebe asi půl hodiny, následné testy však prokázaly, že žádný z nich neužila," prohlásil pro agenturu AP její právník Pete Antonacci, který však nevěděl, o jaký druh léků šlo. Floridský guvernér byl podle americké CNN činem své dcery zklamán a rozhodnutí soudu o jejím uvěznění respektuje. "Moje dcera je již čtyři měsíce čistá. Je na správné cestě, ale ještě není v cíli," řekl Jeb Bush. V dopise, který zaslalo léčebné centrum soudci Reginaldu Whiteheadovi, se mimo jiné uvádí, že Noelle byla vyslýchána jedním ze členů personálu, který si všiml, že má u sebe nějaké léky. Bushova neteř tvrdila, že tablety našla, zatímco jedna ze zdravotních sester uvedla, že jí je někdo vzal z pracovny. Noelle je vzhledem ke svému prominentnímu postavení držena v ochranné vazbě. Nové slyšení jejího případu se má uskutečnit během dneška, kdy by také měla být propuštěna na svobodu. "Moje rodina je velmi zarmoucena tím, že Noelle nedodržela podmínky svého léčebného programu. To se bohužel stává mnoha lidem, i když pokračují ve své cestě k úplnému uzdravení," uvádí se v prohlášení, které guvernér Jeb Bush vydal ve středu. Noelle je jedinou dcerou Jeba a Columby Bushových, kteří mají ještě dva syny, George a Jeba juniora.
</TEXT>
</DOC>
<DOC>
<DOCID>LN-20020719042</DOCID>
<DOCNO>LN-20020719042</DOCNO>
<DATE>07/19/02</DATE>
<GEOGRAPHY>MOSKVA</GEOGRAPHY>
<TEXT>
Rusko se domnívá, že klíčovým předpokladem reformy palestinské samosprávy je stažení izraelských jednotek z palestinských území. Prohlásil to ve čtvrtek mluvčí ruského ministerstva zahraničí Alexandr Jakovenko. Rusko, které podle mluvčího podporuje právo Palestinců na vytvoření samostatného státu, tvoří společně s USA, Evropskou unií a OSN takzvaný "blízkovýchodní kvartet". Jeho zástupci se v úterý sešli v New Yorku, aby nastínili program palestinských reforem. Americký prezident George W. Bush chtěl včera večer s tímto plánem seznámit ministry zahraničí tří arabských zemí Egypta, Jordánska a Saúdské Arábie, kteří před návštěvou Bílého domu jednali se svým americkým kolegou Colinem Powellem o opatřeních, která by zastavila krveprolití na Blízkém východě. Další jednání, která měla začít přímo mezi Izraelci a Palestinci, byla včera odložena. Stalo se tak kvůli atentátu, který ve středu večer v Tel Avivu spáchali dva sebevražední útočníci. Kromě nich zahynuli při výbuších tři lidé a kolem třiceti jich bylo zraněno. Šlo o druhý atentát za pouhé dva dny: v úterý zaútočili palestinští radikálové u osady Emmanuel na autobus s židovskými osadníky. Při atentátu zahynulo osm lidí. V reakci na novou vlnu násilností Izrael pozastavil plány na zmírnění opatření zavedených v sedmi palestinských městech.
</TEXT>
</DOC>
<DOC>
<DOCID>LN-20020719043</DOCID>
<DOCNO>LN-20020719043</DOCNO>
<DATE>07/19/02</DATE>
<GEOGRAPHY>LONDÝN</GEOGRAPHY>
<TEXT>
Britská policie včera na ostrově Wight zatkla muže v souvislosti s vraždou patnáctileté dánské studentky. Studentka byla na Wightu v rámci jazykové výuky pořádané mezinárodní organizací Students Travel Schools (STS), která působí i v České republice, odkud rovněž pořádá výměnné cesty na tento britský ostrov. Pražská odbočka STS odmítla odpovědět na dotaz, zda jsou nyní na ostrově nějaké české děti a zda jsou v pořádku. "Neposkytujeme žádné informace," řekla pracovnice agentury. Mrtvá dánská dívka byla nalezena v noci na středu v lesíku v lomu u Newportu. Podle pitvy zemřela udušením. Policie odmítla sdělit jakékoli další podrobnosti. Mluvčí STS uvedl, že společnost odveze předčasně zpět domů všechny děti, které si to budou přát.
</TEXT>
</DOC>
<DOC>
<DOCID>LN-20020719044</DOCID>
<DOCNO>LN-20020719044</DOCNO>
<DATE>07/19/02</DATE>
<GEOGRAPHY>WASHINGTON</GEOGRAPHY>
<TEXT>
Americký ministr zahraničí Colin Powell varoval americké diplomaty, aby nevyužívali své oficiální emailové adresy k posílání zesměšňujících vzkazů - zejména pokud se týkají poslanců Kongresu, který schvaluje rozpočet ministerstva. Powellův mluvčí Richard Boucher oznámil, že dva zaměstnanci úřadu budou kázeňsky potrestáni za zprávy, které se vyjadřovaly nelichotivě o předsedovi výboru pro zahraniční záležitosti Sněmovny reprezentantů, republikánovi Benjaminu Gilmanovi. Diplomaté mj. zcela nediplomaticky napsali, že 79letý Gilman, který nedávno oznámil odchod do ústraní, "sice zemřel už v roce 1992, ale nikdo si toho do dneška nevšiml". Vyjádřili rovněž přesvědčení, že kongresman Gilman "nemá mozek".
</TEXT>
</DOC>
<DOC>
<DOCID>LN-20020719045</DOCID>
<DOCNO>LN-20020719045</DOCNO>
<DATE>07/19/02</DATE>
<TITLE>
Policii se podařilo po 27 letech zadržet několik členů levicové extremistické skupiny sedmnáctého listopadu
</TITLE>
<TEXT>
23 lidských životů má na svědomí teroristická organizace, jejíž členové jsou oddáni myšlence na svržení kapitalismu.
ATÉNY - Řecká policie ve středu zadržela muže, který je pravděpodobným šéfem jedné z nejnebezpečnějších teroristických organizací v Evropě - levicové skupiny sedmnáctého listopadu. "Víme o něm již dva roky, ale dosud jsme ho nemohli dopadnout ani prokázat jeho spolupráci se skupinou sedmnáctého listopadu," oznámil policejní zdroj. Speciální protiteroristická jednotka podezřelého zadržela na malém ostrůvku Lipsi v Egejském moři, kde vlastní víkendový dům. Třiašedesátiletý Alexandros Giotopulos, jehož pseudonym zní Nikitas, je univerzitním profesorem. Giotopulos byl údajně již dříve vyslýchán aténskou policií. Ta u něj doma zabavila písemné dokumenty, psací stroj i počítač. Policie vyslýchala i Giotopulosovu manželku, která je původem Francouzka. Radikální levicová skupina sedmnáctého listopadu, nazvaná podle data krvavého potlačení studentského povstání v roce 1973, kdy bylo Řecko pod diktaturou vojenské junty, má za 27 let své existence na svědomí 23 lidských životů. Její první obětí se v prosinci 1975 stal šéf aténské pobočky CIA Richard Welch. Svůj poslední atentát spáchala skupina sedmnáctého listopadu na britského atašé v Aténách Stephena Saunderse 8. června roku 2000.
</TEXT>
<HEADING>
První přiznání: Zabili jsme britského diplomata
</HEADING>
<TEXT>
Policie za celých 27 let teroristické činnosti skupiny sedmnáctého listopadu nedokázala zadržet ani jednoho jejího člena. Průlom nastal až koncem letošního června, kdy byl v Pireu dopaden 40letý sebevražedný atentátník Savvas Xiros. Zradila jej bomba, která mu předčasně explodovala na těle. Xiros však nehodu přežil. Před soud by měli jít i dva Xirosovi bratři, kteří byli zadrženi na různých místech Řecka. Jeden z nich, Vasilis Xiros, se včera vyšteřovatelům přznal ke spoluúčasti na vraždě britského atašé Saunderse. Úsilí řeckých policistů a boj s extremisty byly ve středu úspěšné hned dvakrát. V centru Atén byl nalezen byt plný zbraní, u nichž balistická analýza prokázala souvislost se sedmi vraždami skupiny sedmnáctého listopadu, včetně atentátu na Saunderse. Nyní je policie na stopě majiteli bytu Dimitrisovi Kufodinasovi. Řecká média vítají úspěchy policie jako historický průlom. Levicoví extremisté, jejichž hlavním programem je svrhnout kapitalismus a kteří jsou zásadně proti členství Řecka v EU a NATO, představují pro bezpečnost Řecka jednu z největších hrozeb. Řecko se musí skupinou sedmnáctého listopadu zabývat i z jiného důvodu: v roce 2004 bude hostit olympijské hry a panují obavy, že se toho domácí teroristé pokusí zneužít.
Policie za celých 27 let teroristické činnosti skupiny sedmnáctého listopadu nedokázala zadržet ani jednoho jejího člena. Průlom nastal až koncem letošního června, kdy byl v Pireu dopaden 40letý sebevražedný atentátník Savvas Xiros. Zradila jej bomba, která mu předčasně explodovala na těle. Xiros však nehodu přežil. Před soud by měli jít i dva Xirosovi bratři, kteří byli zadrženi na různých místech Řecka. Jeden z nich, Vasilis Xiros, se včera vyšteřovatelům přznal ke spoluúčasti na vraždě britského atašé Saunderse. Úsilí řeckých policistů a boj s extremisty byly ve středu úspěšné hned dvakrát. V centru Atén byl nalezen byt plný zbraní, u nichž balistická analýza prokázala souvislost se sedmi vraždami skupiny sedmnáctého listopadu, včetně atentátu na Saunderse. Nyní je policie na stopě majiteli bytu Dimitrisovi Kufodinasovi. Řecká média vítají úspěchy policie jako historický průlom. Levicoví extremisté, jejichž hlavním programem je svrhnout kapitalismus a kteří jsou zásadně proti členství Řecka v EU a NATO, představují pro bezpečnost Řecka jednu z největších hrozeb. Řecko se musí skupinou sedmnáctého listopadu zabývat i z jiného důvodu: v roce 2004 bude hostit olympijské hry a panují obavy, že se toho domácí teroristé pokusí zneužít.
</TEXT>
</DOC>
<DOC>
<DOCID>LN-20020719046</DOCID>
<DOCNO>LN-20020719046</DOCNO>
<DATE>07/19/02</DATE>
<TEXT>
LOS ANGELES - Soud v kalifornském Los Angeles včera obvinil policistu bílé pleti Jeremyho Morseho z napadení. Morse byl před 14 dny zachycen na videozáznamu, jak při zadržení bije spoutaného černošského mladíka: 16letého Donovana Jacksona naráží hlavou na kapotu auta a pak ho bije do tváře. Policista trvá na své nevině. Jeho advokát prohlásil, že Jackson při zatýkání stiskl policistu v rozkroku a Morse mu dal pěstí, aby povolil. Po exemplárním trestu pro policistu volají vůdci černošské komunity a ochránci lidských práv. Incident srovnávají s případem z roku 1992, kdy porota osvobodila čtyři bílé policisty, kteří v Los Angeles zbili černocha Rodneyho Kinga. Ve městě pak vypukly rasové nepokoje.
</TEXT>
</DOC>
<DOC>
<DOCID>LN-20020719047</DOCID>
<DOCNO>LN-20020719047</DOCNO>
<DATE>07/19/02</DATE>
<TITLE>
V marockých mešitách vyzývají islámští duchovní obyvatele země, aby obsadili španělské enklávy na severu Maroka. Madrid tam posílá elitní jednotky.
</TITLE>
<GEOGRAPHY>MADRID</GEOGRAPHY>
<TEXT>
Španělsko včera prohlásilo, že je připraveno vyklidit ostrůvek Perejil (česky Petržel), o který se od konce minulého týdne přetahuje s Marokem. Nabídka Madridu přišla přesně den poté, co španělské jednotky ukončily několikadenní okupaci ostrůvku několika marockými vojáky a obsadily jej. K vyklizení ostrova dojde podle španělské vlády jen za jedné podmínky - Maroko se musí zavázat, že ostrůvek znovu neobsadí. Do minulého týdne opuštěný skalnatý ostrůvek Perejil, který si nárokuje Madrid i Rabat, leží asi dvě stě metrů od marockého pobřeží. "Španělsko nijak netouží na ostrově zůstat. Jestli se ale stáhneme, musejí se věci navrátit do stavu, v jakém byly, ještě než ostrov minulý týden obsadili Maročané. Rabat musí respektovat neutrální status ostrůvku," prohlásila nedávno jmenovaná španělská ministryně zahraničí Ana Palaciová.
</TEXT>
<HEADING>
Strach Madridu
</HEADING>
<TEXT>
Palaciová řekla, že k dodržování španělských požadavků by se měl osobně zavázat marocký král Muhammad VI. Zároveň odmítla tvrzení Rabatu, že středeční obsazení ostrůvku španělskými jednotkami se rovná "vyhlášení války". Španělská ministryně se také ohradila proti návrhům, aby Spojené státy a OSN hrály ve sporu roli zprostředkovatelů. Španělsko se zároveň obává, aby spor o malý pustý ostrůvek neoživil dřívější nároky Rabatu na enklávy na severu Maroka - Ceutu a Melillu, které Španělsku patří už několik set let. Španělský pravicový tisk už popsal děsivý scénář, kdy půl milionu Maročanů vpadne do těcho enkláv a Madrid je bude muset opustit. Podobným způsobem totiž marocký král dal v sedmdesátých letech obsadit bývalé španělské území Západní Sahary. Podle německého listu Frankfurter Allgemeine Zeitung vyzývají v Maroku duchovní v mešitách obyvatele země, aby enklávy tímto způsobem obsadili. Španělsko se tak z bezpečnostních důvodů rozhodlo vyslat na sever maroka do Ceuty a Melilly asi stovku příslušníků svých elitních vojenských jednotek.
Palaciová řekla, že k dodržování španělských požadavků by se měl osobně zavázat marocký král Muhammad VI. Zároveň odmítla tvrzení Rabatu, že středeční obsazení ostrůvku španělskými jednotkami se rovná "vyhlášení války". Španělská ministryně se také ohradila proti návrhům, aby Spojené státy a OSN hrály ve sporu roli zprostředkovatelů. Španělsko se zároveň obává, aby spor o malý pustý ostrůvek neoživil dřívější nároky Rabatu na enklávy na severu Maroka - Ceutu a Melillu, které Španělsku patří už několik set let. Španělský pravicový tisk už popsal děsivý scénář, kdy půl milionu Maročanů vpadne do těcho enkláv a Madrid je bude muset opustit. Podobným způsobem totiž marocký král dal v sedmdesátých letech obsadit bývalé španělské území Západní Sahary. Podle německého listu Frankfurter Allgemeine Zeitung vyzývají v Maroku duchovní v mešitách obyvatele země, aby enklávy tímto způsobem obsadili. Španělsko se tak z bezpečnostních důvodů rozhodlo vyslat na sever maroka do Ceuty a Melilly asi stovku příslušníků svých elitních vojenských jednotek.
</TEXT>
</DOC>
<DOC>
<DOCID>LN-20020719048</DOCID>
<DOCNO>LN-20020719048</DOCNO>
<DATE>07/19/02</DATE>
<TEXT>
MIAMI, Florida, USA - Téměř dvě tuny kokainu propašoval před třemi lety z Venezuely do Paříže ve svém soukromém letadle saúdskoarabský princ Najíf bin Sultán bin Faváz. Ve středu to uvedli američtí vyšetřovatelé z Agentury pro potírání narkotik (DEA), podle nichž princ při pašování zneužil své diplomatické imunity. Princ, který údajně nepatří do linie případných následníků trůnu, byl kvůli pašování drog obviněn spolu s dalšími třemi lidmi. Američtí vyšetřovatelé nicméně nevědí, kde princ nyní je a zda by mohl být vzhledem k diplomatické imunitě stíhán. Agenti DEA ve středu zadrželi zprostředkovatelku celé transakce, 44letou Doris Mangeriovou Salazarovou, která údajně prince v roce 1998 seznámila s pašeráky drog z Jižní Ameriky do Evropy. Princ pak souhlasil, že v květnu 1999 dopraví do Paříže celkem 1980 kilogramů kokainu. Část zásilky byla distribuována, 796 kilogramů zadrženo na jednom pařížském předměstí a 188 kilogramů zabavily španělské úřady. Podrobnosti obchodu prozradili Američanům informátoři v kolumbijských drogových kartelech. Agenti DEA také při vyšetřování zabavili jeden obraz Francisca Goyi, tři malby kolumbijského malíře Fernanda Botera a sochu japonského umělce Cukuharu Fudžity. DEA odhaduje, že hodnota Goyova a Fudžitova díla dosahuje milionu dolarů. Uměleckými díly platili nakupující za drogy.
</TEXT>
</DOC>
<DOC>
<DOCID>LN-20020719049</DOCID>
<DOCNO>LN-20020719049</DOCNO>
<DATE>07/19/02</DATE>
<TEXT>
Jméno muže, kterého řecká policie považuje za šéfa levicové teroristické skupiny sedmnáctého listopadu, zní Alexandros Giotopulos. Známější však je pod přezdívkou Nikitas. Řecká média 63letého Giotopulose popisují jako levicového univerzitního profesora. V letech 1967 až 1974, kdy Řecku vládla vojenská junta (takzvaná vláda černých plukovníků), přednášel na univerzitě v Paříži. V šedesátých letech se oddal levicovému radikalismu a podnikl též cestu na Kubu. Nyní žije střídavě ve Francii a v Řecku. Je možné, že Giotopulos je francouzskou spojkou řeckých teroristů, po které léta pátraly americké, britské i řecké úřady. Giotopulos vlastní vedle bytu v Aténách i dům na ostrůvku Lipsi. Ten se nachází v Egejském moři asi 250 kilometrů na východ od řecké metropole. Svůj volný čas zde se svou ženou, původem Francouzkou, ale tráví zřídkakdy. Populace ostrůvku Lipsi nečítá více než 600 obyvatel. Poněkud výstřední Nikitas si navzdory poměrům, jaké mohou panovat uvnitř nevelké venkovské komunity, natřel svůj dům na růžovo, což je dokonce proti místním zákonům. Ostrované tvrdí, že Giotopulos ostrov navštěvoval posledních 15 až 20 let pod falešným jménem. Podle očitých svědků byl Nikitas zadržen ve chvíli, kdy u svého domu na Lipsi nastupoval do člunu. Chystal se podniknout výlet na nedaleký ostrov Patmos.
</TEXT>
</DOC>
<DOC>
<DOCID>LN-20020719050</DOCID>
<DOCNO>LN-20020719050</DOCNO>
<DATE>07/19/02</DATE>
<TITLE>
Vládní koalice se chystá změnit mediální zákony
</TITLE>
<TEXT>
Hlasování o stálé komisi pro sdělovací prostředky proběhlo "dietní cestou" - jediný hlas "ne" pochází od Jana Kasala, 179 hlasů bylo pro. V komisi zůstává poměrné zastoupení, takže tu zasedne jak Kateřina Dostálová, tak Miroslav Grebeníček, tak Hana Marvanová. O vyváženost je tudíž postaráno. Nicméně žádné spací období na tuto komisi nečeká. Zájem stran vládní koalice o veřejnoprávní média je zřetelný, nepokrytý. V návrhu koaliční smlouvy se zavazují "zachovat veřejnoprávnost Českého rozhlasu, obou programů ČT a ČTK". To je stanovisko zásadně důležité. Jedna z interpretací tzv. televizní krize 2000 až 2001 totiž vychází z předpokladu, že politické a ekonomické skupiny reprezentované vedením ODS usilovaly o privatizaci přinejmenším jednoho doposud veřejnoprávního kanálu ČT. V té době jmenovitě Unie svobody, ale i mnozí předáci lidovečtí a sociálnědemokratičtí stáli na straně vzbouřenců - a ospravedlňovali své vměšování do záležitostí veřejnoprávní televize právě ochranou veřejného zájmu proti privatizačním tlakům. Nyní je toto stanovisko stvrzeno koaliční smlouvou.
</TEXT>
<HEADING>
Kontrola s jasným výsledkem
</HEADING>
<TEXT>
Pochyby však vzbuzují další body. Vládní strany hodlají "zhodnotit dosavadní působení veřejnoprávních sdělovacích prostředků a zejména jejich rad s důrazem na požadavek nestrannosti, vyváženosti a plnění veřejné služby". Proč budou hodnotit? Komise parlamentu pro sdělovací prostředky by z titulu své funkce asi měla mediální rady sledovat, kontrolovat a hodnotit jaksi průběžně, pořád. Proč se tedy smluvní strany zavazují k nějaké "superkontrole" rad? Z dalšího odstavce dokonce plyne, že už dopředu vědí, jak hodnocení dopadne: s nestranností, vyvážeností a plněním veřejné služby je to bledé, a je tudíž třeba "novelizovat zákony o veřejnoprávních sdělovacích prostředcích". Je třeba došlápnout i na Radu pro rozhlasové a televizní vysílání a novelizovat příslušný zákon! To je znepokojující závěr. Britská helsinská skupina pro lidská práva zkoumala situaci na české mediální scéně už zkraje roku 2001. Z jejího dokumentu citujme: "Mnoho lidí předpovídá, že před příštími všeobecnými volbami, které se mají konat v červnu 2002, dojde k rozkladu opoziční koalice. (...) V ČSSD je identifikovatelná skupina poslanců, kteří by to přivítali a rádi by padli do náručí čtyřkoalici. (...) Budoucnost České televize i budoucnost celé České republiky leží v rukou malé skupiny politiků, kteří jsou připraveni dostat se v blízké budoucnosti k moci." K "padnutí do náruče" vskutku došlo, a připomeňme, že požehnání unii k němu dal jako jeden z prvních Jan Ruml, který v době televizní krize přespával na půdě veřejnoprávního média ve spacáku. Snahy o zásah jsou dopředu oznámeny a jistě budou naplněny. Jde o dvě rady, a problematika ve spojení s jednou i druhou se silně liší.
</TEXT>
<HEADING>
Nastoupí skalpel?
</HEADING>
<TEXT>
Rada pro rozhlasové a televizní vysílání nese značný díl viny na "aféře Nova". Samozřejmě že hlavní vinu nese v obecném smyslu "český stát", ať stál v čele vlády kdokoli a složení parlamentu bylo jakékoli. Těžko si ale představit, jaké "kroky" podniknou strany vládní koalice, ať prostřednictvím výkonných orgánů nebo ve sněmovně, aby gordický uzel vztahů kolem TV Nova rozpletly, ledaže by se odhodlaly k chirurgickému řešení. Pokud jde o radu druhou, Radu České televize, i zde budeme zvědavi na "kroky". Dosavadní zákon vcelku rozumně zabezpečuje nestrannost orgánu. Debatovat lze o formulaci, že člen rady nesmí být funkcionářem stran, hnutí, sdružení, iniciativ atd., a "nesmí jejich jménem vystupovat nebo působit v jejich prospěch nebo ve prospěch jiných skupinových zájmů při výkonu své funkce v radě". Jakmile by se uplatnilo přísné měřítko, v radě by nesměl být nikdo, kdo kdykoli byl členem čehokoli a "otevřel hubu"; jakmile by se začaly přimhuřovat oči, členové rady by se chovali tak, jak se chovají teď. Dílčí změny by byly k ničemu, ledaže by se i tady začalo řezat... Jak by řezničina vypadala? Po změně příslušných zákonů by bylo možno stávající rady rozmetat a postavit si nové, k vlastnímu obrazu, a ty by se postaraly o zbytek. S parlamentní většinou "sto a půl a možná míň" to ale nebude snadný úkol.
Rada pro rozhlasové a televizní vysílání nese značný díl viny na "aféře Nova". Samozřejmě že hlavní vinu nese v obecném smyslu "český stát", ať stál v čele vlády kdokoli a složení parlamentu bylo jakékoli. Těžko si ale představit, jaké "kroky" podniknou strany vládní koalice, ať prostřednictvím výkonných orgánů nebo ve sněmovně, aby gordický uzel vztahů kolem TV Nova rozpletly, ledaže by se odhodlaly k chirurgickému řešení. Pokud jde o radu druhou, Radu České televize, i zde budeme zvědavi na "kroky". Dosavadní zákon vcelku rozumně zabezpečuje nestrannost orgánu. Debatovat lze o formulaci, že člen rady nesmí být funkcionářem stran, hnutí, sdružení, iniciativ atd., a "nesmí jejich jménem vystupovat nebo působit v jejich prospěch nebo ve prospěch jiných skupinových zájmů při výkonu své funkce v radě". Jakmile by se uplatnilo přísné měřítko, v radě by nesměl být nikdo, kdo kdykoli byl členem čehokoli a "otevřel hubu"; jakmile by se začaly přimhuřovat oči, členové rady by se chovali tak, jak se chovají teď. Dílčí změny by byly k ničemu, ledaže by se i tady začalo řezat... Jak by řezničina vypadala? Po změně příslušných zákonů by bylo možno stávající rady rozmetat a postavit si nové, k vlastnímu obrazu, a ty by se postaraly o zbytek. S parlamentní většinou "sto a půl a možná míň" to ale nebude snadný úkol.
</TEXT>
</DOC>
<DOC>
<DOCID>LN-20020719051</DOCID>
<DOCNO>LN-20020719051</DOCNO>
<DATE>07/19/02</DATE>
<TITLE>
Opakování růstu tržeb se jen tak nedočkáme
</TITLE>
<TEXT>
Růst květnových maloobchodních tržeb všechny překvapil, byl totiž letos spolehlivě nejnižší. Od začátku roku si odborníci navykli ze statistického úřadu poslouchat o tržbách jen příjemné údaje. Z dubnových 4,9 procenta se během pátého měsíce čísla propadla jen na 2,6 procenta. A mohou za to automobily. Růst tržeb v tomto odvětví totiž reálně spadl o čtyři procenta a výsledným číslem pěkně zamával. Posilování koruny vůči euru i dolaru může svádět k přesvědčení, že zlevní i automobily a dealerům všemožných značek čeští zákazníci utrhají ruce. To by zřejmě byla pravda ve chvíli, kdyby si člověk kupoval nový vůz stejně často jako třeba rohlíky. Jenže automobily jsou zboží vskutku dlouhodobé spotřeby a poptávka po nich je tím i daleko vrtkavější. Věřit, že vysoký dubnový růst těchto tržeb zaručí stejný úspěch i v květnu nebo červnu, by bylo proto velmi krátkozraké a značně naivní. U potravin je situace ovšem jiná. Příznivé ceny způsobené silnou korunou a vysokou konkurencí motivují k veselému utrácení. Oblíbené hypermarkety praskají ve švech. Jen v tomto segmentu trhu vzrostly tržby o téměř sedm procent. S trochou nadsázky jde říct, že jsme se ke květnovému číslu prostě projedli a propili.
</TEXT>
</DOC>
<DOC>
<DOCID>LN-20020719052</DOCID>
<DOCNO>LN-20020719052</DOCNO>
<DATE>07/19/02</DATE>
<TITLE>
Dohoda s Rakouskem a Německem je nutná
</TITLE>
<TEXT>
Nová vláda nemusí nutně přinést novou zahraniční politiku, v mnoha situacích by to ani neměla dělat, ale přece jen obvykle přijde s některými novými důrazy. A dnešní ministr zahraničí Cyril Svoboda toto pravidlo potvrzuje. Základní směřování České republiky se nemění: usilujeme o vstup do Evropské unie, a to za co možná nejlepších podmínek. Ony zmíněné důrazy se však poněkud posunuly. Svoboda nepředstírá, že bude o zahraniční politice státu rozhodovat sám: zdůrazňuje, že zamýšlená jednání s rakouskými a německými politiky bude předem konzultovat s premiérem. A protože premiérem už není Miloš Zeman, nýbrž Vladimír Špidla, který slova rozhodně váží obezřetněji, lze se nadít pozitivního vývoje pošramocených vztahů. S partnery opravdu je nutné jednat - a jednat neznamená přistupovat na všechny požadavky, nýbrž snažit se o dohodu. Bude tedy nezbytné vyslechnout, oč ve skutečnosti německá a rakouská strana usiluje, a zvážit, jak dospět k dohodě. Neměl by to být velký problém a je to naprosto nezbytné. Německo i Rakousko jsou a nepřestanou být naši sousedé, a asi bychom těžko přesvědčovali představitele EU, že budeme dobrým partnerem, kdybychom se nedokázali dohodnout ani se sousedy, s nimiž nás pojí staletí společných dějin. Dějin ovšem také kontroverzních, dějin, na něž se v mnohém díváme jinak. Právě k vyjasnění vzájemných postojů a nalezení společného stanoviska však obvykle slouží jednání. Poštěkávání přes hranice, jehož jsme byli svědky během letošního jara, bylo kontraproduktivní a nikomu nic dobrého nepřineslo. Nový premiér i ministr zahraničí v něm nehodlají pokračovat a to je dobrá zpráva.
</TEXT>
</DOC>
<DOC>
<DOCID>LN-20020719053</DOCID>
<DOCNO>LN-20020719053</DOCNO>
<DATE>07/19/02</DATE>
<TITLE>
K propagaci EU stačí Svobodovi silná ústa
</TITLE>
<TEXT>
Vláda Vladimíra Špidly vznikla jako "koalice pro Evropu". Je proto zcela přirozené, že nový ministr zahraničí Cyril Svoboda považuje za svůj hlavní úkol zvýšit obecnou informovanost o Evropské unii a pomoci tak ke kladnému výsledku v referendu o vstupu. A protože nic není zadarmo, žádá Svoboda od vlády desítky miliard korun navíc. Svobodovy úmysly jsou jistě bohulibé, po zkušenostech s předchozími jalovými vládními a předvolebními kampaněmi je však namístě skepse. Nebudou to jenom další peníze, které zbytečně spadnou do kanálu, nemajíce sebemenší přesvědčovací efekt? Bude-li proevropská kampaň vlády vedena se stejnou nápaditosti a vtipem, jakou před volbami předvedla Koalice, je o neúspěchu rozhodnuto předem. Ani geniální reklamní show by ovšem věci nezlepšila. Kampaň založená na nekonečném proudu obrazů a hesel, které jsou v uživatelsky příjemném obalu servírovány na každém kroku, aby se věčně vryly do paměti, ničemu nepomůže. Podvědomý odpor k brainwashingu je v postkomunistickém Česku pořád dost silný. Svoboda může naštěstí sáhnout po daleko lepší marketingové strategii: po intenzivním a srozumitelném výkladu výhod vstupu do EU, k němuž bude nutit i své kolegy. Ani jeden z jeho předchůdců v této disciplíně neuspěl. Je to hodně práce navíc, ale bude to levnější a hlavně účelnější.
</TEXT>
</DOC>
<DOC>
<DOCID>LN-20020719054</DOCID>
<DOCNO>LN-20020719054</DOCNO>
<DATE>07/19/02</DATE>
<TITLE>
...uklidnit veřejnost v souvislosti s nejnovější americkou studií, která upozorňuje na rizika hormonálních přípravků: následnou rakovinu prsu, infarkt a mrtvici.
</TITLE>
<TEXT>
Jakub Turek ze Státního ústavu pro kontrolu léčiv prohlásil, že Češky se ničeho obávat nemusejí, protože "naši lékaři jsou seznámeni s postupy, jak rizika snížit, a navíc v ročních intervalech provádějí vyšetření prsou a dělohy a kontrolují tlak". Lékařka Marta Šimůnková prohlásila, že hormonální léčba není spojena s tak vysokými riziky, jak uvádí studie. Někteří myslitelé dlouho poukazují na skutečnost, že moderní doba převedla tradiční církevní pastorální moc na světské instituce. Dnes už nejde o to dovést lidi ke spáse na onom světě, ale spíše o jejich zabezpečení na tomto světě. V dané souvislosti znamená "spása" nejen zabezpečení životní úrovně, ale i zdraví. Současným funkcionářem pastorální moci není kněz, ale lékař a odpovídající institucí není církev, ale systém zdravotnictví. Na svůj "bianko šek" moci vědění uvedli čeští funkcionáři tři položky naše ženy se nemusejí ničeho obávat, lékaři jsou bedlivými strážci spásy a rizika nejsou tak vysoká. Obecně se ví, že hormonální léčba včetně hormonální antikoncepce je spojena s nežádoucími účinky, existují nejrůznější faktory zvyšující rizika, a dokonce i nebezpečí ohrožení života. Znám ženu, které ve středním věku gynekolog doporučil hormonální preparát a která po typických nežádoucích účincích dostala "malou mozkovou příhodu" následovanou krátkodobou ztrátou paměti a ochrnutím levé ruky. Teprve po delším léčení se dozvěděla od předního českého neurologa, že pravděpodobnou příčinou bylo užívání hormonálního prostředku. Když řekla svému gynekologovi, že ji dostatečně neupozornil na rizika, odvětil jí, že k léku je přiložený informační leták, a současně přiznal, že i další dvě jeho pacientky měly podobné problémy. Jedné z nich bylo teprve 26 let! Asi ne nepodstatným "detailem" je skutečnost, že v ordinaci se preparát prodává za 500 Kč, zatímco v lékárně stojí 448 Kč, a že ho gynekolog nadále ženám doporučuje. V 50. letech se prosadil "vědecký" trend substituce mateřského mléka a přední lékaři zaštítěni autoritou své vědy doporučovali ženám, aby děti nekojily. Až mnohem později našli aspoň někteří z nich odvahu a omluvili se ženám za svůj omyl... Problémem je i chybějící slovník, který by umožnil diskusi o postavení žen, sexuálním násilí, zdraví žen nebo ženském výzkumu. "Ženský prvek" postrádáme také ve zřetelnějším vstupu žen do zdravotní politiky, testování léků a výzkumů týkající se ženských nemocí. Není třeba otevřít otázku, jak je to s "pastorální mocí vědy" nad ženami? Nepotřebují ženy už jen z hlediska svého zdraví vlastní ministerstvo?
</TEXT>
</DOC>
<DOC>
<DOCID>LN-20020719055</DOCID>
<DOCNO>LN-20020719055</DOCNO>
<DATE>07/19/02</DATE>
<TEXT>
České televize - ČT a Prima naservírovaly v posledních dnech divákům dva rozhovory s novým premiérem. Zážitek to byl vskutku světový. Usměvavý premiér se nestačil divit, na co se ho ti poťouchlí novináři dokážou zeptat. Líbí se vám nová kancelář? Kdy se přestěhujete do Kramářovy vily? Co na to vaše žena? A co dluhy, pane premiére, co s tím uděláte? Pokorný a stále uctivý Vladimír Špidla s bravurním klidem odpovídal i na ty největší pitomosti, které v zrcadle premiérových strohých odpovědí nabíraly obřích rozměrů. Trpělivý premiér zvládl i nejzáludnější "otázku" redaktora ČT, který interview zakončil zcela vážně míněným dotazem: "Je nějaký citát nebo krédo, které by teď v danou chvíli nejlépe vyjadřovaly vaše pocity, vaši novou úlohu?" Krédo ani citát Špidla z paměti nevylovil, což paradoxně přesně vyjadřuje podstatu nové situace, na niž se kredofilní redaktor ptal. Špidla není Zeman, nebude hýřit bonmoty a nebude novinářům připomínat nízkou kvalitu jejich práce. Bude mluvit věcně, stroze. A toho se dá skvěle využít, stačí maličkost - ptát se a nehledat mediální plevel.
</TEXT>
</DOC>
<DOC>
<DOCID>LN-20020719056</DOCID>
<DOCNO>LN-20020719056</DOCNO>
<DATE>07/19/02</DATE>
<TITLE>
Ad LN 16. 7.: Tři rady pro Špidlovu vládu
</TITLE>
<TEXT>
Není třeba se příliš rozhlížet kolem sebe, aby byla vidět téměř totální devastace morálních hodnot. A co jsou tržní vztahy při absenci morálky? Podle mého názoru mají na tomto stavu důležitý podíl naše média. Doufám, že i pan Špidla uzná, že desítky rozhlasových pidistanic omílajících dokola pořád to samé nejsou zrovna tím nejlepším způsobem zvyšování obecné kulturnosti. Posluchač dnes už prakticky nemá možnost, pokud sám usilovně nehledá, vůbec přijít do styku s českou, natož pak světovou kulturou. Co je to hudba? Kulturní hodnota, nebo obal na reklamy? Co jsou rádia? Kulturní instituce, nebo továrny na peníze?
</TEXT>
</DOC>
<DOC>
<DOCID>LN-20020719057</DOCID>
<DOCNO>LN-20020719057</DOCNO>
<DATE>07/19/02</DATE>
<TITLE>
Ad LN 15. 7.: Pan Ludvík Vaculík by měl víc pít...
</TITLE>
<TEXT>
Pan Vaculík si o vztahu mezi dvěma gayi myslí, že není normální. Je to jeho názor a jistě v něm není osamocen. Nevím, jestli je podobně smýšlejících lidí většina či menšina, ale dejme tomu, že třeba pár desítek procent jich bude. Jsou všichni tito lidé "primitivní homofobové na úrovni vychlastaného nacistického skinheada"? Samozřejmě že nejsou, to pan Doležal akorát zas jednou dostal patent na rozum. Možná by to chtělo jednou méně rádoby silných slov. Nebo se odstěhovat někam, kde jsou všichni stejně chytří a mají stejné názory, jako mahátma Doležal. Třeba na Pluto.
</TEXT>
</DOC>
<DOC>
<DOCID>LN-20020719058</DOCID>
<DOCNO>LN-20020719058</DOCNO>
<DATE>07/19/02</DATE>
<TEXT>
Čtenářům je třeba nabídnout veškeré informace, aby si mohli svobodně vytvořit svůj názor. Ba i na toho, kdo manipuluje skutečnostmi a prohlašuje nepravdy. Potvrzuji platnost věty dr. Pejchala: restituční spory okolo Kramářovy sbírky jsou skončeny až na úrovni Ústavního soudu - ve prospěch státu, resp. Národní galerie. Proto neexistují "důvodné obavy" z jejího ohrožení. Aby však nebyly při zapůjčení ani ty nejmenší, lze získat, avšak jen se vší čestností a svědomitostí, ve francouzském právu přítomný a francouzskou vládou nabízený "výnos o režimu výjimečné nezabavitelnosti". Platné české rozsudky v kombinaci s tak robustní zárukou stojící nad jakýmkoli nalézacím či vykonávacím řízením francouzských soudů jsou rámcem jedinečné péče o dávno slíbenou výstavu. Neklást nadbytečné překážky divákům a zájemcům je součástí pokory k umění.
</TEXT>
</DOC>
<DOC>
<DOCID>LN-20020719059</DOCID>
<DOCNO>LN-20020719059</DOCNO>
<DATE>07/19/02</DATE>
<TITLE>
Ad LN 9. 7.: Děti režimu
</TITLE>
<TEXT>
Byl jsem dost překvapen, jak vášnivě reagovali naši homosexuálové a zastánci drogového opojení na Poslední slovo pana Vaculíka. Zřejmě nejsou ještě schopni pochopit hloubku jeho úvah a bohatost životních zkušeností. Základní hodnotový systém, přežívající již nějaké to tisíciletí, který je respektován všemi civilizovanými společnostmi, zřejmě jde mimo jejich vnímání. Jako lékař s více jak čtyřicetiletými klinickými zkušenostmi doma i v zahraničí jsem se setkával s homosexuálně orientovanými jedinci. Měl jsem pro ně a mám pochopení a jejich orientaci toleruji. A byli to většinou klienti a klientky, kteří se svými intimními záležitostmi nechodili na tržiště a nedělali z toho estrádu a veřejnou podívanou. Vadí mně ale, když se hodnotový systém a filozofie menšiny podporující šíření drog a sexuální exhibicionismus vnucuje lidem, kteří chtějí žít ve společnosti kultivované, noblesní, aristokratické. Doufám, že pan Vaculík bude psát i nadále.
</TEXT>
</DOC>
<DOC>
<DOCID>LN-20020719060</DOCID>
<DOCNO>LN-20020719060</DOCNO>
<DATE>07/19/02</DATE>
<TITLE>
Ad LN 16. 7.: Vlastní gól České televize
</TITLE>
<TEXT>
Rozhodnutí jmenovat do funkce šéfredaktora sportovní redakce pana Černého nese pachuť neférovosti, za kterou by mělo být vedení ČT vyloučeno do konce utkání. Pan Balvín, coby kapitán, by měl být vyloučen na další dva zápasy. Ale bohužel rozhodčí už dávno píšťalku ztratil, takže se dodržování pravidel hry na hřišti asi nedočkáme.
</TEXT>
</DOC>
<DOC>
<DOCID>LN-20020719061</DOCID>
<DOCNO>LN-20020719061</DOCNO>
<DATE>07/19/02</DATE>
<TITLE>
Ad LN 16. 7.: K dopisům
</TITLE>
<TEXT>
Pan Vaculík, zřejmě trochu zaskočen razancí odezvy na své Děti režimu, lstivě přehodil výhybku ke zlodějům, kteří nám "diktují způsoby" a nutí nás "všecko zamykat". Znamenalo by to postavit je do jedné řady se zastavárníky, homosexuály, kuřáky marihuany a obchodníky s emisními limity, tedy všemi, kteří podle pana Vaculíka kazí tradiční normy, a to nesdílím. Od takového formátu, jako je Ludvík Vaculík, bych očekával spíše apely k toleranci jinakosti a osobní svobody. Očekával bych sem tam vytrysklou radost nad tím, že nežijeme v totalitě, že každý obchodník může mít svou živnost otevřenou i 24 hodin a že tu už nemáme a už nikdy nechceme "zaháněče zpátky do svých mezí". Očekával a bral bych od něj připomínku na nezbytnost osobní odpovědnosti za své činy v širokém prostoru svobody, ze které se nám občas může zatočit hlava. Místo toho se Ludvík Vaculík snaží navazovat na lamentaci Čapkova pračlověka Janečka nad úpadkem doby. Nevím, může být z Janečka zase Vaculík?
</TEXT>
</DOC>
<DOC>
<DOCID>LN-20020719062</DOCID>
<DOCNO>LN-20020719062</DOCNO>
<DATE>07/19/02</DATE>
<TITLE>
Ad LN 9. 7.: Děti režimu
</TITLE>
<TEXT>
Ludvík Vaculík má ve svém fejetonu Děti režimu pravdu. Děláme-li něco špatného, dělejme to s vědomím konání špatného a buďme natolik silní, abychom unesli důsledky svého jednání, jichž se nám dostane od našeho svědomí i našeho okolí pokud to na nás "praskne". Příklady si ale pan Vaculík vybral špatně. Proč by se nemohlo zpívat o marihuaně, když je spousta (nezakázaných) písniček o pivu, vínu, rumu či cigaretách? Co je úchylného a směšného na vztahu homosexuálů? Jak snadno "mistr" slova Vaculík operuje pojmy jako normál a úchylka. Koho si vezme pan Vaculík jako ilustraci své demagogie na paškál příště? Ty, kteří ve volbách volili stranu, jež nezískala většinu? Nebo třeba ty, kteří měří přes dva metry? Autor fejetonu názorně ukázal, že sám je dítě režimu. Dítě, které potřebuje mít zvnějšku stanovená pravidla na to, co je dobré a co špatné. Dítě, které znejistí, jestliže se tato pravidla mění. Znejistí, křičí a kope kolem sebe. Kope, a není si vědomo, že ubližuje. Anebo si vědomo je - pak to tedy není bezelstné dítě. Spíš exemplář patřící do skanzenu.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020719063</DOCID>
<DOCNO>LN-20020719063</DOCNO>
<DATE>07/19/02</DATE>
<TITLE>
Tradice moderní české armády nemůže být vystavěna na slavnostní přísaze
</TITLE>
<TEXT>
Když jsem závěrem června dokončoval rukopis chystané knihy o bitvě u Zborova, rozjímal jsem na posledních řádcích o tom, zda se česká armáda přihlásí k tradici onoho 2. července 1917. Moderní společnost totiž nemá příliš smyslu pro tradici, a jak napsal francouzský historik Henry Rousso, paměť už není to, co bývala. Dovedl jsem si tedy představit, že žádný den české armády stanoven nebude. Že by však mohlo být vybráno jako základ její tradice nějaké jiné datum, mě ale vůbec nenapadlo. Jako prognostik jsem naprosto selhal. Prakticky ve stejný den, kdy jsem rukopis odevzdával, denní tisk přinesl zprávu, že rozkazem prezidenta - vrchního velitele české armády - byl stanoven za Den ozbrojených sil České republiky 30. červen. To bylo překvapení! Copak se to tehdy před 84 lety ve francouzském Darney stalo tak významného?
</TEXT>
<HEADING>
Dejme tomu vzpomínka
</HEADING>
<TEXT>
Tak tedy: 30. června 1918 složil 21. a 22. pluk čs. legií slavnostní přísahu v alsaském městečku Darney. 21. pluk obdržel od města Paříže prapor, který navrhl František Kupka. Přítomno bylo několik francouzských ministrů, řada spojeneckých generálů, zástupce města Paříže. Projevy pronesli tajemník Československé národní rady Edvard Beneš a francouzský prezident Raymond Poincaré. Francouzský prezident mluvil ve stejném duchu, v jakém byla koncipována nóta ministra zahraničí Pichona z včerejšího dne. Beneš ve své vzpomínkové práci napsal: "Pamatuji dosud, jak mohutně působila na mne nóta Pichonova, když mi byla dne 29. června o 1 hodině v poledne doručena ... četl jsem opět a opět slova, uznávající naše práva, vyslovující přání a závazky vlády francouzské, uznávající naši činnost, úsilí a boj..." Jistě, 30. červen (nebo spíše 29. červen) 1918 představoval pro čs. zahraniční akci velký krok na cestě k mezinárodnímu uznání československého státu. Dejme tomu, že by česká diplomacie měla důvod ke vzpomínce a oslavě, i když se jednalo jen o jeden z řady uznávacích aktů. Dejme tomu. Sám Beneš se ostatně vyjadřoval opatrně: "V řadě úplnějších politických a právních uznání spojeneckých to byl akt první a tím snad z nejdůležitějších; sloužil mi, jak dále uvidíme, jako východisko k dosažení dalších diplomatických aktů, právně ještě závažnějších." Je ale možné budovat vojenskou tradici na slavnosti? Jaký odkaz či příklad může pro dnešního českého vojáka představovat 30. červen 1918?
</TEXT>
<HEADING>
Mít svůj vzor
</HEADING>
<TEXT>
Podle Beneše měla slavnost ráz politicko-vojenský. Ani legionáře a legionářské organizace v první republice nenapadlo oslavovat přísahu v Darney. Při jejich sjezdech a slavnostech zaznívala v projevech a objevovala se na standartách místa legionářských bitev, a nikoliv místa politických akcí či slavností. Zborov, Bachmač, Doss Alto, Vouziers, Terron, Chestres - to jsou místa, kde legionáři bojovali, a bojovali statečně. Světové armády jistě slaví plno dnů letectva, pěchoty, námořnictva, dělostřelectva, divizních a plukovních svátků. Tyto vojenské svátky se však téměř bezvýhradně vážou k nějakým bitvám, ať již vítězným či hrdinsky ztraceným. Vojenskou tradici je totiž možno budovat jen na vojenských činech, které před armádu, její důstojníky a vojáky staví příklad hrdinství a vojenských ctností. Stanoví-li rozkaz prezidenta české armádě za svátek výročí slavnosti, která měla význam politicko-diplomatický, pak tomu lze jen stěží porozumět. V době, kdy se ony dva pluky francouzských legií chystaly odejít na frontu, v Rusku už dávno operoval celý československý šedesátitisícový armádní sbor, jehož vznik umožnila bitva u Zborova.
</TEXT>
<HEADING>
Hurá do Francie
</HEADING>
<TEXT>
Koho vlastně mohlo napadnout, že přísaha v Darney by se měla stát stavebním kamenem tradice české armády? Vrchního velitele? To nevypadá pravděpodobně. Když pan prezident 2. července 1997 promluvil u mohyly padlých čs. vojáků ve zborovské bitvě, pojmenoval dobře, co Zborov pro armádní tradici znamená. "Česká armáda na zborovském bojišti, kde jsou pochováni čeští i slovenští legionáři, slaví jeden ze svých nejvýznamnějších svátků. Je zcela pochopitelné a jedině možné, že se výročí bitvy u Zborova opět stalo součástí tradic demokratické české armády." Byl to tedy nápad ministra obrany? Náčelníka generálního štábu? Jejich náměstků? Nějakých dalších vysokých vojenských funkcionářů? S největší pravděpodobností neměl o události v alsaském městečku nikdo z nich donedávna ani tušení. Položil si však někdo z těch, kteří rozkaz nejvyššího velitele připravovali, otázku, proč zrovna přísaha v alsaském městečku se má stát základem tradice české armády? Položil si tuto otázku vrchní velitel? Namáhavě si představuji motivy, které kohosi vedly k tomu, aby vyhledal v nepřeberném skladu historie slavnost ve francouzském městečku a vybral ji jako úhelný kámen tradice české armády v 21. století. A těžko si představuji myšlenkové pochody těch, kteří tento návrh schvalovali, popřípadě podepisovali. Napadají mě jen škaredá vysvětlení. Bitva nebitva, logika nelogika, armádním funkcionářům se zkrátka nechce jezdit k pietním aktům a vzpomínkovým oslavám na Ukrajinu. Městečko ve Francii je daleko příjemnější. Dějiny, nedějiny, bude se jezdit na Západ. Nebo je jiné vysvětlení? To je ovšem otázka pro nějakého investigativního novináře, nikoliv pro zaraženého historika.
Koho vlastně mohlo napadnout, že přísaha v Darney by se měla stát stavebním kamenem tradice české armády? Vrchního velitele? To nevypadá pravděpodobně. Když pan prezident 2. července 1997 promluvil u mohyly padlých čs. vojáků ve zborovské bitvě, pojmenoval dobře, co Zborov pro armádní tradici znamená. "Česká armáda na zborovském bojišti, kde jsou pochováni čeští i slovenští legionáři, slaví jeden ze svých nejvýznamnějších svátků. Je zcela pochopitelné a jedině možné, že se výročí bitvy u Zborova opět stalo součástí tradic demokratické české armády." Byl to tedy nápad ministra obrany? Náčelníka generálního štábu? Jejich náměstků? Nějakých dalších vysokých vojenských funkcionářů? S největší pravděpodobností neměl o události v alsaském městečku nikdo z nich donedávna ani tušení. Položil si však někdo z těch, kteří rozkaz nejvyššího velitele připravovali, otázku, proč zrovna přísaha v alsaském městečku se má stát základem tradice české armády? Položil si tuto otázku vrchní velitel? Namáhavě si představuji motivy, které kohosi vedly k tomu, aby vyhledal v nepřeberném skladu historie slavnost ve francouzském městečku a vybral ji jako úhelný kámen tradice české armády v 21. století. A těžko si představuji myšlenkové pochody těch, kteří tento návrh schvalovali, popřípadě podepisovali. Napadají mě jen škaredá vysvětlení. Bitva nebitva, logika nelogika, armádním funkcionářům se zkrátka nechce jezdit k pietním aktům a vzpomínkovým oslavám na Ukrajinu. Městečko ve Francii je daleko příjemnější. Dějiny, nedějiny, bude se jezdit na Západ. Nebo je jiné vysvětlení? To je ovšem otázka pro nějakého investigativního novináře, nikoliv pro zaraženého historika.
</TEXT>
</DOC>
<DOC>
<DOCID>LN-20020719064</DOCID>
<DOCNO>LN-20020719064</DOCNO>
<DATE>07/19/02</DATE>
<TITLE>
Americká akademie televizního umění a věd včera oznámila nominace na udělení prestižních cen
</TITLE>
<TEXT>
Žhavým kandidátem na zisk zlaté sošky je letos poprvé nominovaný seriál Přátelé. Slavnostní udílení cen pro nejlepší americké televizní pořady se uskuteční 22. září.
LOS ANGELES - Nejprestižnější soutěž amerických televizních pořadů má už své horké kandidáty. Americká Academy of Television Arts and Sciences (Akademie televizního umění a věd) včera vyhlásila nominace pro již čtyřiapadesáté udílení prestižních cen Emmy. Mezi nominovanými se objevily jak staré známé tváře z předchozích let, tak i nové "žhavé tipy". Nejvíce nominací, celkem 23, získal seriál stanice HBO Odpočívej v pokoji. Strašidelné, cynické drama se odehrává v prostředí rodiny, jež vede pohřební ústav. "Tento seriál o životě a smrti je výborně napsán a myslím, že by si mohl ukousnout pořádný díl z rozdávaných sošek," prohlásil pro CNN Tom O'Neil, autor několika scénářů. Opětovných nominací (21), se dočkal i seriál The West Wing (Západní křídlo), drama z prostředí Bílého domu. Loni si seriál odnesl rekordních devět sošek. Konkurovat jim bude i seriál Zákon a pořádek, ověnčený 11 nominacemi. Za velkou konkurenci nejsou naopak považováni další nominovaní Cheers (Na zdraví) a M - A-S-H. V kategorii komediálních seriálů se dočkala nominace novinka Curb Your Enthusiasm (Zkroť své nadšení). Je však těžké odhadnout, zda může ohrozit ostřílené dívčí kvarteto Carrie, Mirandu, Charlottu a Samanthu ze seriálu Sex ve městě, který v této kategorii zvítězil loni. Právě příběhy plné milostných dobrodružství mají velkou šanci odnést si některou z pozlacených sošek i letos. Nejžhavějším favoritem je ale podle některých kritiků "miláček publika", poprvé nominovaný seriál Přátelé, vyprávějící o neobyčejném soužití šesti obyčejných přátel v Los Angeles. Svou Emmy by letos mohla získat i herečka Jennifer Anistonová, představitelka Rachel. Silnou konkurencí jí ale bude Jessica Parkerová, představitelka novinářky Carrie ze Sexu ve městě. Herci ze seriálu Přátelé uspěli i v kategorii mužských komediálních rolích. Nominace se dočkal představitel Chandlera Mathew Perry a Matt LeBlanc vroli bláznivého Jovieho. Mnozí ale upozorňují na zkostnatělost způsobu udělování Emmy. Poukazují na fakt, že většinu cen nakonec dostanou seriály stanic HBO (93 nominací), NBC (89 nominací) a CBS (50 nominací). Zda tomu bude letos jinak se diváci dozví až 22. září, kdy se zlaté sošky zalesknou v rukou svých majitelů.
</TEXT>
</DOC>
<DOC>
<DOCID>LN-20020719065</DOCID>
<DOCNO>LN-20020719065</DOCNO>
<DATE>07/19/02</DATE>
<TEXT>
HARRISBURG, Pensylvánie - Lidé nalezli oblibu v čokoládě o tisíc let dříve, než se předpokládalo. Američtí vědci totiž objevili v nádobách z roku 600 př. n. l. zbytky kakaa, ze kterého se čokoláda vyrábí. Nádoby byly nalezené na území dnešní Guatemaly, Mexika a Belize, kde se podle archeologů pěstoval kakaovník tisíce let. Mayové a Aztékové byli známí milovníci čokolády a předpokládá se, že čokoládový nápoj přelévali z jedné nádoby do druhé, aby vytvořili čokoládovou pěnu. Ta byla údajně pro ně tou nejlepší pochoutkou. Usazeniny nalezené ve 14 džbánech byly poslány na analýzu do laboratoře v Pensylvánii. "Byla to opravdu zábava pracovat na tomto projektu," prohlásil pro britskou BBC Jeffrey Hurst, odborník z čokoládoven Hershey Foods. Ten použil pro svůj výzkum speciální techniku a nalezl ve třech nádobách stopy kakaa. Jeffrey Hurst byl svým zjištěním velmi překvapený, ale uvedl, že čokoládovna zatím nemá zájem staré mayské recepty na výrobu čokolády oživit. "Jejich recept se nepodobal svou chutí čokoládě, ke které tíhneme v současnosti," uvedl Hurst. "Jestliže chcete vědět, jak chutnala čokoláda v té době, vezměte si mixér a smíchejte kakao, vodu a možná i nějaké koření. Já bych to opravdu nechtěl ochutnat."
</TEXT>
</DOC>
<DOC>
<DOCID>LN-20020719066</DOCID>
<DOCNO>LN-20020719066</DOCNO>
<DATE>07/19/02</DATE>
<TEXT>
Dvěma mládencům, kteří spolu se svými mladšími kamarády rozkopali v Uhříněvsi židovský hřbitov, nadělil soud minulý týden pár set hodin veřejně prospěšných prací. Je to samozřejmě rozumnější, než kdyby je poslal do kriminálu, kde by od starších a ideologicky možná lépe vybavených příslušníků "hnutí" pochytili to, co by použili důmyslněji a nebezpečněji. Nevím, zda ten, jehož otec v přípravném řízení policisty informoval o tom, že svého potomka "bude bránit třeba vlastním tělem", je jedním ze dvou potrestaných. Rozhodně by však měl být přinejmenším tím, kdo bude svým kamarádům při práci pomáhat. Společně na cvičišti, společně na bojišti, mělo by platit. Představuji si to asi takhle: Úřad mládence vyzve, aby se dostavili k výkonu veřejných prací. Město je samozřejmě zaneřáděné jen co je pravda, v křovích leží plastové láhve, vajgly a všeliké svinstvo. Chlapci se dostaví se svými mladšími kamarády a nezbytnou videokamerou, na niž si natáčejí své zážitky, aby se měli svým spolužákům čím chlubit a k stáru na co vzpomínat. "Dejte nám svý hadry a vemte si naše šaty," řekne jim u křovisek lemujících oblíbenou diskotéku hřmotný muž z radnice - říkejme mu třeba Veselá Kopa. Mládenci vyfasují pruhované oblečky s našitými Davidovými hvězdami a nápisy Jude. Veselá Kopa je nezaměstnaný skinhead, a také tak trochu sadista. Šaty dělají člověka - a z bojechtivých mládenců jsou najednou chcípáčci k politování. Každý vyfasuje modrý pytel. "Kdo ho naplní první, dá tomu poslednímu facku," volá Veselá Kopa. Křoviska mění se k nepoznání. Nikdo nechce být poslední. Navíc - ta odměna je lákavá. Když už nic jiného, aspoň si bouchnu, myslí si bojovníci ze hřbitova. Jenže ouha. "Změna pravidel!" zvolá potměšile Veselá Kopa, když je dosbíráno. Nejhubenější mladíček, který se už už krčí v očekávání rány, se v naději narovná. "Ty," povídá Kopa, "ty, Židáčku, dáš každému facku. A když to odflákneš, bude ti muset kamarád ukázat, jak se to dělá!" Fackami zocelení aktivisté béřou se posléze do svých domovů. Hlavy rodin se s brunátnými obličeji otáčejí od fotbalu v televizi. "Kdo," hřmí hlas, "kdo ti to udělal?" Jeden každý mládenec zalyká se ponížením. Vypráví, jak z něj udělali Žida. Otcové jsou vzteky bez sebe. Z jejich statečných chlapců! Udělají schůzi. Dohodnou se. Obrátí se na policii. Mají přece videozáznam! Na ombudsmana. Do Štrasburku. Na OSN. To přece není možné - taková nespravedlnost. Platí přece nějaké zákony. Pravidla. Lidská práva! Cožpak je možné, aby člověka, nota bene mladého, v rozpuku, ponížili na smradlavého Žida?
</TEXT>
</DOC>
<DOC>
<DOCID>LN-20020719067</DOCID>
<DOCNO>LN-20020719067</DOCNO>
<DATE>07/19/02</DATE>
<TEXT>
Čeněk. Původ tohoto jména znám není, avšak hlavně ve středověku jméno dosáhlo značné obliby. Nejznámějším nositelem tohoto jména byl Čeněk z Vartenberka, který měl ve znaku zeleného draka, který obepínal zlatočerný štít. Byl to dar od samotného císaře Zikmunda. Později ho ve válce s husity porazil sám Žižka.
</TEXT>
</DOC>
<DOC>
<DOCID>LN-20020719068</DOCID>
<DOCNO>LN-20020719068</DOCNO>
<DATE>07/19/02</DATE>
<TITLE>
Hravé mládí
</TITLE>
<TEXT>
Dvouměsíčnímu zlatému retrívrovi vůbec nevadilo, že si ke svým rozpustilým hrátkám vybral za kamaráda stejně staré gepardní mládě. Prohlédnout si zblízka nejrychlejší zvíře planety se nepoštěstí jen tak každému.
</TEXT>
</DOC>
<DOC>
<DOCID>LN-20020719069</DOCID>
<DOCNO>LN-20020719069</DOCNO>
<DATE>07/19/02</DATE>
<GEOGRAPHY>CANBERRA</GEOGRAPHY>
<TEXT>
Vědci hledající život na jiných planetách doufají, že by svého cíle mohli dosáhnout během 25 let. Podle astronoma Setha Shostaka z kalifornského Institutu pro hledání mimozemských inteligencí (SETI) by se to mělo podařit díky vyspělejší technice, kterou mají nyní k dispozici. Díky novému teleskopu mohou hledat signály z vesmíru až stokrát rychleji, než tomu bylo dosud. "Nyní budeme moci pracovat s teleskopem od firmy Microsoft, díky němuž budeme schopni kontaktovat 100 000 až milion hvězd. A to 24 hodin denně, 7 dní v týdnu," uvedl Shostak. On a ostatní vědci v jeho týmu jsou přesvědčeni, že mimozemský život opravdu existuje, ale neočekává, že by našli roztomilé vystrašené mimozemšťany. "Jestliže sdílejí totéž organické prostředí jako my lidé, pravděpodobně budou mít oči, jedny nebo dvoje ústa, nohy a nějaký způsob reprodukce," domnívá se Shostak.
</TEXT>
</DOC>
<DOC>
<DOCID>LN-20020719070</DOCID>
<DOCNO>LN-20020719070</DOCNO>
<DATE>07/19/02</DATE>
<TITLE>
Příroda se uzdravuje, vracejí se vzácné druhy zvířat
</TITLE>
<TEXT>
Představte si, že se procházíte lesem a najednou proti vám stojí přes dva metry vysoké zvíře s lopatkovitými parohy. Právě vidíte losa. V Jižních Čechách se těchto býložravců pohybuje až čtyřicet.
Po pěti stech letech se v České republice opět usadili losi. "Jádra losích populací se u nás vytvořila v průběhu 80. let. Několik desítek jedinců se pohybuje v oblasti Prachaticka, Jindřichohradecka a Nymburska," říká RNDr. Miloš Anděra z Národního muzea v Praze. V průběhu staletí se populace losů dramaticky měnila, ale v období středověku jich tu bylo víc než dost. Naše území se rychle zalidňovalo a losi se stali dobrým zdrojem obživy. "Ještě v roce 1957 byl v oblasti Litoměřic jeden los zastřelen," říká doktor Anděra. Místní myslivec jej střelil náhodou spletl si jej s jelenem. Los je největším představitelem čeledi jelenovitých. Svou povahou je mírumilovný a respektuje své okolí. Má velmi málo přirozených nepřátel. "Paradoxně je los nejvíce ohrožen tvorem téměř mikroskopickým - meningeálním parazitem napadajícím míchu a tkáně," uvádí se na stránkách www.alces-sapiens.euweb.cz. "Losi se nepohybují ve stádech, žijí jednotlivě a jsou velmi plaší", upozorňuje doktor Anděra. Aby na vás los zaútočil, museli byste pro něj představovat opravdovou hrozbu. Jako většina zvířat vás však i on bude varovat. Naježí se mu srst na hřbetě (jako psovi), uši skloní dozadu (jako kočka), a pokud se ještě začne olizovat, rychle se schovejte za jakoukoliv pevnou překážku - nebo vezměte nohy na ramena. "U nás ale spíše srazíte losa autem, útok na člověka tu nebyl zaznamenán," míní doktor Anděra.
</TEXT>
<HEADING>
Na sokoly v rukavičkách
</HEADING>
<TEXT>
V lesích téměř všech chráněných krajinných oblastí se rozšiřuje populace sov. Domovem kulíška nejmenšího, výra velkého a sýce rousného jsou například Lužické hory, Český ráj, několik párů bylo zaznamenáno i v Jizerských horách a v Krkonoších. 4 až 5 párů výra velkého pravidelně hnízdí v oblasti Pálavy. Kvůli hnízdění se do Čech vrací také sokol stěhovavý. Po třiceti letech se dravci objevili v Jeseníkách, zavítali například i do Jizerských hor, na Broumovsko, do oblasti Českého Švýcarska i do Krkonoš. "Se sokoly se stále nelegálně obchoduje. Proto vám neřeknu jejich počet ani přesné lokality," vysvětluje RNDr. Jiří Fousek z Krkonošského národního parku. Ještě vzácněji se v Čechách vyskytuje orel mořský. Pravidelné pokusy o hnízdění byly zaznamenány na Pálavě, jeden hnízdící pár kontroluje krajinu z vrcholků hor v Českém ráji, až patnáct párů žije na území Třeboňska. Lahůdkou pro kormorána - ptáka menšího než husa - jsou ryby. Kvůli nim je ochoten se potopit i do velkých hloubek. Kormorán velký se u nás zabydlel v 80. letech minulého století. Tehdy vznikly kolonie na Pálavě a krátce nato i v jižních Čechách. Od roku 1995 tráví kormoráni každou zimu na dolním Labi u Malého Března.
Dalším zvířetem, které se vrací do naší přírody, je bobr. Nejvíce jich je na Pálavě a v místech lednicko-valtického areálu. Viděn byl i na severu Čech, v Českém středohoří nebo v meandrech řeky Moravy. Stále velmi vzácným je rys. Jejich dnešní počet se odhaduje na zhruba sto čtyřicet kusů. Dva až tři rysové byly spatřeny ve Slavkovském lese, až dvacet kusů se pohybuje v Beskydech, asi čtyři kusy jsou v Jeseníkách. Stopy rysa byly potvrzeny i v lesích Podblanicka, v Jizerských horách nebo na Třeboňsku. V Čechách můžete poměrně běžně narazit i na tak exotické zvíře, jako je muflon. Pochází z Korsiky a Sardinie. Do Česka byla vysazena uměle - domov našla v oboře v Hluboké nad Vltavou, na Moravě pak v Podyjí. Teď se její počet zvyšuje i na jiných místech. "Podle zákona je ale musíme z parku vystrnadit. V národních parcích mohou být pouze původní zvířata a muflon je zvíře kopců a lesů," říká Martin Škorpík ze správy CHKO.
</TEXT>
<HEADING>
Lišky: přemnoženo
</HEADING>
<TEXT>
Při hledání hub můžete v lesích narazit na velké šelmy. "Beskydy tvoří součást Karpat, takže jsou tu typické karpatské druhy živočichů. Medvěd tu žije stále, dokonce tu i zimuje - loni tu bylo pět kusů," říká Dana Bartošová ze správy CHKO. Vlk žije v Beskydech trvale od roku 1994, především při hranicích se Slovenskem. "Na jaře tu byly dva až čtyři kusy," dodává Bartošová. V Jeseníkách se občas objeví vlk na potulce. Žádný se však nezdrží nastálo. Petr Roth k tomu dodává: "Vlk se k nám dostává ze Slovenska, ale jeho počty jsou decimovány lovem na slovenské straně." Lišky obývají ve velkém počtu téměř všechny chráněné krajinné oblasti. "Liška je u nás přemnožená," říká Ladislav Hajný z jesenické správy CHKO. Zhruba před deseti lety se liškám do potravy začala přidávat vakcína proti vzteklině. Díky tomu počet zvířat stoupá.
</TEXT>
<HEADING>
Kde je tetřev, tam není tetřívek
</HEADING>
<TEXT>
Populace tetřívka obecného je na vzestupu například ve Slavkovském lese, Krkonoších nebo v Jizerských horách. Tam dosahuje počet samců asi stovky. "Tetřívci dříve žili na rašeliništích. V současné době jim vyhovují holiny, které se v Jizerských horách vytvořily v důsledku imisí," vysvětluje Kamil Farský ze správy CHKO. Tetřev hlušec naopak rád žije ve "starých", imisemi nepoškozených lesích. V Krkonoších je ale tetřev hlušec na pokraji vyhynutí. "V devadesátých letech jsme se snažili provést záchranný chov, ale nepomohlo to," říká Jiří Fousek z KRNAP. V Čechách se rozšiřuje populace ryb - přibývá pstruh, vranka nebo již téměř vyhynulá střevle. Znovu se vracít rak říční. Narazíte na něj v oblasti Broumovska či Křivoklátska. A které zvíře je naprostou raritou? Ani los, ani dravé šelmy. Je to něco, co byste možná v přírodě úplně přehlédli: nenápadný pavouček. "Na světě je známo pouze pět jedinců pavoučka Micaria sociabilis, vázaného na vzácný druh mravence Liometopum microcephalum," říká Josef Chytil a pokračuje: "Dva jedinci tohoto druhu byli nalezeni na tomto území."
</TEXT>
<HEADING>
Orel mořský
</HEADING>
<TEXT>
Délka těla tohoto vzácného dravce je 98 cm, rozpětí křídel 230 cm. Samice orla snáší v březnu 2 až 3 vejce, partneři se střídají v sezení (6 týdnů). Živí se rybami, občas nemocnými ptáky. Hnízdí např. v lokalitách Pálavy, Českého ráje či Třeboňska. V Čechách je v současnosti asi 30 orlů mořských.
</TEXT>
<HEADING>
Sýc rousný
</HEADING>
<TEXT>
Menší sova s černě orámovanýma očima a opeřenýma nohama. Loví drobné savce, hnízdí v dutinách stromů. Samička snáší 4 až 7 vajec. Samec přináší potravu. Sýc se zabydlel například v Lužických horách, Českém ráji a v Krkonoších. Jeho počet se odhaduje na desítky.
</TEXT>
<HEADING>
Liška obecná
</HEADING>
<TEXT>
S ocasem dosahuje délky až 125 cm, výšky v kohoutku až 53 cm, váhy až 10 kg. Samice vrhá 4 až 12 slepých mláďat. Živí se hlodavci, ptáky, hmyzem a lesními plody. V současné době se v České republice pohybuje téměř 40 tisíc kusů.
</TEXT>
<HEADING>
Bobr evropský
</HEADING>
<TEXT>
Dosahuje délky až metr a půl (i s ocasem). Staví až 3 m vysoké hráze z větví a kmenů. Živí se větvičkami a rostlinami. Zimu nepřespává. Samice vrhá i třikrát ročně 4 až 7 mláďat. Bobr se dožívá až 30 let. Nejvíce zvířat je v současné době na Pálavě. Celkový počet těchto savců u nás je okolo 150 kusů.
</TEXT>
<HEADING>
Los evropský
</HEADING>
<TEXT>
Největší představitel čeledi jelenovitých se dožívá v průměru 25 let. Délka těla je až 290 cm, hmotnost samce až 600 kg, výška v kohoutku kolem dvou metrů. Rozpětí lopatkovitého paroží je až tři metry. Má výborný čich a sluch. Samice rodí 2 až 3 mláďata. V jižních Čechách je stálá populace 20 až 40 losů.
</TEXT>
<HEADING>
Čáp černý
</HEADING>
<TEXT>
Délka kolem 1 m. Hnízdo si staví na stromě. Samice snáší 2 až 5 vajec, rodiče se střídají v sezení (30 až 34 dní). Živí se rybami a drobnými savci. Na rozdíl od čápa bílého neklape zobákem, ale syčí. Čáp černý hnízdí v Jeseníkách, Beskydech, Jizerských horách nebo v Českém středohoří. Populace čápa černého se zvyšuje, v současnosti je u nás okolo 60 kusů.
</TEXT>
<HEADING>
Kormorán velký
</HEADING>
<TEXT>
Je vysoký téměř jeden metr. Žije v koloniích, hnízdí na stromech. Samice snáší až 4 vejce. Mláďata zůstávají v hnízdě až 8 týdnů. Kormorán se živí hlavně rybami, které chytá pod vodou. Kormoráni hnízdí například na Pálavě, jejich počet se odhaduje na téměř tisíc jedinců.
</TEXT>
<HEADING>
Muflon
</HEADING>
<TEXT>
Dosahuje délky těla až 128 cm, výšky v kohoutku 92 cm, hmotnosti až 58 kg. Samice vrhá jedno, vzácně dvě mláďata. Za potravou vychází po setmění, živí se trávou, bylinkami, plody. Obývají lesy v Českém středohoří či na Broumovsku, jejich populace dosahuje v současné době téměř tisíce kusů.
</TEXT>
<HEADING>
Sokol stěhovavý
</HEADING>
<TEXT>
Je 41 až 50 cm velký. Sídlí na skalnatých místech, loví (špačky, holuby, vrány) ve vzduchu. Dociluje rychlosti až 200 km/hod. Samice snáší 3 až 4 vejce. Mláďata poprvé vzlétnou za 35 až 40 dní. Sídlí v hornatých oblastech Čech i Moravy, jeho přesný počet není znám.
</TEXT>
<HEADING>
Zmije obecná
</HEADING>
<TEXT>
Tento had žije ve smíšených lesích, na rašeliništích a loukách. Dorůstá délky kolem 80 cm. Má variabilní zbarvení od světle popelavé až do červenavé nebo černé. Typická klikatá čára na hřbetě u černě zbarvené zmije zcela zaniká. Zmije kousne jen v sebeobraně. Její jed je velmi účinný. Má 6 až 20 mláďat. Přezimuje v děrách, probouzí se v dubnu. Počet zmijí se v Čechách odhaduje na několik set.
</TEXT>
<HEADING>
Rys ostrovid
</HEADING>
<TEXT>
Tato kočkovitá šelma dosahuje délky těla až 113 cm, délky ocasu 21 cm, výšky 68 cm, hmotnosti 17 až 36 kg. Je samotář. Loví i větší savce a kurovité ptáky. Samice rodí v květnu 2 až 4 mláďata. Dožívá se 17 let. Rys, jehož počet se odhaduje na 140 kusů, žije v Beskydech, Jeseníkách nebo Jizerských horách.
</TEXT>
<HEADING>
Vydra říční
</HEADING>
<TEXT>
Délka těla je až 85 cm, ocas až 50 cm, hmotnost 5 až 10 kg. Má velmi hustou srst. Neprodělává zimní spánek. Živí se hlavně rybami. Samice rodí 1 až 5 mláďat, která po 10 týdnech začne učit plavat. Vydra se usadila například v jižních Čechách, celkový počet vydří populace u nás je několik desítek kusů.
Délka těla je až 85 cm, ocas až 50 cm, hmotnost 5 až 10 kg. Má velmi hustou srst. Neprodělává zimní spánek. Živí se hlavně rybami. Samice rodí 1 až 5 mláďat, která po 10 týdnech začne učit plavat. Vydra se usadila například v jižních Čechách, celkový počet vydří populace u nás je několik desítek kusů.
</TEXT>
</DOC>
<DOC>
<DOCID>LN-20020719071</DOCID>
<DOCNO>LN-20020719071</DOCNO>
<DATE>07/19/02</DATE>
<TEXT>
Já trávím svoji dovolenou v jižních Čechách, na Šumavě, v oblasti, které se říká Švarcenberský kanál. Za minulého režimu se sem nesmělo, takže tady je krásná, čistá a neporušená příroda. Nejezdí tu skoro žádná auta a je tu velmi málo turistů. Vlastně nevím, jestli bych to měla říkat, protože právě o tomhle místě málo lidí ví. Moc se těším, až vyrazíme na houby, protože ráda chodím po českých lesích. Vůbec mi nevadí, když prší, takže špatné počasí mi rozhodně nemůže zkazit náladu. Další část své letošní dovolené strávím určitě s dětmi na chalupě. Tu máme v malé vesnici Němčice, to je kousek od Vlašimi.
</TEXT>
</DOC>
<DOC>
<DOCID>LN-20020719072</DOCID>
<DOCNO>LN-20020719072</DOCNO>
<DATE>07/19/02</DATE>
<TITLE>
kam a za kolik
</TITLE>
<HEADING>
LETOVISKA
</HEADING>
<TEXT>
Na koupání a slunění je nejlepší jih a západ země. Pláže jsou tu většinou oblázkové a leží mezi vysokými útesy. Zajímavým letoviskem je Brighton, kam se dá za hodinu dojet vlakem z Londýna. Krásnou krajinu spojenou s písčitými plážemi nabízí oblast Dorsetu. Dorset se také zatím ubránil záplavě turistů, na rozdíl od blízkého Weymouthu. Na západním pobřeží Cornwallu leží město St. Ives, které je skutečným skvostem plným pláží, úzkých uliček a skrytých zákoutí.
</TEXT>
<HEADING>
PAMÁTKY
</HEADING>
<TEXT>
Nikde tady nebudete daleko od nějakého překrásného středověkého kostela nebo katedrály. Na venkově je také roztroušeno velké množství šlechtických sídel. Neměli byste minout Hatfield House nebo Bleinheim Palace. Krásný je Leeds Castle poblíž Maidstone na dvou ostrůvcích uprostřed jezera. Londýn stojí za víc než jednodenní návštěvu. Určitě se podívejte na Trafalgar Square s Národní galerií nebo Buckinghamský palác a vyjeďte se podívat na Windsor.
</TEXT>
<HEADING>
TURISTIKA
</HEADING>
<TEXT>
Anglie je turistickým rájem. Každé městečko nebo vesnice jsou obkrouženy cestami, nejlepší je poohlédnout se po průvodcích v místních turistických střediscích. Na pořádné túry jsou výborné národní parky. Jejich velká část je ale soukromým vlastnictvím, proto je nutné dovolit se majitele dříve, než si postavíte stan. Trasy se zde snadno dají naplánovat tak, aby navazovaly na veřejnou dopravu, od vesnice k vesnici a od hostelu k hostelu. Vzhledem k počasí je vždy nutné mít s sebou teplé nepromokavé oblečení. V jihovýchodní Anglii vybízejí k procházkám malebné vesničky s útulnými hospodami, s hrady a katedrálami. Na túry je skvělá jižní a severní pahorkatina. Od Dorsetu přes průliv k Francii leží Normanské ostrovy, kde je mnoho tras pro pěší i cyklisty. V jihozápadní Anglii kopíruje pobřeží dálková turistická trasa South West Coast Path v délce 986 km. Vede od města Pool až k Mineheadu, odkud se dá pokračovat do národních parků Dartmoor nebo Exmoor. Park Dartmoor má nejdivočejší a nejvíce ponurou krajinu v celé Anglii. Skalnaté kopce, hluboká údolí, rozsáhlá vřesoviště, to je krajina jako ze Psa baskervillského. Exmoor je celkem malý park, scenerie na severu a kolem pobřeží však berou dech. Ve střední Anglii musíte navštívit národní park Peak District. Nachází se zde mnoho prehistorických nalezišť nebo vápencových jeskyní. V severozápadní Anglii naleznete Lake District (jezerní oblast) s kombinací zelených kopců, skalnatých hor a jezer. Nejlepší je sem jet v květnu nebo až v září, jinak zde totiž bývají davy turistů.
Vzdálenost Londýna od Prahy: letecky 1 hodina 50 minut, autem 1280 km
Jak se dorozumíte: většinou pouze anglicky, občas francouzsky
Měna: britská libra (1 GBP je 46 CZK)
</TEXT>
<HEADING>
Autobusové zájezdy
</HEADING>
<TEXT>
sýr 125 g od 1,30 GBP čokoláda od 0,40 GBP toastový chléb od 0,50 GBP víno 0,7 l od 3 GBP sušenky od 1,5 GBP
</TEXT>
<HEADING>
Restaurace
</HEADING>
<TEXT>
levné menu 7 GBP střední menu 10 - 20 GBP pivo (pinta) 2,50 GBP víno 2 dcl 2 - 4 GBP
</TEXT>
<HEADING>
Ubytování
</HEADING>
<TEXT>
Rada k nezaplacení I když nebudete po Anglii cestovat autem, nikdy nezapomeňte, že se zde jezdí vlevo. Důležité je to zvlášť při přecházení silnice. Pokud se snažíte ušetřit na jídle, tak jsou tím pravým pro vás nákupy u Sainsburyho. Mnoho potravin tu vyjde levněji než u nás.
Více informací na internetu
</TEXT>
</DOC>
<DOC>
<DOCID>LN-20020719073</DOCID>
<DOCNO>LN-20020719073</DOCNO>
<DATE>07/19/02</DATE>
<TITLE>
TÉMA: Do České republiky se začínají vracet divoká zvířata
</TITLE>
<TEXT>
Abyste ukázali dětem, jak vypadá rys ostrovid nebo mládě psíka mývalovitého, nemusíte chodit do ZOO. Stačí zajet do Vlašimi
Naproti místnímu zámku je umístěno Podblanické ekocentrum, jehož součástí je i "útulek" pro zvířata. "V naší stanici se už vystřídalo velké množství živočichů. V současné době je jich u nás nastálo okolo čtyřiceti. Některá po vyléčení zase vypouštíme do volné přírody, některým se u nás tak líbí, že dokonce založí rodinu," říká vedoucí stanice prof. Pavel Čech. Mezi poměrně vzácné obyvatele stanice patří psík mývalovitý. Toto zvířátko, které není větší než liška, je zdatným cestovatelem. Do Evropy se dostalo po mnohaletém putování až z Kamčatky a Vietnamu. Přežít dokáže i v drsných podmínkách - vybaven k tomu je nádherným kožichem, ve kterém vypadá jako medvídek. Jeho kožešina se stala výhodným obchodním artiklem především v zemích bývalého Sovětského svazu. Před časem byl párek psíků mývalovitých odchycen v lesích Podblanicka a převezen na stanici. "Dnes se staráme o celou rodinku se čtyřmi mláďaty," usmívá se Čech.
</TEXT>
<HEADING>
Jak strojvůdce zachránil sovu
</HEADING>
<TEXT>
Dalším VIP pacientem je vzácná sova zvaná kalous pustovka. Tento druh sovy u nás vůbec nehnízdí, je domovem v severní Evropě. Před několika lety v zimě tato sova přelétávala přes naše území. Nešťastnou náhodou narazila přímo do jedoucího vlaku. "Strojvůdce vlak zastavil, zraněnou sovu naložil a přivezl ji k nám." Po celém Česku žije rys ostrovid. Málokdo má ale to štěstí spatřit tuto plachou šelmu v přírodě na vlastní oči. Větší naději na úspěch máte ve Vlašimi, kde jednoho rysa chovají. Narodil se v zajetí, v zoologické zahradě (pokud se pro přebytečná mláďata nenajde nový majitel, musejí se utratit). Rys jménem Míša měl štěstí.
</TEXT>
<HEADING>
S pumou v zádech
</HEADING>
<TEXT>
Nečekanou situaci způsobila loňská vichřice. Ta zpustošila část lesů na Vlašimsku a zničila také jednu ohradu. Majitel objektu v ní choval pumu. "Puma svému pánovi utekla a nějaký čas se pohybovala v lesích. Živila se zvířaty padlými během bouřky," vysvětluje Čech. Po určité době šelma beze stopy zmizela. Stejně jako v několika dalších stanicích v Česku, i ve Vlašimi nalézá útočiště několik desítek vzácných ptáků. Jsou to nedobrovolné oběti nelegálních obchodů. Vlašimská stanice je součástí řetězce záchranných center (CITES), která exotické ptáky přebírají od policie a starají se o ně. Žáby prožívají svůj lásky čas o měsíc dříve než lidé - v dubnu. Obojživelníci pak mají jediný cíl: vytřít se v rybníce. Kvůli tomu se vydávají na nebezpečnou cestu, během které jsou velmi zranitelní téměř totiž nevnímají okolí. Ochránci přírody proto v dubnu nastupují na "žabí brigádu". Udělají na okrajích cest zátarasy a žáby přenesou. Letos jich zachránili čtyři a půl tisíce.
Nečekanou situaci způsobila loňská vichřice. Ta zpustošila část lesů na Vlašimsku a zničila také jednu ohradu. Majitel objektu v ní choval pumu. "Puma svému pánovi utekla a nějaký čas se pohybovala v lesích. Živila se zvířaty padlými během bouřky," vysvětluje Čech. Po určité době šelma beze stopy zmizela. Stejně jako v několika dalších stanicích v Česku, i ve Vlašimi nalézá útočiště několik desítek vzácných ptáků. Jsou to nedobrovolné oběti nelegálních obchodů. Vlašimská stanice je součástí řetězce záchranných center (CITES), která exotické ptáky přebírají od policie a starají se o ně. Žáby prožívají svůj lásky čas o měsíc dříve než lidé - v dubnu. Obojživelníci pak mají jediný cíl: vytřít se v rybníce. Kvůli tomu se vydávají na nebezpečnou cestu, během které jsou velmi zranitelní téměř totiž nevnímají okolí. Ochránci přírody proto v dubnu nastupují na "žabí brigádu". Udělají na okrajích cest zátarasy a žáby přenesou. Letos jich zachránili čtyři a půl tisíce.
</TEXT>
</DOC>
<DOC>
<DOCID>LN-20020719074</DOCID>
<DOCNO>LN-20020719074</DOCNO>
<DATE>07/19/02</DATE>
<TITLE>
Své vášni - lepení věcí ze zápalek - věnoval Tomáš Korda už 78 tisíc hodin práce
</TITLE>
<TEXT>
O plánek rakety potřebný k výrobě repliky ze zápalek požádal Tomáš Korda před lety Spojené státy i tehdejší Sovětský svaz. Ze Západu přišel návod na raketu Saturn, z Východu se nedočkal ani odpovědi.
ČESKÁ SKALICE - Ke stovce předmětů z více než 670 tisíc sirek už vyrobil čtyřiašedesátiletý Tomáš Korda. Svému koníčku se věnuje 39 let. Čas, který této tvorbě dosud věnoval, si pečlivě počítá. Zatím to bylo přibližně 78 tisíc hodin práce, tedy 3250 dnů, neboli téměř devět let nepřetržité práce. "Manželka sice tvrdí, že jsem blázen, ale je to určitě lepší než chodit do hospody," říká s úsměvem Korda. Veřejnost si nyní může prohlédnout větší část autorovy sbírky předmětů ze sirek v Barunčině škole v České Skalici na Náchodsku. Výstava potrvá do 28. července. Mezi nejpozoruhodnější exponáty patří funkční hudební nástroje kytara, mandolína a housle, a také dalekohled i s posuvným ostřením, replika korintské vázy z období 2500 let před naším letopočtem či obraz mexické tanečnice. Na předchozích výstavách podle Kordy budil také značnou pozornost na první pohled celkem nepřitažlivý obraz nazvaný "Z podvědomí". Autor ho vyrobil na základě podkladů amerického úřadu pro letectví a kosmonautiku NASA. Při pohledu na obraz si mohou návštěvníci testovat vlastní soustředěnost. Po minutě upřeného pohledu na střed obrazu ho mají odvrátit směrem na strop či stěnu a zaměřit se na jeden bod. Těm dobře soustředěným se pak před očima začne objevovat jeden Michelangelův obraz. Se svým koníčkem Korda začal, když pracoval jako projektant a potřeboval těžítko na výkresy. Vyrobil si ho nakonec ze sirek. Poté následovaly repliky amerických vesmírných raket. "Psal jsem tehdy i do Sovětského svazu, aby mi poslali nějaký plánek, ale vůbec neodpověděli. Zato z Houstonu přišel plánek rakety Saturn 5 velmi brzy," vzpomínal Korda. Žádné ze svých děl zatím neprodal. "Dělám to pro potěšení, peníze nejsou všechno," přemýšlí. Svou sbírku si přesto cení na nejméně sedm milionů korun.
</TEXT>
</DOC>
<DOC>
<DOCID>LN-20020719075</DOCID>
<DOCNO>LN-20020719075</DOCNO>
<DATE>07/19/02</DATE>
<TITLE>
zdraví
</TITLE>
<TEXT>
Prázdninový pohyb je dobrou prevencí proti osteoporóze. Odborníci v boji proti řídnutí kostí ho doporučují stejně jako stravu bohatou na vápník a vitamin D. O ubývání kostní hmoty nemá podle expertů člověk tušení, dokud neutrpí zlomeninu krčku stehenní kosti. Toto zranění ročně postihne 17 tisíc Čechů. Pětina z nich umírá do roka na komplikace. Polovina je do konce života handicapována. Odborníci upozorňují, že určité ztrátě kostní hmoty se v průběhu života nevyhne nikdo. Problém ale nastává, když se více kosti odbourává, než znovu tvoří. Riziko, že se u vás rozvine onemocnění osteoporózou, závisí na tom, kolik kostní hmoty jste získali ve věku od 25 do 35 let a jak rychle ji pak ztrácíte. Čím vyššího vrcholu kostní hmoty jste dosáhli, tím více jí máte "v bance", a tím je nižší pravděpodobnost, že se u vás osteoporóza rozvine. K většímu odbourávání kostní hmoty přispívá kouření a pití více než tří šálků kávy denně, stejně jako holdování alkoholu. Vývoj osteoporózy urychluje také nedostatek pohlavních hormonů, především estrogenu, u kterého dochází u žen v době přechodu. Pro muže platí totéž, snižování tvorby pohlavního hormonu testosteronu je ale pozvolnější a začíná později. Nebezpečí rozvoje osteoporózy se u obou pohlaví vyrovnává ve věku mezi 75 a 80 lety. Odborníci radí, aby se s prevencí řídnutí kostí začalo od dětství. Strava vhodná pro vytvoření dobrého kostního základu má mít dostatek vápníku. Tento prvek je obsažen například v mléce, rybách (uzené šproty obsahují až 1000 mg vápníku), mandlích, fazolích, brokolici nebo sezamovém semínku. Důležitý je pohyb, osvědčuje se plavání, turistika či jízda na kole.
</TEXT>
</DOC>
<DOC>
<DOCID>LN-20020719076</DOCID>
<DOCNO>LN-20020719076</DOCNO>
<DATE>07/19/02</DATE>
<TITLE>
Hádky při bridži nejsou věcí neobvyklou. Proto se nedoporučuje, aby tuto karetní hru dvojic provozovali jako spoluhráči manželé.
</TITLE>
<GEOGRAPHY>PARDUBICE</GEOGRAPHY>
<TEXT>
Prostorem s umakartovými stoly se šíří tiché hovory hráčů. Místnost, v níž v těchto dnech probíhá turnaj družstev v bridži a která normálně slouží jako kavárna kulturního centra Ideon, nevypadá zrovna luxusně. Soutěžící jsou rozsazeni u stolů po čtyřech. Bridže se účastní vždy dvě dvojice hráčů, které hrají proti sobě. Soupeři zamyšleně hledí do karet. Kolem postávají zvědavci a sledují klání. Hraje patnáct družstev po čtyřech až šesti hráčích - mezi nimi i česká bridžová špička. "Zkoušel jsem spoustu karetních her, ale bridž je jednoznačně nejlepší," hodnotí hru Miloš Bahník, český reprezentant v bridži v kategorii seniorů. Na otázku, co ho na bridži tolik fascinuje, odpovídá: "V šachu může dosáhnout velikých úspěchů i velmi mladý a nezkušený hráč. S bridžem se dá začínat nejdřív tak v patnácti letech. A pak musíte ještě dlouho hrát, než pochopíte všechny zákonitosti." V tom se shoduje s jedním z organizátorů, který zapisuje do tabulek výsledky jednotlivých klání. "Bridž vždycky hrajete s partnerem. Je to hra i o společenských vztazích. Tohle bridžové partnerství je úplně jako manželství. Občas dojde i na hádky. Proto rozhodně nedoporučuji bridž manželským dvojicím. Bridžoví partneři se nad kartami pohádají, pak jdou každý k sobě domů, kde se uklidní. Když se pohádají nad kartami manželé, mohou v tom pokračovat i doma. A to není dobré." Bridž je stará anglická karetní hra. Je poměrně složitá. Základním předpokladem úspěchu je poznat sílu karet, které jsou vám rozdány. Tuto sílu musíte vyjádřit během fáze zvané dražba, kdy se karty nedotknou stolu a hráči se pouze domlouvají, jakým způsobem budou hrát. Pak následuje "sehrávka", kdy je třeba sílu svých karet obhájit. Zvládnout bridž znamená pečlivě studovat pravidla a hlavně hrát. Bridž se uchází o uznání za olympijský sport. Byl proto předveden na zimní olympiádě v Salt Lake City. "Turnaje v bridži jsou nekuřácké a někteří hráči s tím mají trochu potíže," svěřuje se ředitel bridžového turnaje Milan Franz. Na některých hráčích je nervozita vidět.
</TEXT>
<HEADING>
Více mužů než žen
</HEADING>
<TEXT>
Určit, jak vypadá typický bridžista, je obtížné. Sami hráči se odpovědi na tuto otázku vyhýbají. "Hrát to může každý, kdo udrží karty," říká jeden z účastníků. "Je to hra o paměti a logice. Proto mezi účastníky najdete spoustu soutěžících z různých televizních soutěží," doplňuje jeden z organizátorů. U stolů nicméně sedí mnohem více mužů než žen. Věk účastníků se pohybuje průměrně mezi padesátkou a šedesátkou. Vidět je ale i několik mladých tváří. Všichni zkoumají své karty a oddávají se své oblíbené hře.
Určit, jak vypadá typický bridžista, je obtížné. Sami hráči se odpovědi na tuto otázku vyhýbají. "Hrát to může každý, kdo udrží karty," říká jeden z účastníků. "Je to hra o paměti a logice. Proto mezi účastníky najdete spoustu soutěžících z různých televizních soutěží," doplňuje jeden z organizátorů. U stolů nicméně sedí mnohem více mužů než žen. Věk účastníků se pohybuje průměrně mezi padesátkou a šedesátkou. Vidět je ale i několik mladých tváří. Všichni zkoumají své karty a oddávají se své oblíbené hře.
</TEXT>
</DOC>
<DOC>
<DOCID>LN-20020719077</DOCID>
<DOCNO>LN-20020719077</DOCNO>
<DATE>07/19/02</DATE>
<TITLE>
Vědci se obávají, že erupce sopky, která pohřbila Pompeje, by mohla být tentokrát mnohonásobně silnější
</TITLE>
<TEXT>
Novou katastrofu může způsobit sopka na italské hoře Vesuv, která je na pobřeží zhruba tři sta kilometrů jižně od Říma.
NEAPOL - Ve městech a vesnicích nacházejících se v blízkosti hory Vesuv, jejíž sopka během antické éry zničila Pompeje, je relativní klid. Nicméně podle červencového vydání týdeníku Newsweek může potkat současné Italy podobný osud jako jejich dávné předky. Vulkanologové jsou podle časopisu přesvědčeni, že Vesuv se nyní nachází v novém cyklu vulkanické aktivity a že může "kdykoliv" dojít k další sopečné erupci. Odborníci tvrdí, že tentokrát by se nemělo jednat o tak pomalu plazící se lávu, jako tomu bylo v roce 1944. Mělo by jít skutečně o jednu z největších explozí za posledních dva tisíce let.
</TEXT>
<HEADING>
Erupce může zabít až jeden milion lidí
</HEADING>
<TEXT>
Tyto zprávy nevěstí nic dobrého pro zhruba dva miliony lidí, kteří žijí nebo pracují na dohled od sopky. Oblast kolem Vesuvu je totiž jedno z nejhustěji obydlených míst na světě. Velká erupce by podle vědce z neapolské Vesuvské observatoře Edoarda Del Pezzo mohla v několika málo minutách zabít jeden milion lidí. Tento katastrofický scénář velmi nebezpečně připomíná události ze 79. roku našeho letopočtu. Tehdy Vesuv pohřbil dvacet tisíc obyvatel Pompejí a Herculanea. Po oblacích plynu, popela a létajících kamenech následovala valící se vše pohlcující horká láva. V roce 1961 archeologové mohli na vlastní oči vidět spálená těla původních obyvatel, které Vesuv v minulosti zahubil. Sopka zhruba do roku 1037 explodovala téměř každý rok. Poté si na šest století odpočinula, aby s novou silou v roce 1631 opět vybuchla. Odnesly to čtyři tisíce lidí, kteří se v té době v okolí sopky nacházeli. Následovaly další erupce, kterých bylo celkem 21 a skončily v roce 1944. V té době bylo zničeno přibližně 800 domů a zrušeny vesnice San Sebastiano a Massa di Somna. Zabito bylo zhruba několik desítek lidí. Od té doby vědci neustále monitorují činnost sopky. Místní úřady se snaží planými poplachy cvičit místní obyvatele tak, aby byli na další možnou erupci připraveni.
</TEXT>
<HEADING>
Co můžeme dělat?
</HEADING>
<TEXT>
Jeden z obyvatel, Ugo Corati, žije pod Vesuvem celý svůj život a zažil erupci v roce 1944, kdy mu bylo dvanáct. Vypadá, jako by byl smířen s osudem. "Co můžete dělat? Všechna podobná opatření jsou na místě. Když ale sopka vybuchne, tak nakonec budeme stejně všichni mrtví," poznamenal. Vědci byli relativně klidní do té doby, než geolog Gabriele Paparo z národního výzkumného ústavu zakončil svůj tříletý výzkum, který se Vesuvu týkal. Svědčí totiž o tom, že dosavadní relativně klidná činnost sopky velmi pravděpodobně předznamenává v možná nejbližší budoucnosti mnohem větší erupce, než byly ty v minulosti. Edoardo Del Pezzo je přesvědčen, že příští erupce bude dokonce přibližně pětkrát větší, než byla ta, která zničila Pompeje. Nikdo však neví, kdy by k explozi mělo dojít. "Na to se nedá přesně odpovědět," říká. Vědec zároveň předpokládá jisté varování asi měsíc před očekávanou velkou erupcí. Vládní úřady by měly podle něj dát včas obyvatelům na základě tohoto varování vědět. Tzv. neapolské nouzové centrum má připraveno evakuační plán, který se již měsíce zkouší. Tak, aby lidé po vyhlášení skutečného poplachu nepodlehli panice a byli schopni uchýlit se do bezpečí.
Jeden z obyvatel, Ugo Corati, žije pod Vesuvem celý svůj život a zažil erupci v roce 1944, kdy mu bylo dvanáct. Vypadá, jako by byl smířen s osudem. "Co můžete dělat? Všechna podobná opatření jsou na místě. Když ale sopka vybuchne, tak nakonec budeme stejně všichni mrtví," poznamenal. Vědci byli relativně klidní do té doby, než geolog Gabriele Paparo z národního výzkumného ústavu zakončil svůj tříletý výzkum, který se Vesuvu týkal. Svědčí totiž o tom, že dosavadní relativně klidná činnost sopky velmi pravděpodobně předznamenává v možná nejbližší budoucnosti mnohem větší erupce, než byly ty v minulosti. Edoardo Del Pezzo je přesvědčen, že příští erupce bude dokonce přibližně pětkrát větší, než byla ta, která zničila Pompeje. Nikdo však neví, kdy by k explozi mělo dojít. "Na to se nedá přesně odpovědět," říká. Vědec zároveň předpokládá jisté varování asi měsíc před očekávanou velkou erupcí. Vládní úřady by měly podle něj dát včas obyvatelům na základě tohoto varování vědět. Tzv. neapolské nouzové centrum má připraveno evakuační plán, který se již měsíce zkouší. Tak, aby lidé po vyhlášení skutečného poplachu nepodlehli panice a byli schopni uchýlit se do bezpečí.
</TEXT>
</DOC>
<DOC>
<DOCID>LN-20020719078</DOCID>
<DOCNO>LN-20020719078</DOCNO>
<DATE>07/19/02</DATE>
<TITLE>
Smrt v důsledku předávkování je v Norsku pravděpodobnější než úmrtí při dopravní nehodě.
</TITLE>
<GEOGRAPHY>OSLO</GEOGRAPHY>
<TEXT>
U norských narkomanů, kteří propadli heroinu, je podle posledních statistik mnohem větší pravděpodobnost, že zemřou dříve než jejich "kolegové" v jiných evropských městech. Agenturu Reuters překvapuje, že se podobné věci odehrávají právě v Norsku, které je vzhledem k bohatství země a zdrojům ropy označováno za jednu z nejblahobytnějších zemí na světě. V zemi s jedním z nejštědřejších sociálních systémů Norové mnohem pravděpodobněji zemřou vinou drog než vinou dopravní nehody. "Naše společnost je patrně v některých směrech příliš dobrá. Lidé mají vše, co potřebují, ale neustále se snaží nalézt své místo, smysl života," uvedla ministryně sociální péče Ingjerd Schouová. Zahraniční turisté přijíždějící ultramoderními vlaky z ultramoderního letiště, vybudovaného nákladem dvou miliard dolarů, zírají s otevřenými ústy na narkomany potulující se kolem městského hlavního nádraží. Žalostný pohled na ně je v příkrém kontrastu s výpravnými, vemlouvavými snímky hor a fjordů v turistických brožurách.
</TEXT>
<HEADING>
Smrtící kokteil
</HEADING>
<TEXT>
"Je to jako epidemie. Každá pátá pitva v Oslu zjišťuje předávkování drogami," konstatuje profesor forenzní medicíny na univerzitě v Oslo Torleiv Rognum. Velkou většinu úmrtí z předávkování má podle něj na svědomí injekčně aplikovaný heroin smíchaný s jinými látkami, jako například s prášky a alkoholem. Tento trend se datuje od počátku 90. let, kdy měly tyto příměsi znásobit účinek tehdy drahých a nedosažitelných narkotik. Vpichování heroinu přímo do krevního oběhu je mnohem nebezpečnější než jeho pouhé kouření, preferované ve většině ostatních částí Evropy. Norští narkomani riskují obvykle život dvakrát či třikrát denně.
"Je to jako epidemie. Každá pátá pitva v Oslu zjišťuje předávkování drogami," konstatuje profesor forenzní medicíny na univerzitě v Oslo Torleiv Rognum. Velkou většinu úmrtí z předávkování má podle něj na svědomí injekčně aplikovaný heroin smíchaný s jinými látkami, jako například s prášky a alkoholem. Tento trend se datuje od počátku 90. let, kdy měly tyto příměsi znásobit účinek tehdy drahých a nedosažitelných narkotik. Vpichování heroinu přímo do krevního oběhu je mnohem nebezpečnější než jeho pouhé kouření, preferované ve většině ostatních částí Evropy. Norští narkomani riskují obvykle život dvakrát či třikrát denně.
</TEXT>
</DOC>
<DOC>
<DOCID>LN-20020719079</DOCID>
<DOCNO>LN-20020719079</DOCNO>
<DATE>07/19/02</DATE>
<TITLE>
Co se líbí a nelíbí na Češích a v ČR Wilsonovi Augustovi Saresovi Orellanovi, který přijel z Ekvádoru.
</TITLE>
<TEXT>
"Než jsem do České republiky přijel, slyšel jsem, že je tady skupina lidí, která si říká skinheads, a ti že nesnášejí lidi jiné barvy pleti. Když jsem pak na ulici potkal šest takových mladíků, měl jsem velký strach. Vadí mi, že jsou tady lidé, kteří dělají problémy těm s jinou barvou pleti. V Ekvádoru je hodně teplo a myslím, že lidé jsou tam proto takoví veselí a šťastní. Takže jsem se domníval, že když je tady studenější podnebí, budou i lidé chladnější, že nebudou tak vřelí jako u nás. To se naštěstí nepotvrdilo. Poznal jsem tady spoustu dobrých kamarádů," popisuje Augusto. Do České republiky přijel studovat v rámci hostitelského programu organizace AFS. "Hodně mi v ČR chyběly zelené banány. Ty se tady vůbec neprodávají, a já je mám přitom hodně rád. Nemám rád zeleninu a vy ji tady jíte hodně. Moc mi ale chutnají vaše knedlíky, čočka a úplně nejraději mám svíčkovou na smetaně."
</TEXT>
</DOC>
<DOC>
<DOCID>LN-20020719080</DOCID>
<DOCNO>LN-20020719080</DOCNO>
<DATE>07/19/02</DATE>
<TITLE>
Dosažené vědecké výsledky by mohly přispět k úspěšnému léčení poranění míchy u člověka.
</TITLE>
<GEOGRAPHY>FLORIDA</GEOGRAPHY>
<TEXT>
Lidské neurony odvozené od buněk klonovaných z nádorové buněčné masy pomohly v některých případech obnovit míšní funkci u laboratorních krys. Informuje o tom specializovaný časopis Journal of Neurosurgery. "Transplantáty takto ošetřených buněk byly použity k opětovnému spojení krátkých obvodových drah v míše zkoumaných krys," uvedl Samuel Saporta, profesor anatomie a vedoucí osobnost celého projektu. "Prokázali jsme, že takto získané buňky jsou bezpečné, životaschopné a mohou propojit nepoškozené části míchy," dodal. Buňky jsou označovány jako hNt nebo LBS neurony. Výsledkem experimentu jsou krysy, které jsou i přes umělé poranění míchy nakonec schopny opět nést váhu svého těla na zadních končetinách. Vědci však zároveň zdůrazňují, že je třeba ještě vyčkat a nedělat ukvapené závěry. Podle nich je ještě nezbytné provést další výzkumy, které by skutečně prokázaly, že zvířata jsou schopná chodit.
</TEXT>
<HEADING>
Budou zvířata chodit?
</HEADING>
<TEXT>
HNT neurony pocházejí podle časopisu z určitého typu lidských rakovinných buněk charakteristických přítomností nezralých progenitorových buněk. Tyto rapidně se dělící nádorové buňky mají schopnost diferenciace do neuronální vývojové řady. Z jedné původní buňky se tak vytvoří celý buněčný klon. Neurony jsou následně ošetřeny kyselinou retinovou tak, aby se staly plně vyzrálými, dále se již nedělícími buňkami. Pokusy jak na zvířecím, tak na lidském modelu potvrdily, že hNT neurony nemají tendenci se zpětně "zvrátit" v buňky nádorové. Podle vědců se na lepších výsledcích u zvířat se zpožděnou transplantací podílí méně imunní hostitelské prostředí, které časem po úraze oslabuje. Bezprostředně po úraze totiž zánětlivé substance povzbuzují aktivitu imunokompetentních buněk, které v místě zánětu odstraňují všechny buňky cizí pro tělo, včetně hNT neuronů. Laboratorní zvířata nejsou schopná sama chodit. Transplantované buňky však zaplní postiženou oblast míchy a vytvoří nové neuronální spojení. "To naznačuje, že bychom mohli prostřednictvím rehabilitace naučit míchu, jak a kdy má vysílat odpovídající nervové signály tak, aby zvíře mohlo opět chodit," říká k tomu Saporta. Věří, že dosažené výsledky by mohly vést k úspěšnému léčení poranění míchy i u člověka.
HNT neurony pocházejí podle časopisu z určitého typu lidských rakovinných buněk charakteristických přítomností nezralých progenitorových buněk. Tyto rapidně se dělící nádorové buňky mají schopnost diferenciace do neuronální vývojové řady. Z jedné původní buňky se tak vytvoří celý buněčný klon. Neurony jsou následně ošetřeny kyselinou retinovou tak, aby se staly plně vyzrálými, dále se již nedělícími buňkami. Pokusy jak na zvířecím, tak na lidském modelu potvrdily, že hNT neurony nemají tendenci se zpětně "zvrátit" v buňky nádorové. Podle vědců se na lepších výsledcích u zvířat se zpožděnou transplantací podílí méně imunní hostitelské prostředí, které časem po úraze oslabuje. Bezprostředně po úraze totiž zánětlivé substance povzbuzují aktivitu imunokompetentních buněk, které v místě zánětu odstraňují všechny buňky cizí pro tělo, včetně hNT neuronů. Laboratorní zvířata nejsou schopná sama chodit. Transplantované buňky však zaplní postiženou oblast míchy a vytvoří nové neuronální spojení. "To naznačuje, že bychom mohli prostřednictvím rehabilitace naučit míchu, jak a kdy má vysílat odpovídající nervové signály tak, aby zvíře mohlo opět chodit," říká k tomu Saporta. Věří, že dosažené výsledky by mohly vést k úspěšnému léčení poranění míchy i u člověka.
</TEXT>
</DOC>
<DOC>
<DOCID>LN-20020719081</DOCID>
<DOCNO>LN-20020719081</DOCNO>
<DATE>07/19/02</DATE>
<GEOGRAPHY>PEKING</GEOGRAPHY>
<TEXT>
Práce v kamenolomu byla těžká, a tak Jü Siou využila nabídku pracovat v bohaté jižní provincii Kuangtung s velkou radostí. Žena, které tehdy bylo 26 let, opustila manžela a odjela do Lu-fengu, kde ji její "zprostředkovatelé práce" prodali za 1700 jüanů (zhruba 6300 Kč) jako nevěstu jednomu sedlákovi. V Číně to není ojedinělý případ. Dívek na vdávání je nedostatek a nákup nevěsty je historicky i kulturně přijatelný. Desetitisíce chudých, často nevzdělaných žen jsou takto nalákány a prodány jako nevěsty nebo prostitutky, píše agentura DPA. Velký rozruch vzbudil případ teprve dvanáctileté Tuan Jing z Chu-nanu, která utekla z domova po hádce s rodiči a pak byla unesena. Musela pracovat v jednom nevěstinci a sužovaly ji pohlavní nemoci. Její únosce i kuplíř byli popraveni. OSN registruje v Číně jen za 90. léta 88 000 únosů žen a dětí.
</TEXT>
</DOC>
<DOC>
<DOCID>LN-20020719082</DOCID>
<DOCNO>LN-20020719082</DOCNO>
<DATE>07/19/02</DATE>
<TITLE>
10 divů Česka
</TITLE>
<TEXT>
Kolem roku 1270 pracoval jistý mnich Antoň z cisterciáckého kláštera v Sedlci na viničných horách. Znaven sluncem usnul. Zdálo se mu, že ze země vyrůstají tři stříbrné pruty. Místo, kde spal, chytře označil kouskem své kutny. A když tu cisterciáci do země kopli, hle, stříbro skutečně našli. Kolem něj se pak zdvihlo město Kutná Hora.
Tolik legenda. Pravda ovšem je, že kolem roku 1260 bylo na území sedlckého kláštera stříbro skutečně objeveno a že za vlády Přemysla Otakara II. už měla zdejší hornická osada jméno: Cuthna antiqua - Stará Kutna. Třicet let nato tu vypukla stříbrná horečka - ve starých spisech je popisovaná jako "sběh lidí ke Kutně". Není tu pravidelná plocha starobylého náměstí, jakým renesanční urbanisté okrášlili Telč či Jindřichův Hradec. Nejsou tu ulice, které by k němu přehledně mířily. Ty zdejší běží podle neodhadnutelného řádu. Rohy, křivky, průchody, zákoutí, půvabné dědictví středověku. Proč tu zůstal tak zakonzervovaný? Na rozdíl od měst, kterým majetná šlechta dopřála renesanční rozkvět, Kutná Hora měla v té době už nejlepší časy za sebou.
</TEXT>
<HEADING>
Město stále středověké
</HEADING>
<TEXT>
Kolem roku 1300 vydal Václav II. královské horní právo, podle kterého panovník disponoval nerostnými surovinami na jakýchkoliv pozemcích. Zároveň sjednotil peněžnictví v celém království pod jednotnou minci a jedinou mincovnu - pracovala právě v kutnohorském Vlašském dvoře. Tak se město stalo pilířem panovnické ekonomické moci a co do významu povýšilo na druhé místo za Prahu. Jenže v roce 1422 město vypálil Zikmund ustupující před Žižkou a dva roky nato ho naopak zdecimoval Žižka. Na čas se Kutná Hora vzpamatovala - ještě v roce 1448 byl na sněmu ve Vlašském dvoře zvolen zemským správcem Jiří z Poděbrad a v roce 1471 českým králem Vladimír Jagellonský. Ale de facto to byla labutí píseň kutnohorské stříbrné příčky mezi královskými městy. Důvod byl prozaický: došlo stříbro. Navíc se do Evropy začaly dovážet drahé kovy z amerických nalezišť. Po třicetileté válce se ani slávu, ani těžbu nepodařilo obnovit. Tečkou bylo zavření mincovny v roce 1727. Co zbylo ze staré slávy a bohatství? To nejkrásnější - architektura a unikátní starobylá nálada města. Na seznam UNESCO byla Kutná Hora zapsána v roce 1995.
</TEXT>
<HEADING>
Barbora po vzoru pražském
</HEADING>
<TEXT>
Na ostrohu nad zalesněným údolím říčky Vrchlice (zvané Pách) stojí gotický chrám zasvěcený patronce horníků svaté Barboře. Stavět se začal roku 1388 a mířil vysoko. Kutná Hora se chtěla vyrovnat Praze, proto k budování chrámu přizvala pražské stavitele. Prvním byl Jan Parléř, syn projektanta sv. Víta Petra Parléře. Ambiciózní plány totiž přerušily husitské války. Znovu se začalo stavět až v roce 1482 a opět byli pozváni mistři z Prahy. Především to byl Matyáš Rejsek (stavitel Prašné brány) a Benedikt Rejta (pracoval na Vladislavském sále Pražského hradu). Pak začaly stříbrné doly a s nimi i finance vysychat. V roce 1558 byl nedostavěný chrám uzavřen provizorní zdí. Trochu barokního tónu mu přidali jezuité, kteří do Kutné Hory přišli v roce 1626, ale pak bylo ticho po pěšině víc než dvě stě padesát let. Až roku 1884 se začalo znovu stavět zásluhou místního archeologického spolku Vocel. Barbora byla dokončena po pěti stoletích v roce 1905. Kutná Hora je směs života duchovního i světského. Pozoruhodné sakrální stavby, ke kterým vedle sv. Barbory patří i gotická kaple Božího těla, Jezuitská kolej, vrcholné baroko chrámu sv. Jana Nepomuckého, gotika chrámu sv. Jakuba, baroko kláštera voršilek. Silnější povahy mohou vyrazit do hřbitovní kaple Všech svatých s kostnicí, jejíž původně středověké tváři dal tu dnešní Jan Blažej Santini - Aichel. Nezvyklá výzdoba interiéru je sestavena téměř výhradně z lidských kostí a člověk se tu neubrání myšlence na smrt. A co nabízí kategorie 'život'? Například Hrádek. Kdysi tvrz, později okázalý palác Jana Smíška, obchodníka s rudou a mědí a majitele zdejších dolů. Dnes je tu České muzeum stříbra a také návštěvníkům otevřený středověký stříbrný důl. Kutná Hora se může pochlubit i unikátní gotikou měšťanského Kamenného domu či středověkou uličkou Ruthardka. O první místo mezi kutnohorskými památkami se pere se sv. Barborou impozantní Vlašský dvůr, kdysi hospodářské centrum království. Původní tvrz byla v 1. polovině 14. století přestavěna na královskou mincovnu. Zároveň tu rostly reprezentační prostory po potřeby panovníka. Na přestavbě se podíleli pražští stavitelé pracující na chrámu sv. Barbory. Dodnes se zachoval portál přičítaný Matyáši Rejskovi. Se zrušením mincovny v roce 1727 ztratil i Vlašský dvůr celostátní význam. Sídlilo tu několik městských institucí, až koncem 19. století padlo rozhodnutí vrátit mu bývalou krásu.
Příště: Telč
</TEXT>
</DOC>
<DOC>
<DOCID>LN-20020719083</DOCID>
<DOCNO>LN-20020719083</DOCNO>
<DATE>07/19/02</DATE>
<TITLE>
největší teroristické útoky
</TITLE>
<TEXT>
Čtenáři amerických deníků Washington Post a New York Times nalezli ve svých novinách 19. května 1995 podivnou přílohu. Na osmi tiskových stranách byl hustým písmem uveřejněn dokument o více než 35 tisících slovech.
Kdo se přemohl a přečetl víc než několik úvodních vět neobvyklé přílohy, mohl se například dočíst: "Technická revoluce a její následky byly pohromou pro lidskou rasu. Destabilizovaly společnost, vedly k širokému a všeobecnému psychickému utrpení a přivodily velké škody světu přírody. Proto hlásáme revoluci proti industrializaci, ne revoluci politickou....." Jen málokdo dočetl tuto snůšku do konce, i když téměř každý znal autora. Byl jím Unabomber, postrach amerických univerzit, vědeckých ústavů a pošt. Člověk, který už sedmnáct let posílal vědcům, manažerům a univerzitním profesorům na nejrůznější adresy po Spojených státech balíčky a dopisy s bombami. Zabil tři lidi a 23 jich zranil. FBI po něm po celou dobu marně pátrala. Pak rozeslal prohlášení, že když významné americké deníky uveřejní jeho manifest, přestane s útoky.
</TEXT>
<HEADING>
Pošťák roznáší smrt
</HEADING>
<TEXT>
V květnu 1978 našli náhodní chodci na parkovišti i llinoiské univerzity balíček. Byla na něm zpáteční adresa se jménem jednoho profesora Severozápadní univerzity, a tak ho na tuto adresu poslali. Profesora to ale překvapilo, nikomu totiž nic podobného neposílal. Kontaktoval proto policii. Ve chvíli, kdy se jeden z policistů pokusil zásilku otevřít, explodovala. Důstojník naštěstí utrpěl pouze několik lehčích zranění. Psal se 26. květen 1978 - den, kdy Unabomber poprvé zaútočil. Tehdy ještě nikdo netušil, že začala série útoků, která potrvá dlouhých 17 let. FBI případ vyšetřovala, ale nepodařilo se jí najít žádnou stopu. A Unabomber čekal celý jeden rok. Dalším cílem jeho útoku se stala opět Severozápadní univerzita. Jeden ze studentů otevřel 9. května 1979 krabici, kterou někdo nechal ve společenských prostorách univerzitního technologického institutu. Krabice vybuchla. I tentokrát měl zvědavý student štěstí, byl pouze lehce zraněn. Třetí bomba byla jako poštovní balík odeslaná v listopadu 1979 letecky z Chicaga. Její detonaci způsobilo pravděpodobně selhání roznětky. Vybuchla v zavazadlovém prostoru. Štěstí tentokrát přálo cestujícím. Letadlo nouzově přistálo na letišti v Dallasu a jen 12 pasažérů muselo být ošetřeno, protože se nadýchali kouře. Kdo byl adresátem pekelného stroje, se nepodařilo zjistit. FBI stále neměla žádnou stopu. Bylo ale jasné, že atentáty jsou dílem jedné osoby. Bomby byly označeny stejnými písmeny FC. Unabomber - přezdívku dostal podle útoků na univerzity pokračoval se zhruba půlroční periodou. V červenci 1980 dostal balíkovou bombu manažer aerolinek. Byl lehce zraněn. Na univerzitě v Utahu byla nalezena výbušnina v hale přednáškové budovy. Zneškodnil ji člen "bombového" oddílu policie. Cíli útoků se postupně stali: profesor michiganské univerzity, univerzita v Tennessee, kalifornská univerzita v Berkely. Oběti utrpěly různě těžká zranění, ale nikdo nebyl zabit. Až přišel 11. prosinec 1985. Hugh Scruton byl majitelem prodejny a půjčovny počítačů v Sacramentu. Výkladní skříní uviděl před vchodem do svého krámu balíček. Chtěl ho vyhodit do koše. Když ho zvedl, balíček explodoval. Kovový šrapnel mu prorazil hruď a roztrhl srdce. Byl na místě mrtvý. Unabomber poprvé zabíjel. Vražedné atentáty pokračovaly. Celkem šestnáct bomb přišlo na různé adresy ve Spojených státech, většinou to byly univerzity nebo technické instituty. Výbušniny dostali i významní manažeři velkých firem. Přibývalo zraněných, ale což bylo horší - i mrtvých. Ředitel velké reklamní agentury Thomas Mosser byl zabit ve svém domě v New Jersy v prosinci 1994, když otevřel balíček ze San Franciska. Třetím a posledním zabitým byl shodou okolností člověk, kterému se dostal do rukou úplně poslední Unabomberův balíček. Gilbert Murrcy, prezident kalifornské lesnické asociace, otevřel ve své kanceláři zásilku, která byla adresována bývalému zaměstnanci společnosti. Podlehl těžkým zraněním po explozi. Jak ukázalo vyšetřování, balíček byl poslán ve stejné době jako požadavek Unabombera, že když významné deníky uveřejní jeho manifest, skončí s atentáty.
</TEXT>
<HEADING>
Mohl by to být můj bratr
</HEADING>
<TEXT>
Na základě rozboru Unabombrova manifestu a jeho činů sestavil tým odborníků z FBI pravděpodobný obraz pachatele. Měl to být běloch středního věku, který v šedesátých letech vystudoval Harvardovu univerzitu. Pravděpodobně na některé z univerzit i učil. Tímto směrem také rozvinuli pátrání, které ale žádné výsledky nepřinášelo. Až do dubna 1996. Na FBI přišel asi čtyřicetiletý muž, představil se jako David Kaczynský. "Unabomber by mohl být můj bratr Ted," řekl. Než začal sdělovat podrobnosti, vymínil si slib: v případě, že to bude skutečně Ted, nedostane trest smrti. Když vyklízel před stěhováním dům své matky, objevil David v jejích písemnostech několik bratrových dopisů a poznámek. Ted žil už dvacet let jako poustevník ve srubu v horách v Montaně. Styl písemností, odpovídaly Unabomberovu manifestu. Policisté na nic nečekali a vypravili se do horského srubu u města Lincoln ve státě Montana. Zadrželi v něm bývalého profesora univerzity v Berkeley, pětapadesátiletého Theodora Kaczynského. Už první prohlídka srubu přinesla jasné důkazy. Policisté objevili chemikálie k přípravě výbušnin, elektronické součástky, dráty, baterie a poznámky o výrobě třaskavin. Soused Kaczynského popsal jako podivína, který se stranil lidí, živil se vlastnoručně vypěstovanou zeleninou a občas jezdil pryč na svém mopedu. Ve srubu žil doslova jako poustevník, neměl zavedenou elektřinu, ani tekoucí vodu.
</TEXT>
<HEADING>
IQ 144
</HEADING>
<TEXT>
Postupně vyšetřovatelé složili mozaiku. Obávaný Unabomber dostal již v 16 letech jako mimořádně nadaný student stipendium na Harvardově univerzitě. Dokončil ji v roce 1962 jako jeden z nejlepších žáků. Měl údajně IQ 144. Potom nastoupil jako profesor matematiky na univerzitu v Berkeley. V roce 1969 ale všechno opustil a odešel žít do hor do srubu, který si sám postavil. Odtamtud vedl pumovou kampaň proti "technickému pokroku". Přetechnizovaná společnost se mu stala symbolem všeho zla a lidského utrpení. Soudní proces s Kaczynským sledovaly celé Spojené státy. Unabomber nejdříve všechna obvinění odmítal. Když jeho advokát navrhl soudní přezkoumání jeho příčetnosti, rozzuřil se a hodil po něm tužku. Ke změně jeho chování došlo ve chvíli, kdy pro něho ministryně spravedlnosti Jannet Renová navrhla trest smrti. Výměnou za slib doživotního žaláře se ke všem činům přiznal. Souhlasil dokonce s vyšetřením soudními psychiatry. Ti konstatovali, že sice trpí paranoidní schizofrenií, ale je způsobilý stát před soudem. V květnu 1998 odsoudil tribunál Theodora Kaczynského ke čtyřnásobnému trestu doživotního vězení.
Z připravované knihy Největší teroristické akce moderní doby Příště: Atentát na Jicchaca Rabina
</TEXT>
</DOC>
<DOC>
<DOCID>LN-20020719084</DOCID>
<DOCNO>LN-20020719084</DOCNO>
<DATE>07/19/02</DATE>
<TITLE>
KDO BYL KDO V 90. LETECH: Z populárního herce Martina Stropnického se stal úspěšný diplomat
</TITLE>
<TEXT>
Dvakrát ve svém životě Martin Stropnický (46) opustil dobře nastartovanou kariéru. Poprvé když v roce 1990 odešel z Divadla na Vinohradech a začal sbírat zkušenosti v diplomacii. Podruhé pak v roce 1998, když přijal nabídku Josefa Tošovského a stal se v jeho vládě ministrem kultury.
Když v roce 1987 v muzikálu Jedno jaro v Paříži prohodil Martin Stropnický pár replik ve francouštině, v publiku to lehce zašumělo. Jak dobře předstírá, že umí cizí jazyky! Martin Stropnický ale nic nepředstíral. Do mateřské školky chodil v Římě a o pár let později studoval na francouzském lyceu v turecké Ankaře. Jeho otec byl totiž zahraničním obchodním delegátem ve službách ministerstva obchodu. Poté, co byl zlomený Alexander Dubček "uklizen" na velvyslanectví do Turecka, pan Stropnický odmítl dělat, že jej na chodbách ambasády nevidí a ujal se jej. Dostatečný důvod pro to, aby upadl v nemilost. A s ním i jeho rodina. DAMU pro Martina Stropnického tak bylo spíše východiskem z nouze než školou, o které by snil. Mnohem raději by studoval mezinárodní obchod. Po absolutoriu nastoupil angažmá v Městských divadlech pražských a v roce 1987 se stal členem souboru Divadla na Vinohradech. Brzy začal splňovat všechna kritéria pro zařazení do škatulky "charakterní populární herec mladé generace." Stejně dobře hrál prince v pohádkách i hrdiny ze současnosti v televizních seriálech. Jeho divadelní kariéra asi vyvrcholila rolí Krysaře ve stejnojmenném Dykově dramatu. "Byl to moc zajímavý člověk, a už tenkrát vystupoval tak, dalo by se říci, diplomaticky. Pro herectví je to určitě škoda, že z divadla odešel, na druhou stranu když se na jeho současném místě ocitne člověk, postižený kumštem, může udělat mnoho užitečného," říká o Stropnickém režisér této inscenace Jan Kačer. V osmdesátých letech tvořil Martin Stropnický také polovinu úspěšné písničkářské dvojice Stropnický - Jiráň. V paměti posluchačů zůstal třeba půvabný dialog reportéra Stropnického s ředitelem Jiráněm o tom, proč Jiráňův imaginární podnik nedokáže vyrobit tolik žádaná šlapátka a dvojpáčky, ale naopak zaplavuje trh nepotřebnými madélky. Po listopadu 1989 se mohl Stropnický pohodlně přemístit do škatulky "charakterní populární herec střední generace". Místo toho udělal krok stranou a stal se zaměstnancem ministerstva zahraničí. "K odchodu z divadla jsem neměl důvod, nýbrž příležitost. Chtěl jsem si zkusit něco nového, mám rád změnu. To je celé," shrnuje dnes lapidárně své tehdejší pohnutky. V diplomacii začínal od píky. Nejprve studoval na Diplomatické akademii ve Vídni, kde také absolvoval devítiměsíční stáž. "Mimo jiné nás tam učili, že diplomat smí říkat jen pravdu a nic než pravdu, nikoli však nutně celou pravdu," vzpomíná. "Učil jsem se další jazyky, studoval mezinárodní vztahy, základy mezinárodního práva, ekonomii. Musel jsem zvládnout i řadu administrativních a čistě technických dovedností, prostě získat novou profesi. A učím se vlastně pořád," dodává. Rychle postupoval po kariérním žebříčku. Brzy se na ministerstvu zahraničí stal vrchním ředitelem sekce kulturních styků. V roce 1993 byl poprvé "nasazen" do zahraničí. Stal se velvyslancem v Portugalsku. V roce 1994 se ve stejné funkci přesunul do Itálie. Opět mu nic nebránilo v tom, aby setrval v již obsazených pozicích, přesto v roce 1997 ještě jednou radikálně změnil směr. Přijal nabídku Josefa Tošovského a vstoupil jako ministr kultury do jeho vlády. Záruku, že se bude moci vrátit do diplomacie, přitom žádnou neměl. "Nesnil jsem o tom, být ministrem kultury. Proto jsem se jím možná stal. Bylo nutné velmi rychle určit, co se stihnout musí a co se zvládnout dá, sehnat několik desítek milionů korun, a zabránit tak velmi pravděpodobným škodám, dát jasně najevo lidem na ministerstvu, že nejde o čas mezi životem a smrtí, ale o příležitost i povinnost dostat ze sebe maximum. Bez politické podpory a v prostředí, kde se to potenciálními ministry kultury tradičně jen hemží," říká o svém sedmiměsíčním působení ve vládě. Návrat do diplomatických služeb se mu ale podařil. Od roku 1999 je velvyslancem České republiky ve Vatikánu. Ve své funkci by rád přispěl ke změně některých zažitých představ, které si Češi s tímto zvláštním státem spojují. "Setkávám se při svých pobytech v Praze s mírou neznalosti až odzbrojující. Je zarážející, jak hluboko jsou v našich myslích zakořeněna jistá klišé, jak pevně se držíme některých předsudků. A tak se setkávám nezřídka s názory podvědomě inspirovanými slohovými cvičeními minulých politruků a vyslovovanými často lidmi jinak vzdělanými a přemýšlivými," říká. Martinu Stropnickému určitě v jeho kariéře pomohlo jazykové vybavení, které získal již v dětství. I jeho tři děti jsou na tom s cizími jazyky podstatně lépe než jejich vrstevníci. "Devatenáctiletý Matěj má francouzskou maturitu a umí velmi dobře anglicky, Třináctiletá Anča zvládá angličtinu a pokouší italštinu a nejmladší, osmiletá Fanča má proklatě americký přízvuk," říká s drobnou stopou hrdosti v hlase diplomat. Martin Stropnický se oženil poměrně brzy. Jeho žena Lucie je dcerou známého textaře Zdeňka Borovce. Sama také píše texty a dříve pracovala jako dramaturgyně České televize. Na otázku o dalším směřování své kariéry odpovídá Martin Stropnický poněkud záhadně. Je vidět, že na diplomatickou akademii nechodil nadarmo. "To záleží na spoustě věcí. Zeptejte se Jana Pavla II. Snad se přeptá."
</TEXT>
</DOC>
<DOC>
<DOCID>LN-20020719085</DOCID>
<DOCNO>LN-20020719085</DOCNO>
<DATE>07/19/02</DATE>
<TITLE>
Úlet
</TITLE>
<TEXT>
Kdybych se ocitl na pustém ostrově, jedna z prvních věcí, která by mi v idylickém ráji chyběla, by bezpochyby byla medicína. Všude kam jedu, si alespoň maličké kapičky beru s sebou. Takové nejdrobnější možné poutíčko s civilizací. I když to vypadá, že trpím přehnanou sebepéčí, jsem přesvědčen, že všichni čas od času potřebují něco vykloktat, nakapat, spolknout, namazat a zapít. Existuje samozřejmě falešná představa, že na tak krásném místě, jako je bílá písečná pláž omývaná azurovou mořskou vodou by nám nic nebylo a že je to to nejzdravější prostředí. Omyl! Ano, omyl bych se v té azurové vodě, ale zároveň bych šlápnul na kamínek nebo ježka. Způsobené tržné poranění bych si hned na souši musel vymýt dezinfekčním přípravkem. Během toho bych se pravděpodobně spálil. Takže bych musel mít i krém na regeneraci pokožky. Poštípal by mě neznámý hmyz, který by hned zmiz, ale alergická reakce by vyžadovala mou okamžitou akci. Možná by se uplatnily právě ony kapičky usnadňující dýchání. Ty bych s sebou určitě zbytečně neměl, protože nebyl-li bych alergický na hmyz, tak na většinu vegetace určitě. To bych si tam vegetoval. Střídavě polykal tablety a měřil teplotu. Tak takhle bych si asi užíval opravdový ráj...
</TEXT>
</DOC>
<DOC>
<DOCID>LN-20020719086</DOCID>
<DOCNO>LN-20020719086</DOCNO>
<DATE>07/19/02</DATE>
<TITLE>
Na programech kin je erotický thriller Nevěrná s Diane Laneovou a Richardem Gerem v hlavních rolích
</TITLE>
<TEXT>
Pro režiséra Adriana Lynea bylo erotické jiskření mezi mužem a ženou záminkou pro odhalování krajních mezí milostných dobrodružství. Hrdinové filmů 9 a 1/2 týdne nebo Osudová přitažlivost hltali sex jako drogu. I ve snímku Nevěrná má erotika pachuť zhoubné nemoci, která se tentokrát zrodí ve zcela zdravém prostředí nezasaženém žádným škodlivým virem.
Nevěrné manželky obvykle hledají v náručích milenců to, čeho se jim nedostává doma. Mstí se za manželovy zálety, odpočívají od svých frustrací, hledají vzrušení, vytržení z nudy, úlevu od ubíjejícího stereotypu, prostě mají svůj "rozumný" důvod, proč se spustit. Lyneův film inspirovaný Chabrolovým snímkem z roku 1968 Nevěrná žena - staví tuto teorii příčin na hlavu. Nevěra nemusí být nutně podepřena nějakým důvodem, může být prostě dílem příležitosti, která dělá zloděje. Můžete mít doma štramáka, prima dítě, naopak nemít existenční problémy ani frustrace z nudy, přesto jednoho dne ztratíte hlavu a nemyslíte na to, komu všemu tím ublížíte. Stalo se to tehdy, když byl v New Yorku velký vítr a Connie (Diane Laneová) na ulici v Soho narazila do pohledného mladého Francouze Paula (Olivier Martinez). Nepodlehla mu hned, ale do jeho bohémského bytu plného starých knih ji to fatálně táhlo. Po vášnivém sexu přišly výčitky svědomí, které Connie zahnala koupí dárku pro manžela. A tak to šlo týden za týdnem. Jenže manžel nebyl ani slepý, ani pitomec a najal si soukromé očko. Také Connie pochopila, že to takhle nejde věčně. Ale bylo už pozdě. Režisér Lyne pojal svůj snímek jako pečlivou a důslednou studii nevěry. Více než souslednost příčin a důsledků ho zajímal vývoj vztahu a to, jak se k němu všichni tři zúčastnění postaví. A právě tady jeho milostný trojúhelník ztrácí rovnováhu a rozpadá se. Jako by všechna tíha filmu ležela jen na Diane Laneové, která s přehledem a sugestivní suverenitou odhaluje jedno tajemství ženské duše za druhým. Její partneři jsou deklasováni na sloužící panáky. Richard Gere hraje podváděného manžela stejně jako všechny své dosavadní svůdce. Olivier Martinez má sice sexy přízvuk, ale to je zřejmě - vedle fyzických dispozic - jediný požadavek, který na něj režisér měl. Podobná nevyváženost nás zaskakuje během celého filmu. Na jedné straně efektnost, na druhé nuda. Překvapivá invence, ale i hloupá doslovnost. Úvodní větrná scéna patří k nejpůsobivějším filmovým zpracováním etudy na téma: ona potká jeho a přeskočí jiskra. To, co je na začátku slibné a přitažlivé, se ale postupně proměňuje v samoúčelný formalismus. K otevřenému - byť tragickému - konci se zase prokousáváme přes nánosy mnohokrát obehraných klišé.
</TEXT>
<HEADING>
Jen klouzat po povrchu
</HEADING>
<TEXT>
Lyneův film má tu "výhodu", že lze pouze klouzat po jeho povrchu a prostě si užít režisérovy řemeslné obratnosti. Navíc na plátně stále sledujeme tři opravdu krásné lidi, často ve velmi choulostivých situacích - co bychom za to jindy dali. Lyneovy ambice byly ale původně rozměrnější. Jenže se rozdrobily a jen občas útočí překvapivou hořkostí, opravdovostí, či dokonce hloubkou sdělení. Ta prosakuje právě přes postavu nevěrné Connie, v níž si může nejedna žena najít alespoň kousek ze svých vysněných nebo snad i uskutečněných tužeb. Bohužel to jsou vesměs okamžiky velmi smutné, protože nevěra opravdu není něco "jako kurs keramiky", ač by si to Connie - a nejen ona - velmi přála.
Nevěrná (Unfaithful)
USA 2002
Scénář: Alvin Sargent, William Broyles jr.
Režie: Adrian Lyne
Kamera: Peter Biziou
Hudba: Jan A. P. Kaczmarek
Hrají: Diane Laneová, Richard Gere, Olivier Martinez, Erik Per Sullivan a další
Distribuce v ČR: Bontonfilm
</TEXT>
</DOC>
<DOC>
<DOCID>LN-20020719087</DOCID>
<DOCNO>LN-20020719087</DOCNO>
<DATE>07/19/02</DATE>
<TITLE>
Počítač pro děti s pavoučkem Kloboučkem
</TITLE>
<TEXT>
Výklad Oldřicha Růžičky, v němž dětské čtenáře instruuje personifikovaný pavouk, vydalo nakladatelství Computer Press. Jak si mají děti osvojit další gramotnost, totiž práci s počítačem? Jednou z možností je jmenovaná příručka. Pomalu, krok za krokem, uvádí do světa počítačových programů, složek a souborů věci znalý autor, mocně si vypomáhaje poněkud infantilními ilustracemi Jiřího Nebenführa. Kniha Počítač pro děti s pavoučkem Kloboučkem je psána natolik polopatisticky, že ji lze považovat za rukověť pro samouky. A to je velká příležitost pro ostýchavé prarodiče, s počítačem dosud neobcující. Do vhodného dárku pro vnoučata mohou sami kradí nahlížet a získat tak bez velkého intelektuálního nasazení aspoň jakési základní znalosti, ne-li dovednosti. jas
</TEXT>
<HEADING>
Black Point Sampler
</HEADING>
<TEXT>
Průřez aktuálními tituly svého vydavatelského katalogu vydala s podtitulem The Czech Alternative Music &amp; Parallel Pop nezávislá firma Black Point. Díky charakteristickým ukázkám si může nezasvěcený posluchač udělat celkem jasný obrázek o profilu jednoho z našich nejznámějších labelů, stojících v opozici vůči světovým koncernům. Hlavní linie vydavatelské politiky Black Pointu jsou tři. Český alternativní rock firma "obhospodařuje" zvláště prostřednictvím edice Archiv (Extempore, Dvouletá fáma). Termín "paralelní pop" dostává jasnější obrysy při poslechu osobitého písničkářství skupin Echt!, Nahoru po schodišti dolů Band či Traband. Třetí linií pak jsou cenné příspěvky ve sféře world music (Nigun, Gothart, Feng-Jün Song). Šíři záběru, spojenou s editorským vkusem, dokreslují tak rozdílné tituly, jako je hardcorový Našrot a archivní humor Vodňanského &amp; Skoumala. ob
Průřez aktuálními tituly svého vydavatelského katalogu vydala s podtitulem The Czech Alternative Music &amp; Parallel Pop nezávislá firma Black Point. Díky charakteristickým ukázkám si může nezasvěcený posluchač udělat celkem jasný obrázek o profilu jednoho z našich nejznámějších labelů, stojících v opozici vůči světovým koncernům. Hlavní linie vydavatelské politiky Black Pointu jsou tři. Český alternativní rock firma "obhospodařuje" zvláště prostřednictvím edice Archiv (Extempore, Dvouletá fáma). Termín "paralelní pop" dostává jasnější obrysy při poslechu osobitého písničkářství skupin Echt!, Nahoru po schodišti dolů Band či Traband. Třetí linií pak jsou cenné příspěvky ve sféře world music (Nigun, Gothart, Feng-Jün Song). Šíři záběru, spojenou s editorským vkusem, dokreslují tak rozdílné tituly, jako je hardcorový Našrot a archivní humor Vodňanského &amp; Skoumala. ob
</TEXT>
</DOC>
<DOC>
<DOCID>LN-20020719088</DOCID>
<DOCNO>LN-20020719088</DOCNO>
<DATE>07/19/02</DATE>
<GEOGRAPHY>OSTRAVA</GEOGRAPHY>
<TEXT>
V polovině srpna se Ostrava stane dějištěm pátého ročníku mezinárodního folklorního festivalu. Představí se 14 souborů z České republiky, Japonska, Řecka, Lotyšska a Portorika. Festivalový program se letos uskuteční nejen v řadě ostravských městských obvodů, ale poprvé se bude konat také v Hlučíně na Opavsku. Zahajovací koncert se uskuteční 12. srpna v Janáčkově konzervatoři v Ostravě. Návštěvníci se mohou těšit na japonský soubor Bubny, řecké seskupení Estia Pieridon Mousson a lotyšskou skupinu Aija. Domácí scénu bude reprezentovat ostravský soubor Hlubina. "Festival si našel své publikum. V Ostravě se určitě neztratí a doplňuje kolorit veškerého dění," řekla ředitelka festivalu Kateřina Macečková. Účastníci se až do 16. srpna postupně představí v městských částech Moravská Ostrava, Přívoz, Mariánské Hory, Hulváky, Ostrava-Jih, Slezská Ostrava a Ostrava-Poruba. Vystoupení se uskuteční také v Hlučíně a v Klimkovicích na Novojičínsku. Až do 17. srpna si pak zájemci mohou prohlédnout výstavu fotografií z loňského ročníku festivalu. Jejich autorem je František Řezníček a již v těchto dnech jsou snímky k vidění ve foyer Janáčkovy konzervatoře.
</TEXT>
</DOC>
<DOC>
<DOCID>LN-20020719089</DOCID>
<DOCNO>LN-20020719089</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Evropské filmy a to nejlepší z nezávislé a alternativní kinematografie slibuje mimo jiné nové pražské multikino. Má název Village Cinemas Anděl a leží pár kroků od multiplexu, který už na této smíchovské křižovatce působí. "Od ostatních multikin se náš komplex se 14 kinosály a 2300 místy liší i tím, že všechna sedadla lze sklopením vnitřních opěrek proměnit na takzvaná love seats místa pro zamilované. Nabízíme inadstandardní služby ve dvou sálech Gold Class s kapacitou po 24 místech, kde diváci naleznou luxusní polohovací křesla doplněná stolečky," řekl ve středu před otevřením generální ředitel společnosti Village Cinemas ČR Petr Kouřil. Ten se domnívá, že po otevření tohoto komplexu bude pražský trh nasycen, neboť na něm působí sedm multikin a další vznikají. Na Floře se otevře další multiplex na podzim. Cestu v boji o diváka nejschůdnější - snižování vstupného, však Kouřil považuje v konkurenčním boji za poslední možnost. S levnějším vstupným, a to do sta korun, provozovatelé nového multikina počítají pouze na evropskou a nezávislou tvorbu.
</TEXT>
</DOC>
<DOC>
<DOCID>LN-20020719090</DOCID>
<DOCNO>LN-20020719090</DOCNO>
<DATE>07/19/02</DATE>
<TITLE>
Osobnost Antonína Měšťana (nar. 1930) sehrála v české slavistice roli, kterou není třeba zvlášť zdůrazňovat. Jeho působení nebylo přitom vázáno jen na české prostředí: probíhalo zčásti v exilu, přičemž ovšem už od roku 1966 působil na univerzitě ve Freiburgu, kde se stal v roce 1974 profesorem, a přednášel i ve Spojených státech.
</TITLE>
<HEADING>
Kafka i Hašek
</HEADING>
<TEXT>
Jeho studie a články, ať už publikované v našich či zahraničních odborných časopisech a sbornících nebo psané pro literární pořady stanice Svobodná Evropa, lze počítat na stovky (jen tištěných prací je víc než sedm set). Nakladatelství Academia vydalo nyní výbor z nich pod názvem Česká literatura mezi Němci a Slovany. Jak autor říká v úvodu, při přípravě tohoto sborníku se u vybraných statí omezil v podstatě jen na drobné úpravy a škrty. Název knihy je dán tím, že jde často o studie komparatistické: některé z nich se zaměřují na to, jak se česká literatura a české prostředí vůbec nebo i slovanský svět mimočeský obrážejí v dílech některých spisovatelů německých, kteří byli nějak spjati s Prahou - setkáme se tu pochopitelně se statěmi věnovanými Franzi Kafkovi a R. M. Rilkemu; jiné zase sledují vztah ke slovanskému světu u spisovatele českého: tak tu najdeme například práci probírající, jak se v Haškově díle projevuje vztah k světu jihoslovanskému. A jak je charakteristické pro metodu literární komparatistiky, jde vesměs o velmi detailní vysledování všech prvků v životě a díle, které by mohly takové vztahy dosvědčit. Jindy ovšem je pozornost soustředěna na určité dílo i bez zřetele na tyto vztahy: tak třeba když Měšťan rekonstruuje chronologii Švejkových osudů v Haškově románu, nebo když u téže knihy zkoumá, jaké reálie tu Hašek využil: může tak konstatovat, že je to "kniha přímo napěchovaná fakty a citáty, které ve velkém počtu nejsou vymyšleny" a že Hašek často pracoval metodou jakési koláže, když "ze skutečně existujících textů neliterární povahy sestavil celé pasáže". Zajímavost tohoto rozboru je v tom, že nám dovoluje tak trochu nahlédnout do Haškovy autorské dílny. V některých pracích je téma obecnější: když se popisují snahy pražských vědeckých časopisů první poloviny 19. století o dohodu mezi Čechy a Němci, když se vysledovávají paralely a rozdíly mezi česky a německy píšícími židovskými autory z Prahy nebo při zkoumání recepce české literatury v německé jazykové oblasti v prvních desetiletích po druhé světové válce. Jindy zas Měšťan zaměřuje pozornost na roli, jakou hrál historický román inspirovaný Walterem Scottem při utváření historického vědomí Čechů a Němců začátkem 19. století v českých zemích: ukazuje přitom, že až do roku 1948 němečtí spisovatelé žijící v Čechách zpracovávali tytéž motivy z českých dějin a se stejným postojem k nim jako spisovatelé čeští, ale že po tomto datu se přiklonili spíše k propagaci mytického dávnověku germánského. Neplatí to zřejmě bez výhrad, jak svědčí jiná studie, věnovaná německému autorovi libret k Smetanovým operám Dalibor a Libuše, Josefu Wenzigovi.
</TEXT>
<HEADING>
Aktuální Boží duha
</HEADING>
<TEXT>
Z hlediska česko-německých vztahů nemohla být pochopitelně pominuta také postava H. G. Schauera, který se v osmdesátých letech devatenáctého století pokoušel - někdy i rozporuplným způsobem - překonat primitivně protiněmecký nacionalismus. Zrovna tak je pochopitelné, že se tu setkáváme i se statí věnovanou problematice Durychovy Boží duhy, prózy, v níž Měšťan vidí "velice aktuální zamyšlení nad problémem německého obyvatelstva českých zemí ve 20. století, zejména nad jeho osudem po květnu 1945" (tady může navázat i na úvahy Jana Patočky nad tímto románem). Většina statí shromážděných v Měšťanově knize se zaměřuje na určitou osobnost, Josefem Dobrovským počínaje (je tu vysledováváno zejména vše, co se týká jeho cesty do Ruska v roce 1792 1793) a Václavem Černým konče; u obou jde přitom o jejich vztah ke slovanskému světu. Ale je tu i celá řada portrétů bez zřetele k takovému vztahu (většinou jsou to stati psané pro Svobodnou Evropu) a charakterizujících jednou osobnost spisovatele nebo básníka - Jana Čepa, Emanuela Lešetického z Lešehradu, Jiřího Karáska za Lvovic, Jakuba Demla - jindy osobnost literárního vědce nebo historika - Arna Nováka, Reného Welleka, Alberta Pražáka, Zdeňka Kalisty - ale třeba i onoho "pokorného služebníka literatury", kterého Měšťan vidí v překladateli O. F. Bablerovi. Pokud jde o spisovatele a básníky, je příznačné, že v centru Měšťanovy pozornosti jsou především autoři spiritualistické orientace: těm jsou tu ostatně věnovány i dvě stati souborné. Kniha bude cennou pomůckou pro každého bohemistu, ale zaujme jistě i širší okruh čtenářů: vždyť právě tomu byla řada těchto statí bezprostředně určena.
Antonín Měšťan: Česká literatura mezi Němci a Slovany
Academia, Praha 2002, 320 str.
</TEXT>
</DOC>
<DOC>
<DOCID>LN-20020719091</DOCID>
<DOCNO>LN-20020719091</DOCNO>
<DATE>07/19/02</DATE>
<TITLE>
Hned po získání Křišťálového glóbu na mezinárodním filmovém festivalu v Karlových Varech (za snímek Rok ďábla) odjel režisér a scenárista Petr Zelenka do USA, aby tam pracoval na scénáři svého nového filmu. Aktéři Roku ďábla, skupina Čechomor, si dopřejí po deseti letech letní prázdniny.
</TITLE>
<GEOGRAPHY>PRAHA</GEOGRAPHY>
<TEXT>
Až do 18. srpna letošního roku bude Petr Zelenka pobývat v Kalifornii, Nevadě, New Orleansu a poté se přesune na východní pobřeží do New Yorku. Do Spojených států odjížděl s jasným úkolem: pracovat na scénáři svého nového snímku, který vzniká pod názvem Nejlepší filmy našeho života. Psaní scénáře hodlá spojit i s obhlídkami terénu, Nejlepší filmy se totiž budou točit v USA a hovořit se v nich bude anglicky. Jednou z plánovaných zastávek na Zelenkově americké misi je také schůzka s jedním z producentů kultovního snímku Bezstarostná jízda.
</TEXT>
<HEADING>
Inspirace Bezstarostnou jízdou
</HEADING>
<TEXT>
Právě tento film hraje totiž v novém Zelenkově scénáři důležitou roli. Ústřední linie filmu se týká dvou Japonců, kteří před zákonem utečou do USA a hodlají tu zemřít po vzoru slavných filmových hrdinů z Bezstarostné jízdy. Dalším motivem snímku bude například příběh tádžického režiséra, který ukradne film a přijede s ním do Ameriky na festival. Kmotrovství nového filmu Zelenkovi přislíbil americký Monty Python Terry Gilliam, doufejme jen, že Nejlepší filmy našeho života dopadnou líp než Gilliamův nešťastně nedokončený projekt o donu Quijotovi.
</TEXT>
<HEADING>
Úspěšná mise Roku ďábla pokračuje
</HEADING>
<TEXT>
Rok ďábla, který už vidělo přes 140 tisíc diváků, se po úspěchu v Karlových Varech vrací na program multiplexů. "Teď je Rok ďábla na přehlídce v Jeruzalémě, během dvou týdnů se dozvíme, jestli se objeví na festivalu v Torontu, je zařazený do nesoutěžní sekce v Rotterdamu, kde před pěti lety vyhráli Knoflíkáři, máme také pozvání na londýnský festival," zmapoval pohyb Roku ďábla jeho producent Pavel Strnad. Zároveň producent přiznal, že v tuto chvíli vůbec nelituje, že se úspěšný snímek nedostal na prestižní filmový festival v Cannes: "Zkusili jsme to, to je prostě povinnost, ale měli jsme šanci maximálně na zařazení do některé z doprovodných sekcí, což by nám zavřelo dveře na přehlídku do Karlových Varů." Zatímco Petr Zelenka pracuje na novém scénáři, aktéři jeho filmu Rok ďábla, skupina Čechomor, si dopřávají po deseti letech první prázdniny. "Poprvé se Čechomor objeví 24. srpna na hudebním festivalu na Okoři, volíme teď cestu: méně hraní, ale s podstatně větší parádou," uvedl manažer skupiny Ona "větší paráda" se chystá na letošní listopad, kdy Čechomor vyjede na turné se symfonickým orchestrem v zádech. V jednání je spolupráce s Pražským komorním orchestrem, který by měl dirigovat Jaz Coleman. Velkoryse pojaté koncerty skupiny Čechomor by měly podpořit i uvedení Roku ďábla na londýnském filmovém festivalu, který se bude konat letos v listopadu.
Rok ďábla, který už vidělo přes 140 tisíc diváků, se po úspěchu v Karlových Varech vrací na program multiplexů. "Teď je Rok ďábla na přehlídce v Jeruzalémě, během dvou týdnů se dozvíme, jestli se objeví na festivalu v Torontu, je zařazený do nesoutěžní sekce v Rotterdamu, kde před pěti lety vyhráli Knoflíkáři, máme také pozvání na londýnský festival," zmapoval pohyb Roku ďábla jeho producent Pavel Strnad. Zároveň producent přiznal, že v tuto chvíli vůbec nelituje, že se úspěšný snímek nedostal na prestižní filmový festival v Cannes: "Zkusili jsme to, to je prostě povinnost, ale měli jsme šanci maximálně na zařazení do některé z doprovodných sekcí, což by nám zavřelo dveře na přehlídku do Karlových Varů." Zatímco Petr Zelenka pracuje na novém scénáři, aktéři jeho filmu Rok ďábla, skupina Čechomor, si dopřávají po deseti letech první prázdniny. "Poprvé se Čechomor objeví 24. srpna na hudebním festivalu na Okoři, volíme teď cestu: méně hraní, ale s podstatně větší parádou," uvedl manažer skupiny Ona "větší paráda" se chystá na letošní listopad, kdy Čechomor vyjede na turné se symfonickým orchestrem v zádech. V jednání je spolupráce s Pražským komorním orchestrem, který by měl dirigovat Jaz Coleman. Velkoryse pojaté koncerty skupiny Čechomor by měly podpořit i uvedení Roku ďábla na londýnském filmovém festivalu, který se bude konat letos v listopadu.
</TEXT>
</DOC>
<DOC>
<DOCID>LN-20020719092</DOCID>
<DOCNO>LN-20020719092</DOCNO>
<DATE>07/19/02</DATE>
<TITLE>
V Císařské konírně Pražského hradu je otevřena výstava Útěk a exil v umění
</TITLE>
<TEXT>
Násilné loučení s vlastí je skutečnost, s níž se člověk musel odnepaměti vyrovnávat. Je to zřejmé i z čerstvě otevřené expozice na Pražském hradě.
PRAHA - Původní záměr přiblížit práci Úřadu vysokého komisaře OSN pro uprchlíky, který pracuje už 50 let a za tu dobu poskytl po celém světě pomoc více než 50 milionům uprchlíků, přerostl v širší svědectví. I to je v duchu práce v humanitární oblasti - ti, kteří pomáhají, jsou svědky nejkritičtějších a také nejintimnějších okamžiků lidské existence. Vidí zármutek, utrpení, ponížení i naději, pokud se lidem podaří vrátit domů nebo pokud jsou schopni najít v nové zemi náhradní domov. O tom všem vypovídá výstava v Císařské konírně.
</TEXT>
<HEADING>
Od Svaté rodiny k Bosně
</HEADING>
<TEXT>
Sál uzpůsobený jako nádražní hala nabízí zdánlivě neslučitelné obrazy. Sdružuje vždy umělecké ztvárnění ať už mytických či realitou inspirovaných příběhů se zcela konkrétní fotografií z nedávného času. Na jedné straně díla od pozdní gotiky (nejstarší je neznámý Mistr kroměřížského oltáře z roku 1495) přes renesanci (například Cranach), baroko až k 19. a 20. století (Picasso). Na straně druhé Uprchlíci z Rwandy, Kosova, Indonésie... Britský sochař Henry Moore lavírovanou křídou zachytil v roce 1940 ženy a děti přebývající v metru, Němec Ernst Berlach vytvořil litografický cyklus Válka, izraelský malíř Abel Pann vytvořil v roce 1916 kresby Lidé na pochodu a Jediní, kteří přežili... Divák s údivem zjišťuje, jak velmi se objekty těchto děl podobají lidem na snímcích třeba maďarských uprchlíků, kteří se v roce 1958 stěhují do nových domovů v Rakousku, nebo běženců z Rwandy vracejících se z Tanzanie. Český malíř Karel Fleischmann zachytil v roce 1942 v "terezínském" cyklu například Odcházející a přicházející transport, Starší lidi čekající na registraci po příjezdu do Terezína, Transport přestárlých z Německa převážených na pohřebním voze po příjezdu do Terezína... Doba jednotlivých svědectví je rozdílná. Forma se liší - skoro sto let stará křehká kresba versus barevná fotografie. Výraz a obsah jsou však totožné. "Nádražní" expozice je rozčleněna na pomyslné zastávky. Části Vyhnání, Pronásledování, Na cestě, Pomoc čerpají v umělecké rovině ještě z mytických příběhů, od vyhnání Adama a Evy z ráje přes novozákonní vraždění neviňátek či útěk Svaté rodiny do Egypta, nabízí však i Picassovu Gueraniku, novodobý a nadčasový symbol kruté agrese. V dalších zastávkách se jistým historickým předělem stává část Mucha - mezi mýty a skutečnostmi (ukazují se tu ve videoprojekcích detaily z Muchovy Slovanské epopeje) a Bílá Hora a Komenský s obrazy, které zejména v 19. století exulantské téma bohatě zpracovávaly. Čirou současností jsou oddíly Balkán a Od Sarajeva k Sarajevu, zachycující období dvou světových válek i balkánské národnostní a politické vření posledních desetiletí.
</TEXT>
<HEADING>
Program pro děti a rodiče
</HEADING>
<TEXT>
Jedním z cílů výstavy je vyvolat emoce. Pokud na ni přijdou rodiče s dětmi, mohou v prostředí evokujícím charakteristickými zvuky opravdové místo odjezdů a příjezdů nalézt i další podněty. Interaktivní program myslí na dětského návštěvníka, takzvaná Úschovna myšlenek počítá s tím, že se divák podělí o své poznatky i s dalšími návštěvníky a bude moci nahlédnout i do "zavazadel spolucestujících"... Výstava bude otevřena do 15. září a její výtěžek poputuje do Fondu vzdělávání uprchlíků (Refugee Education Trust) - nezávislého fondu pro zajištění dalšího vzdělávání uprchlíků.
Jedním z cílů výstavy je vyvolat emoce. Pokud na ni přijdou rodiče s dětmi, mohou v prostředí evokujícím charakteristickými zvuky opravdové místo odjezdů a příjezdů nalézt i další podněty. Interaktivní program myslí na dětského návštěvníka, takzvaná Úschovna myšlenek počítá s tím, že se divák podělí o své poznatky i s dalšími návštěvníky a bude moci nahlédnout i do "zavazadel spolucestujících"... Výstava bude otevřena do 15. září a její výtěžek poputuje do Fondu vzdělávání uprchlíků (Refugee Education Trust) - nezávislého fondu pro zajištění dalšího vzdělávání uprchlíků.
</TEXT>
</DOC>
<DOC>
<DOCID>LN-20020719093</DOCID>
<DOCNO>LN-20020719093</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Velkou cenu poroty získal na mezinárodním filmovém festivalu v americkém městě Dahlonega u Atlanty animovaný dokument nazvaný Fester nebo fikce. Vznikl v koprodukci České televize (ČT) se společností Complex Communications. "Čtyřicetiminutový snímek amerického právníka působícího v Praze Roberta Ellmana byl už v květnu oceněn na festivalu v San Francisku jako nejlepší dokumentární film. Ve filmu, který lze charakterizovat jako animovaný dokumentární thriller, použil autor vedle postupů z hraného, dokumentárního či animovaného filmu i prvky známé z videoher. Diváka nutí přemýšlet nad tím, co ještě může být realita a co fikce, neboli co všechno se může skrývat za tváří na první pohled "normálního" člověka.
</TEXT>
</DOC>
<DOC>
<DOCID>LN-20020719094</DOCID>
<DOCNO>LN-20020719094</DOCNO>
<DATE>07/19/02</DATE>
<TITLE>
Hudba, film, divadlo a hlavně důraz na ekologii lákají na výjimečný festival
</TITLE>
<TEXT>
Dnes začíná v Králíkách na Orlickoústecku 10. ročník třídenního (nejen) hudebního festivalu, který je na tuzemské poměry v mnoha ohledech ojedinělý.
PRAHA - Slovinští Laibach, dále Carlos de Nicaragua (bývalý člen někdejší etnopunkové legendy Mano Negra), ze Slovenska pak např. Jana Kirschner a kapely Polemic či Vidiek a samozřejmě velké množství předních českých interpretů z nejširšího hudebního spektra - to jsou taháky dnes startujícího králického festivalu. Zdejší dramaturgie se vždy vyznačovala velkou rozmanitostí, a když zde v minulých letech vystoupili třeba američtí Living Colour, britští Zion Train, finská Apocalyptica, nizozemští Legendary Pink Dots, na své si mohli přijít příznivci zcela rozdílných hudebních žánrů. Nejinak tomu bude i letos. Tento výběr umožňuje existence hned pěti paralelně fungujících scén. Kromě dvou hlavních pódií, kde se návštěvníci mohou těšit na ta nejznámější jména, je připravena i scéna klubová (především pro méně známé kapely vyhraněnějších rockových stylů) a dvě tzv. taneční. Letmý pohled na seznam účinkujících - stejně jako u všech ostatních českých festivalů letošního léta - možná nikoho jen tak neohromí. Řídit se však pouze jím by byla velká chyba. Důvodů, proč se určitě vypravit právě do Králíků, totiž existuje celá řada. Kromě hudby je zde kladen velký důraz také na divadlo a film. Tři divadelní scény a dva filmové stany s téměř dvěma stovkami krátkometrážních i celovečerních snímků. "Zastoupeno je několik kultovních filmů světové, převážně nezávislé kinematografie. Hlavní slovo ovšem budou mít dokumenty s ekologickou a zeměpisnou tematikou," říká tiskový mluvčí festivalu Petr Choura. Ekologie je už tradičně vůbec hlavním mottem králického letního festivalu. "Bohužel je to v naší zemi u podobných akcí stále unikum," podotýká Choura. "Za účelem osvěty tu máme s touto problematikou připraveny různé workshopy, knihkupectví a také odborné semináře nejen pro dospělé, ale i pro děti, které sem mají vstup v doprovodu rodičů zcela zdarma," říká mluvčí festivalu, jehož podtitulem je Netestováno na zvířatech.
</TEXT>
<HEADING>
Bez masa a lihovin
</HEADING>
<TEXT>
Že v Králíkách po tři dny nenarazíte na jiné než vegetariánské občerstvení, je už jaksi samo sebou. A protože vegetariáni nemají v oblibě ani tvrdý alkohol, lihoviny tu rovněž nehledejte... Petr Choura ovšem jako největší lákadlo králického festivalu vyzdvihuje už samo prostředí, ve kterém se koná: "Kdo v Králíkách byl v minulých letech, ví, že zdejší úchvatná krajina pod Králickým Sněžníkem na rozhraní Orlických hor a Jeseníků přímo vybízí spojit návštěvu festivalu s poznáním okolí," říká Choura. "Například hned nad amfiteátrem se nachází hora Matky Boží - silně působivé duchovní místo, kde stojí barokní komplex sestávající z poutního kostela a jednoho z největších klášterů v Čechách," zní namátkové doporučení z králického místopisu. Komu je to málo a chyběl by mu třeba sport, "tak si kromě horské turistiky račte vybrat - jsou tu například tenisové kurty nebo koupaliště," vybírá nakonec z téměř nekonečné nabídky festivalu v Králíkách jeho mluvčí.
Že v Králíkách po tři dny nenarazíte na jiné než vegetariánské občerstvení, je už jaksi samo sebou. A protože vegetariáni nemají v oblibě ani tvrdý alkohol, lihoviny tu rovněž nehledejte... Petr Choura ovšem jako největší lákadlo králického festivalu vyzdvihuje už samo prostředí, ve kterém se koná: "Kdo v Králíkách byl v minulých letech, ví, že zdejší úchvatná krajina pod Králickým Sněžníkem na rozhraní Orlických hor a Jeseníků přímo vybízí spojit návštěvu festivalu s poznáním okolí," říká Choura. "Například hned nad amfiteátrem se nachází hora Matky Boží - silně působivé duchovní místo, kde stojí barokní komplex sestávající z poutního kostela a jednoho z největších klášterů v Čechách," zní namátkové doporučení z králického místopisu. Komu je to málo a chyběl by mu třeba sport, "tak si kromě horské turistiky račte vybrat - jsou tu například tenisové kurty nebo koupaliště," vybírá nakonec z téměř nekonečné nabídky festivalu v Králíkách jeho mluvčí.
</TEXT>
</DOC>
<DOC>
<DOCID>LN-20020719095</DOCID>
<DOCNO>LN-20020719095</DOCNO>
<DATE>07/19/02</DATE>
<TITLE>
Fotografka Peggy Sirotová vytvořila nezvyklé portréty filmovových, hudebních a sportovních hvězd
</TITLE>
<TEXT>
V Nejvyšším purkrabství Pražského hradu byla včera otevřena netradiční výstava americké fotografky s ruskými předky Peggy Sirotové.
PRAHA - Expozice nazvaná Guess Who (Hádej kdo) ukazuje slavné osobnosti ze světa filmu, hudby a sportu ve zcela netradičních pózách. Peggy Sirotová, která pracovala v oblasti reklamy a uměleckou fotografií se nikdy nezabývala, portrétovala pro komerční účely řadu celebrit. Po skončení nezáživné a rutinní práce je přemluvila k neuvěřitelným grimasám a bláznivým kouskům. Na někoho naléhala celé hodiny, většina se však jejím entuziasmem nechala strhnout a skutečně se odvázala. Později, když se sláva Peggy Sirotové roznesla po celém Hollywoodu, začali se herci a zpěváci objednávat do jejího ateliéru sami. Ne všechny hvězdy si pečlivě hlídají lacinou a povrchní image. Opravdoví umělci se zpravidla dokážou "shodit", aniž by ztratili cokoli ze své elegance.
</TEXT>
<HEADING>
McEnroe se přestrojil za slepici
</HEADING>
<TEXT>
Jemná nadsázka sluší například kovbojské madam Claudii Cardinalové, dětsky vyděšenému Marcelu Marceauovi, Charltonovi Hestonovi se stříkací pistolkou, Madonně s knírem, Garymu Oldmanovi pod obřím kloboukem, Stingovi pod prostěradlem, Jacku Nicholsonovi pod peřinou, Davidu Copperfieldovi na hrazdě, Stevenu Spielbergovi s obří tubou i Ozzymu Osborneovi v dámských šatech. U některých výstředníků bylo možné zajít přece jen trochu dál. Tak vznikly podobenky Erika Robertse s falešnými ňadry, Andyho Garcii s židlí v zubech, Tima Burtona převlečeného za ducha, Mela Gibsona vpleteného do zábradlí, Cybill Sheperdové se šlehačkovým dortem ve tváři. A také Pamely Andersonové v masce Groucha Marxe, Johna McEnroea v masce slepice, bezdomovce Antonia Banderase, Harrisona Forda v masce Indiana Jonese zkříženého s Freddiem Kruegerem, George Lucase ve staniolu či Janet Jacksonové v igelitovém pytli. Mezi dalším vyobrazenými pozná pozorný návštěvník Claudii Schifferovou, Jodie Fosterovou, Goldie Hawnovou, Drew Barrymoreovou, Isabellu Rosselliniovou, Jeffa Bridgese, Ringo Starra, Michelle Pfeifferovou, Michaela Douglase, Courtney Love, Kevin a Spaceyho, Miu Farrowovou, Anjeliku Houstonovou, Nicole Kidmanovou a mnoho dalších celebrit. Jméno modelu ale musí každý návštěvník vyluštit z důmyslné přesmyčky (příklad: Drab Tipt = Brad Pitt). Na Pražském hradě je vystaveno devadesát portrétů, souběžně vydaná kniha však obsahuje dalších osmdesát snímků včetně fotografie dalajlamy. Vtipná výstava, která pod záštitou německého časopisu Stern putuje po celém světě a jejíž výtěžek bude věnován ve prospěch boje proti AIDS, potrvá do 30. srpna.
Jemná nadsázka sluší například kovbojské madam Claudii Cardinalové, dětsky vyděšenému Marcelu Marceauovi, Charltonovi Hestonovi se stříkací pistolkou, Madonně s knírem, Garymu Oldmanovi pod obřím kloboukem, Stingovi pod prostěradlem, Jacku Nicholsonovi pod peřinou, Davidu Copperfieldovi na hrazdě, Stevenu Spielbergovi s obří tubou i Ozzymu Osborneovi v dámských šatech. U některých výstředníků bylo možné zajít přece jen trochu dál. Tak vznikly podobenky Erika Robertse s falešnými ňadry, Andyho Garcii s židlí v zubech, Tima Burtona převlečeného za ducha, Mela Gibsona vpleteného do zábradlí, Cybill Sheperdové se šlehačkovým dortem ve tváři. A také Pamely Andersonové v masce Groucha Marxe, Johna McEnroea v masce slepice, bezdomovce Antonia Banderase, Harrisona Forda v masce Indiana Jonese zkříženého s Freddiem Kruegerem, George Lucase ve staniolu či Janet Jacksonové v igelitovém pytli. Mezi dalším vyobrazenými pozná pozorný návštěvník Claudii Schifferovou, Jodie Fosterovou, Goldie Hawnovou, Drew Barrymoreovou, Isabellu Rosselliniovou, Jeffa Bridgese, Ringo Starra, Michelle Pfeifferovou, Michaela Douglase, Courtney Love, Kevin a Spaceyho, Miu Farrowovou, Anjeliku Houstonovou, Nicole Kidmanovou a mnoho dalších celebrit. Jméno modelu ale musí každý návštěvník vyluštit z důmyslné přesmyčky (příklad: Drab Tipt = Brad Pitt). Na Pražském hradě je vystaveno devadesát portrétů, souběžně vydaná kniha však obsahuje dalších osmdesát snímků včetně fotografie dalajlamy. Vtipná výstava, která pod záštitou německého časopisu Stern putuje po celém světě a jejíž výtěžek bude věnován ve prospěch boje proti AIDS, potrvá do 30. srpna.
</TEXT>
</DOC>
<DOC>
<DOCID>LN-20020719096</DOCID>
<DOCNO>LN-20020719096</DOCNO>
<DATE>07/19/02</DATE>
<TITLE>
Letošní 56. ročník mezinárodního divadelního festivalu v Avignonu trvá od 5. do 27. července. Díky Václavu Havlovi tu po delší době zaznělo spojení české divadlo.
</TITLE>
<GEOGRAPHY>AVIGNON/PRAHA</GEOGRAPHY>
<TEXT>
Jeden z nejslavnějších evropských divadelních festivalů založil v roce 1947 Jean Vilar a jeho současnou podobu, která se formovala v osmdesátých letech, charakterizuje slogan - Avignon hlavní město všech divadel. Každoročně se tu představuje kolem čtyřicítky francouzských a zahraničních divadel, zvyšuje se i počet diváků, poslední čísla hovoří o 120 tisících. Od průkopnických začátků, kdy se hrálo na čestném dvoře Papežského paláce, se festival rozrostl po celém městě. Mezi dnešní dvacítkou lokalit nechybí ani nedivadelní prostory staré kláštery, kostely, kaple, haly, šapitó (tam, s divoce běžícími koňmi v manéži, se letos hrál Shakespearův Macbeth - Théatre du Centaure, režie Camille a Manolo). Off program, který vznikl v roce 1982, dnes obnáší více než 600 představení. Možná právě tyto rozmanité a často i šíleně vyhlížející produkce, které se vesměs odehrávají na ulicích a v zákoutích města, činí z červencového Avignonu skutečnou meku divadla. Pocta, kterou letos vedení festivalu připravilo Václavu Havlovi, nakonec otevřela cestu i jediné české inscenaci - pražské Divadlo na Vinohradech uvedlo od 6. do 8. července v Lycée Saint-Joseph Havlovu Vernisáž. Dosavadní ohlasy jsou však prakticky nulové. Pokud jde o další produkce spojené s Václavem Havlem, v den prezidentova náhlého odjezdu z Avignonu uvedl soubor Comedie Francaise s velkým úspěchem scénické čtení jeho Žebrácké opery.
</TEXT>
<HEADING>
Objevený Čechov
</HEADING>
<TEXT>
Festival otevřel Čechovův Platonov v režii a adaptaci Erika Lascadeho, který má na svém kontě už trojici her ruského dramatika. Lascade našel v Itálii verzi prvního jednání, která nebyla dosud přeložena do francouzštiny. Inscenace trvá téměř pět hodin a režijní pojetí kladlo důraz na působivou aktualizaci. Významný francouzský divadelní a filmový herec Michel Bouquet, v jehož filmografii jsou například díla Francoise Truffauta (Nevěsta byla v černém) či Luise BuEuela (Nenápadný půvab buržoasie), do 27. července hraje ve zdejším Městském divadle titulní roli v Bernhardově hře Minetti o zničující moci divadla. Bouget, který se do Městského divadla vrátil po více než půl století (naposledy zde hrál s Jeanne Moreauovou v roce 1947), se přiznal, že ho už před lety Berhnard okouzlil. "Je možné sledovat jeho hry, aniž bychom přesně porozuměli, oč jde. I tak nás absolutně vtáhne, beze zbytku pohltí a my jen fascinovaně pozorujeme a vnímáme proud jeho slov a neuvěřitelná souvětí," vysvětlil. Další inscenací, která se hraje do 24. července, je Život Galileův Bertolta Brechta v režii JeanaFrancoise Sivadiera. Inscenace uzavřela sezonu v Národním bretaňském divadle a režisér ji pojal jako pohybově rozmanitou klauniádu v jednoduchém výtvarném řešení, jehož základem byly obyčejné dřevěné desky na prázdném jevišti.
Festival otevřel Čechovův Platonov v režii a adaptaci Erika Lascadeho, který má na svém kontě už trojici her ruského dramatika. Lascade našel v Itálii verzi prvního jednání, která nebyla dosud přeložena do francouzštiny. Inscenace trvá téměř pět hodin a režijní pojetí kladlo důraz na působivou aktualizaci. Významný francouzský divadelní a filmový herec Michel Bouquet, v jehož filmografii jsou například díla Francoise Truffauta (Nevěsta byla v černém) či Luise BuEuela (Nenápadný půvab buržoasie), do 27. července hraje ve zdejším Městském divadle titulní roli v Bernhardově hře Minetti o zničující moci divadla. Bouget, který se do Městského divadla vrátil po více než půl století (naposledy zde hrál s Jeanne Moreauovou v roce 1947), se přiznal, že ho už před lety Berhnard okouzlil. "Je možné sledovat jeho hry, aniž bychom přesně porozuměli, oč jde. I tak nás absolutně vtáhne, beze zbytku pohltí a my jen fascinovaně pozorujeme a vnímáme proud jeho slov a neuvěřitelná souvětí," vysvětlil. Další inscenací, která se hraje do 24. července, je Život Galileův Bertolta Brechta v režii JeanaFrancoise Sivadiera. Inscenace uzavřela sezonu v Národním bretaňském divadle a režisér ji pojal jako pohybově rozmanitou klauniádu v jednoduchém výtvarném řešení, jehož základem byly obyčejné dřevěné desky na prázdném jevišti.
</TEXT>
</DOC>
<DOC>
<DOCID>LN-20020719097</DOCID>
<DOCNO>LN-20020719097</DOCNO>
<DATE>07/19/02</DATE>
<TITLE>
S tělem atleta a duší romantického básníka se Chris Isaak stal posledním mohykánem rokenrolové kantilény, jak ji před půl stoletím definoval Roy Orbison.
</TITLE>
<TEXT>
Na novém albu Always Got Tonight se Isaak (snad pod vlivem kytaristy a skladatele Johna Shankse, který může za poslední CD Joea Cockera) pustil i do méně prozkoumaných vod moderního soundu. Druhou Wicked Game (hit z kultovního filmu Davida Lynche Zběsilost v srdci) už Chris nesloží. Pokud se s touto skutečností smíříme, budou se nám jeho současné písničky poslouchat mnohem lépe. Dost na tom, že nezavrhl své stále zelené lásky a že dál vcelku smysluplně obměňuje stařičký elvisovský model. Tato zásadní hudba, bez jejíhož pochopení neuspěje žádný novátor, totiž nesmí upadnout v zapomnění, nesmí být převálcována bezduchou a netvůrčí počítačovou rytmikou. Isaak to ví a tak udržuje věčný oheň. Potíž alba Always Got Tonight je v jeho nenápadnosti a jisté chudokrevnosti, ačkoli se zde najdou i silné melodické momenty (Worked It Out Wrong, Life Will Go On, American Boy). Nejlépe dopadly skladby, jež vybočily z autorova zažitého stylu. Zejména vášnivá titulní píseň s příchutí zakázaného ovoce Notice The Ring dokazuje, že příznivec časů pomády a pomalovaných thunderbirdů nemusí v dnešním myšlenkovém vakuu působit asexuálně. Always Got Tonight asi nepřehodí žádnou výhybku ve vývoji světové populární hudby, ale potěší každého, kdo touží po něčem osvědčeném a lety prověřeném.
Chris Isaak: Always Got Tonight
Reprise Records Čas 43:53
</TEXT>
</DOC>
<DOC>
<DOCID>LN-20020719098</DOCID>
<DOCNO>LN-20020719098</DOCNO>
<DATE>07/19/02</DATE>
<TITLE>
Po dvou zápasech během čtyřiadvaceti hodin si to namířil z haly přímo k letadlu, které ho po měsíci konečně dopravilo domů do Česka. Ač se mu oči klížily únavou, trpělivě odpovídal na otázky. První znak profesionality, kterou bude 22letý basketbalista Jiří Welsch (200 cm) při dobývání meky jménem NBA potřebovat.
</TITLE>
<GEOGRAPHY>PRAHA</GEOGRAPHY>
<TEXT>
"První krůčky už mám za sebou," hlásil na letišti po šesti odehraných zápasech letní ligy za svůj nový klub Golden State Warriors. První herní představení v zámoří ukončil sprůměrem 10,5 bodu na utkání.
</TEXT>
<HEADING>
Jaké máte první poznatky z kolotoče jménem NBA?
</HEADING>
<TEXT>
Moc jich zatím není. Vždyť jsem absolvoval jen tři dny tréninkového kempu a pak šest zápasů letní ligy, kde hrají jen hráči bojující o smlouvy. Hrál se jiný basket, každý se chtěl ukázat, bylo to méně organizované. Běhali jsme furt nahoru dolů.
Dalo vám vedení Warriors najevo, že s vámi pro příští sezonu výrazněji počítá?
Z odehraných zápasů jsem měl celkem dobrý pocit. V úvodních utkáních jsem se ale tolik neprosazoval, postupně jsem se zlepšoval. Odezva trenérů byla pozitivní, počítají se mnou. Myslím, že mám naději jako nováček se na hřiště na pár minut dostat.
Dostal jste od trenérů při odjezdu domácí úkoly, co máte zlepšovat?
Nedostal, myslím, že hlavním mým úkolem teď je si odpočinout, vždyť sezona pro mě trvala jedenáct a půl měsíce.
</TEXT>
<HEADING>
Jak bude odpočinek vypadat?
</HEADING>
<TEXT>
Nemám žádný zvláštní program. Půjdu si zahrát s bráchou tenis, nějaké další doplňkové sporty. Za týden už ale začnu tvrdě makat.
</TEXT>
<HEADING>
Na čem je třeba nejvíc zapracovat?
</HEADING>
<TEXT>
Určitě na sobě musím zapracovat po fyzické stránce, v NBA síla hodně dominuje. Nesmím to zase ale přehnat, abych pro samou posilovnu nezapomněl na normální hru.
Co vám při zápasech letní ligy činilo herně největší problémy?
Dost jsem měl strach, jak mi to půjde v obraně. Ale překvapil jsem se, docela se mi dařilo. Největší problém byl najít pro sebe místo k zakončení útoku. Šel jsem do prvních zápasů s dost naivní myšlenkou hrát týmový basket. To ale neplatilo, každý se rval o smlouvu, hrál na sebe. První krok k přizpůsobení byl urvat nějaké balony pro sebe. Ale tak se hraje jen letní liga, NBA ne.
</TEXT>
<HEADING>
Jak probíhala jednání o vaší smlouvě?
</HEADING>
<TEXT>
Ani jsem do nich nezasahoval. Jen jsem kvůli tomu vynechal první dva tréninky. Než jsem podepsal, nechtěl jsem riskovat, že se zraním.
S výslednou sumou čtyř milionů dolarů za tři roky jste tedy spokojený?
To se takto moc hodnotit nedá. Ono to ani jinak dopadnout nemohlo, nebylo o čem vyjednávat. Nováčci mají danou určitou platovou relaci a v té jsem podepsal.
</TEXT>
<HEADING>
Co v zámoří věděli o českém basketbalu?
</HEADING>
<TEXT>
Nic moc, znali Jirku Zídka. V tomhle je ale moje první zkušenost s Američany dost negativní. Ptali se mě odkud jsem, a když jsem odpověděl, že z České republiky, kývali že ano, ale podle mě vůbec nevěděli, kde to je. Dokonce mi tvrdili, že jsme vznikli sloučením několika států.
Stihl jste si v Americe již vytvořit nějaké zázemí?
To ne, v Oaklandu, kde Warriors sídlí, jsem pobyl vlastně jen dva dny. Proto se do Ameriky vrátím s předstihem již v polovině srpna, abych vše s přítelkyní zařídil. S jakými cíli pak budete ke své první
</TEXT>
<HEADING>
sezoně v nejlepší lize světa odlétat?
</HEADING>
<TEXT>
Pro každého je nejdůležitější hrát, proto i já bych se rád dostal co nejčastěji na palubovku. Deset patnáct minut na zápas by bylo skvělých. Ale musím přesvědčit trenéra.
Neznervózňuje vás trochu, že Warriors stále ještě kouče pro novou sezonu neangažovali a zatím jste neměl koho přesvědčovat?
S tím nic nenadělám. Ale věřím, že dostanu šanci. Tenhle tým měl v posledních deseti letech dost mizerné výsledky, ani hráči zde neměli nejlepší reputaci. Ale budují nový tým, starších se zbavují a sázejí na mládí.
Welschovy statistiky v letní lize NBA
Golden State - L.A. Lakers
</TEXT>
</DOC>
<DOC>
<DOCID>LN-20020719099</DOCID>
<DOCNO>LN-20020719099</DOCNO>
<DATE>07/19/02</DATE>
<TITLE>
Americký šampion neponechal nic náhodě a v kopcích se dostal do čela průběžného pořadí Tour
</TITLE>
<TEXT>
Hned první šanci v pyrenejských kopcích si nenechal ujít vítěz předchozích tří ročníků Tour de France Lance Armstrong. Americký cyklista vyhrál jedenáctou etapu a svlékl ze žlutého trikotu Španěla Igora Gonzaleze Galdeana.
LA MONGIE, Francie - Ačkoli Armstrong prorokoval, že hned v prvních horských etapách nebude útočit, vývoj etapy mu ordinoval něco jiného. Jeho kolegové z týmu US Postal v čele se Španělem Robertem Herasem se před posledním stoupáním vydali stíhat Francouze Laurenta Jalaberta, který jel v úniku 120 kilometrů a měl až čtyřminutový náskok. Tři kilometry před cílovou páskou jej Heras, Armstrong a Španěl Joseba Beloki z ONCE dohonili a zůstali v trojici na špici. Po Jalabertově osamělé jízdě se nicméně fanoušci přesvědčili, že ač oznámil konec kariéry, z výkonnostních důvodů to rozhodně nebylo. "Chtěl jsem něco udělat, ale byl jsem na tom docela dobře v průběžném pořadí, takže bylo jasné, že mě ostatní nenechají jen tak," popsal. Původně si třiatřicetiletý slavný závodník myslel, že by únik mohl dotáhnout až do cíle. "Věřil jsem, ale když se náskok začal ztenčovat, byl konec. Jsem rád, že jsem to zkusil, aspoň byla legrace," dodal. Heras táhl Armstronga za třináctým etapovým vítězstvím na Tour a nakonec dojel třetí o třináct sekund později. Beloki byl se ztrátou sedmi sekund druhý a po dnešní etapě se zdá, že je jediným, kdo bude schopen famóznímu Texasanovi konkurovat. Udržel se za ním nejen v dnešním závěrečném stoupání, ale také v průběžném hodnocení. "Pro mě je vítězem dnešní etapy Roberto," poděkoval Armstrong kolegovi Herasovi za kus práce, který pro něj udělal. Dík poté směřoval i k ostatním členům týmu. "Je skvělé, co celý manšaft předvedl, to je pro mě to nejdůležitější. Teď mohu klidně spát, protože vím, že máme ten nejlepší tým v závodu," řekl spokojeně Armstrong. Dodal, že skutečně neměl v plánu zaútočit, jeho jediným přáním bylo udržet se Herase. "Nasadil ďábelské tempo, takže jsem myslel jen na to, abych jel za ním," dodal obhájce prvenství. Sám se vítězem ještě zdaleka necítí. "Tour je dál otevřená. V jedné etapě se dá snadno o minutový náskok přijít," připomněl. Trojice Čechů dojela ve druhé polovině startovního pole. Armstrongův kolega Pavel Padrnos byl o čtvrt hodiny pomalejší, Tomáš Konečný a Ján Svorada ztratili přes 26 minut. V průběžném pořadí vede Armstrong před Belokim o minutu a 12 sekund, Galdeano klesl na třetí místo a ztrácí 1:48 minuty. I v předchozích třech letech, kdy se stal králem Tour, vyhrál první z horských etap. Dnešní etapa dá cyklistům rovněž zabrat, na programu je pět vrcholů druhé až nejvyšší kategorie.
Výsledky Tour de France
</TEXT>
</DOC>
<DOC>
<DOCID>LN-20020719100</DOCID>
<DOCNO>LN-20020719100</DOCNO>
<DATE>07/19/02</DATE>
<TITLE>
Atletika
</TITLE>
<TEXT>
Příprava: Kaiserslautern - Feyenoord Rotterdam 1:0 (branka Malz). Hannover 96 Eintracht Northeim 7:0 (za vítěze dvě branky Štajner, jedna Kaufman). Slavia Praha - Galatasaray Istanbul 2:1 (branky Slavie 21. Hrdlička, 75. Piták).
</TEXT>
</DOC>
<DOC>
<DOCID>LN-20020719101</DOCID>
<DOCNO>LN-20020719101</DOCNO>
<DATE>07/19/02</DATE>
<TITLE>
Definitivní "ne" boji o účast na atletickém mistrovství Evropy v Mnichově se odhodlala říci trojskokanka Šárka Kašpárková. Domácího šampionátu v Ostravě se zúčastní pouze jako divák, příčinou jsou nekončící problémy s achilovkou.
</TITLE>
<GEOGRAPHY>PRAHA</GEOGRAPHY>
<TEXT>
Několik dní se mistryně světa z Atén z roku 1997 rozmýšlela, až ve středu padlo definitivní rozhodnutí. Možná v neprospěch české atletiky, ale ve prospěch zdraví. "Achilovka odrazové nohy, která mě trápila už delší čas a naplno se opět ozvala při červnové Zlaté tretře v Ostravě, ještě zdaleka není v pořádku. Dovoluje mi skákat tak na sedmdesát procent, a to je hodně málo," konstatovala včera Kašpárková (31), sběratelka medailí z velkých podniků v předchozím desetiletí. S trenérem a partnerem Michalem Pogánym, který je nyní na MS juniorů v Kingstonu na Jamajce, prý zvažovali všechna pro i proti řadu dní. "Ve středu jsme po telefonu došli k závěru, že i kdybych skočila limit pro Mnichov (14 metrů), nemohla bych se na šampionát řádně připravit. Nemluvě o tom, že v bych tam nejspíš skončila v kvalifikaci, navíc by noha nemusela vydržet," konstatovala atletka, která měla na ME obhajovat stříbrnou medaili z předchozího šampionátu v Budapešti v roce 1998. Kašpárková, která se letos vrátila k atletice po mateřské dovolené, se na víkendové mistrovství republiky chystala na ostravském stadionu, minulý týden se kvůli tomu přestěhovala z Brna k rodičům do Havířova. "Nejprve jsem trénovala v teniskách, tento týden jsem sáhla po tretrách. Ale nešlo to, bolest byla silnější. Je mi to líto, přípravě jsem hodně obětovala nejen já, ale i moji nejbližší, kteří se starali o Terezku," zmínila dcerku, která nedávno oslavila roční narozeniny. Nemůže se neúčast trojskokanky na ME odrazit v nepřízni sponzorů? "Asi může. Chci se uzdravit a po Mnichově startovat na dalších závodech, ale to jim asi stačit nebude. Pro ně je prvořadé mistrovství Evropy," pokrčila rameny.
PRAHA - Několik dní se mistryně světa z Atén z roku 1997 rozmýšlela, až ve středu padlo definitivní rozhodnutí. Možná v neprospěch české atletiky, ale ve prospěch zdraví. "Achilovka odrazové nohy, která mě trápila už delší čas a naplno se opět ozvala při červnové Zlaté tretře v Ostravě, ještě zdaleka není v pořádku. Dovoluje mi skákat tak na sedmdesát procent, a to je hodně málo," konstatovala včera Kašpárková (31), sběratelka medailí z velkých podniků v předchozím desetiletí. S trenérem a partnerem Michalem Pogánym, který je nyní na MS juniorů v Kingstonu na Jamajce, prý zvažovali všechna pro i proti řadu dní. "Ve středu jsme po telefonu došli k závěru, že i kdybych skočila limit pro Mnichov (14 metrů), nemohla bych se na šampionát řádně připravit. Nemluvě o tom, že v bych tam nejspíš skončila v kvalifikaci, navíc by noha nemusela vydržet," konstatovala atletka, která měla na ME obhajovat stříbrnou medaili z předchozího šampionátu v Budapešti v roce 1998. Kašpárková, která se letos vrátila k atletice po mateřské dovolené, se na víkendové mistrovství republiky chystala na ostravském stadionu, minulý týden se kvůli tomu přestěhovala z Brna k rodičům do Havířova. "Nejprve jsem trénovala v teniskách, tento týden jsem sáhla po tretrách. Ale nešlo to, bolest byla silnější. Je mi to líto, přípravě jsem hodně obětovala nejen já, ale i moji nejbližší, kteří se starali o Terezku," zmínila dcerku, která nedávno oslavila roční narozeniny. Nemůže se neúčast trojskokanky na ME odrazit v nepřízni sponzorů? "Asi může. Chci se uzdravit a po Mnichově startovat na dalších závodech, ale to jim asi stačit nebude. Pro ně je prvořadé mistrovství Evropy," pokrčila rameny.
</TEXT>
</DOC>
<DOC>
<DOCID>LN-20020719102</DOCID>
<DOCNO>LN-20020719102</DOCNO>
<DATE>07/19/02</DATE>
<GEOGRAPHY>SZEGED</GEOGRAPHY>
<TEXT>
Martin Doktor si na mistrovství Evropy v Szegedu vybojoval v rozjížďce na 1000 metrů přímý postup do finále. Český kanoista se sešel na startu se svými největšími soupeři Maximem Opalevem z Ruska a Andreasem Dittmerem z Německa a cílem projel až za nimi, ačkoliv až do posledního mezičasu udával tempo. V závěru ale bezpečně kontroloval třetí postupovou pozici. Na pětistovce prohrál Doktor boj o jediné přímé postupové místo s olympijským vítězem Kolonicsem o více než jednu sekundu a dnes pojede semifinále. Přímý postup si z dalších rozjížděk zajistili favorizovaní Opalev a Dittmer.
</TEXT>
</DOC>
<DOC>
<DOCID>LN-20020719103</DOCID>
<DOCNO>LN-20020719103</DOCNO>
<DATE>07/19/02</DATE>
<TEXT>
AOMORI, Japonsko - Stolní tenista Petr Korbel suverénně vyhrál finále turnaje v Aomori a v japonské exhibiční lize se ve čtvrtém podniku dočkal prvního titulu. Ve finále včera Korbel zdolal Čch'-ang Pcheng Lung z Tchaj-wanu. Již pátým turnajem pokračuje soutěž na konci týdne a Korbel má v prvním kole volný los. V druhém bude asi jeho soupeřem Korejec Kim Te-su. "Je to silný protivník, ale po vítězství si zase více věřím. Nikdo to se mnou nebude mít lehké," konstatoval Korbel, který dostal za triumf v Aomori sedmdesát bodů, celkem má na kontě 136 bodů a v průběžném pořadí soutěže se posunul ze šestého na třetí místo.
</TEXT>
</DOC>
<DOC>
<DOCID>LN-20020719104</DOCID>
<DOCNO>LN-20020719104</DOCNO>
<DATE>07/19/02</DATE>
<TITLE>
Noví hráči, kteří mají nahradit odcházející opory, se podle trenéra Páníka musejí s týmem sžít
</TITLE>
<HEADING>
Ligové pohledy
</HEADING>
<TEXT>
Fotbalisté Olomouce svého trenéra Bohumila Páníka v závěru přípravy výkony moc nepotěšili. Nad mužstvem ale přesto neláme hůl a věří, že se tým včas zvedne a jeho opravdovou sílu ukážou až mistrovské zápasy.
OLOMOUC/PRAHA - Fotbalová Olomouc se před blížícím se startem první ligy náležitě vyzbrojila. V kádru trenéra Bohumila Páníka je pět cizinců, přišli i další fotbalisté. Zdá se tedy, že hanácký klub bude opět útočit na horní patra tabulky. Nic na tom nemění ani fakt, že klub uvolní úřadujícího mistra Evropy do 21 let a oporu zálohy - Davida Kobylíka - na roční hostování do francouzského Štrasburku. "V minulé sezoně byla u nás katastrofální situace. Teď je naším cílem skončit do desátého místa. Čím výš budeme, tím líp," tvrdí trenér Bohumil Páník. "Odešli nám v létě dva hráči základní sestavy Špilár s Kobylíkem a je hodně těžké je nahradit. Noví hráči potřebují čas na to, aby se s mužstvem sžili. Podle mně to trvá tak tři měsíce a součinnost týmu se pak začne zlepšovat." Na post slovenského reprezentanta Špilára se posune Kučera. "Bude to mít těžké, protože hrával na kraji, ale věřím mu. Je mi ale jasné, že Špilárovy zkušenosti by úplně nahradil snad jen hotový obránce typu Bolfa," poznamenal kouč Olomouce. Kdo obsadí v sestavě Kobylíkovo místo, trenér ještě zkouší. "Jednání se Štrasburkem trvala delší dobu, ale byla seriozní a tak jsme s odchodem hráče počítali. Navíc jsme nakoupili víc fotbalistů, aby se nám povedlo oba odcházející hráče nahradit. " Do zálohy přišli Martins Ekwueme, Petrenko a Černý. "Myslím, že je to pro nás velké posílení," věří kouč, který v útoku počítá i s dalšími nováčky Putíkem a Paschalem Ekwuemem. "Všechny síly teď soustřeďujeme na to, abychom dotáhli příchod obou Nigerijců do úspěšného konce. Jsou u nás tři týdny, ukazují se velmi dobře, a protože už v posledních letech hráli v Evropě, není u nich ani problém s aklimatizací. Mladší z bratrů dokonce rozumí polsky, tak se s ním v pohodě dá domluvit. Jejich příchod naši hru hodně oživí," poznamenal Bohumil Páník podle nějž se příchod obou Nigerijců na Hanou dořeší právě dnes. Hodně spokojený je trenér Olomouce také s brankáři. Jedničkou zůstává zkušený Vaniak, jistit jej budou talentovaní Ključkov a Kmecík. "Na nich může klub v budoucnu stavět. Kmecík je ve věku, kdy může chytat i za dorost." Příležitost budou oba brankáři dostávat také v dresu druholigové olomoucké rezervy. "Podobně na tom budou i další hráči ligového kádru. Fotbalisté budou hrát na svých postech a bude pro ně snadnější naskočit do sestavy, než kdyby jen vysedávali na lavičce," míní Bohumil Páník. K tomu, aby vše v Olomouci fungovalo, hanácký klub uzpůsobil i program rezervy ve druhé lize. "Domácí zápasy budeme hrát už v pátek, takže v případě potřeby si hráče vytáhnu i k ligovému utkání."
</TEXT>
</DOC>
<DOC>
<DOCID>LN-20020719105</DOCID>
<DOCNO>LN-20020719105</DOCNO>
<DATE>07/19/02</DATE>
<TITLE>
Při zimním podpisu smlouvy se Synotem Staré Město byl navýsost spokojen. "Přicházím do klubu, který klade důraz na mládež, a to mě láká. Chci pracovat perspektivně," prohlásil dvaapadesátiletý kouč Dušan Radolský. Začátkem července ale překvapivě kývl na nabídku ŠK Slovanu Bratislava a Synot opustil.
</TITLE>
<GEOGRAPHY>PRAHA</GEOGRAPHY>
<TEXT>
"Je to podraz na klub. Necháme pana Radolského uhradit všechny škody. Chceme po Slovanu finanční kompenzaci," prohlašovali výhrůžně funkcionáři Starého města po trenérově odchodu na Slovensko. Radolský však slováckému klubu stejnou mincí neoplácel a dnes už oficiálně vede bratislavský Slovan. Na chování Synotu však nezapomněl. "Nebylo to nic příjemného."
LN: Na Slovácku jste podepsal smlouvu na jeden a půl roku. Pod vaším vedením se Synot ohromně zvedl. Co vás přimělo odejít do klubu, kde se v minulé sezoně vystřídali čtyři trenéři?
Kdo se bojí, nesmí do lesa. Já práci ve Slovanu beru jako výzvu i jako čest. Slovan je na Slovensku to, co Sparta v Čechách. Takovou nabídku prostě nedostanete každý den.
LN: V souvislosti s vaším odchodem ze Synotu se mluvilo o dohodě mezi vámi a vedením klubu. O co šlo?
To mně právě na celé věci nejvíc mrzí. Já jsem byl se Synotem domluvený, že pokud přijde nabídka trénovat špičkový klub nebo reprezentaci, tak mi nebudou bránit. Klidně si na Synot zavolejte! (vedení Synotu se ústy prezidenta Miroslava Valenty odmítlo k této dohodě jakkoliv vyjádřit, pozn. aut.). Kdyby přišla nabídka například z Interu Bratislava, tak nebylo o čem diskutovat. Zůstal bych v Synotu.
LN: Jak tedy v současné době vycházíte se Synotem?
Už je to za mnou. Nechci se v tom pitvat. Byl jsem dokonce na zápase Intertota s Helsingborgem. Vyšel jsem vstříc i současnému trenérovi Bokšovi, který se ptal na hráče. Odchod ze Synotu byl dost nepříjemný, ale opakuju, je to za mnou.
LN: V současné době vedete Slovan Bratislava, který v loňské sezoně skončil na šesté příčce. Udělal jste si analýzu neúspěšné sezony?
Samozřejmě, ale jsem u mužstva teprve měsíc. Přirovnal bych to k šťastné rodince, která jde po ulici, drží se za ruce, ale nevíte, co se děje doma. Rozumíte mi?
LN: Jak byste porovnal úroveň slovenské a české ligy?
Slovenská se dost zhoršila proto, že ubylo té klasické slovenské agresivity. Ta kvalita se přestěhovala do Čech. Presink, rychlý přechod do útoku, moderní trend. V Čechách ho zachytili. Je to vidět především na úspěších mládežnických reprezentací.
LN: Sám jste působil jako trenér slovenské jednadvacítky a na svých štacích sázíte na mladé hráče. Bude tomu tak i ve Slovanu?
Na Tehelném poli je velký tlak a za úspěch jsou považovány jen titul a pohárová Evropa. Já ale jsem ochotný dát mladým fotbalistům šanci. Hráči jako Vittek, Šesták, Bednár a další jsou kvalitní a mají perspektivu.
</TEXT>
</DOC>
<DOC>
<DOCID>LN-20020719106</DOCID>
<DOCNO>LN-20020719106</DOCNO>
<DATE>07/19/02</DATE>
<TITLE>
říká o souboji výškařů na mistrovství republiky ve Vítkovicích Svatoslav Ton
</TITLE>
<TEXT>
Tvrdý boj o nominaci na atletické ME čeká o víkendu pětici českých výškařů. Limit 227 splnili všichni, ale pouze tři mohou odcestovat na evropský šampionát do Mnichova. Mezi nimi je i Svatoslav Ton.
PRAHA - Před domácím šampionátem v Ostravě mají největší naději na účast na mistrovství Evropy Tomáš Janků (230), Svatoslav Ton a Tomáš Ort (oba 228). O zlepšení svých dosavadních 227 centimetrů se bude snažit i Jan Janků a na MS juniorů v jamajském Kingstonu další limitář Jaroslav Bába. Pro 23letého Tona se případná účast na mistrovství Evropy stane jeho třetím velkým vystoupením mezi dospělými, už v roce 1997 reprezentoval na halovém MS v Paříži a letos v březnu na HME ve Vídni.
</TEXT>
<HEADING>
LN: Jak se těšíte na nadcházející mistrovství republiky?
</HEADING>
<TEXT>
Strašně moc. V Ostravě je vždycky skvělá divácká kulisa. Je tam taky nejlepší výškařský sektor v republice, a navíc se sejde na závodech velmi kvalitní konkurence.
LN: Nemáte obavy z toho, že právě vy teď můžete přijít o nominaci na evropský šampionát?
To určitě mám. Ale i přesto člověk musí bojovat až do konce. Pokud bych nebojoval a spokojil se třeba jen s 227, měl bych jen ten tvrdej limit. Já mám ale o centimetr víc a jsem oproti Honzovi a Jardovi o krůček napřed. Ale nic není jistýho a právě proto budu bojovat, abych si místo udržel.
</TEXT>
<HEADING>
LN: Očekáváte mezi výškaři velké napětí?
</HEADING>
<TEXT>
Nervozita bude, ale žádná osobní rivalita mezi námi není. Pravidla jsou jasně stanovený a někdo si toho černýho Petra prostě vytáhne. Teď jsem možná veselý, ale nakonec můžu být smutný, že se tam nedostanu. Je to sport, přeju to každýmu, ale můj jasný cíl je účastnit se mistrovství Evropy.
LN: Reprezentoval jste na HMS v Paříži 1997, potom jste se trochu vytratil, nyní opět patříte do české špičky. Můžete popsat ten přechod?
Byl jsem tři roky v Brně u trenéra Nezdařila. Ta situace se nevyvíjela, jak jsem očekával, měl jsem stabilizovanou výkonnost okolo 220, jen občas jsem vylítl na 225. Člověku ale přibývají léta a já měl potřebu něco udělat. Rozhodl jsem se přerušit školu a jít do sportu se vším všudy. Tak jsem šel do Dukly Praha, kde jsou podmínky pro sport nejlepší. Trénuji u pana Janků a techniku děláme s panem Kovářem. Zatím se daří.
</TEXT>
<HEADING>
LN: Znamenalo to jít na vojnu?
</HEADING>
<TEXT>
Přesně tak. (Se smíchem vytahuje z tašky zelenou bundu.) Jsem teď desátník základní vojenské služby. Pokud to klapne, chtěl bych být na Dukle zaměstnaný dál, protože chci ve sportu ještě něco dokázat.
LN: Máte před sebou klíčový závod sezony, liší se příprava od jiných mítinků?
V letošní sezóně mám za sebou už 16 nebo 17 náročných závodů, a to je teprve polovina sezony. Na mistrák potřebuji být dostatečně odpočatý a zdravě vyhecovaný. Půjde totiž o takový malý mistrovství světa.
</TEXT>
</DOC>
<DOC>
<DOCID>LN-20020719107</DOCID>
<DOCNO>LN-20020719107</DOCNO>
<DATE>07/19/02</DATE>
<TITLE>
SKOFJA LOKA (Slovinsko) - Juniorský tým českých basketbalistek v posledním utkání ve skupině B na mistrovství Evropy ve Slovinsku deklasoval Rumunsko 117:53. V tabulce obsadily Češky druhé místo za Španělskem jen vinou porážky ve vzájemném utkání a v dnešním čtvrtfinále se utkají s Polskem. "Začali jsme vlažně, ale od druhé čtvrtiny bylo utkání bojem kočky s myší," řekl jen napůl spokojený trenér Jiří Kovařík po posledním zápasu ve skupině.
</TITLE>
<TEXT>
Výsledek: ČR - Rumunsko 117:53 (Nejvíce bodů ČR: Větrovcová 22, Zohnová 20, Johnová 15). Čtvrtfinálové dvojice: ČR - Polsko, Rusko Řecko, Francie - Chorvatsko, Španělsko Slovensko.
</TEXT>
</DOC>
<DOC>
<DOCID>LN-20020719108</DOCID>
<DOCNO>LN-20020719108</DOCNO>
<DATE>07/19/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouský sjezdař Hermann Maier se již zcela zotavil z komplikované zlomeniny pravé nohy a příští týden se zapojí do tréninku s národním týmem. K rakouskému výběru se připojí v obřím a superobřím slalomu na pondělním tréninku ve švýcarském Zermattu. V srpnu se pak celý rakouský tým přesune na další část přípravy do Chile. Komplikovanou zlomeninu pravé nohy si Maier přivodil loni v srpnu na motocyklu, již v prosinci se však poprvé postavil na lyže. V průběhu letošního léta tvrdě pracoval na své fyzické kondici, ale definitivní termín jeho návratu na svahy Světového poháru dosud není jistý.
</TEXT>
</DOC>
<DOC>
<DOCID>LN-20020719109</DOCID>
<DOCNO>LN-20020719109</DOCNO>
<DATE>07/19/02</DATE>
<GEOGRAPHY>BERLÍN</GEOGRAPHY>
<TEXT>
Nizozemská reprezentantka a trojnásobná olympijská vítězka v plavání Inge de Bruijnová se kvůli špatné formě nezúčastní nadcházejícího evropského šampionátu v Berlíně. Potvrdil to vedoucí nizozemské reprezentace Ad Roskam. Osmadvacetiletá plavkyně byla navíc s okamžitou platností propuštěna i z klubu PSV Eindhoven. "Plnými doušky si užívala své slávy, vzájemná spolupráce již nebyla možná," vysvětlil důvody výpovědi manažer týmu Patrick Wouters. De Bruijnová ukončila i spolupráci s trenérem Jaccem Verhaerenem. Kouč, u kterého plavkyně trénovala od roku 1996, se totiž rozhodl soustředit veškeré své aktivity pouze na přípravu další nizozemské hvězdy Pietera van den Hoogenbanda. V letošní sezóně se proto De Bruijnová připravovala v americkém Portlandu u Paula Bergena, nebyla však schopna dostat se do špičkové formy. Sama plavkyně svou neúčast na evropském šampionátu odmítla komentovat.
</TEXT>
</DOC>
<DOC>
<DOCID>LN-20020719110</DOCID>
<DOCNO>LN-20020719110</DOCNO>
<DATE>07/19/02</DATE>
<TITLE>
Už nejde o dobrodružství, ale o potvrzení trendu. Rok po české hokejové expanzi do Ruska skončila doba seznamování a východní soutěž se naplno otevřela českým hráčům. A oni jí. Vždyť ani do NHL letos v létě neodešlo tolik hokejistů jako do zámožných klubů ruských gubernií.
</TITLE>
<GEOGRAPHY>PRAHA</GEOGRAPHY>
<TEXT>
Na hokejové mapě Ruska už nenajdete poznámku "hic sunt leones" zde jsou lvi. Bohatá soutěž je již objevená a zmapovaná. Legendy o penězích mafie, nesnesitelném tréninkovém drilu, velké kriminalitě a životním prostředí, kde vás hlídají na prominentních sídlištích a kde znáte pomalu jen cestu na stadion, se nepotvrdily. I proto je přestupové léto poněkud zvláštně orientované. Do NHL (nepočítáme-li draftované mladíky, kteří nemají jisté smlouvy) odešlo zatím 5 českých hokejistů. Rusko přilákalo plných 11 nových tváří z Česka. Devět hráčů a trenérskou ikonu Ivana Hlinku s Radimem Rulíkem. Za současné situace by v Rusku mohlo odstartovat sezonu 16 Čechů, loni to byli jen 3. Změnu klimatu dobře ukazuje i případ Patrika Martince, jenž působil poslední sezonu v Kazani. "Loni se mi tam nechtělo," popisuje hráč, jenž roční hostování přijal spíš jako vyhnanství poté, co mu Sparta odmítla vylepšit smlouvu. "Letos? Vrátil bych se tam bez jakýchkoliv obav. Chovali se naprosto férově, já ani rodina jsme neměli sebemenší problém," vypočítává Martinec, o kterého Kazaň stále moc stojí. Sparta však nejproduktivnějšího muže extraligy z minulého roku, s nímž podepsala novou smlouvu, pustit nechce. Martincův případ je i o věrnosti, která se mezi hráčem a ruským klubem vytvořila. Hokejista si v lednu zlomil ruku a týmu chyběl v play off, kde jeho klub AK Bars podlehl až ve finále Jaroslavli. "Cítím, že jim něco dlužím za to, jak hezky se chovali. Klidně bych se vrátil," řekl Martinec.
</TEXT>
<HEADING>
Salfický se loni smál, letos už kývl
</HEADING>
<TEXT>
Jedním ze základních pilířů CSKA Moskva bude v této sezoně gólman Dušan Salfický, jenž ještě dnes nad svým osudem trochu kroutí hlavou. Loni v létě mířil směr NHL (NY Islanders), letos to je Rusko. "Je to trochu paradox. Nabídky z Ruska jsem měl i loni a jen jsem se jim smál. Teď jsem jednu přijal. Vyptával jsem se kluků, kteří mají z Ruska zkušenosti. Prý to tam není špatné," tvrdí brankář, o něhož se bude v moskevském klubu starat legenda mezi tyčemi - Vladislav Treťjak. Další symbol neporazitelného sovětského stroje ze 70. a 80. let Viktor Tichonov bude poradcem trenéra, kterým je jeho syn. Taková rétorika, že do Ruska by se člověk měl vydat jen s obrněným transportérem, je dávno zapomenuta. "Hokej je byznys. Kde jsou peníze, tam hráči půjdou. Musí se překonat ten prvotní strach," věštil před rokem agent Jaromír Henyš. A jeho slova došla naplnění. I respektované agentury zastupující hokejisty už začínají hledat kontakty východněji, než si možná kdy byly ochotné připustit. Nesrovnatelné platové podmínky, o nichž se Hlinka vyjádřil, "že každý trenér z Evropy by je hned vzal", moderní zázemí. Vzájemná rivalita klubů na pozadí soutěžení mocných mužů z jednotlivých gubernií - díky tomu se podmínky pro lovené hvězdy povznášejí do naprostého luxusu. Například kouč Hlinka není nijak levnou akvizicí. "Je o trochu dražší než ostatní trenéři," připustil prezident Omsku Anatolij Bardin. Pro další pokračování expanze už zbývá jen uspět i v této sezoně tak, jak to minulý ročník dokázali první čeští pionýři v čele s koučem mistrovské Jaroslavle Vladimírem Vůjtkem.
Kdo působil v Rusku minulou sezonu
Hráči
Patrik Martinec Kazaň
Pavel Patera Omsk
Martin Procházka Omsk
Jaroslav Kameš Omsk
Jan Peterek Jaroslavl
Petr Krátký Ufa
Trenéři
Vladimír Vůjtek Jaroslavl
Kdo bude v Rusku působit příští sezonu
Hráči
Pavel Patera Omsk
Martin Procházka Omsk
Tomáš Vlasák Omsk
Jan Peterek Jaroslavl
Dušan Salfický CSKA
Miloslav Gureň CSKA
Michal Straka CSKA
Leoš Čermák Novosibirsk
Martin Tomášek Novosibirsk
Radek Bělohlav Togliatti
Rostislav Malena Togliatti*
* hráč je v týmu na měsíční zkoušku
Druhá ruská liga
Jan Dlouhý Voskresensk
Aleš Zima Voskresensk
Trenéři
Ivan Hlinka Omsk
Radim Rulík Omsk
Vladimír Vůjtek Jaroslavl
</TEXT>
</DOC>
<DOC>
<DOCID>LN-20020719111</DOCID>
<DOCNO>LN-20020719111</DOCNO>
<DATE>07/19/02</DATE>
<TEXT>
Známý italský rozhodčí Pierluigi Collina 17. července v Římě předváděl decentní oblek návrhářky Laury Biagiottiové. Stalo se tak na prestižní módní přehlídce Donna sotto le stelle. Collina rozhodoval nedávné finále fotbalového mistrovství světa. Do povědomí českých fanoušků se nechvalně zapsal v roce 2000, kdy v závěru zápasu s Nizozemskem odpískal spornou penaltu proti české reprezentaci.
</TEXT>
</DOC>
<DOC>
<DOCID>LN-20020719112</DOCID>
<DOCNO>LN-20020719112</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
Největší domácí zbrojovka Aero Vodochody v pololetí nevídaně vylepšila své hospodaření, když dosáhla zisku po zdanění asi 2,3 miliardy korun. Loňská pololetní ztráta činila 400 milionů korun. "Na zisku má zásluhu především silná koruna, neboť Aero má závazky vůči bankám v dolarech," řekli představitelé zbrojovky. Tyto závazky dosahují zhruba 380 milionů dolarů (přes 11 miliard korun) a podnik je údajně pravidelně splácí.
</TEXT>
</DOC>
<DOC>
<DOCID>LN-20020719113</DOCID>
<DOCNO>LN-20020719113</DOCNO>
<DATE>07/19/02</DATE>
<GEOGRAPHY>PRAHA</GEOGRAPHY>
<TEXT>
PPF investiční holding loni zvýšil zisk na 574 milionů korun z předešlých šesti milionů korun. Celkové výnosy holdingu činily 2,464 miliardy korun. Na zisk měly podle ředitele komunikace skupiny PPF Ivana Lackoviče největší vliv realizované výnosové úroky, zpětný prodej akcií České pojišťovny a zrušení opravných položek k těmto akciím z důvodu jejich vložení do společnosti Cespo B. V. Majoritním vlastníkem PPF investičního holdingu je skupina PPF s podílem 94 procent. Ta nedávno oznámila ovládnutí majority v CET 21, která vlastní licenci na vysílání televize Nova. Druhá strana sporu, MEF holding, to ale odmítla.
</TEXT>
</DOC>
<DOC>
<DOCID>LN-20020719114</DOCID>
<DOCNO>LN-20020719114</DOCNO>
<DATE>07/19/02</DATE>
<GEOGRAPHY>MANILA</GEOGRAPHY>
<TEXT>
Islámští povstalci z filipínské skupiny Abu Sayyaf včera pohrozili "tresty" americkým občanům a jejich majetku. Hrozba je reakcí na pomoc Washingtonu filipínské armádě v boji proti této skupině, která je údajně napojená na teroristickou organizaci Al Kajda. "Dříve nebo později vás Alláh, bude-li chtít, prostřednictvím nás potrestá," stojí v prohlášení skupiny adresovaném americké vládě. "Věci, kterých si na tomto světě vážíte nejvíce, vaše životy a váš majetek, před námi nejsou v bezpečí. Protože to, co je vám drahé, rádi věnujeme našemu stvořiteli, aby na tomto světě nastal opravdový mír a spravedlnost," píše se dále v prohlášení.
</TEXT>
</DOC>
<DOC>
<DOCID>LN-20020719115</DOCID>
<DOCNO>LN-20020719115</DOCNO>
<DATE>07/19/02</DATE>
<GEOGRAPHY>ŽENEVA</GEOGRAPHY>
<TEXT>
Švýcarské úřady zrušily ochrannou známku "bin Ládin", kterou si zaregistroval nevlastní bratr teroristy Usámy bin Ládina. Federální úřad pro intelektuální vlastnictví odůvodnil své rozhodnutí tím, že podle švýcarských zákonů nelze registrovat ochrannou známku, která porušuje morální standardy. Bin Ládin zorganizoval loňské teroristické útoky ve Spojených státech. Jeho nevlastní bratr, podnikatel Islam bin Ládin, žijící ve Švýcarsku, prohlásil, že značku zaregistroval právě proto, aby jiní nemohli toto jméno zneužívat. Ochrannou známku zaregistroval prostřednictvím jedné ze svých švýcarských společností Falcon Sporting Goods.
</TEXT>
</DOC>
<DOC>
<DOCID>LN-20020719116</DOCID>
<DOCNO>LN-20020719116</DOCNO>
<DATE>07/19/02</DATE>
<TEXT>
Alternativní způsoby dopravy musely včera hledat miliony obyvatel britské metropole. Podzemní dráha totiž přestala jezdit poté, co její zaměstnanci ve středu večer vstoupili do stávky. Kromě velkého množství bicyklů bylo možné v ulicích města spatřit i "airboard" - tedy jakési osobní vznášedlo. Odboráři protestují proti plánu vlády předat podstatnou část péče o provoz metra do soukromých rukou.
</TEXT>
</DOC>
</CZE>