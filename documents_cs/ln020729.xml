<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020729001</DOCID>
<DOCNO>LN-20020729001</DOCNO>
<DATE>07/29/02</DATE>
<TITLE>
Průlom v otázce zveřejňování majetku zdejších politiků si mohou připsat na své konto ministři nedávno jmenované české vlády.
</TITLE>
<GEOGRAPHY>PRAHA</GEOGRAPHY>
<TEXT>
Čeští ministři možná zveřejní svoje majetky. Premiér Vladimír Špidla totiž chce "jít příkladem": sociálním demokratům se sice nepodařilo do koaliční dohody prosadit zavedení majetkových přiznání občanů, ale Špidla alespoň hodlá zavést majetková přiznání svých ministrů. V rozhovoru pro LN to premiér dokonce označil za jednu z okamžitých priorit svého vládnutí. "Chci požádat své kolegy, abychom udělali zevrubné přiznání majetku," řekl Špidla. Premiér zdůraznil, že o to požádá všechny členy vlády. A na otázku, zda chce jít příkladem, odpověděl: "Ano. Já myslím, že to je namístě." Špidla ovšem nechce o svém plánu prozradit žádné podrobnosti s tím, že jeho vláda dosud nezískala důvěru sněmovny. Současný český premiér prosazoval zavedení majetkových přiznání ministrů již před volbami roku 1998: mělo jít dokonce o zákon. Po volbách však narazil Špidlův záměr na odpor kolegů v menšinovém kabinetu ČSSD. Tehdejší premiér Miloš Zeman nakonec slíbil, že členové jeho vlády zveřejní informace o svém majetku na začátku a na konci funkčního období kabinetu. Žádná taková majetková přiznání členů Zemanovy vlády však nikdy nebyla zveřejněna. Soupis majetku ke dni svého jmenování připravili předchůdci Zemanovy vlády - členové kabinetu Josefa Tošovského. Tato "dobrovolná majetková přiznání" však byla v obálkách uzavřena do trezoru předsedy Senátu a mohla být zveřejněna pouze se souhlasem dotyčných ministrů. Jedinou alespoň částečně fungující cestou, jak může veřejnost získat informace o majetku ministrů, tak zůstávají každoroční přiznání vedlejších příjmů. Jde však pouze o přehled darů nebo příjmů z nákupů nemovitostí. Sám Vladimír Špidla uvedl v přiznání svých příjmů za minulý rok jenom drobné dárky z Číny.
PRAHA - Čeští ministři možná zveřejní svoje majetky. Premiér Vladimír Špidla totiž chce "jít příkladem": sociálním demokratům se sice nepodařilo do koaliční dohody prosadit zavedení majetkových přiznání občanů, ale Špidla alespoň hodlá zavést majetková přiznání svých ministrů. V rozhovoru pro LN to premiér dokonce označil za jednu z okamžitých priorit svého vládnutí. "Chci požádat své kolegy, abychom udělali zevrubné přiznání majetku," řekl Špidla. Premiér zdůraznil, že o to požádá všechny členy vlády. A na otázku, zda chce jít příkladem, odpověděl: "Ano. Já myslím, že to je namístě." Špidla ovšem nechce o svém plánu prozradit žádné podrobnosti s tím, že jeho vláda dosud nezískala důvěru sněmovny. Současný český premiér prosazoval zavedení majetkových přiznání ministrů již před volbami roku 1998: mělo jít dokonce o zákon. Po volbách však narazil Špidlův záměr na odpor kolegů v menšinovém kabinetu ČSSD. Tehdejší premiér Miloš Zeman nakonec slíbil, že členové jeho vlády zveřejní informace o svém majetku na začátku a na konci funkčního období kabinetu. Žádná taková majetková přiznání členů Zemanovy vlády však nikdy nebyla zveřejněna. Soupis majetku ke dni svého jmenování připravili předchůdci Zemanovy vlády - členové kabinetu Josefa Tošovského. Tato "dobrovolná majetková přiznání" však byla v obálkách uzavřena do trezoru předsedy Senátu a mohla být zveřejněna pouze se souhlasem dotyčných ministrů. Jedinou alespoň částečně fungující cestou, jak může veřejnost získat informace o majetku ministrů, tak zůstávají každoroční přiznání vedlejších příjmů. Jde však pouze o přehled darů nebo příjmů z nákupů nemovitostí. Sám Vladimír Špidla uvedl v přiznání svých příjmů za minulý rok jenom drobné dárky z Číny.
</TEXT>
</DOC>
<DOC>
<DOCID>LN-20020729002</DOCID>
<DOCNO>LN-20020729002</DOCNO>
<DATE>07/29/02</DATE>
<TITLE>
Letecká přehlídka: 83 mrtvých
</TITLE>
<GEOGRAPHY>LVOV</GEOGRAPHY>
<TEXT>
Zábavná letecká show v ukrajinském Lvově se v sobotu odpoledne změnila v dosud největší tragédii svého druhu. Krátce před jednou hodinou po poledni se zřítil při riskantním manévru do davu diváků vojenský bitevní letoun Su-27UB. Do včerejšího večera podlehlo těžkým zraněním celkem 83 lidí. Mezi oběťmi je 19 dětí. Dalších 116 zraněných leží v nemocnici a lékaři označují stav několika desítek z nich jako vážný. Cvičné vojenské proudové letadlo pilotované dvěma plukovníky (oba se těsně nad zemí katapultovali a nehodu přežili) se zřítilo ve chvíli, kdy letělo těsně nad hlavami asi 1500 diváků. Podle očitých svědků mu vysadil nejméně jeden ze dvou motorů. Příčina nehody se vyšetřuje, ale už během víkendu byli kvůli "vážným chybám při organizaci letů" odvoláni z funkcí a vzati do vazby velitel ukrajinských vzdušných sil i velitel lvovského armádního sboru. Odvolán byl i náčelník ukrajinského generálního štábu. Ministr obrany Volodymyr Škidčenko nabídl demisi.
Havarovaný letoun zavadil při pádu o větve stromů a o další letadlo stojící na letištní ploše, vychýlil se na levé křídlo a v této pozici prolétl desítky metrů nad hlavami diváků. Poté se zabořil přídí do země a explodoval. Řada obětí byla popálena, další desítky lidí zasáhly úlomky z trosek. Letadlo navíc dopadlo právě do prostoru, kde krátce před tím skončilo vystoupení dětských pěveckých sborů. Úřady ve Lvově včera vyhlásily dvoudenní smutek, lidé spontánně nabízeli krev pro potřeby přeplněných nemocnic. Ukrajinská vláda okamžitě uvolnila pro potřeby pozůstalých deset milionů hriven (asi 55 milionů korun). Mnoho lidí si ale stěžovalo na neschopnost úřadů poskytnout přesnější informace o obětech. Někteří z nich hodiny bezradně bloudili mezi pěti nemocnicemi, kam byli zranění převezeni, a provizorními márnicemi. Právě před jednou z márnic včera stála Olga Dudčenková s fotografií sedmileté dcerky Mariany v ruce. Krátce předtím ji identifikovala mezi mrtvými. Dceru i manžela Sergeje zabil úlomek letounu. "Pohřeb budou mít v úterý," opakovala v šoku.
</TEXT>
</DOC>
<DOC>
<DOCID>LN-20020729003</DOCID>
<DOCNO>LN-20020729003</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Neměl jsem nejmenší tušení. Tak reaguje Jan Kavan v rozhovoru pro LN na otázku, zda věděl, že jeho někdejší blízký spolupracovník Karel Srba obviněný z pokusu zavraždit novinářku Sabinu Slonkovou pracoval až do minulého týdne pro vojenskou rozvědku. Mohl tedy někdejší Kavanův generální sekretář svého šéfa sledovat? Sám Kavan považuje za "podivný" fakt, že Srba působil ve vysoké funkci v Černínském paláci a navzdory loňskému provalení svého angažmá u rozvědky zůstal aktivním agentem až do minulých dnů. "Mohu se pouze dohadovat, jakou roli pan Srba pro rozvědku na ministerstvu zahraničí plnil," řekl LN Kavan. Kavanův postoj k otázce, zda má něco společného s chystanou vraždou novinářky, se po včerejšku nezměnil. Exministr jakoukoli souvislost striktně odmítá a stejně se na celou věc dívá i premiér Vladimír Špidla. který se vpodvečer s Kavanem sešel. "Pan premiér konstatoval, že si je plně vědom, že s touto kauzou nemám nic společného," popsal průběh rozhovoru Kavan a dodal, že Špidlu podrobně informoval o Srbově působení na ministerstvu. Na místo klíčového úředníka, který dohlížel na zadávání veřejných zakázek, si Srbu vybral právě Kavan, a to na doporučení lidí z úřadu vlády. Měl na ministerstvu řídit akci "čisté ruce". Kontakty s vlivnými lidmi na ministerstvu zahraničí, kteří rozhodovali i o státních zakázkách, ale Srba zřejmě neztratil ani poté, co odtamtud odešel. O tom všem však Kavan podle svých slov rovněž nic nevěděl. "Podezření, že Srba udržoval tyto kontakty i poté, co odešel z ministerstva, slyším poprvé," říká exministr zahraničí. Kavanův nástupce Cyril Svoboda už nařídil prozkoumat všechny státní zakázky přibližně za poslední čtyři roky. Srbovy vazby na rozvědku zase prošetřuje speciální tým sestavený ministrem obrany Jaroslavem Tvrdíkem.
</TEXT>
</DOC>
<DOC>
<DOCID>LN-20020729004</DOCID>
<DOCNO>LN-20020729004</DOCNO>
<DATE>07/29/02</DATE>
<GEOGRAPHY>KLAGENFURT</GEOGRAPHY>
<TEXT>
Nejvýznamnější populistický politik současné Evropy Jörg Haider se pokouší sjednotit své podobně smýšlející kolegy na kontinentu. O víkendu vyšlo najevo, že korutanský hejtman a někdejší předseda rakouské strany Svobodní se ve čtvrtek tajně sešel s padesáti představiteli evropské krajní pravice. Na schůzce na neznámém místě v Korutanech se jednalo především o vytvoření společné kandidátky pravicových stran pro volby do Evropského parlamentu v roce 2004. Haider do Korutan pozval například Maria Borghezia z italské pravicové Ligy severu nebo předsedu belgického Vlámského bloku. Rakouská opozice odpověděla ostrou kritikou. Podle sociálních demokratů se potvrdilo, že Svobodní patří mezi subjekty, kterých se demokratický svět "musí stranit". Rakouští Zelení při této příležitosti opět obvinili lidoveckého kancléře Wolfganga Schüssela za to, že Svobodné vzal před třemi lety do vlády.
</TEXT>
</DOC>
<DOC>
<DOCID>LN-20020729005</DOCID>
<DOCNO>LN-20020729005</DOCNO>
<DATE>07/29/02</DATE>
<TEXT>
Případ Karla Srby je sice notně zamotaný, ale už teď je jasné, že navzdory nevzrušeným reakcím mnoha českých politiků jde o velmi závažnou aféru. Už to, že někdo má u sebe třicet milionů v hotovosti, je mírně řečeno nebývalé. Natož když jde o bývalého vysokého státního úředníka, který si takové peníze rozhodně nemohl našetřit z legálních příjmů. Pan Srba ovšem kromě toho vedle své funkce na ministerstvu zahraničí sloužil ještě další státní instituci, totiž vojenské rozvědce. O té toho veřejnost mnoho neví a lze se obávat, že toho o ní mnoho nevědí ani poslanci. Za komunistických dob bývalo zvykem, že tajné služby měly tak-zvané činné zálohy. Patřili do nich například příslušníci StB: ty sice legálně zaměstnávaly jiné státní instituce, ale oni přitom byli stále ve službě u tajné policie. Že by vojenská rozvědka používala podobných praktik dodnes? To by bylo opravdu na pováženou. Především by nás ale mělo zajímat, o kom na ministerstvu podával pan Srba informace svým skrytým nadřízeným. Že by o ministru Kavanovi? Nebo snad měl za úkol udržovat tajné styky s podsvětím? V každém případě má veřejnost právo žádat vysvětlení.
</TEXT>
</DOC>
<DOC>
<DOCID>LN-20020729006</DOCID>
<DOCNO>LN-20020729006</DOCNO>
<DATE>07/29/02</DATE>
<TITLE>
BERLÍN - Kampaň před zářijovými parlamentními volbami v Německu má za sebou prvního zraněného. Postaral se o něj v sobotu sám bavorský kandidát na post kancléře Edmund Stoiber. Když se v německém městě Kötzing pokoušel v rámci předvolebního turné předvést své fotbalové schopnosti, minul Stoiberem kopnutý míč o metr bránu a zasáhl přímo do obličeje obrýlenou starší dámu, která stála v hloučku diváků. Ženě začala téct krev a musel ji ošetřit lékař. "Nebyla to vaše chyba. Stála jsem v nebezpečné zóně," řekla údajně zasažená žena Stoiberovi v reakci na jeho omluvu. Německá předvolební kampaň nabírá tempo každým dnem a oba hlavní kandidáti na post kancléře se předhánějí ve snaze získat přízeň voličů. Zvláště Stoiber, který v porovnání s úřadujícím kancléřem Gerhardem Schröderem působí poněkud "nemoderně", vyvíjí maximální úsilí, aby vypadal jako "muž z lidu". Jedním z prostředků, které bavorský premiér používá, je fotbal. A právě to se mu v sobotu vymstilo.
</TITLE>
<TEXT>
Bavorský premiér Stoiber se sám označuje - stejně jako jeho soupeř, sociálnědemokratický kancléř Gerhard Schröder - za nadšeného fotbalového fanouška. Jeho oblíbeným týmem je Bayern Mnichov. Na internetových stránkách týdeníku Der Spiegel je zase archivní fotografie Stoibera se synem, na které se oba s rukama nad hlavou radují. U snímku je napsáno: "Jásat je jednodušší než střelit na bránu." Nevydařený fotbalový kousek však Stoiberovy preference mezi německými voliči nejspíš příliš neovlivní. Podle posledních průzkumů veřejného mínění jeho obliba mezi Němci stoupá. Pro Schrödera by sice nyní hlasovalo 48 procent voličů, tedy o sedm procent více než pro Stoibera, ten ale náskok svého soka výrazně snížil. Schröder totiž ještě před dvěma týdny vedl o 16 procent. Ve volbách se navíc budou volit strany,ne jednotlivci. Kdyby se hlasovalo nyní, Stoiberova koalice CDU/CSU by se ziskem 43 procent hlasů zvítězila. Schröderovy sociální demokraty by volilo o osm procent voličů méně.
</TEXT>
</DOC>
<DOC>
<DOCID>LN-20020729007</DOCID>
<DOCNO>LN-20020729007</DOCNO>
<DATE>07/29/02</DATE>
<TITLE>
Fenomenální americký cyklista Lance Armstrong již čtvrtý rok po sobě dokončil Tour de France ve žlutém trikotu pro vítěze
</TITLE>
<TEXT>
Čtěte Sport na stranách 19 až 24
</TEXT>
</DOC>
<DOC>
<DOCID>LN-20020729008</DOCID>
<DOCNO>LN-20020729008</DOCNO>
<DATE>07/29/02</DATE>
<TITLE>
Od loňského září zavedla vláda prezidenta Bushe taková opatření na ochranu Spojených států proti terorismu, jaká od obou světových válek a od občanské války neznáme. Některá z nich navíc ani nemají obdobu v amerických ústavních dějinách. Habeas corpus act (zákaz zatknout občana bez soudního příkazu) prakticky přestal platit pro občany z Blízkého východu či návštěvníky Spojených států, vězně z Guantánama a občany Spojených států, které prezident označil za "nepřátelské bojovníky". (Pro takové označení nikdo neposkytl žádný průkazný zákonný podklad.) Ministr spravedlnosti navrhuje, aby se Američané navzájem udávali státním orgánům kvůli podezření z podvratné činnosti nebo spolčování. To přirozeně upomíná na léta mccarthismu. Joseph McCarthy byl však senátor a demagog, nikoli člen prezidentova kabinetu.
</TITLE>
<TEXT>
Bushova vláda chce "přehodnotit" nasazení americké armády za účelem prosazování zákona v civilních záležitostech. To se naposled dělo v období obnovy po občanské válce a Kongres kvůli nepravostem, které se v tomto období páchaly, tuto možnost v roce 1878 zakázal. Kongres tehdy jednal s ohledem na ústavu Spojených států, která výslovně omezuje stálou armádu (na toto ustanovení se od počátku studené války nebere zřetel), a použití vojenské síly v civilní společnosti. Celé toto hrozivé rozšíření centralizované státní moci, které provedla Bushova vláda, se prezentuje jako nutná odezva na "mezinárodní terorismus". Podívejme se teď na jeden případ, který se odehrál v Řecku. Ministerstvo zahraničí Spojených států označilo Řecko za stát, jenž z evropských zemí představuje největší riziko terorismu. 29. června vybuchla v aténském přímořském předměstí Pireus bomba a těžce zranila muže, který ji odpálil. Vyšlo najevo, že jde o čtyřicetiletého malíře ikon, syna ortodoxního kněze. Otisky jeho prstů se našly na autě, které v roce 1997 figurovalo v případu vraždy řeckého podnikatele. Malíř vlastnil pistoli, kterou byl v roce 1984 při loupeži zastřelen policista. V malířově bytě se našlo zařízení na výrobu bomb. Stopy zavedly policii do dalšího bytu. Ten si pronajímal muž, který údajně žil s bývalou malířovou ženou. Našla se tam automatická pistole, s níž se podle expertů Scotland Yardu střílelo při šesti dalších teroristických vraždách. (Scotland Yard již dva roky spolupracuje s řeckou protiteroristickou policií.)
</TEXT>
<HEADING>
Rodina a přátelé
</HEADING>
<TEXT>
Bratr výrobce bomby se nyní přiznal, že se podílel na vraždách řeckého novináře a policisty v roce 1985, na vraždě průmyslníka v roce 1986, na vraždě námořního atašé amerického velvyslanectví v roce 1988 a rotmistra americké armády v roce 1991. Jeden rodinný přítel se přiznal k účasti na dalších loupežích a bombových útocích. Další bratr výrobce bomby doznal, že měl podíl na vraždě zmíněného podnikatele v roce 1997 a na vraždě britského vojenského atašé v Aténách roku 2000. V týdnu od 14. do 20. července policejní komando na ostrově Lipsi v Egejském moři zatklo univerzitního profesora Alexandra Giotopulose, právě když nastupoval na trajekt do Turecka. Giotopulos, který má na ostrově dům, vyučuje v Paříži. Na jiném ostrově byli zatčeni další dva lidé. V neděli 21. července bylo obviněno nebo uvězněno dalších pět osob. Policie se nyní domnívá, že již zadržela většinu členů teroristické skupiny, která 27 let působí pod názvem Hnutí 17. listopadu a od roku 1975 nese odpovědnost za 23 vražd. Všechny spáchala v rámci údajného boje proti imperialismu. Zatím se zdá, že skupina měla přibližně dvacet členů, z nichž většina byla mezi sebou spřízněna nebo šlo o přátele této rodiny. Giotopulos, předpokládaný vůdce a teoretik skupiny (který to popírá), je synem předního trockisty ze třicátých let. V šedesátých letech aktivně působil v pařížském radikálním hnutí, po generálském převratu v roce 1975 zůstal v zahraničí a je dobře znám v levicových kruzích. Teroristické hnutí, považované v Evropě za jedno z nejvíce nebezpečných, bylo - jak se zdá záležitostí jen jedné rodiny a několika přátel. To souhlasí s poznatky o dalších levicových teroristických skupinách v západní Evropě, v Itálii, Německu, Francii i jinde. Obvykle jde o nevelké skupiny lidí, kteří se dali dohromady za přispění okolností, známostí ze školy a ideologie. Zmíněné události v Řecku jsou v mezinárodním tisku málo významným tématem a v tisku ve Spojených státech se o nich s výjimkou deníků největších velkoměst nepíše vůbec. A to je hodně špatné, protože by se z nich Američané mohli něco dozvědět o terorismu, jaký skutečně je, jací jsou jeho skuteční aktéři a skutečné rozměry. Ponaučení zní: pokud jde o terorismus, je třeba mít cit pro míru. Pokud jej někdo nemá, je to on, a nikoli teroristé, kdo může představovat problém.
Bratr výrobce bomby se nyní přiznal, že se podílel na vraždách řeckého novináře a policisty v roce 1985, na vraždě průmyslníka v roce 1986, na vraždě námořního atašé amerického velvyslanectví v roce 1988 a rotmistra americké armády v roce 1991. Jeden rodinný přítel se přiznal k účasti na dalších loupežích a bombových útocích. Další bratr výrobce bomby doznal, že měl podíl na vraždě zmíněného podnikatele v roce 1997 a na vraždě britského vojenského atašé v Aténách roku 2000. V týdnu od 14. do 20. července policejní komando na ostrově Lipsi v Egejském moři zatklo univerzitního profesora Alexandra Giotopulose, právě když nastupoval na trajekt do Turecka. Giotopulos, který má na ostrově dům, vyučuje v Paříži. Na jiném ostrově byli zatčeni další dva lidé. V neděli 21. července bylo obviněno nebo uvězněno dalších pět osob. Policie se nyní domnívá, že již zadržela většinu členů teroristické skupiny, která 27 let působí pod názvem Hnutí 17. listopadu a od roku 1975 nese odpovědnost za 23 vražd. Všechny spáchala v rámci údajného boje proti imperialismu. Zatím se zdá, že skupina měla přibližně dvacet členů, z nichž většina byla mezi sebou spřízněna nebo šlo o přátele této rodiny. Giotopulos, předpokládaný vůdce a teoretik skupiny (který to popírá), je synem předního trockisty ze třicátých let. V šedesátých letech aktivně působil v pařížském radikálním hnutí, po generálském převratu v roce 1975 zůstal v zahraničí a je dobře znám v levicových kruzích. Teroristické hnutí, považované v Evropě za jedno z nejvíce nebezpečných, bylo - jak se zdá záležitostí jen jedné rodiny a několika přátel. To souhlasí s poznatky o dalších levicových teroristických skupinách v západní Evropě, v Itálii, Německu, Francii i jinde. Obvykle jde o nevelké skupiny lidí, kteří se dali dohromady za přispění okolností, známostí ze školy a ideologie. Zmíněné události v Řecku jsou v mezinárodním tisku málo významným tématem a v tisku ve Spojených státech se o nich s výjimkou deníků největších velkoměst nepíše vůbec. A to je hodně špatné, protože by se z nich Američané mohli něco dozvědět o terorismu, jaký skutečně je, jací jsou jeho skuteční aktéři a skutečné rozměry. Ponaučení zní: pokud jde o terorismus, je třeba mít cit pro míru. Pokud jej někdo nemá, je to on, a nikoli teroristé, kdo může představovat problém.
</TEXT>
</DOC>
<DOC>
<DOCID>LN-20020729009</DOCID>
<DOCNO>LN-20020729009</DOCNO>
<DATE>07/29/02</DATE>
<TITLE>
Bývalý ministr zahraničí Jan Kavan je rozladěn činností rozvědky na svém úřadě
</TITLE>
<TEXT>
Skandál s přípravou vraždy novinářky Sabiny Slonkové má další rozměr. Jeden z obviněných v tomto případu, bývalý vysoký úředník ministerstva zahraničních věcí Karel Srba pracoval až do minulého týdne pro vojenskou rozvědku. Jeho bývalý nadřízený Jan Kavan říká v rozhovoru pro LN - rozladilo mne to.
LN: Věděl jste, že byl váš bývalý generální sekretář Srba až do čtvrtka minulého týdne agentem vojenské rozvědky?
Ne, o tom jsem neměl nejmenší tušení. Bylo pro mě překvapením, když jsem si to přečetl ve sdělovacích prostředcích. Žil jsem až do chvíle, kdy jsem se o tom dozvěděl z novin, v přesvědčení, že byl z onoho vztahu vyvázán. Je to asi rok, kdy se o jeho kauze hovořilo ve výboru pro zpravodajskou činnost.
LN: Ujišťoval vás někdy ministr obrany, že pan Srba už nepracuje pro vojenskou tajnou službu?
Ne, nemám pocit, že bych o práci pana Srby pro vojenskou rozvědku, vedl - v době, kdy pracoval na ministerstvu zahraničí - nějaký důkladnější rozhovor s ministrem obrany.
</TEXT>
<HEADING>
LN: A později ano?
</HEADING>
<TEXT>
Ne, já si pamatuji v podstatě jednu schůzi výboru pro zpravodajskou činnost, kde se o jeho práci, respektive o jeho vztahu s touto rozvědkou, hovořilo, i když v souvislosti s něčím jiným. Tam jsem získal dojem, že hovoříme o vztahu, který je minulý, byť nedávno minulý. Tušil jsem tedy, že nějaká vazba tam je, a vycházel jsem z toho, že si ho vojenská rozvědka patřičně prověřila. Poněkud mě rozladilo, že pan Srba pracoval pro rozvědku celou dobu, co byl zaměstnancem ministerstva.
LN: Co bylo podle vás na ministerstvu jeho úkolem jako agenta vojenské rozvědky?
K tomu se vázala moje věta o jistém rozladění. V obecné rovině si dovedu představit a pochopit zájmy vojenské rozvědky spolupracovat s českou zahraniční službou. Tady se zájmy mohou překrývat nebo vzájemně doplňovat. Ale nejsem si jist, jakou práci pro rozvědku odvádí člověk, u něhož se nepočítá, že by vycestoval do zahraničí. Na druhé straně - když jsem pracoval jako předseda výboru pro zpravodajskou činnost, žádnou službu jsem nikdy neřídil: s detaily jakékoli zpravodajské služby a způsobem jejího fungování jsem nebyl nikdy obeznámen. Proto se mohu pouze dohadovat, jakou roli pro rozvědku pan Srba na ministerstvu plnil.
</TEXT>
</DOC>
<DOC>
<DOCID>LN-20020729010</DOCID>
<DOCNO>LN-20020729010</DOCNO>
<DATE>07/29/02</DATE>
<TITLE>
Podle průzkumu v "komunistických" krajích se lidé obávají budoucnosti a nejsou nakloněni EU
</TITLE>
<TEXT>
V místech, kde KSČM zaznamenala velký volební zisk, jako by se zastavil čas: lidé neumějí cizí jazyky, nepracují s internetem a mají obavy z budoucnosti.
PRAHA - Souvisí nárůst podpory KSČM se strachem lidí z budoucnosti, z globální ekonomiky, internetu, nebo s obavami ze vstupu do EU? Výzkum agentury Median, který mají LN k dispozici, ukazuje, že alespoň částečně ano. Lidé žijící v těch krajích, kde komunistická strana dosáhla velmi dobrých výsledků, jsou ve svých postojích v jistém ohledu "konzervativní". Více lidí se například ztotožňuje s výroky typu vstup do EU nebude zárukou stability a blahobytu lpím na tradičních hodnotách, dávám přednost státem řízenému typu ekonomiky. A co více v"nejvíce komunistických krajích" si lidé stále myslí, že správné místo pro ženu je v kuchyni. Regiony, kde jsou tyto názory rozšířenější než ve zbytku ČR, jsou kraje Karlovarský, Ústecký, Olomoucký a Moravskoslezský. Právě tam také získali v parlamentních volbách komunisté více než dvacet procent hlasů. Průzkum Median ukazuje, že lidé v Karlovarském kraji, který je podle statistik nejlevicovější, se o svou budoucnost obávají - ve statistickém srovnání - nejvíce ze všech Čechů. Obyvatelé Moravskoslezského kraje by zase uvítali státem řízenou ekonomiku. Olomoučané přiznávají, že nezvládají nové situace, a na Ústecku - stejně jako na severu Moravy a ve Slezsku - se projevuje euroskepticismus.
</TEXT>
<HEADING>
Vstup do EU nepřinese nic dobrého
</HEADING>
<TEXT>
Kdyby záleželo jen na lidech z Ústeckého kraje, nikdy bychom nevstoupili do EU. Zdejší obyvatelé si myslí, že vstup nepřinese Česku větší stabilitu ani blahobyt. Proto odmítají brzký vstup do tohoto uskupení. O negativních důsledcích vstupu jsou přesvědčeni i obyvatelé Moravskoslezského a Karlovarského kraje, kde tento názor zastávají téměř dvě třetiny obyvatel. Republikový průměr "euroskeptiků" je přitom podle Medianu 57,5 procenta. Nepříliš srdečný vztah mají obyvatelé těchto regionů i k angličtině a internetu. Na Karlovarsku je situace špatná podle obou těchto měřítek. Angličtině nerozumí tři čtvrtiny zdejší populace a 52 procent o internetu nic neví. Se znalostí internetu jsou na tom hůře už jen obyvatelé Ústecka. A i to je ostatně jeden z nejvíce "rudých krajů". O tom, že žena patří do kuchyně, je přesvědčena více než polovina lidí v Karlovarském kraji, kde komunisté dosáhli ve volbách skoro 22 procent. Ze čtyř krajů, kde KSČM dosáhla nejlepších výsledků, patří tři k těm, kde je tento názor častější, než je obvyklé ve zbytku Česka. Vymyká se jen Moravskoslezský kraj. Mnoho dotázaných ovšem zastává tento názor i v Praze.
</TEXT>
<HEADING>
Názory lidí v krajích s velkou podporou komunistů
</HEADING>
<TEXT>
Agentura Median v období od 22. ledna do 9. prosince 2001 uskutečnila výzkum, jak reagují obyvatelé krajů na změny v životním stylu po roce 1989, na plánovaný vstup ČR do Evropské unie a další otázky. Čísla u jednotlivých kategorií v tabulkách udávají, na jakém místě se daný kraj umístil.
ÚSTECKÝ KRAJ
25,08 % hlasů pro KSČM (2. místo za ČSSD)
místo pro ženu je v kuchyni 4 obyvatelé neznají internet 2 obyvatelé vůbec neznají angličtinu 4 členství v EU není zárukou stability 2
KARLOVARSKÝ KRAJ
21,97 % hlasů pro KSČM (3. za ČSSD a ODS)
místo pro ženu je v kuchyni 1 obyvatelé mají strach z budoucnosti 1 obyvatelé neznají internet 1 obyvatelé vůbec neznají angličtinu 1 členství v EU není zárukou stability 1
MORAVSKOSLEZSKÝ KRAJ
21,06 % hlasů pro KSČM (2. místo za ČSSD)
obyvatelé mají strach z budoucnosti 3 důsledky vstupu do EU budou spíše negativní 2 členství v EU nepřinese blahobyt 1
ČR by do EU neměla spěchat 2
OLOMOUCKÝ KRAJ
21,02 % hlasů pro KSČM (2. místo za ČSSD)
místo pro ženu je v kuchyni 8 obyvatelé neznají internet 3 obyvatelé vůbec neznají angličtinu 5 obyvatelé nezvládají nové situace 2 technologický pokrok obyvatele nezajímá 3
</TEXT>
</DOC>
<DOC>
<DOCID>LN-20020729011</DOCID>
<DOCNO>LN-20020729011</DOCNO>
<DATE>07/29/02</DATE>
<TITLE>
Obec, kde si KSČM od minulých voleb polepšila o 20 procent
</TITLE>
<GEOGRAPHY>KRYRY</GEOGRAPHY>
<TEXT>
Jsou tři hodiny odpoledne, sobota, hostinec Sokolovna. Ze stropu visí mucholapky, stěny a poličky zdobí umělohmotné květiny, z chodby páchnou záchodky. Hostinská ve fialové silonové zástěře nese "turka" ve skleničce s hliníkovou lžičkou. Káva stojí sedm korun. Televize běží naplno, začala fotbalová liga. Jsme v Kryrech, městysu vzdáleném 40 kilometrů od Loun, a máme pocit, že jsme si vyrazili na výlet do poloviny osmdesátých let jen lehce zkřížených s léty devadesátými. Stesk po komunistické minulosti tady naplno vyhřezl ve volbách do sněmovny: KSČM získala 36 procent, o téměř 20 procent víc než v roce 1998. Druzí sociální demokraté utržili o 10 procent méně, o pravici nemluvě. Rozčarování a neustálou nespokojenost s vlastním životem, zato však nulovou odvahu v něm cokoliv změnit lze cítit ve vzduchu. Po několika rozhovorech s místními začíná být jasné, co se podepsalo na úspěchu KSČM. Znechucená většina se k volebním urnám vůbec nedostavila. Před restaurací Palermo se zastavila rodina Němčákových. Sedmatřicetiletý Miroslav jezdí jako zedník za prací do Prahy, jeho žena Daniela je na mateřské dovolené. Mají tři děti nejmladšímu Markovi je rok a půl. "Já se odsud nehnu, mě jednou povezou nohama napřed," protestuje hlava rodiny proti touhám své ženy odstěhovat se do většího města. Ve svém životě nechce měnit nic. Ani svoje vzdělání, ani vládnoucí garnituru. "My jsme nevolili nikoho. To je stejný, jako kdybychom volili. Nic se nezmění," shodují se manželé.
</TEXT>
<HEADING>
Bylo líp a basta
</HEADING>
<TEXT>
O kus dál opravuje domek čtyřiapadesátiletý dělník z místní cihelny Milan Špirák. V podniku pracuje už třicet let, má šest dětí, deset vnoučat a žádný důvod k nespokojenosti. Přesto opět volil komunisty. "Koho jsem volil!? No koho... Komunisty, protože za nich bylo prostě líp. Byl jsem víc spokojenej," krčí rameny. Svůj postoj nepodloží argumenty - bylo líp a basta. Ambici dělat něco jiného, přestěhovat se nebo rozšířit si vzdělání nemá. Příčiny drtivého úspěchu komunistů vypočítává nad pivem pětatřicetiletý Petr. "Mladší lidi jsou znechucený. Vedle v Běsně přišla z osmdesáti lidí volit asi polovina a skoro všichni nad pětačtyřicet let. A tak to bylo všude v okolí," konstatuje trpce. Petr má informace z první ruky - seděl ve volební komisi. "Lidi by byli nejradši, kdyby všechno zůstalo zakonzervovaný," říká. Komunistům dala hlas i babička pětadvacetiletého Jakuba Bendy. "K babičce přiběhla sousedka, celá nadšená, že vyhráli komunisti," popisuje Jakub nadšení starší generace z komunistického triumfu. O práci nezavadí a chce z rodné obce odejít a studovat sociální práce. Jakub se zařadil do skupiny nevoličů. Přiznává však, že bojkotem voleb také přispěl k masivnímu úspěchu KSČM. Náladu v Kryrech stručně vystihuje Jakubův kamarád a spoluhráč z punkové kapely Tomáš: "Jaký to tady je? Na h..."
O kus dál opravuje domek čtyřiapadesátiletý dělník z místní cihelny Milan Špirák. V podniku pracuje už třicet let, má šest dětí, deset vnoučat a žádný důvod k nespokojenosti. Přesto opět volil komunisty. "Koho jsem volil!? No koho... Komunisty, protože za nich bylo prostě líp. Byl jsem víc spokojenej," krčí rameny. Svůj postoj nepodloží argumenty - bylo líp a basta. Ambici dělat něco jiného, přestěhovat se nebo rozšířit si vzdělání nemá. Příčiny drtivého úspěchu komunistů vypočítává nad pivem pětatřicetiletý Petr. "Mladší lidi jsou znechucený. Vedle v Běsně přišla z osmdesáti lidí volit asi polovina a skoro všichni nad pětačtyřicet let. A tak to bylo všude v okolí," konstatuje trpce. Petr má informace z první ruky - seděl ve volební komisi. "Lidi by byli nejradši, kdyby všechno zůstalo zakonzervovaný," říká. Komunistům dala hlas i babička pětadvacetiletého Jakuba Bendy. "K babičce přiběhla sousedka, celá nadšená, že vyhráli komunisti," popisuje Jakub nadšení starší generace z komunistického triumfu. O práci nezavadí a chce z rodné obce odejít a studovat sociální práce. Jakub se zařadil do skupiny nevoličů. Přiznává však, že bojkotem voleb také přispěl k masivnímu úspěchu KSČM. Náladu v Kryrech stručně vystihuje Jakubův kamarád a spoluhráč z punkové kapely Tomáš: "Jaký to tady je? Na h..."
</TEXT>
</DOC>
<DOC>
<DOCID>LN-20020729012</DOCID>
<DOCNO>LN-20020729012</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Zhruba do poloviny září chtějí mít sociální demokraté ujasněnou taktiku, se kterou jejich strana vstoupí do voleb příštího prezidenta. Předseda ČSSD Vladimír Špidla je ale již nyní přesvědčen o tom, že by měli postavit vlastního kandidáta. "Bylo by opravdu nepatřičné, aby sociální demokracie, strana s takovou pozicí v českém politickém systému, nepostavila svého kandidáta," řekl po sobotním jednání ústředního výkonného výboru sociální demokracie. Dodal, že diskusi o postupu ČSSD v této věci je nutné uzavřít do 14. září, kdy je další zasedání ÚVV. Názor, že ČSSD má mít vlastního kandidáta, dal Špidla najevo již několikrát. V sobotu pro deník Mladá fronta Dnes nicméně nevyloučil ani to, že vládní koalice ČSSD, lidovců a unionistů nominuje společného kandidáta. Svého favorita na nejvyšší státní funkci předseda ČSSD opět neprozradil. Václavu Havlovi končí prezidentský mandát v únoru 2003, znovu se již o zvolení ucházet nemůže.
</TEXT>
</DOC>
<DOC>
<DOCID>LN-20020729013</DOCID>
<DOCNO>LN-20020729013</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel v sobotu odletěl na dovolenou do jižního Portugalska. Ozdravný pobyt u moře mu doporučili lékaři poté, co nedávno prodělal zánět průdušek, řekl Havlův mluvčí Ladislav Špaček. Prezident bude trávit dovolenou ve své vile v Olhos d'Agua. Pobývat by tam měl několik týdnů. Na dovolené ho doprovází choť Dagmar, lékař a zdravotní sestra. Havel by měl během pobytu u moře absolvovat mimo jiné tradiční dechová cvičení. Přestože mluvčí neprozradil, jak dlouho bude Havel v Portugalsku pobývat, vrátit by se měl do 22. srpna.
</TEXT>
</DOC>
<DOC>
<DOCID>LN-20020729014</DOCID>
<DOCNO>LN-20020729014</DOCNO>
<DATE>07/29/02</DATE>
<TEXT>
ÚSTÍ NAD LABEM - Hlavně kvůli špatnému zdraví a vysokému věku nebude již na podzim v Děčíně obhajovat křeslo senátora Egon Lánský (ČSSD). "Není to kvůli naší nespokojenosti, pan senátor měl takové přání," řekl šéf krajské organizace sociální demokracie Jaroslav Foldyna. Místo Lánského v Děčíně sociální demokraté nominovali zástupkyni ředitele místní nemocnice Annu Briestenskou. O místo v horní komoře parlamentu s ní budou bojovat za ODS podnikatel Ladislav Gregor a za KSČM ekonom a člen zastupitelstva ve Varnsdorfu Vladimír Reiber.
</TEXT>
</DOC>
<DOC>
<DOCID>LN-20020729015</DOCID>
<DOCNO>LN-20020729015</DOCNO>
<DATE>07/29/02</DATE>
<GEOGRAPHY>MOST</GEOGRAPHY>
<TEXT>
Leták podněcující k návratu Sudet k Německu a požadující náhradu škod, které Češi sudetským Němcům údajně napáchali, objevili koncem minulého týdne zaměstnanci v poště mosteckého magistrátu. "Leták s razítkem pravděpodobné pražské pošty na obálce předalo vedení města policii," uvedl náměstek primátora Bořek Valvoda (ODA). Letáky a samolepky požadující návrat Sudet do Německa se objevily březnu v Karlových Varech. Později byly nalezeny také v několika dalších městech. Podobné samolepky se v únoru objevily i v Praze.
</TEXT>
</DOC>
<DOC>
<DOCID>LN-20020729016</DOCID>
<DOCNO>LN-20020729016</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Summit NATO by mohly v hlavním městě provázet nejméně tak silné pouliční protesty jako předloňské pražské zasedání MMF a Světové banky. V Nedělní partii televize Prima to řekl náměstek pražského primátora Jiří Paroubek (ČSSD). Zastupitel Michael Hvížďala (US-DEU) uvedl, že není zastáncem pořádání takových summitů v centrálních částech historických měst, jako je Praha. Dodal, že oblast kolem Kongresového centra bude v době jednání NATO hermeticky uzavřena. Lidé musejí podle něj počítat i s důkladnými kontrolami nejen v přilehlých hotelech, ale hlavně v metru.
</TEXT>
</DOC>
<DOC>
<DOCID>LN-20020729017</DOCID>
<DOCNO>LN-20020729017</DOCNO>
<DATE>07/29/02</DATE>
<TITLE>
Největší tragédie při leteckých přehlídkách v dějinách
</TITLE>
<TEXT>
Zkosilo je to jako trávu, líčil očitý svědek hrůzné okamžiky po pádu vojenské stíhačky do davu diváků letecké show.
LVOV, Ukrajina - "Stačil jsem jenom chytit děti a držet je. Odhodilo nás to stranou a pak kolem nás létaly utržené ruce a nohy," popsal zahraničním novinářům hrůzné okamžiky po pádu letadla Su-27UB do davu diváků při letecké show v ukrajinském Lvově muž, který z tragédie vyvázl jen s poraněním zad. Nejméně 83 účastníků oslav leteckého svátku zraněním utrpěným bezprostředně po dopadu suchoje a následném výbuchu několikatunového stroje podlehlo. Oba piloti pád díky katapultování přežili. Program připravený 14. sborem vojenského letectva Ukrajiny k 60. výročí jeho vzniku přilákal v sobotu na lvovské letiště Sknyliv nejméně 1500 lidí, další tisíce se chystaly na vyvrcholení show naplánované na neděli. V sobotu přišlo za slunného, téměř bezoblačného počasí mnoho rodičů s dětmi. Malé děti nadšeně využily možnosti poprvé v životě si zblízka prohlédnout vojenskou leteckou techniku vystavenou na přistávací ploše. Krátce před havárií navíc nedaleko místa dopadu trosek letadla skončila vystoupení dětských pěveckých souborů. Nejméně 19 dětí zemřelo, přes dvacet leží v nemocnicích, mnohé z nich s těžkými zraněními. Blížící se nebezpečí stačili včas rozpoznat jen nemnozí. "Všimla jsem si, že letadlo zachytilo o větve stromů a věděla jsem - to je konec," vzpomíná na osudné sekundy jedna z divaček. "Toho, kdo včas nepadl na zem, to zkosilo jako trávu," líčil hrůzný zážitek 18letý Bohdan Hupalo. Chystal se právě fotografovat a stačil se instinktivně přitisknout tváří k zemi. Právě bylo 12 hodin 52 minut místního času. Když znovu otevřel oči, viděl kolem sebe zakrvácené a ohořelé lidské ostatky.
</TEXT>
<HEADING>
Dny smutku
</HEADING>
<TEXT>
Tragickou bilanci zvýšilo, že se suchoj zřítil krátce po startu a v jeho nádržích ještě byly tuny výbušného kerosinu. Při pádu proletěl několik desítek metrů davem, když levým křídlem doslova rozorával zem. Teprve pak explodoval. Hořící palivo se rozlilo na větší ploše a popálilo lidi v okruhu desítek metrů. Po výbuchu navíc vzduchem létaly těžké kovové součástky a kusy křídel do vzdálenosti asi sta metrů. Když se lidé vzpamatovali z prvního šoku, začali pomocí místního rozhlasu volat své blízké. Ještě několik hodin po tragédii lidé chodili po letištní ploše a pátrali po svých rodinných příslušnících. Přímo na místě jim poskytoval duchovní útěchu jeden pravoslavný kněz. Desítky sanitek odvážely zraněné do celkem pěti lvovských nemocnic. Tajemník Rady bezpečnosti a obrany Ukrajiny Jevhen Marčuk včera přiznal, že některá těla obětí byla silně znetvořena. Podle tamního tisku bude obtížné určit totožnost tří desítek lidí, asi třináct z nich bylo roztrháno. Ve Lvově včera úřady vyhlásily dva dny smutku, během kterých jsou odkládána různá zábavní vystoupení. Dokonce bylo podle agentury Obozrevatěl přerušeno vysílání celoukrajinských rozhlasových stanic na velmi krátkých vlnách a je možné přijímat pouze tři místní stanice. Den smutku pro celou Ukrajinu byl výnosem prezidenta Leonida Kučmy stanoven na dnešek. Během včerejšího dne přinášeli lidé k branám uzavřeného letiště květiny, do nemocnic přišlo více dobrovolných dárců krve, než kolik byla kapacita transfuzních stanic, v chrámech a kostelích se sloužily mše za oběti neštěstí. Stovky pozůstalých čekaly celé hodiny před márnicemi a chladírenskými vozy, aby mohly identifikovat své blízké. Svetlana Atamanjuková, jejíž dcera, zeť a dvě vnučky přišli na letišti o život, tak čekala dokonce od sobotního večera. Stát uvolnil na pomoc pozůstalým deset milionů hriven (asi 55 milionů korun). Jevhen Marčuk rovněž informoval, že již byl vyroben dostatečný počet rakví.
Čas ve Lvově se zastavil osm minut před jednou
SU-27UB je cvičná verze bojového letounu SU-27 vyráběného ruskou firmou Suchoj. Byl koncipován jako obdoba amerického vojenského letadla F-15, může být využit jako stíhací i bombardovací letoun. První zkušební let Su-27 se uskutečnil v roce 1981. Podle ruských i západních expertů jsou jeho největší předností vysoké manévrovací schopnosti. Cvičební letoun Su-27UB se od jednomístné bojové verze liší doplněním o místo druhého pilota - instruktora. Právě tento typ využil i ruský prezident Vladimír Putin, když na něm v rámci předvolební kampaně v roce 2000 přiletěl do Čečenska. Letoun je vyvážen především do Číny a Indie, ukrajinské letectvo mělo celkem 50 kusů těchto strojů, které získalo při dělení výzbroje sovětské armády.
Základní údaje:
</TEXT>
<HEADING>
maximální rychlost: 2125 km/h (ve výšce)
</HEADING>
<TEXT>
1400 km/h (při zemi) dolet: 3600 km využitelná výška letu: 17 250 m váha prázdného letounu: 16 900 kg bojové zatížení: 6000 kg
Tato fotografie zachycuje letoun Su 27UB ve chvíli, kdy vybuchuje jen pár metrů nad zemí. V horní části snímku je zřetelné křeslo, se kterým se katapultoval jeden z pilotů.
Místo katastrofy krátce po pádu a následném výbuchu letounu
Ministr obrany Volodymyr Skidčenko, který po katastrofě nabídl demisi
</TEXT>
</DOC>
<DOC>
<DOCID>LN-20020729018</DOCID>
<DOCNO>LN-20020729018</DOCNO>
<DATE>07/29/02</DATE>
<TITLE>
Prezident odvolal vysoké představitele armády * Letecké přehlídky jsou zakázány
</TITLE>
<GEOGRAPHY>KYJEV</GEOGRAPHY>
<TEXT>
"Jsou to skutečná letecká esa," tvrdí o pilotech, kteří vedli vojenský letoun Su-27UB při osudném vystoupení, jejich nadřízení. Svědci pádu suchoje do davu diváků tvrdí, že v rozhodujícím okamžiku přestal pracovat nejméně jeden ze dvou motorů proudového letounu. Oficiální místa nicméně odmítla vyloučit jakoukoliv verzi příčin neštěstí, které si vyžádalo život nejméně 83 lidí. Vladimir Tonopar nalétal 1900 hodin, Jurij Jegorov 2000. Je to ale pouze informace, nikoliv hodnocení," konstatoval tajemník Rady bezpečnosti a obrany Ukrajiny Jevhen Marčuk, který koordinuje vyšetřování nehody. Jako dvě hlavní verze příčin tragédie nicméně uvedl nedbalost velení 14. leteckého sboru, který show organizoval, případně selhání techniky. Viníkům podle něj hrozí 5 až 15 let vězení. Za "tvrdé tresty" se vyslovil i prezident Leonid Kučma, který místo havárie navštívil. Kučma dal najevo, že nebude věřit vysvětlením generálů, kteří ho údajně oklamali v souvislosti s vyšetřováním sestřelení civilního letounu nad Černým mořem loni na podzim ukrajinskou raketou. Prvními oběťmi jeho hněvu se stal náčelník generálního štábu Petr Šuljak, velitel 14. sboru Sergej Oniščenko a vrchní velitel letectva Viktor Strelnikov, kteří byli odvoláni. Demisi nabídl i ministr obrany Volodymyr Škidčenko. Podle agentury AFP jsou už ve vazbě čtyři činitelé vzdušných sil včetně Strelnikova. Jsou podezřelí z nedbalosti s vážnými důsledky a z porušení pravidel využívání letounů. Ze stejného důvodu bylo také zahájeno vyšetřování proti oběma pilotům. Plukovníci Tonopar a Jegorov se stačili podle předběžných zjištění sami katapultovat, když zjistili, že ztratili nad strojem kontrolu. Podle některých informací byli ale z letadla vystřeleni automaticky až při kolizi s pevnou překážkou (suchoj při pádu zavadil o vrcholky stromů a o letoun Antonov odstavený na letištní ploše). Z havárie vyvázli živí, ale s poraněním páteře.
</TEXT>
<HEADING>
Rozhovor s prezidentem
</HEADING>
<TEXT>
Oba piloti měli podle místního tisku Kučmovi při rozhovoru v nemocnici tvrdit, že havárii nemohli zabránit. Podle informací z vojenských zdrojů se prý do poslední chvíle pokoušeli vyvést stroj z prostoru pro diváky. Ruský Su-27 je ve světě pokládán za kvalitní letoun pověstný mimořádnými manévrovacími vlastnostmi. Jak ale tvrdí hlavně ruští letečtí odborníci - nic se nesmí přehánět. Podle ruského zkušebního letce Anatolije Kvočura se piloti pokoušeli o polootočku přes záda. "Tato akrobatická figura je známá, proč se ale o ni pokoušeli na show, nevím," prohlásil. I další odborníci potvrdili po zhlédnutí videozáznamu, že piloti vedli stroj na hranici jeho možností. To, co je běžné v boji, není podle nich vhodné pro show s davy diváků. Anatolij Kornukov, bývalý velitel ruského letectva, tvrdí, že vinni jsou organizátoři show. Nedodrželi totiž minimální bezpečnostní odstup diváků od prostoru pro akrobacii - 150 metrů. Výrobci suchoje se pro případ technických příčin havárie hájí tím, že Ukrajina již několik let prakticky nenakupuje náhradní díly. Stroje jsou navíc kvůli nedostatku paliva na celé měsíce odstaveny. "Takový přístup k péči o leteckou techniku nemůže zaručit vysokou spolehlivost dokonce ani takového letounu, jako je Su-27," řekl představitel firmy Suchoj. Prezident Kučma zakázal konání leteckých show. "Kdyby nebylo tohoto předváděcího letu, nic by se nestalo," prohlásil.
Možné příčiny tragédie
</TEXT>
<HEADING>
Přestupek organizátorů
</HEADING>
<TEXT>
Řídící letecké show nezajistil dodržení bezpečnostní zóny mezi diváky a letouny. Pokud by ji letadlo překročilo, měl jeho vystoupení okamžitě zastavit.
</TEXT>
<HEADING>
Technické selhání letounu
</HEADING>
<TEXT>
Su-27UB selhal při prudkém klesání podle svědků nejméně jeden ze dvou motorů a stroj se stal neovladatelným. Ruští výrobci se hájí tím, že na Ukrajině není prováděna pravidelná údržba letounů, jejich součástky pak korodují, v citlivých místech dochází k oxidaci elektrických kontaktů, v palivovém potrubí se objevuje vodní kondenzát.
</TEXT>
<HEADING>
Chyba letců
</HEADING>
<TEXT>
Ukrajinští piloti často létají méně než deset hodin za rok. Piloti sice byli plukovníci s dlouhou praxí, ale ani to není podle odborníků záruka, že byli na náročné vystoupení nad hlavami tisíců lidí dobře připraveni. Mimo Ukrajinu se podobných show účastní zvlášť vyčlenění zkušební letci.
Ukrajinští piloti často létají méně než deset hodin za rok. Piloti sice byli plukovníci s dlouhou praxí, ale ani to není podle odborníků záruka, že byli na náročné vystoupení nad hlavami tisíců lidí dobře připraveni. Mimo Ukrajinu se podobných show účastní zvlášť vyčlenění zkušební letci.
</TEXT>
</DOC>
<DOC>
<DOCID>LN-20020729019</DOCID>
<DOCNO>LN-20020729019</DOCNO>
<DATE>07/29/02</DATE>
<TITLE>
Policisté známého českého sochaře viní ze sexuálního obtěžování nezletilých dívek
</TITLE>
<TEXT>
Od soboty je po několika letech znovu ve vazbě sochař Pavel Opočenský. Už to však není kvůli medializovanému zabití v sebeobraně. Opočenský se podle policie obnažoval a onanoval před dvěma nezletilými dívkami.
PRAHA - Sochař Pavel Opočenský je z rozhodnutí soudu od soboty ve vazbě. Den předtím ho policie obvinila z trestných činů vydírání a ohrožování mravní výchovy dětí. Sochař podle policie nutil ve svém bytě dvě nezletilé dívky, aby se před ním svlékly do spodního prádla, a pak před nimi údajně masturboval. Případ se měl odehrát 23. července a upozornili na něj rodiče jedné z dívek. Obvinění uvádějí, že Opočenský do svého bytu v Praze 2 pozval původně tři dívky, kterým slíbil peníze, pokud se před ním svléknou. Nejmladší, desetiletou, však měl po chvíli nechat odejít. Dvě zbývající, dvanáctileté dívky, v bytě uzamkl a odmítal je pustit, dokud mu v jeho požadavcích nevyhovějí. Poté jedné z nich vyplatil odměnu pět set korun. Policie po oznámení rodičů sochaře v pátek vyslechla a sdělila mu obvinění. Podle deníku Blesk podezírali policisté sochaře ze sexuálních deliktů už dříve. Podobal se muži, který se měl v pražské Tróji před několika lety odhalovat na veřejnosti.
</TEXT>
<HEADING>
Sochař, který usmrtil skinheada
</HEADING>
<TEXT>
Osmačtyřicetiletý Opočenský je například autorem pomníku bratří Čapků stojícího na pražském náměstí Míru. Po podpisu Charty 77 v roce 1979 emigroval do Německa a později do Spojených států amerických. Do České republiky se vrátil v roce 1991 a hned se stal hlavní postavou v medializované soudní kauze. Pomohl na ulici cizí ženě ubránit se skupině skinheadů. Jeden z nich pak na následky zranění zemřel. Pavel Opočenský byl obviněn z úmyslného ublížení na zdraví s následkem smrti, Městský soud v Praze ho v říjnu 1992 uznal vinným a uložil mu podmíněný trest. Tento rozsudek posléze zrušil vrchní soud a případ se vrátil k městskému soudu. V roce 1995 byl znovu tímto soudem odsouzen, tentokrát k nepodmíněnému trestu odnětí svobody na tři roky. Nadřízený soud ho však opět osvobodil s odůvodněním, že Opočenský nepřekročil meze nutné obrany. Ve vyšetřovací vazbě strávil sochař dva měsíce.
Osmačtyřicetiletý Opočenský je například autorem pomníku bratří Čapků stojícího na pražském náměstí Míru. Po podpisu Charty 77 v roce 1979 emigroval do Německa a později do Spojených států amerických. Do České republiky se vrátil v roce 1991 a hned se stal hlavní postavou v medializované soudní kauze. Pomohl na ulici cizí ženě ubránit se skupině skinheadů. Jeden z nich pak na následky zranění zemřel. Pavel Opočenský byl obviněn z úmyslného ublížení na zdraví s následkem smrti, Městský soud v Praze ho v říjnu 1992 uznal vinným a uložil mu podmíněný trest. Tento rozsudek posléze zrušil vrchní soud a případ se vrátil k městskému soudu. V roce 1995 byl znovu tímto soudem odsouzen, tentokrát k nepodmíněnému trestu odnětí svobody na tři roky. Nadřízený soud ho však opět osvobodil s odůvodněním, že Opočenský nepřekročil meze nutné obrany. Ve vyšetřovací vazbě strávil sochař dva měsíce.
</TEXT>
</DOC>
<DOC>
<DOCID>LN-20020729020</DOCID>
<DOCNO>LN-20020729020</DOCNO>
<DATE>07/29/02</DATE>
<GEOGRAPHY>LIBEREC/VIŠŇOVÁ</GEOGRAPHY>
<TEXT>
Třetí den pokračovala včera v osadě Andělka u Višňové na Liberecku nepovolená technoparty Czechtek. Sjely se na ni tisíce mladých lidí z ČR, Německa, Francie i Anglie. Podle policie přijelo o víkendu na akci zhruba 10 tisíc lidí. Příznivci techno hudby zůstanou zřejmě až do úterý, řekla starostka Višňové Marie Matušková. První účastníci technoparty začali včera odjíždět domů. Další však stále na místo přijíždějí. Dvakrát během noci na včerejšek vyjížděla do Andělky záchranka. "V prvním případě nikoho nenašli, ve druhém odvezli do nemocnice muže, který tvrdil, že byl napaden, prokázat se to zatím nepodařilo," řekl Milan Mazánek z liberecké policie. Policisté podle něj nemuseli řešit žádný vážnější incident. Pouze zkontrolovali asi 600 automobilů, řešili asi 190 přestupků a uložili pokuty za 54 tisíc korun. Technoparty se koná na soukromých pozemcích, proto jí nebylo možné zabránit. Jde o ilegální technoparty, jejíž pořadatelé do poslední chvíle tají místo konání. Účastníci se ho dozvědí většinou až v den akce. V posledních letech se koná poslední červencový víkend. Loni byla v bývalém vojenském prostoru Ralsko a zúčastnilo se jí na 12 tisíc lidí. Povolená technoparty se konala o víkendu na brněnském výstavišti. V noci na včerejšek na ní policie zadržela 13 mladých. "Měli u sebe marihuanu, extázi a dokonce hašiš," řekla policejní mluvčí Jana Kozárová. Podle pořadatelů se rytmům techna oddávalo v Brně asi 4000 lidí.
</TEXT>
</DOC>
<DOC>
<DOCID>LN-20020729021</DOCID>
<DOCNO>LN-20020729021</DOCNO>
<DATE>07/29/02</DATE>
<GEOGRAPHY>VÍDEŇ</GEOGRAPHY>
<TEXT>
Před možnými průtahy při rozšiřování EU varoval v rozhovoru pro sobotní vydání rakouského listu Die Presse bývalý kancléř prezidenta Václava Havla Karel Schwarzenberg. Podle něj by odkládání rozšíření mohlo způsobit obrat v náladě mezi obyvateli kandidátských zemí. "Když je někdo v situaci nevěsty, které chlapec již deset let slibuje svatbu, avšak vždy si najde výmluvu, když jde o stanovení termínu na radnici, pak se nevěsta pochopitelně stane mrzutou," řekl. Kandidující země jsou již dlouho podrobeny předpisům EU, trhy jsou již dlouho otevřené, uvedl. Dosud ale z toho měla větší prospěch západní strana, dodal. Schwarzenberg kritizoval Rakousko. "Rakousko klade podmínky sousední zemi, tato sousední země nemá žádné velké požadavky na Rakousko - kromě normální sousedské spolupráce a toho, aby ji nechali na pokoji." Spor o Temelín považuje Schwarzenberg za vyřešený procesem z Melku a bruselskou dohodou. Pokud jde o Benešovy dekrety, je to tragická kapitola dějin, "ale když se budeme stále vracet zpět, abychom nalezli vinu u souseda, nikdy k sobě nenalezneme cestu".
</TEXT>
</DOC>
<DOC>
<DOCID>LN-20020729022</DOCID>
<DOCNO>LN-20020729022</DOCNO>
<DATE>07/29/02</DATE>
<GEOGRAPHY>OSTRAVA/ROZVADOV</GEOGRAPHY>
<TEXT>
Policejními automobily odjeli z přechodu v Rozvadově na Tachovsku v noci na sobotu Romové, kteří se neúspěšně pokusili vycestovat z Česka do Británie. Mezi lidmi, které němečtí celníci nevpustili na německé území, bylo i 30 Romů z Ostravy. "Policejní vozy skupiny převážely do Rozvadova na autobus," řekl pracovník celní správy. Němečtí celníci nevpustili v pátek večer na své území 79 lidí ze tří autobusů z Ostravy, Teplic a Litoměřic.
</TEXT>
</DOC>
<DOC>
<DOCID>LN-20020729023</DOCID>
<DOCNO>LN-20020729023</DOCNO>
<DATE>07/29/02</DATE>
<TITLE>
a spoustu dalších cen
</TITLE>
<TEXT>
Získejte za měsíc to, co jinak vyděláte za rok!
* Chcete vyhrát hlavní cenu? Celoroční plat ve výši 13 průměrných platů v České republice ve druhém čtvrtletí roku 2002*
A POZOR! Tento celý plat můžete utratit: daň totiž LN zaplatí za Vás. Vítěz tedy získá tolik peněz čistého, kolik průměrný zaměstnanec dostane hrubého. Totéž platí u ostatních cen.
* Zajímají Vás další výhry, jako je rodinný zájezd do Řecka, špičkový počítač, videokamera, nové televizory, videa, DVD přehrávače nebo horská kola?
</TEXT>
<HEADING>
Hrajte s Lidovými novinami!
</HEADING>
<TEXT>
*) V prvním čtvrtletí roku 2002 činila průměrná hrubá mzda 14 204 korun. Kdyby byla hlavní cenou tato průměrná mzda, vítěz by dostal 13x 14 204 korun čistého, tedy 184 652 korun. Průměrný plat ve druhém čtvrtletí (statistický úřad číslo oznámí 27. srpna) však s nejvyšší pravděpodobností vzrostl. Vítěze tedy čeká více peněz!
</TEXT>
<HEADING>
Chyběla Vám v sobotních novinách soutěžní karta?
</HEADING>
<TEXT>
Zavolejte na soutěžní linku 02/ 25 098 754 a my Vám ji obratem zašleme. Karty (jedna na osobu a den) jsou rovněž až do vyčerpání zásob k dostání zdarma v Trafice Lidových novin, kterou najdete v recepci LN v Pobřežní 20, Praha 8. Ta je otevřena ve všední dny od 9 do 16 hodin.
Hrajete Hru LN o Škodu Octavii Combi?
</TEXT>
<HEADING>
NEZAPOMEŇTE
</HEADING>
<TEXT>
* vyplněné hrací karty můžete posílat do zítřka na adresu LN - Hra 2002 P.S. 125, 140 21 Praha 4 * Nebo je můžete do zítřka odevzdat v Trafice Lidových novin v Pobřežní 20, Praha 8.
* vyplněné hrací karty můžete posílat do zítřka na adresu LN - Hra 2002 P.S. 125, 140 21 Praha 4 * Nebo je můžete do zítřka odevzdat v Trafice Lidových novin v Pobřežní 20, Praha 8.
</TEXT>
</DOC>
<DOC>
<DOCID>LN-20020729024</DOCID>
<DOCNO>LN-20020729024</DOCNO>
<DATE>07/29/02</DATE>
<TITLE>
Premiér Vladimír Špidla hovoří o své klíčové odpovědnosti při řízení tajných služeb, o případu Srba i Šloufových poradcích
</TITLE>
<TEXT>
To, že Václav Klaus a Miloš Zeman v době své vlády nepřevzali plnou odpovědnost za tajné služby, bylo nesprávné, tvrdí současný premiér Vladimír Špidla. A teď se to podle něj musí změnit.
LN: Velvyslanec USA v Praze vás při vaší poslední schůzce minulou středu pochválil za to, že z úřadu vlády už odešli všichni "šloufovci" poradci expremiéra Zemana vedení Miroslavem Šloufem. Měl jste radost?
Jednal jsem s americkým velvyslancem a on mi řekl, že americká vláda sleduje se zájmem vývoj v České republice, a předal mi dopis prezidenta Bushe, což mě potěšilo.
</TEXT>
<HEADING>
LN: A když se vrátím k těm "šloufovcům"?
</HEADING>
<TEXT>
Já se skutečně vždycky řídím úvahami, které vycházejí ze zájmů České republiky a z vnitřní politiky. Když existují nějaké komentáře - ať z vnitřního, nebo vnějšího prostředí tak je zaznamenám a přemýšlím o nich, ale to je vše.
LN: Takže byste je propustil tak jako tak?
Jistěže ano. Ten sbor (poradců) vytvářím zcela samostatně, bez závislosti na někom jiném.
LN: Oni jsou ještě ve výpovědní lhůtě, ale do práce už nechodí. Proč?
Mají dovolené.
LN: Není to spíše tak, že by vám tu zabírali místo?
To je otázka pro paní ředitelku úřadu vlády. To se stalo ještě před mým i jejím nástupem. Z hlediska práva je ten akt nezpochybnitelný.
LN: Co vy - jako předseda vlády víte o případu Srba - Slonková? Karla Srbu mimochodem kdysi na ministerstvo zahraničí doporučil právě někdejší Zemanův šéfporadce Šlouf. Jde podle vás o "běžný" kriminální případ, nebo o něco víc, co vás znepokojuje?
Prozatím všechny informace, které mám k dispozici, svědčí o tom, že jde o kriminální čin, který má tu zvláštnost, že se také týká novináře. Ty obecně hodnotící informace, které mám k dispozici, říkají, že vyšetřování probíhá zodpovědně a procesně správně.
LN: Většina lidí v tomto státě ale nemá k dispozici informace, které máte vy nebo ministr obrany, a nyní si mohou myslet, že za plánem zavraždit novinářku mohla být vojenská tajná služba (pro kterou Karel Srba, obviněný z přípravy vraždy Slonkové, pracoval)...
To můžu říct celkem opravdu v klidu, že v tomto směru se žádná hypotéza, žádná indicie neobjevila. Že by to byla v jakémkoli slova smyslu operace jakékoli tajné služby. To ne. Ale že je na místě, aby se prověřily některé okolnosti kontaktů a souvislostí pana Srby s vojenskou tajnou službou, to je pravda.
LN: Podle vás se tedy nic zvláštního, znepokojivého neděje. V novinách si ale můžeme přečíst, že se chystala vražda novinářky, o tom, kdo všechno do toho byl zapleten, pak najednou ministr obrany neprodlužuje smlouvu veliteli vojenské rozvědky a nařizuje vyšetřit vazby mezi tím, kdo si měl vraždu novinářky objednat, a vojenskou tajnou službou. To přece působí velmi znepokojivě.
Myslím, že opět mohu potvrdit, že takové souvislosti, které by umožňovaly úvahu, že to byla aktivní operace (rozvědky), prostě mi nejsou známy, nejsou indicie. Nikdo, kdo se v tom vyzná a má informace, si toto nemyslí. Pokud jde o řízení tajné služby, to je nepochybně v pravomoci ministra obrany, který se rozhoduje na základě manažerských a organizačních záměrů. Mohu říct, že o tom odvolání šéfa tajné služby, tedy o neprodloužení jeho smlouvy, jsem byl ministrem Tvrdíkem informován relativně dlouho předtím, než nastala tato situace. Informace o souvislostech mezi Srbou a vojenskou tajnou službou se již objevily a byly prošetřovány. Teď, jestliže se tento člověk opět objevuje v nějakém jiném neblahém podezření, tak je na místě si znovu udělat revizi předchozích úvah. To je správný přístup.
</TEXT>
<HEADING>
Nejsem druhý extrém
</HEADING>
<TEXT>
LN: Po vašem nástupu došlo v bezpečnostním aparátu státu k několika zásadním změnám. Změnilo se složení Bezpečnostní rady státu, kterou řídíte, převzal jste výbor pro zpravodajskou činnost a navíc jste si ponechal kontrolu nad civilní kontrarozvědkou (BIS). Odborníci na rozdíl od politiků takovou kumulaci funkcí oceňují, v minulosti na sebe nikdo takovou odpovědnost nevzal. Na druhou stranu, nemáte z toho trochu strach?
Je to tak správně, a proto jsem to udělal. Premiér má v našem ústavním systému zvláštní, významnou odpovědnost a není správné, když tuto odpovědnost rozmělňuje nějakou komplikovanou strukturou. Pokud jde o rizika, která z toho pro premiéra vyplývají - premiér je v rizikovém postavení v naprosto všech svých agendách.
LN: Ale vy jste si hned na začátku naprosto dobrovolně přibral další riziko...
Je pravda, že předchozí premiéři Václav Klaus a Miloš Zeman, ačkoli si myslím, že to bylo nesprávné, z nějakého důvodu, nevím proč, se této odpovědnosti neujali. Odpovědnost premiéra za "silové věci" je na vrcholu systému, je povinen ji na sebe vzít. Není to nic lehkého, samozřejmě, já tyhle věci nikdy nedělám z nějaké touhy po moci, ale považoval jsem to za správné, tak jsem to udělal.
LN: Co si myslíte o chystaných změnách systému zpravodajských služeb? Má dojít k redukci jejich počtu, nebo k jejich sloučení, jak před časem navrhoval audit zpravodajských služeb, který si vláda nechala vypracovat?
Jednoduchá odpověď neexistuje. Ukazuje se, že v současném světě význam rozvědné činnosti a tajných služeb enormně vzrůstá. Možná - i když to teď přeháním - je nyní bezpečnost země a jejího obyvatelstva závislejší na schopnosti tajné služby než na schopnosti její armády jakožto mocenského nástroje. Takže debaty o redukování nejsou na místě. O efektivnosti systému se ale bavit musíme. A teď musím říct jasně: ten systém je rozdělen do několika dílů, když to velmi zjednoduším tak na zahraniční, vojenský a vnitřní, a ukazuje se - a to je také výsledek toho auditu - že mezi těmi jednotlivými díly je jakási historicky vzniklá nerovnováha kvůli jejich velikosti a tak a že se nevytvořil efektivní systém kooperace. To musím přiznat, ten systém v současné době ve své kooperaci nedosahuje úrovně, které by měl. To je podle mě klíčová otázka: najít efektivní systém kooperace. Odpověď může znamenat řekněme i nějakou redukci, ale také třeba vytvoření kooperačního systému, který to umožní. Ve Velké Británii například existuje jakýsi board, jakýsi úřad, kde se prolíná policie, kontrarozvědka a rozvědka, kde se zadávají kooperativní a součinnostní úlohy.
LN: Zavést takový úřad pro spolupráci policie, rozvědky a kontrarozvědky, to je jen vaše úvaha, nebo se to už snažíte realizovat?
Je to tak napůl. Je to úvaha, kterou jsem si teď nevymyslel, už se projevila, třeba při debatách na výboru pro zpravodajskou činnost.
LN: Kdy jste se vlastně začal zajímat o tajné služby? Slyšel jsem, že do doby, než jste začal dohlížet na BIS, jste o nich celkem nic nevěděl, ale pak že vás toto téma začalo bavit.
To ne...
LN: ... předchozí premiéry Klause a Zemana tajné služby skoro vůbec nezajímaly. Vy jste vlastně druhý...
... já nejsem druhý extrém. Nejsem. Jsem vystudovaný historik. A historie se ve své podstatě neobyčejně podobá policejní práci, práci rozvědek a tajných služeb. V čem? Hodnotíte prameny, dostáváte informaci, a tu musíte odpovídajícím analytickým aparátem zhodnotit. Říká se tomu vnitřní a vnější kritika pramene a vlastně to je to nejdůležitější, co se učí na každé fakultě historie. Přijde vám papír, a ten říká, že pan X udělal věc Y,a vy musíte vědět: sakra, ten papír není na obvyklém formuláři. Všechny papíry, které jsem měl z této kanceláře, byly psány jiným psacím strojem a tak dál...
LN: Kdy jste si ale začal tu podobnost (mezi prací historika a špiona) uvědomovat?
Ale to vždycky, vždycky. Nejsem ten druhý extrém, v žádném případě ne, ale typ vzdělání mně umožňuje některé věci pochopit, pochopit možnosti a ta omezení. Protože tak jako historik při hodnocení pramene či při hodnocení informací, já vím, že se nikdy nedostanu k úplné, zjevné a čisté pravdě, na druhé straně jsem schopen velmi výrazně a snáze odhalit zjevné nepravdy a prostě si vymezit hypotézu, která už mi pak umožní jednat. Takže je mi to zřejmě bližší, to je pravda, ale ne že bych byl opačný extrém. To ne.
</TEXT>
<HEADING>
Drobné hašteření nemá význam
</HEADING>
<TEXT>
LN: Tvrdíte, že vstup do Evropské unie pomůže ČSSD, že negativní dopady nebudou tak silné. Post ministra zahraničí, který nás do EU "dovede", jste ale "přepustili" lidovci Cyrilu Svobodovi. Současně plánujete vznik nového, speciálního úřadu pro evropské záležitosti. Není to jen proto, aby si zásluhy za připojení k EU nepřipsal někdo jiný?
Jsem hluboce přesvědčen - je to i součást názoru sociální demokracie že je správné a pro Českou republiku prospěšné vstoupit do unie. To je tak důležitý cíl, že nějaké drobné hašteření nemá v porovnání s ním žádný velký význam. Pokud se ten cíl dosáhne, tak to bude úspěch vlády, nikoli jednoho konkrétního ministra. O tom není pochyb. Záležitost koordinačního orgánu, případně ministerstva pro evropské záležitosti, to je jiná věc, která bude důležitá hlavně po vstupu. Vede se o ní debata. Politika EU se po našem vstupu stane politikou vnitřní, nikoli ryze zahraniční. A většina členských států EU koordinační systém, který se speciálně zabývá evropskými záležitostmi, má.
LN: Slyšel jsem takové spekulace, že debaty o evropském úřadu nebo ministerstvu se povedou zhruba rok, a pak by do jeho čela měl zasednout exministr Jan Kavan, až se vrátí z OSN...
Vůbec se nemyslelo na žádné osoby. Ne. To prostě tak není. Jde o to, že pokud bude úspěšné referendum, vstoupíme do Evropy, změní se vztahy k těm, ke kterým jsme se integrovali, a to zásadně. A je na místě přemýšlet o tom, jestli by to nemělo najít odraz ve struktuře ústavní moci. Nemyslí se na lidi, myslí se na Českou republiku a na Evropu.
Priorita - majetková přiznání ministrů
</TEXT>
<HEADING>
LN: Jaké jsou vlastně priority vaší vlády?
</HEADING>
<TEXT>
Patří mezi ně například řešení situace v mediálních radách nebo příprava na vstup do EU. Jednou z priorit jsou také majetková přiznání členů kabinetu. Chci požádat své kolegy, abychom pokud bude schváleno vládní prohlášení a dostaneme důvěru - udělali zevrubné přiznání majetku. Tak si představujeme, že by se to mělo dělat.
LN: Požádáte o to všechny členy vlády?
Ano, všechny.
</TEXT>
<HEADING>
LN: Má to znamenat, že "jdete příkladem"?
</HEADING>
<TEXT>
Ano. Já myslím, že je to na místě. Ale dokud vláda nedostane důvěru, nemá cenu mluvit o detailech. Je to velký zásah.
Ano. Já myslím, že je to na místě. Ale dokud vláda nedostane důvěru, nemá cenu mluvit o detailech. Je to velký zásah.
</TEXT>
</DOC>
<DOC>
<DOCID>LN-20020729025</DOCID>
<DOCNO>LN-20020729025</DOCNO>
<DATE>07/29/02</DATE>
<TITLE>
IP banka se soudní cestou domáhá vrácení majetku bývalého finančního lva, banky IPB
</TITLE>
<TEXT>
Peníze a omluva. Tak si Nomura přestavuje své vítězství v kauze zkrachovalého "finančního lva" IPB.
PRAHA - Nomura Principal Investment plc. žaluje Československou obchodní banku (ČSOB) a jejího belgického vlastníka KBC Bank N.V. o třicet miliard 500 milionů korun s úroky. Žalobu na ochranu proti nekalé soutěži Nomura podala k Městskému soudu v Praze 19. června. Jen den před tím ČSOB zažalovala i IP banka, tedy nástupce zkrachovalého "finančního lva" Investiční a Poštovní banky. Ta v žalobě požaduje vydání věci - všeho, co ČSOB získala na základě smlouvy o prodeji podniku uzavřené 19. června 2000. V návrhu rozsudku Nomura píše, že by soud měl rozhodnout, aby žalovaní byli povinni na své náklady prostřednictvím agentur Reuters a ČTK otisknout omluvu za protiprávní jednání. "V roce 2000 způsobili újmu tím, že účelově, s cílem získat pro sebe výhody", usilovali o vyloučení Nomury z hospodářské soutěže v souvislosti s její investicí do IPB "zejména skrývaným přesvědčováním státních orgánů České republiky". Kromě toho se Nomura domáhá jedné miliardy korun jako zadostiučinění a zaplacení nákladů soudního řízení. Základem žaloby je tvrzení Nomury, že společnosti ČSOB a KBC "v rozporu s dobrými mravy a dobrými mravy hospodářské soutěže" jí zabránily "svobodně ve volné hospodářské soutěži realizovat výnosy ze své investice do IPB, jakož i realizovat další práva v hospodářské soutěži, přičemž v tomto svém jednání první žalovaný pokračuje i nadále". IP banka ve své žalobě na ČSOB poukazuje na smlouvu o prodeji IPB. "Předmětnou smlouvu považujeme za neplatnou, protože nebyly splněny zákonné podmínky pro takový převod podniku," uvádí se v žalobě. V ní IP banka zpochybňuje, zda byl nucený správce vůbec oprávněn disponovat s veškerým majetkem společnosti. "Ze zákona o bankách nevyplývá výslovné oprávnění pro nuceného správce k prodeji banky nebo její části," tvrdí právní zástupce IP banky.
</TEXT>
<HEADING>
Kauza IPB zaměstnává policii
</HEADING>
<TEXT>
Kauzou IPB se v době jejího převzetí ČSOB začala intenzivně zabývat policie. Obdržela řadu trestních oznámení, která především od ČSOB přicházejí ještě nyní. V nedávné době vyšetřovatelé Úřadu finanční kriminality a ochrany státu uzavřeli další etapu prověřování kauz kolem zkrachovalé IPB a stanovili, v kterých případech zřejmě padnou další obvinění a které budou odloženy. Mezi takové kauzy patří založení komanditních společností v roce 2000 nebo prodej společností Domeana a FTV Premiéra. Policie též prověřuje závěry parlamentní vyšetřovací komise. Odložila prozatím dvě části. Dospěla k závěru, že vyhlášení nucené správy bylo v souladu se zákonem a nikdo z vedení Fondu národního majetku nespáchal trestný čin v souvislosti s neúčastí státu na zvyšování základního jmění v IPB. Stíhání je vedeno v kauze České pivo. Podle policie byl transakcí s akciemi Plzeňského Prazdroje pro finanční skupinu japonské investiční banky Nomura za zhruba 7,2 miliardy korun IPB spáchán úvěrový podvod. K trestné činnosti mělo podle obvinění dojít v letech 1997 až 2000. Jak LN sdělila vyšetřovatelka případu, k uzavření případu chybí materiály a znalecký posudek. Ten brzdí i ukončení druhé trestní kauzy, která se týká obchodů zkrachovalého bankovního domu s akciemi Restitučního investičního fondu.
Kauzou IPB se v době jejího převzetí ČSOB začala intenzivně zabývat policie. Obdržela řadu trestních oznámení, která především od ČSOB přicházejí ještě nyní. V nedávné době vyšetřovatelé Úřadu finanční kriminality a ochrany státu uzavřeli další etapu prověřování kauz kolem zkrachovalé IPB a stanovili, v kterých případech zřejmě padnou další obvinění a které budou odloženy. Mezi takové kauzy patří založení komanditních společností v roce 2000 nebo prodej společností Domeana a FTV Premiéra. Policie též prověřuje závěry parlamentní vyšetřovací komise. Odložila prozatím dvě části. Dospěla k závěru, že vyhlášení nucené správy bylo v souladu se zákonem a nikdo z vedení Fondu národního majetku nespáchal trestný čin v souvislosti s neúčastí státu na zvyšování základního jmění v IPB. Stíhání je vedeno v kauze České pivo. Podle policie byl transakcí s akciemi Plzeňského Prazdroje pro finanční skupinu japonské investiční banky Nomura za zhruba 7,2 miliardy korun IPB spáchán úvěrový podvod. K trestné činnosti mělo podle obvinění dojít v letech 1997 až 2000. Jak LN sdělila vyšetřovatelka případu, k uzavření případu chybí materiály a znalecký posudek. Ten brzdí i ukončení druhé trestní kauzy, která se týká obchodů zkrachovalého bankovního domu s akciemi Restitučního investičního fondu.
</TEXT>
</DOC>
<DOC>
<DOCID>LN-20020729026</DOCID>
<DOCNO>LN-20020729026</DOCNO>
<DATE>07/29/02</DATE>
<TITLE>
PRAHA - V systému státní podpory stavebního spoření do budoucna nelze vyloučit úpravy. Ty by měly motivovat klienty stavebních spořitelen k použití naspořených peněz na bydlení. V pořadu televize Nova Sedmička to řekl ministr financí Bohuslav Sobotka. Dodal, že opatření by neměla ohrozit současné klienty a finanční stabilitu stavebních spořitelen. "Lidí, kteří mají uzavřené smlouvy o stavebním spoření, se žádné změny nedotknou," uvedl. Na podporu stavebního spoření jde ze státního rozpočtu každý rok 13 miliard korun. "Nárůst výdajů (státního rozpočtu) v této oblasti nemůže být tak lineární, jako byl do teď," řekl ministr. Současně poznamenal, že není stoupencem toho, aby občané, kteří tyto peníze nehodlají dát na bydlení, nedostávali od státu žádnou finanční podporu. Ministr zopakoval, že státní rozpočet letos skončí s deficitem do 70 miliard korun. Návrh ministerstva financí pro příští rok předpokládá schodek 157 miliard. Místopředseda rozpočtového výboru Martin Kocourek z ODS k tomu řekl, že ODS takový návrh rozpočtu nepodpoří. Varoval, že pokud bude rozpočet s podobným schodky sestaven i v dalších letech, tuzemská ekonomika začne v roce 2006 klesat. Podle Sobotky by tento scénář platil, kdyby vláda v této oblasti "nic nedělala". Kabinet však chystá reformu veřejných rozpočtů, připomněl ministr. Její součástí jsou i změny spotřební daně a daně z přidané hodnoty.
</TITLE>
<HEADING>
100 milionů korun na propagaci EU má šanci
</HEADING>
<TEXT>
Ministr zahraničních věcí Cyril Svoboda pravděpodobně pro své ministerstvo získá 100 milionů korun, které z chystaného státního rozpočtu na příští rok požaduje na propagaci vstupu České republiky do Evropské unie. Uvedl to ministr financí Bohumil Sobotka. "Vstup do EU je jednou z rozpočtových priorit této vlády pro příští rok, takže se domnívám, že by takovýto návrh mohl mít po určité debatě ve vládě šanci na úspěch," uvedl Sobotka. Peníze na propagaci EU by měl na ministerstvu dostat odbor komunikační strategie, který má informační kampaň o unii na starosti a funguje přes dva roky. V roce 2001 dostal 50 milionů korun, letos o deset milionů méně. Místopředseda rozpočtového výboru sněmovny Martin Kocourek z ODS však s tímto záměrem nesouhlasí. "Kupovat si názor občanů za stamiliony korun považuji za nesprávné. Buď je přesvědčíme my sami, nebo nám žádné peníze nepomohou a jsou to peníze vyhozené z okna," řekl Kocourek.
Ministr zahraničních věcí Cyril Svoboda pravděpodobně pro své ministerstvo získá 100 milionů korun, které z chystaného státního rozpočtu na příští rok požaduje na propagaci vstupu České republiky do Evropské unie. Uvedl to ministr financí Bohumil Sobotka. "Vstup do EU je jednou z rozpočtových priorit této vlády pro příští rok, takže se domnívám, že by takovýto návrh mohl mít po určité debatě ve vládě šanci na úspěch," uvedl Sobotka. Peníze na propagaci EU by měl na ministerstvu dostat odbor komunikační strategie, který má informační kampaň o unii na starosti a funguje přes dva roky. V roce 2001 dostal 50 milionů korun, letos o deset milionů méně. Místopředseda rozpočtového výboru sněmovny Martin Kocourek z ODS však s tímto záměrem nesouhlasí. "Kupovat si názor občanů za stamiliony korun považuji za nesprávné. Buď je přesvědčíme my sami, nebo nám žádné peníze nepomohou a jsou to peníze vyhozené z okna," řekl Kocourek.
</TEXT>
</DOC>
<DOC>
<DOCID>LN-20020729027</DOCID>
<DOCNO>LN-20020729027</DOCNO>
<DATE>07/29/02</DATE>
<TEXT>
"Určitě Temelín zprovozníme na sto procent. Nechci teď ale dávat žádná data, protože při spouštění tak složitého technického díla se vyskytují věci, o kterých nikdo předem nemůže vědět. To je obrovská nepokora, pokud si to někdo myslí," řekl při návštěvě jaderné elektrárny ministr průmyslu a obchodu Jiří Rusnok. Temelín bude podle Rusnoka po plném uvedení do provozu v podstatě základem české energetické bezpečnosti, protože bude kapacitou významnou pro naši spotřebu.
</TEXT>
</DOC>
<DOC>
<DOCID>LN-20020729028</DOCID>
<DOCNO>LN-20020729028</DOCNO>
<DATE>07/29/02</DATE>
<TITLE>
PRAHA - Obyvatel Lucemburska by se asi v českém paneláku cítil trochu nesvůj. Nejmenší stát Evropské unie má v Evropě zdaleka největší byty, v průměru dokonce o téměř 50 metrů čtverečních větší než v Čechách. Ponorkovou nemoc by si z našich bytů mohli přivézt Irové a Angličané, kteří jsou doma zvyklí na více než pět místností v bytě. Ty české v průměru nemají ani tři. Typický český byt má podle informací Českého statistického úřadu 70,5 metru čtverečního a 2,7 místnosti. Menší byty (o devět metrů čtverečních) mají pouze v Polsku, méně místností (v průměru 2,4 na byt) zase jen v Maďarsku. Téměř v celé Evropě také platí, že čím je byt novější, tím je větší. Průměrných 114 metrů čtverečních a 3,3 místnosti je už pro nové české byty lepší vizitka. I tento údaj však bledne v porovnání se slovenskými 130 čtverečními metry na jeden nový byt. Na tom, co je vlastně byt, se evropské státy stále nemohou dohodnout. Pokud vám Belgičan řekne, že vlastní byt, ještě nemáte záruku, že tím nemyslí například loď nebo karavan. Francie, Lucembursko a Portugalsko do bytového fondu dokonce započítávají i hotely. Naopak řada států za byt nepovažuje dočasná obydlí, letní byty, nebo prázdné byty. Porovnání údajů mezi zeměmi tak dostává trochu na frak. Některé evropské země si nastavují trochu kuriózní podmínky, které musejí tamní byty splňovat. Takový finský byt musí například mít aspoň sedm metrů čtverečních, aby jej místní přísné orgány velkoryse uznaly za opravdový byt se vším všudy. Samozřejmostí je kuchyň, kuchyňský kout nebo prostor pro vaření. O tom, zda se ve Finsku sedmimetrové byty skutečně nacházejí, ale publikace mlčí.
</TITLE>
<TEXT>
Bytový fond - průměrná plocha (v m2)
Lucembursko 118
Dánsko 108
Irsko 99
Maďarsko 98
Nizozemsko 98
Rakousko 91
Itálie 90 Švédsko 90
Francie 88
Belgie 86
Británie 85 Španělsko 85
Řecko 80
Finsko 76
Slovensko 73
ČR 71
Polsko 61
Zdroj: ČSÚ
</TEXT>
</DOC>
<DOC>
<DOCID>LN-20020729029</DOCID>
<DOCNO>LN-20020729029</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Společnosti sdružené v konsorciu IOC, tedy Agip, Conoco a Shell, navrhly společnosti Unipetrol prodloužení dvouměsíční kompromisní dohody o pokračování dodávek surovin z České rafinérské do Chemopetrolu. Uvedl to mediální zástupce konsorcia, agentura Donath-Burson-Marsteller. Mluvčí Unipetrolu Tomáš Zikmund však řekl, že Unipetrol na prodloužení smlouvy nepřistoupí. V pondělí se se zástupci Unipetrolu, IOC a České rafinérské setká ministr průmyslu a obchodu Jiří Rusnok. Budou řešit právě další postup kolem dodávek rafinerií Chemopetrolu. Platnost dvouměsíční dohody, kterou zprostředkoval bývalý ministr průmyslu a obchodu Miroslav Grégr, vyprší 31. července. Konsorcium navrhlo Unipetrolu prodloužit dohodu do konce roku. Unipetrol ale požádal o modifikaci smlouvy. Podle Unipetrolu je modifikace přijatelná, rafinerie však tvrdí, že přepočteno na rok by ve srovnání s dosavadními podmínkami dvouměsíční smlouvy ztratila 100 milionů korun. "Unipetrol i nadále trvá na zásadních změnách kompromisní dohody, která i tak již byla pro Českou rafinérskou nevýhodná," uvedli ve společném prohlášení Francesco Antonietti z Agipu, Barry Kumins z Conoka a Mary Mujicaová z Shellu. "Unipetrol předkládá další požadavky, které by ještě více prohloubily negativní dopady na Českou rafinérskou," dodali. "Unipetrol slevil od počátku roku hodně ze svých požadavků," reagoval Zikmund. Firma bude proto trvat na tom, co nazývá spravedlivými cenami, dodal. Unipetrol drží 51 procent akcií České rafinérské, IOC zbylých 49 procent. Unipetrol drží stoprocentní podíl v Chemopetrolu.
</TEXT>
</DOC>
<DOC>
<DOCID>LN-20020729030</DOCID>
<DOCNO>LN-20020729030</DOCNO>
<DATE>07/29/02</DATE>
<TITLE>
Účetní skandály, pomalé oživování ekonomik v západní Evropě a USA a nízká spotřebitelská důvěra srážejí ceny akcií ve světě i v Česku. Poptávka po investicích do komodit se naopak zvyšuje.
</TITLE>
<GEOGRAPHY>PRAHA</GEOGRAPHY>
<TEXT>
Analytici se shodují na tom, že když investoři ztrácejí důvěru v podniky a jejich akcie, obracejí více pozornosti k tradičním investicím do komodit například do drahých kovů. Tento trend burzy zaznamenávají v podstatě od loňského září, kdy po teroristických útocích na Ameriku prudce vzrostla cena zlata, a od té doby roste stále. Zlato od počátku roku zdražilo o 14 procent, stříbro o devět procent. "Komoditní trhy se většinou nacházely v dlouhodobých sestupných trendech, konec minulého a první polovina letošního roku však přinášejí obrat," říká Jiří Šťastný ze společnosti Colosseum. Dobře se podle něj na burze daří zmíněným drahým kovům. Důvodem je ztráta hodnoty akcií a sestupný trend ceny amerického dolaru. "Jelikož se komodity obchodují v amerických dolarech, jeho oslabení vede ke snižování ceny pro kupce ze zemí, kde platí jiná měna, což posiluje poptávku," vysvětluje Šťastný. Analytici čekají, že ceny zlata a stříbra porostou. Za poslední rok prudce vzrostly i ceny kontraktů na zemědělské plodiny. Kakao od počátku roku zdražilo o 40 procent. Za vzestupem stojí zejména fakt, že světová produkce této komodity se dostala pod úroveň poptávky. Podobně na tom byly sójové boby, jejichž cena vzrostla o 25 procent. Naopak na zlom čeká káva, která se stále obchoduje na třicetiletém minimu. "Ačkoli produkce mnoha zemí, například Vietnamu a Kolumbie, klesla, výrazný vzestup v Brazílii vytváří stále nadprodukci," vysvětlil Šťastný. Pomerančový koncentrát se tento týden dostal na šestiměsíční maximum.
</TEXT>
<HEADING>
Buffettova zásoba stříbra
</HEADING>
<TEXT>
Obchodník s komoditami Tom Řepík, který provozuje server komodity.cz, ale připomíná, že ne vždy, když ceny komodit rostou, je to pro trh výhradně dobrá zpráva. "Vysokých cen stříbra se bude děsit Kodak a zubařský průmysl, kdežto pro legendárního investora Warena Buffetta, vlastnícího zhruba pětinu všech světových zásob stříbra, bude jeho cena skvělou zprávou," poznamenává. Nízké ceny zlata pak podle něj deprimují jihoamerické producenty, rádi je ale koupí investoři hledající alternativu ke klesajícím akciovým trhům. Obchodování s komoditami se v Česku zatím věnuje dost málo investorů, Řepík odhaduje "řádově stovky". Důvodem může být i vysoká náročnost na vstupní investici (ještě vyšší než při investování do zahraničních akcií). "Osobně každému doporučuji nezačínat s částkou nižší než 3 tisíce dolarů. A i tyto tři tisíce považovat za rizikový kapitál - to jest peníze, které si mohu dovolit ztratit," říká Řepík.
Obchodník s komoditami Tom Řepík, který provozuje server komodity.cz, ale připomíná, že ne vždy, když ceny komodit rostou, je to pro trh výhradně dobrá zpráva. "Vysokých cen stříbra se bude děsit Kodak a zubařský průmysl, kdežto pro legendárního investora Warena Buffetta, vlastnícího zhruba pětinu všech světových zásob stříbra, bude jeho cena skvělou zprávou," poznamenává. Nízké ceny zlata pak podle něj deprimují jihoamerické producenty, rádi je ale koupí investoři hledající alternativu ke klesajícím akciovým trhům. Obchodování s komoditami se v Česku zatím věnuje dost málo investorů, Řepík odhaduje "řádově stovky". Důvodem může být i vysoká náročnost na vstupní investici (ještě vyšší než při investování do zahraničních akcií). "Osobně každému doporučuji nezačínat s částkou nižší než 3 tisíce dolarů. A i tyto tři tisíce považovat za rizikový kapitál - to jest peníze, které si mohu dovolit ztratit," říká Řepík.
</TEXT>
</DOC>
<DOC>
<DOCID>LN-20020729031</DOCID>
<DOCNO>LN-20020729031</DOCNO>
<DATE>07/29/02</DATE>
<TITLE>
OBĚD S... Pavlem Kaláškem, S ředitelem HP - ČR
</TITLE>
<TEXT>
Hektické období má staronový ředitel společnosti Hewlett-Packard a dnes i Compaqu Pavel Kalášek za sebou i před sebou. Důležitou roli hrají ve firmě, které šéfuje snad nejznámější americká manažerka Carly Fiorinová prý ženy. Přinejmenším v tom, že přinesou jiné myšlení.
Po odklepnutí fúze společností Hewlett-Packard a Compaq Computer Corporation zůstal bývalý šéf HP Pavel Kalášek v čele firmy. A podle jeho slov také úplně nové společnosti. "U jednání samých jsem samozřejmě nebyl, ale byl jsem věčným optimistou a doufal, že se obě firmy spojí. Snažil jsem se zamezit tomu, aby lidé spotřebovali spoustu energie na spekulace, co bude. Nějak jsem filtroval informace ze světa," popisuje svoje dojmy z hektického období před spojením obou firem. Přínos fúze je prý jasný. "Vznikla firma, která má širší záběr, než měly obě předchozí. Vytvořila se společnost, která rozumně vyvažuje produkty a služby. Osobně jsem přesvědčený, že motto HP - orientace na zákazníka nové firmě zůstane," vypočítává pozitiva spojení Pavel Kalášek. Fúzi ovšem bude provázet i nepříjemné propouštění. "Samozřejmě nyní je ve společnosti spousta zdvojených pozic. Nemusím chodit daleko: manažerské pozice jsou dvakrát, všechny pozice podpůrných činností jsou dvakrát, například účtárny, dva personální ředitelé, dva finanční ředitelé, dva obchodní ředitelé," vysvětluje Kalášek. "Stejně jako firma roste, když vstoupí na trh, s novými příležitostmi, tak je logické, že křivka růstu může dostat i opačný směr. A to samozřejmě nemusí být spojené jen s fúzí, ale třeba se změnou situace na trhu. Ostatně v IT se takové věci dějí už dva roky," popisuje situaci na trhu Pavel Kalášek. Komplikovanost celého procesu si nový šéf zřejmě uvědomuje velmi dobře. "Snižování stavů jde udělat stovkou různých způsobů. Jednak se dá úplně odlidštit, prostě se vytvoří nějaký seznam a nashledanou. Je celá řada lidí, kteří už dnes tuší, že budoucnost není růžová. A není to jen chyba jejich, že si vybrali špatný job, ale i naše, že jsme je přijali. Prostě jsme se minuli," vysvětluje šéf HP. "Složité je to tam, kde jsou dva šikovní lidé, ze kterých musíte vybrat toho o malinko šikovnějšího. To je těžké. Snažíme se vytvořit takové podmínky, aby ta rozluka tolik nebolela. Chceme jim mimo jiné ukázat, jakou mají na trhu práce hodnotu," dodává. "Odchod lidí ke konkurenci je pro nás velmi nepříjemný. Jak HP, tak Compaq byly velmi dobrými univerzitami, takže se neobávám o jejich uplatnění na trhu. Ale je to samozřejmě velmi nepříjemné," upřesňuje Kalášek. Výbornou relaxací od běžných pracovních starostí je prý pro něj obyčejné lenošení. "Pokud možno si nenechávám sahat na víkendy. A lenoším. Teď zase nějakou dobu budu muset pracovat i o sobotě nebo neděli - to jsem dělal naposledy, když jsem se stal ředitelem u HP. Dokonce jsem si hned po spojení vzal i dva týdny dovolené. Na druhé straně ale říkám, že to, jak má manažer kvalitní lidi, se pozná, když je opustí v těžké chvíli. Ze svých dobrých zásad jsem ovšem musel slevit a mít při ruce notebook," připouští. Volné víkendy mu podle vlastních slov pomáhají udržet si nadhled. Proto prý nikdy neměl ani chuť pustit se do svého vlastního podnikání. "Asi nemám dostatečně erotický vztah k penězům. A to je asi nezbytné. Dokonce jak mi říkal jeden daňový poradce svého času v Německu: Jediný erotický vztah, který může podnikatel mít, musí být k penězům. To si pak člověk zakáže víkendy i dovolené, aby mu něco neuteklo," dodává.
</TEXT>
<HEADING>
Počítačové pirátství je obyčejná lumpárna
</HEADING>
<TEXT>
Pavel Kalášek vystudoval teoretickou kybernetiku na Matematicko-fyzikální fakultě Univerzity Karlovy. Do HP nastoupil v roce 1993, kdy byl najat na vybudování oddělení profesionálních služeb. O dva roky později se už stal generálním ředitelem a obchodním ředitelem zodpovědným za prodej velkým zákazníkům. V rámci fúze prošel dalším konkursem, vybíral se nový generální ředitel mezi ním a dosavadním šéfem Compaqu Janem Zadákem. "V této roli jsem byl potvrzen. Ale můj šéf to určitě neměl lehké, protože kolega Zadák je jeden z nejlepších manažerů v tomto státě. Nesmírně schopný člověk a jsem moc rád, že zůstává u HP, protože jeho odchod kamkoli jinam, nedej bože ke konkurenci, by byla veliká škoda," říká se zjevným uspokojením Kalášek. Šéf HP během oběda několikrát zdůraznil, že si cení hry podle pravidel. A je velmi přesvědčivý. "Hrát se má podle pravidel. Na principu vzájemné loajality. Oportunní přístup k například obchodním vztahům to je věc, která se v tuzemsku zatím najde daleko častěji než vzájemná loajalita jako model spolupráce. Do budoucna je obchod o aliancích. Podle toho, jak budou chtít firmy hrát podle pravidel, tak z toho vyjde modus. Buď budeme jednou bohatí, nebo budeme nadále, jak řekl nedávno jeden šlechtic v televizi, malá rozvojová nevýznamná země," tvrdí se značnou dávkou razance staronový šéf HP. Hra podle pravidel se promítá do jeho vztahu k počítačovým pirátům. HP je totiž mimo jiné jednou z největších softwarových firem na světě. "Počítačové pirátství je stejná lumpárna jako jakákoli jiná krádež. Hrozná lumpárna," konstatuje s rozhořčením Pavel Kalášek. "Mám k tomuto tématu osobní historku. Koupil jsem si domů počítač, jak jinak než HP, a koupil jsem si licenci na operační systém. Po nějakém čase jsem dceři koupil notebook a operační systém. A instalovala to stejná firma. Za nějakou dobu se po Praze říkalo, že ředitel HP je hroznej debil, protože si během několika měsíců koupil druhou licenci, přestože už má jednu doma," potvrzuje svou hru podle pravidel Pavel Kalášek. Celosvětovou ředitelkou nové korporace je v poslední době mnohokrát fotografovaná Carly Fiorina. Ženy jsou podle Pavla Kaláška jak v businessu, tak v politice ovšem zastoupeny méně, než by tomu mělo být. "Kam se na správnou ženskou na správném místě ve správný okamžik všichni chlapi hrabou. Různost přístupu k řešení problému mužů i žen se násobí právě ve chvíli, kdy se potkají," hodnotí práci opačného pohlaví Pavel Kalášek.
Host LN si na festivalu chřestu v hotelu Four Seasons objednal jako aperitiv šampaňské Luis Roederer brut. Jídlo zahájil chřestovou polévkou s kachním ragú a křepelčím vejcem a coby hlavní chod jedl vařený chřest, brambory ratte s grilovanou pražskou šunkou a holandskou omáčkou. K jídlu pil rulandské šedé Marčiňák a vodu Perrier. Oběd zakončil kávou s trochou mléka.
</TEXT>
</DOC>
<DOC>
<DOCID>LN-20020729032</DOCID>
<DOCNO>LN-20020729032</DOCNO>
<DATE>07/29/02</DATE>
<TITLE>
Krajně pravicoví politici v čele s korutanským hejtmanem uvažují o společné kandidátce do Evropského parlamentu
</TITLE>
<TEXT>
Post vůdce budoucí Evropy čeká na Jörga Haidera, prohlásil účastník setkání krajní pravice v Korutanech Mario Borghezio z italské Ligy severu.
KLAGENFURT - Kontroverzní korutanský hejtman a enfant terrible rakouské politické scény Jörg Haider opět šokoval Evropu. Na konci minulého týdne totiž na jeho pozvání přijeli do Korutan představitelé evropské extrémní pravice. Na setkání, kterého se prý zúčastnilo kolem 50 politiků, se jednalo o vytvoření společného programu a kandidátky pro volby do Evropského parlamentu, které se budou konat za dva roky. Utajovaného setkání se kromě Haidera zúčastnili dva prominenti krajní evropské pravice. Prvním je Filip Dewinter, šéf belgické strany Vlámský blok. Ta má sice třetinu křesel na radnici v Antverpách, ale ostatní strany v zastupitelstvu s ní odmítají spolupracovat. Druhým významným zahraničním "pravičákem", který do Haiderova hejtmanství přijel, je Mario Borghezio z italské populistické Ligy severu, kterou zastupuje v Evropském parlamentu. Kdyby Svobodní (FPÖ), Liga severu a Vlámský blok (a možná i zástupci ze Skandinávie) společnou kandidátku do Evropského parlamentu vytvořili, bylo by to vůbec poprvé, co evropská krajní pravice tento krok udělala. Zda na kandidátní listinu dá své jméno i Haider, se korutanský hejtman údajně ještě nerozhodl. "Vytvoření kandidátek mu ale leží na srdci," prohlásil rezolutně pro italská média Borghezio, považovaný i v řadách Ligy severu za "jestřába".
</TEXT>
<HEADING>
Levice se po nás opičí, tvrdí Haider
</HEADING>
<TEXT>
To, že program evropské populistické pravice je správnou cestou, dokázal podle Haidera i její nejzarytější odpůrce - samotná levice. Ta prý proti "pravičákům" léta bojovala, ale nakonec pravicový program převzala. "Nyní přebírá celá Evropa naši přistěhovaleckou politiku," prohlásil Haider v sobotu. Zároveň prozradil, že ho "vzrušuje stmelovat ty, kteří v minulých letech byli strašlivě byti - tak jako jeho Svobodní." Podle vydavatele týdeníku "Zur Zeit" Andrease Mölzera, jehož nakladatelství sympozium organizovalo, se v Korutanech nejednalo jen o kandidatuře do Evropského parlamentu. K hlavním tématům diskusí prý patřila rovněž otázka "deficitů demokracie v Evropě", boj proti evropskému "superstátu" a rozšíření Evropské unie na východ. O setkání mluvil nejvíc Borghezio, který pěl ódy na svého hostitele Jörga Haidera. O tom mluvil jako o "budoucím vůdci". Haider "je velmi zajímavá osobnost, která má jasné představy o budoucí Evropě a otázkách imigrantů. To, že je zatracován, je nespravedlnost. Při budování Evropy bude určitě hrát hlavní roli," zdůrazňoval. Rakouští sociální demokraté (SPÖ) spustili na Haidera kvůli korutanskému setkání ostrou kritiku. "V Rakousku se srocují pravicoví extremisté a vládní Svobodní je hostí. FPÖ potvrdila, že patří mezi pravicové strany, které jsou mezinárodními psanci. Lidovci (ÖVP), kteří jsou se Svobodnými ve vládě, to navíc tolerují," rozčilovala se v pátek spolková jednatelka SPÖ Andrea Kuntzlová.
To, že program evropské populistické pravice je správnou cestou, dokázal podle Haidera i její nejzarytější odpůrce - samotná levice. Ta prý proti "pravičákům" léta bojovala, ale nakonec pravicový program převzala. "Nyní přebírá celá Evropa naši přistěhovaleckou politiku," prohlásil Haider v sobotu. Zároveň prozradil, že ho "vzrušuje stmelovat ty, kteří v minulých letech byli strašlivě byti - tak jako jeho Svobodní." Podle vydavatele týdeníku "Zur Zeit" Andrease Mölzera, jehož nakladatelství sympozium organizovalo, se v Korutanech nejednalo jen o kandidatuře do Evropského parlamentu. K hlavním tématům diskusí prý patřila rovněž otázka "deficitů demokracie v Evropě", boj proti evropskému "superstátu" a rozšíření Evropské unie na východ. O setkání mluvil nejvíc Borghezio, který pěl ódy na svého hostitele Jörga Haidera. O tom mluvil jako o "budoucím vůdci". Haider "je velmi zajímavá osobnost, která má jasné představy o budoucí Evropě a otázkách imigrantů. To, že je zatracován, je nespravedlnost. Při budování Evropy bude určitě hrát hlavní roli," zdůrazňoval. Rakouští sociální demokraté (SPÖ) spustili na Haidera kvůli korutanskému setkání ostrou kritiku. "V Rakousku se srocují pravicoví extremisté a vládní Svobodní je hostí. FPÖ potvrdila, že patří mezi pravicové strany, které jsou mezinárodními psanci. Lidovci (ÖVP), kteří jsou se Svobodnými ve vládě, to navíc tolerují," rozčilovala se v pátek spolková jednatelka SPÖ Andrea Kuntzlová.
</TEXT>
</DOC>
<DOC>
<DOCID>LN-20020729033</DOCID>
<DOCNO>LN-20020729033</DOCNO>
<DATE>07/29/02</DATE>
<TITLE>
Dvě letušky přežily včerejší pád letounu Il-86 v Moskvě. Šlo zřejmě o první smrtelnou havárii stroje tohoto typu.
</TITLE>
<GEOGRAPHY>MOSKVA</GEOGRAPHY>
<TEXT>
Krátce po startu z moskevského letiště Šeremeťjevo-1 se včera odpoledne zřítil dopravní letoun Il-86, který směřoval do Petrohradu. Na palubě bylo jen 16 členů posádky. Dvě letušky havárii přežily, jedna byla v šoku a druhá utrpěla vážná zranění. Očití svědkové uvedli, že stroj se nejdřív prudce zdvihl z dráhy, hned poté ale spadl do nedalekého lesa. Někteří hovořili o tom, že letoun se krátce před pádem prudce naklonil na levou stranu. Okamžitě po nárazu následovala mohutná exploze a požár. Na místo nehody dorazily asi dvě desítky sanitek a požárnických vozů, záchranářům ale nezbylo než hasit oheň a vyprošťovat mrtvé. Přední část stroje byla zcela zničena. Letoun jen o kousek minul rušnou dálnici, po níž se množství Moskvanů vracelo po víkendu domů. Stroj patřící letecké společnosti Pulkovo předtím přiletěl z černomořského letoviska Soči, odkud přivezl pasažéry. Po zastávce v Moskvě se prázdný stroj vracel na svoji domovskou základnu v Petrohradu. Příčina havárie se vyšetřuje, už včera v podvečer se ale podařilo nalézt jednu z černých skříněk, což by mohlo pomoci v objasnění okolností neštěstí. Přestože úroveň bezpečnosti letectví v bývalém SSSR je terčem časté kritiky, havarovaný typ letounu byl v tomto ohledu výjimkou. Stroj Il-86 už sice během svého téměř 30letého provozu asi šestkrát havaroval, podle ruských médií ale byla včerejší nehoda první, která si vyžádala lidské životy.
MOSKVA - Krátce po startu z moskevského letiště Šeremeťjevo-1 se včera odpoledne zřítil dopravní letoun Il-86, který směřoval do Petrohradu. Na palubě bylo jen 16 členů posádky. Dvě letušky havárii přežily, jedna byla v šoku a druhá utrpěla vážná zranění. Očití svědkové uvedli, že stroj se nejdřív prudce zdvihl z dráhy, hned poté ale spadl do nedalekého lesa. Někteří hovořili o tom, že letoun se krátce před pádem prudce naklonil na levou stranu. Okamžitě po nárazu následovala mohutná exploze a požár. Na místo nehody dorazily asi dvě desítky sanitek a požárnických vozů, záchranářům ale nezbylo než hasit oheň a vyprošťovat mrtvé. Přední část stroje byla zcela zničena. Letoun jen o kousek minul rušnou dálnici, po níž se množství Moskvanů vracelo po víkendu domů. Stroj patřící letecké společnosti Pulkovo předtím přiletěl z černomořského letoviska Soči, odkud přivezl pasažéry. Po zastávce v Moskvě se prázdný stroj vracel na svoji domovskou základnu v Petrohradu. Příčina havárie se vyšetřuje, už včera v podvečer se ale podařilo nalézt jednu z černých skříněk, což by mohlo pomoci v objasnění okolností neštěstí. Přestože úroveň bezpečnosti letectví v bývalém SSSR je terčem časté kritiky, havarovaný typ letounu byl v tomto ohledu výjimkou. Stroj Il-86 už sice během svého téměř 30letého provozu asi šestkrát havaroval, podle ruských médií ale byla včerejší nehoda první, která si vyžádala lidské životy.
</TEXT>
</DOC>
<DOC>
<DOCID>LN-20020729034</DOCID>
<DOCNO>LN-20020729034</DOCNO>
<DATE>07/29/02</DATE>
<GEOGRAPHY>WASHINGTON/LONDÝN</GEOGRAPHY>
<TEXT>
Spojené státy přistoupily k neobvyklému kroku. Pozvaly do Washingtonu představitele šesti iráckých opozičních skupin. "Zajímavé je to, že americká vláda poprvé zaslala společné pozvání za ministerstva zahraničí a obrany a další úřady," řekl mluvčí největší irácké opoziční skupiny Irácký národní kongres (INC) Nabíl Musaví. "Cílem setkání je diskutovat o příštích etapách naší koordinace s iráckou opozicí," řekl mluvčí amerického ministerstva zahraničí Frederick Jones. Pozváni jsou šéfové kurdských frakcí, kteří se dělí o kontrolu nad severem Iráku, Masúd Barzání a Džalál Talabání. Kromě nich a zástupců INC mají přijet vůdce Nejvyššího shromáždění islámské revoluce v Iráku (SCIRI) ajatolláh Muhammad Bakr Hakím a generální tajemník Irácké národní dohody (INA) Ajád Alaví. Podle nejmenovaných amerických zdrojů se má debata týkat jak možností svržení diktátora Saddáma Husajna, tak i postsaddámovské éry. Spekuluje se o tom, že Američané budou chtít po opozičních skupinách pomoc při svržení Saddáma Husajna, a to jak vyvoláním povstání, tak při případné vojenské akci. Na té se podle britského listu The Guardian už představitelé USA a Británie dohodli. Tony Blair údajně Georgi W. Bushovi řekl, že Británie podpoří útok na Irák, ke kterému by mohlo dojít už v říjnu za použití padesáti tisíc mužů. Podle posledního průzkumu nejsou ale Britové vojenskou akcí nadšeni. Operaci v Iráku odmítá 51 procent z nich. Čtyřicet procent by ji podpořilo. USA se údajně nyní snaží přesvědčit další spojence, aby se k útoku připojili. Německý časopis Der Spiegel tvrdí, že Washington vysvětluje spojencům nutnost akce. Jasnou odpověď prý očekává do 24. - 25. září, kdy proběhne schůzka ministrů obrany NATO ve Varšavě.
</TEXT>
</DOC>
<DOC>
<DOCID>LN-20020729035</DOCID>
<DOCNO>LN-20020729035</DOCNO>
<DATE>07/29/02</DATE>
<TITLE>
Jugoslávci stříleli na chorvatské představitele. Několik chorvatských místních činitelů se včera při plavbě po Dunaji stalo terčem střelby jugoslávských vojáků, nikdo ale nebyl zraněn. K incidentu došlo u ostrova Sarengradska Ada, o nějž obě země vedou spor. Chorvati, mezi nimiž byl i prefekt oblasti Vukovaru, se vraceli ze schůzky věnované právě tomuto hraničnímu sporu. Vojáci je pak několik hodin zadržovali. Jde o nejvážnější incident mezi oběma zeměmi od ukončení války v roce 1995.
</TITLE>
<TEXT>
Papež se vyjádřil k sexuálním skandálům. Skandály kolem sexuálního zneužívání, které postihují katolickou církev, vyvolávají "hluboký pocit smutku a hanby". Řekl to včera Jan Pavel II. během závěrečné mše při příležitosti oslav Světového dne mládeže v Torontu. 800 000 účastníků zároveň vyzval k podpoře velké většiny kněží konající dobro. Bylo to vůbec poprvé, co se papež vyslovil ke skandálům některých kněží.
Židovští osadníci zabili 14letou Palestinku. Při přestřelce mezi židovskými osadníky a Palestinci v Hebronu na západním břehu Jordánu včera zahynula 14letá palestinská dívka. Dalších sedm osob bylo zraněno. K násilnostem došlo při návratu osadníků z pohřbu izraelského vojáka, kterého v pátek zabili Palestinci.
Bývalý kubánský představitel emigroval do USA. Někdejší náměstek kubánského ministra zahraničí ze začátku 90. let Alcibíades Hidalgo (56) požádal o politický azyl v USA, kam ve čtvrtek dorazil z Kuby na improvizovaném plavidle. Jde o nejvyššího kubánského představitele, který do USA emigroval.
Novozélandská premiérka zůstane u moci. Vládnoucí Labouristická strana zvítězila v sobotních volbách na Novém Zélandu. Dosavadní premiérka Helen Clarková oznámila, že sestaví menšinovou vládu. Labouristé obdrželi 41 procent hlasů a ve 120členném parlamentu budou mít 52 křesel.
</TEXT>
</DOC>
<DOC>
<DOCID>LN-20020729036</DOCID>
<DOCNO>LN-20020729036</DOCNO>
<DATE>07/29/02</DATE>
<TITLE>
Ušetření peněz a zbavení se komplikací s přechodnými evropskými orgány. To by z hlediska Bruselu mohly být výhody odloženého vstupu nových zemí do unie.
</TITLE>
<GEOGRAPHY>BRUSEL</GEOGRAPHY>
<TEXT>
Vysloví-li se irští voliči v referendu koncem října proti ratifikaci smlouvy z Nice, bude to znamenat odklad východního rozšíření EU. Na tom se v Bruselu shodují všichni pozorovatelé. Liší se ovšem v názoru, zda by to byl podstatný odklad, nebo jen jakýsi technický skluz o pár měsíců. "V rodině unie to vyvolá šok. Spousta lidí začne říkat, že je nyní třeba zvolnit, ba zastavit, že obyvatelstvo zjevně rozšíření nechce. I kdybychom to uhráli na okamžité pokračování, tedy vyřešili problém technicky, budeme potřebovat čas, abychom se vzpamatovali," vylíčil svou představu v rozhovoru s ČTK Eneko Landaburu, generální ředitel pro rozšíření v Evropské komisi. Podle jeho optimistického scénáře by se pak nedal stihnout časový rozvrh uzavření vstupních rozhovorů s ČR a dalšími devíti kandidáty na prosincovém summitu EU v Kodani. Muselo by se počítat se zvláštním "rozšiřovacím" summitem někdy v březnu 2003, zřejmě v Aténách. Teprve zhruba o tři měsíce později, než se původně předpokládalo, by se podepisovala smlouva o přistoupení.
</TEXT>
<HEADING>
Více času na ratifikaci
</HEADING>
<TEXT>
Při takovém vývoji událostí by se zhroutil termín vstupu Čechů a dalších uchazečů do EU k plánovanému 1. lednu 2004. Místo toho by se nabízel začátek června, či možná spíše července téhož roku. Má se totiž za to, že členské státy potřebují na ratifikaci přinejmenším osm měsíců Belgičané už dali navíc najevo, že jim ani to nemusí stačit. Mnoho lidí v Bruselu dnes ostatně říká, bez ohledu na výsledek irského referenda, že by bylo tak jako tak nejlepší soustředit se na 1. červen. Na ratifikaci by bylo více času. Unie by ušetřila finance pro nové členy za pět měsíců. Ale hlavně by nebylo třeba hledat na období od ledna do června přechodné uspořádání v Evropském parlamentu i v Evropské komisi - nováčkové by vešli rovnou do nového EP a do nové exekutivy. Volby do EP se budou konat 24. června 2004. Nový parlament se sejde poprvé v červenci. Na přelomu srpna a září vyslechne navržené komisaře a jejich jmenování potvrdí, nebo zamítne. "Bylo by to mnohem jednodušší než patlat nějaké polotovary," řekl nejmenovaný diplomat členské země.
Při takovém vývoji událostí by se zhroutil termín vstupu Čechů a dalších uchazečů do EU k plánovanému 1. lednu 2004. Místo toho by se nabízel začátek června, či možná spíše července téhož roku. Má se totiž za to, že členské státy potřebují na ratifikaci přinejmenším osm měsíců Belgičané už dali navíc najevo, že jim ani to nemusí stačit. Mnoho lidí v Bruselu dnes ostatně říká, bez ohledu na výsledek irského referenda, že by bylo tak jako tak nejlepší soustředit se na 1. červen. Na ratifikaci by bylo více času. Unie by ušetřila finance pro nové členy za pět měsíců. Ale hlavně by nebylo třeba hledat na období od ledna do června přechodné uspořádání v Evropském parlamentu i v Evropské komisi - nováčkové by vešli rovnou do nového EP a do nové exekutivy. Volby do EP se budou konat 24. června 2004. Nový parlament se sejde poprvé v červenci. Na přelomu srpna a září vyslechne navržené komisaře a jejich jmenování potvrdí, nebo zamítne. "Bylo by to mnohem jednodušší než patlat nějaké polotovary," řekl nejmenovaný diplomat členské země.
</TEXT>
</DOC>
<DOC>
<DOCID>LN-20020729037</DOCID>
<DOCNO>LN-20020729037</DOCNO>
<DATE>07/29/02</DATE>
<GEOGRAPHY>BRUSEL</GEOGRAPHY>
<TEXT>
Dánsko, které od začátku července předsedá EU, rozladilo ostatní členské státy a také Evropskou komisi. Normálně se v bruselských institucích "zavíralo" o posledním červencovém víkendu a roleta se vytahovala první pondělí v září. Dánové však tuto tradici porušili. Poslední červencový víkend už nastal, ale na příští pondělí a úterý je plánováno ještě jedno kolo vstupních rozhovorů s kandidátskými zeměmi. A už na 30. srpna Dánové sezvali do Elsinoru na neformální setkání ministry zahraničí. "Není jim nic svaté. Jsou to necivilizovaní Vikingové," zuřil napůl žertem vysoký úředník Evropské komise, který se musí účastnit obou schůzí. V bryndě jsou i velvyslanci členských zemí, sdružení ve Výboru stálých zástupců (COREPER). Jenže ty Dánové dovedli uchlácholit vzali je na výlet do Grónska.
</TEXT>
</DOC>
<DOC>
<DOCID>LN-20020729038</DOCID>
<DOCNO>LN-20020729038</DOCNO>
<DATE>07/29/02</DATE>
<TITLE>
"Proč vám to trvalo tak dlouho?" ptal se jeden z devíti horníků zachráněných v Pensylvánii
</TITLE>
<TEXT>
V zatopené šachtě sedmdesát metrů pod zemí bojovala o život skupina amerických horníků, které se nakonec podařilo v noci na včerejšek vytáhnout na povrch.
SOMERSET, Pensylvánie, USA - "Je tu devět chlapů, kteří se odsud chtějí sakra moc dostat," ozvalo se z druhého konce telefonu spuštěného do zatopené a zavalené šachty uhelného dolu, ležícího asi 90 kilometrů jihovýchodně od Pittsburghu. Byla noc ze soboty na neděli a záchranáři už přestávali doufat, že se jim podaří horníky uvězněné od čtvrtka desítky metrů pod zemí vytáhnout ven živé. Zprávu o vítězství v dramatickém souboji s časem a nepřízní osudu oznámil rodinám zavalených horníků pensylvánský guvernér Mark Schweiker. Příbuzní začali plakat štěstím, objímat se a někteří i v návalu radosti vyběhli do ulic s rukama nad hlavou.
</TEXT>
<HEADING>
Vyčerpaní, ale v dobrém stavu
</HEADING>
<TEXT>
Hodinu po půlnoci místního času byl ve speciální kabině vytažen na povrch první z devíti horníků. V přibližně čtvrthodinových intervalech se pak dostali nahoru i ostatní. "Proč vám to tak dlouho trvalo?" prohlásil prý jeden z nich, citovaný členem záchranného týmu. Horníci byli špinaví a vyčerpaní, podle lékařů se ale nacházeli - tedy vzhledem k tomu, čím prošli v překvapivě dobrém zdravotním stavu. Na místě byl přitom početný lékařský personál, připraveny byly i sanitky, helikoptéry a přetlakové komory. Panovala totiž obava, že kromě podchlazení mohou zavalení horníci trpět i tzv. kesonovou nemocí, vznikající při dlouhodobém pobytu v přetlaku. Skupina zachráněných mužů byla poté převezena do nemocnice, kde měli pobýt asi 24 hodin, než se budou moci setkat se svými blízkými. Horníci byli pod zemí uvězněni od čtvrtka, kdy se prokopali do zatopené části dolu, která se podle map měla nacházet asi o 90 metrů dál. Od té doby s nimi byl ztracen jakýkoliv kontakt, neboť kvůli hluku záchranných strojů nebylo možné zaslechnout zvuky přicházející z podzemí. Přestože nebylo jasné, zda jsou stále naživu, byl dolů vháněn teplý vzduch (o teplotě přes 40 stupňů Celsia), aby ve štole nezmrzli. Vrtání muselo být i zastaveno, když se hrot zařízení rozlomil po kontaktu s mimořádně tvrdým kamenem.
</TEXT>
<HEADING>
Dvojnásobní hrdinové
</HEADING>
<TEXT>
V sobotu pozdě večer místního času se záchranářům konečně podařilo prorazit strop přibližně 1,2 metru vysoké chodby. Mohli tak dovnitř spustit telefon a nakonec i vytáhnout horníky nahoru. Zachránění muži byli označeni za hrdiny, a to hned ze dvou důvodů. Podařilo se jim nejen přežít desítky hodin v nehostinném prostředí pod zemí, navíc ještě s největší pravděpodobností zachránili životy svým kolegům. Když se totiž do jejich štoly začalo řítit přes dvě stě milionů litrů vody, stačili ještě varovat své kolegy z druhé skupiny, kterým se podařilo včas uprchnout. "Věděli, co přijde, my ne. To oni jsou hrdinové. Kdyby jich nebylo, byli by tu mrtví," prohlásil Doug Custer, který byl v druhé partě horníků.
V sobotu pozdě večer místního času se záchranářům konečně podařilo prorazit strop přibližně 1,2 metru vysoké chodby. Mohli tak dovnitř spustit telefon a nakonec i vytáhnout horníky nahoru. Zachránění muži byli označeni za hrdiny, a to hned ze dvou důvodů. Podařilo se jim nejen přežít desítky hodin v nehostinném prostředí pod zemí, navíc ještě s největší pravděpodobností zachránili životy svým kolegům. Když se totiž do jejich štoly začalo řítit přes dvě stě milionů litrů vody, stačili ještě varovat své kolegy z druhé skupiny, kterým se podařilo včas uprchnout. "Věděli, co přijde, my ne. To oni jsou hrdinové. Kdyby jich nebylo, byli by tu mrtví," prohlásil Doug Custer, který byl v druhé partě horníků.
</TEXT>
</DOC>
<DOC>
<DOCID>LN-20020729039</DOCID>
<DOCNO>LN-20020729039</DOCNO>
<DATE>07/29/02</DATE>
<GEOGRAPHY>LINEC</GEOGRAPHY>
<TEXT>
Uprostřed davu mladých lidí tančících na diskotéce v hornorakouském Linci vybuchl v sobotu časně ráno granát. 27 lidí bylo při výbuchu zraněno, z toho někteří těžce. Podle policie vše nasvědčuje tomu, že šlo o úmyslný čin. Pachatel odjistil granát naplněný asi 2500 ocelovými kuličkami na okraji parketu a pak ho vhodil mezi bavící se mládež. Motiv činu ani útočníka zatím policie nezná, vyšetřovatelé ovšem nevylučují xenofobní čin proti přistěhovalcům z bývalé Jugoslávie. Právě ti podnik nejvíce navštěvovali.
</TEXT>
</DOC>
<DOC>
<DOCID>LN-20020729040</DOCID>
<DOCNO>LN-20020729040</DOCNO>
<DATE>07/29/02</DATE>
<GEOGRAPHY>DILLÍ</GEOGRAPHY>
<TEXT>
Indický viceprezident Krišna Kant zemřel v sobotu ve věku 75 let na infarkt. Kantovo pětileté funkční období v převážně ceremoniální funkci viceprezidenta mělo skončit tento rok. Během své politické kariéry podporoval získání jaderných zbraní Indií. Kant byl považován za jednoho z možných nástupců bývalého prezidenta Kočerila Rámana Nárájanana, většina politických stran ale podpořila kandidaturu raketového vědce Abdula Kalama.
</TEXT>
</DOC>
<DOC>
<DOCID>LN-20020729041</DOCID>
<DOCNO>LN-20020729041</DOCNO>
<DATE>07/29/02</DATE>
<TEXT>
YELLOWKNIFE, Kanada - Adoptivní syn kanadského premiéra Jeana Chrétiena byl obviněn ze znásilnění 18leté dívky. Michela Charlese Chrétiena zatkla policie v jeho bytě, kde se údajně dopustil násilí na dívce po celonoční pitce. Premiérův syn přiznal již v minulosti, že má problémy s nadměrnou konzumací alkoholu a drog. V roce 1992 byl odsouzen na tři roky za hrubé znásilnění ženy, kterou svázal ve svém bytě. Před čtyřmi lety napadl šestiletého chlapce.
</TEXT>
</DOC>
<DOC>
<DOCID>LN-20020729042</DOCID>
<DOCNO>LN-20020729042</DOCNO>
<DATE>07/29/02</DATE>
<TITLE>
Ministři podají majetková přiznání. A co my?
</TITLE>
<TEXT>
Premiér Vladimír Špidla chce, aby členové vlády předložili podrobná majetková přiznání. Sám hodlá jít příkladem. Myšlenka je to ušlechtilá, má ukázat, že ve vrcholné politice nikdo není proto, aby zbohatl. A veřejnost má mít možnost si to ověřit. Myšlenka to není zdaleka nová, podobnou snahou byl veden i "úřednický" premiér Tošovský. Připomeňme, že jeho úsilí však skončilo debaklem: jakási přiznání se skrývala kdesi v trezoru. Přiznání vedlejších příjmů už vypracovávají poslanci, ale vzhledem k tomu, že jim za neplnění nehrozí žádná sankce, činí tak ne všichni a velmi liknavě. I pomocí těchto nevynutitelných přiznání si můžeme udělat obrázek - třeba o tom, kdo se snaží pečlivě, téměř do halíře dokládat, co vydělal či dostal, a kdo jen mlží, aby dostál povinnosti. A kdo se ani nenamáhá něco předstírat. Nepochybuji, že premiér svou vůli ve vládě prosadí, dokonce se domnívám, že majetkové výkazy ministrů nebudou vůbec ilustrací průpovídky o nažraném vlkovi a kompletní koze. Premiér není z těch, kteří se nechají opít rohlíkem, určitě elaboráty svého týmu podrobí důkladnému rozboru. Ba co víc, na pomoc si může vzít i všechny tajné služby - kdyby náhodou chtěl. Proceduře s majetkovým přiznáním se ministři nejspíš nevyhnou a veřejnosti bude předložena jako další stupínek na cestě k zvyšující se politické kultuře. Neblahé je však pomyšlení na to, co pro občany vymyslí pravdychtivý premiér s ministrem vnitra milujícím policejní metody. Jejich počínání musí nahánět hrůzu nejen tunelářům, ale i těm, kdo jsou zkrátka hákliví na své osobní svobody. Takovým lidem ale v ČSSD fandí málokdo.
</TEXT>
</DOC>
<DOC>
<DOCID>LN-20020729043</DOCID>
<DOCNO>LN-20020729043</DOCNO>
<DATE>07/29/02</DATE>
<TITLE>
Krajní pravice útočí na tu tradiční
</TITLE>
<TEXT>
V korutanských lesích proběhlo setkání, na které je nutné pohlížet s veškerou vážností. Na pozvání vůdce rakouských Svobodných Jörga Haidera se tam sjelo na padesát politiků z krajně pravicových stran Evropy. Dohodli se, že půjdou společně do voleb do Evropského parlamentu (EP) v roce 2004. Pokud se skutečně Haiderovi podaří udržet krajní pravici sjednocenou, bude to špatná zpráva pro tradiční pravici, kterou v 90. letech už dost poškodili levicoví politici "třetí cesty". Ti úspěšně vybrali z programů pravicových stran řadu liberálních bodů, a tím odsoudili pravici k hledání témat, která mohou uchopit a prezentovat. A tak se do popředí dostává třeba otázka zpřísnění podmínek přistěhovalectví. Pokud by toto téma "zdvihl" nějaký politik před deseti lety, byl by označen za xenofoba. Nyní se mantinely uvolňují. Konsolidace krajní pravice je útokem na pravici zprava. Zužuje dále manévrovací prostor pravicových stran, protože právě otázky přistěhovalectví či kriminality jsou oblíbenými tématy dříve vysmívané krajní pravice. Ta má navíc na rozdíl od stran tradiční pravice stálou voličskou základnu, což může rozhodnout zvláště ve volbách do EP, kde bývá účast voličů nízká. Nástup spojené evropské krajní pravice může mít nakonec dopad i na křesťanské demokraty, kteří jsou nejsilnějším uskupením v EP. O procenta tak může přijít i rakouský lidovecký kancléř Schüssel, který udělal ze Svobodných takovou "normální politickou stranu".
</TEXT>
</DOC>
<DOC>
<DOCID>LN-20020729044</DOCID>
<DOCNO>LN-20020729044</DOCNO>
<DATE>07/29/02</DATE>
<TITLE>
KSČM získává nespokojeností, ne ideologií
</TITLE>
<TEXT>
Jak vyplývá z nejnovějšího průzkumu, Komunistická strana Čech a Moravy boduje nejvíc v krajích, kde se lidé bojí toho, co jim přinese budoucnost. Kde se obávají Evropské unie a cizinců, neumějí anglicky a neznají internet. Bylo by zoufale hloupé domnívat se, že zavedením internetu do každé domácnosti a povinnou výukou angličtiny lze zlikvidovat politický vliv KSČM. Ta totiž sbírá hlasy nespokojených a frustrovaných. Vždy se jí to bude dařit tam, kde je vysoká nezaměstnanost nebo špatná dopravní obslužnost, leckdy horší než "za komunistů". Že lidé KSČM nevolí z ideologických důvodů, dokazuje vztah komunistické strany k ženám. Ty, které byly připoutány k plotně a dětem, přece chtěla už od počátku osvobodit. V minulém režimu mnohé ženy dokonce do práce vyháněla. Důvody k volbě rudé strany nejsou programové, jsou "haiderovské". Nespokojenost s fungováním státu po roce 1989 a špatná zkušenost s demokratickými politickými stranami jsou za touhle volbou spíš než láska k Marxovi, Engelsovi a Leninovi, na něž dodnes přísahají naši bolševici.
Tyto komentáře vyjadřují stanoviska listu.
</TEXT>
</DOC>
<DOC>
<DOCID>LN-20020729045</DOCID>
<DOCNO>LN-20020729045</DOCNO>
<DATE>07/29/02</DATE>
<TITLE>
Ve vládním přítmí se v posledních letech pohybovali podivní lidé
</TITLE>
<TEXT>
Právě před týdnem vypukla aféra s chystanou vraždou novinářky Sabiny Slonkové. Jádro příběhu neztratilo za těch sedm dní nic na své rodokapsové bizarnosti. Naopak, verze doktora Miroslava Kříženeckého o pomstě vymyšlené zhrzenou nepůvabnou ženou by mohla zaujmout pisatele senzačních románů, snad i samotného krále literátů tohoto druhu, Alexandra Dumase, otce. Nevzpomněl jsem si na něho náhodou. Aféra připomíná jím popsanou historickou aféru, týkající se tzv. královnina náhrdelníku: v předvečer Francouzské revoluce se v kulisách královského dvora pohybovaly podivné figury, jakási Jeanne de St. Remy de Valois, údajný hrabě Lamotte a podvodný mág Cagliostro. Ti upředli intriku podobně průhlednou a hloupou, z jaké jsou podezíráni Eva Tomšovicová a recidivista Karel Rziepel vulgo Citron.
</TEXT>
<HEADING>
Odhalení do týdne
</HEADING>
<TEXT>
Marně přesvědčuje ministr vnitra Stanislav Gross veřejnost, že aféra je povahy čistě kriminální a nemá politický rozměr. I podfuk s královniným náhrdelníkem měl politický rozměr, a jaký! Tomšovicová a Srba se najednou pohybují před zraky veřejnosti jako brouci pod odklopeným kamenem - a veřejnost žasne, co se nám tu hemží. A to je přece politika. Nejvážnější zjištění uplynulého týdne se netýká ani tolik "druhé chystané vraždy", mířené údajně na Václava Hrubého, bývalého ředitele státního zámku Štiřín. Nynější ministr zahraničí Cyril Svoboda během několika dní od nástupu do funkce odhalil podezřelé zakázky a vyvodil ze svého odhalení první personální důsledky. Opakuji - během několika dní. Toho nebyl Jan Kavan schopen po čtyři roky svého úřadování. Zde podotkněme, že po celou tu dobu byl varován. Máme četná svědectví o tom, že se mu dostalo dostatečného počtu impulsů, aby zahájil nezávislé a objektivní vyšetřování. Neudělal nic. To ho zřetelně diskvalifikuje, aby zastával jakékoli veřejné funkce. Nabízí se nám ještě jedna paralela. Aféra se Sinhou a Báczem, která vedla k rozpadu ODS a předčasným volbám, taky nespadla z nebe. Tisk ji marně propíral dva roky. Teprve když nastal okamžik příznivé "politické vůle", byla notoricky známá fakta vytažena na politické jeviště a ozářena reflektory. Také štiřínská aféra plnila první stránky novin, nejinak tomu bylo s kauzou Českého domu v Moskvě. Po Miroslavu Šloufovi byl Karel Srba mužem snad nejčastěji citovaným v rozmanitých aférách a skandálech. Zemanova vládní garnitura ani oposmluvní opozice - ale ani takzvaně autentická opozice unie a strana lidová - neudělaly vůbec nic.
</TEXT>
<HEADING>
Začátek byl v Bambergu
</HEADING>
<TEXT>
Naopak, pokud si státní orgány něčeho všímaly, tak jediného muže, který měl tu odvahu se bezpráví postavit. To byl Václav Hrubý, který odmítl vydírání, nevyrobil falešné "důkazy" proti Josefu Zieleniecovi, byl existenčně zničen a dále pronásledován ve stylu "pomsta až za hrob" (vyšetřování ukáže, zda to bylo míněno doslova) - když se dostal se Srbou před soud, soud dal za pravdu Karlu Srbovi, vykonavateli komplotu! Toto všechno se dělo naprosto veřejně, před očima všech, včetně Václava Havla, který až minulý týden procitl a zaznamenal "podivné Kavanovy vazby". Taková byla atmosféra vladaření ve stylu Miloše Zemana. Nezapomeňme, že prvním velkým Zemanovým činem rozměru státnického byla "aféra Bamberg", také nikdy uspokojivě nevyjasněná. Není důvod si myslet, že by Zeman přímo věděl o podivných aktivitách. Je ale zjevné, že lidem Šloufova typu důvěřoval, nechal se jimi manipulovat a oni jeho nedbalosti využívali. A zřejmě oni podněcovali premiéra k jeho neurvalým výpadům proti tisku: vždyť po celou tu dobu, kdy měli volnou ruku, byl svobodný tisk jedinou institucí, která jim stála v cestě. Jinak jim všichni šli na ruku: orgány státní moci, parlament abdikující na kontrolní pravomoci a bohužel i soudy, všichni mají podíl zodpovědnosti. Chci skončit optimisticky: jestli se "za Špidly" podaří chobotnici zasahující ministerstvo zahraničí a podle všeho i zdravotnictví a s velkou pravděpodobností i ministerstvo pro místní rozvoj (a kdoví kde ještě jinde), bude to velká podpora důvěry v samoočistnou sílu demokracie. To, že Cyril Svoboda došel po pár dnech k prvním zjištěním, dává naději, že případ, či spíš případy nebudou tentokrát zameteny pod koberec.
Naopak, pokud si státní orgány něčeho všímaly, tak jediného muže, který měl tu odvahu se bezpráví postavit. To byl Václav Hrubý, který odmítl vydírání, nevyrobil falešné "důkazy" proti Josefu Zieleniecovi, byl existenčně zničen a dále pronásledován ve stylu "pomsta až za hrob" (vyšetřování ukáže, zda to bylo míněno doslova) - když se dostal se Srbou před soud, soud dal za pravdu Karlu Srbovi, vykonavateli komplotu! Toto všechno se dělo naprosto veřejně, před očima všech, včetně Václava Havla, který až minulý týden procitl a zaznamenal "podivné Kavanovy vazby". Taková byla atmosféra vladaření ve stylu Miloše Zemana. Nezapomeňme, že prvním velkým Zemanovým činem rozměru státnického byla "aféra Bamberg", také nikdy uspokojivě nevyjasněná. Není důvod si myslet, že by Zeman přímo věděl o podivných aktivitách. Je ale zjevné, že lidem Šloufova typu důvěřoval, nechal se jimi manipulovat a oni jeho nedbalosti využívali. A zřejmě oni podněcovali premiéra k jeho neurvalým výpadům proti tisku: vždyť po celou tu dobu, kdy měli volnou ruku, byl svobodný tisk jedinou institucí, která jim stála v cestě. Jinak jim všichni šli na ruku: orgány státní moci, parlament abdikující na kontrolní pravomoci a bohužel i soudy, všichni mají podíl zodpovědnosti. Chci skončit optimisticky: jestli se "za Špidly" podaří chobotnici zasahující ministerstvo zahraničí a podle všeho i zdravotnictví a s velkou pravděpodobností i ministerstvo pro místní rozvoj (a kdoví kde ještě jinde), bude to velká podpora důvěry v samoočistnou sílu demokracie. To, že Cyril Svoboda došel po pár dnech k prvním zjištěním, dává naději, že případ, či spíš případy nebudou tentokrát zameteny pod koberec.
</TEXT>
</DOC>
<DOC>
<DOCID>LN-20020729046</DOCID>
<DOCNO>LN-20020729046</DOCNO>
<DATE>07/29/02</DATE>
<TITLE>
...protože dělají ostudu celé naší zemi a zneužívají toho, že západoevropská veřejnost slyší na téma rasismus a rasová diskriminace.
</TITLE>
<TEXT>
Jsem dalek toho, abych zpochybňoval těžký úděl českých Romů - vzhledem k nízké kvalifikaci většiny z nich jako snad jediná skupina obyvatel doplatili na vznik tržní ekonomiky v Česku. Nekvalifikovaná pracovní místa ve stavebnictví obsadili dělníci z Ukrajiny a velká skupina Romů - ti, kteří byli ochotni pracovat, ale neměli kvalifikaci - přišla o jedinou možnost práce. Jsem dalek toho, abych zpochybňoval úzkoprsost, implicitní rasismus a xenofobii většiny české populace - sedm let nacismu a jedenačtyřicet let komunismu udělaly své: být dnes Čechem nejspíše znamená být zakomplexovaným omezencem plným předsudků. Tento postoj se samozřejmě odráží ve "snadnosti", s jakou Romové seženou práci, či v nedefinovatelném, ale o to nechutnějším pohrdavém odstupu většiny neromské populace k této menšině. Jsem dalek toho, abych jakkoliv zpochybňoval skutečné nebezpečí násilnických neonacistů a rasistů, kteří v naší "pokojné" zemi Romy napadají formou malého periferního násilí denně. Skupin obyvatel, kterým většinová společnost ekonomicky nepřihrává, na které se dívá skrz prsty a které napadá kvintesence ultrakonzervativní tuposti naziskinheads - je mnohem víc. Žádná z těchto skupin to však neřeší útěkem, spojeným s mezinárodním a, jako Romové v Británii, vyfantazírovaným popliváním naší země. Namísto drobných kroků ke zlepšení stavu věcí zde, kde se cítí doma. Další pokus skupiny Romů o emigraci z minulého týdne ukazuje, že tyhle partičky ani v nejmenším necítí odpovědnost za zemi, kde se narodili a vyrostli. Když začnu "odzadu" - od posledního diskriminačního argumentu výše uvedeného: neonacisté fyzicky napadají Romy, Židy, homosexuály, kuřáky marihuany a rastamany. Vágní nechuť většinové populace pociťuje prakticky každý, kdo vypadá jinak než Milouš Jakeš. Ať už Žid, Rom, gay, rastaman, kuřák trávy, punker, fanoušek techna anebo jen intelektuál, vegan či ekologický aktivista - ti všichni stejně pociťují opovržení poctivých opilých bílých heterosexuálů nacpaných bůčkem. A nízká kvalifikace - po dvanácti letech od pádu křivého zřízení, které opravdu Romy demoralizovalo pozitivní diskriminací - už není omluvou. Neviděl jsem autobusy gayů, žádajících o azyl v USA, neviděl jsem autobusy kuřáků marihuany, žádající o azyl v Nizozemsku, neviděl jsem výpravy Židů či rastamanů... Výpravy Romů - přestože jejich úděl není v naší zemi o mnoho těžší než úděl příslušníka libovolné menšiny - však dělají ostudu nám všem a přitom nejsou motivované ničím jiným než vidinou plného hrnce zdarma.
</TEXT>
</DOC>
<DOC>
<DOCID>LN-20020729047</DOCID>
<DOCNO>LN-20020729047</DOCNO>
<DATE>07/29/02</DATE>
<TEXT>
Kdyby byl Vladimír Mečiar v říjnu 1998 po parlamentních volbách dodržel "televizní slib" občanům (Spánembohem, jdu od vás, neublížil jsem žádnému z vás), asi by se jeho narozeniny v médiích nepřetřásaly. Právě ode dneška totiž mohl být důchodcem a bezstarostným dědečkem. Nedokázal už dodržet mnoho svých slibů, proč by měl dodržet právě tenhle? Po několika odchodech do opozice, poté, co se čtyřmi kufry spisů zmizel na dovolenou mezi medvědy, a po jiných krátkodobých zmizeních stojí trojnásobný expremiér na politické scéně velmi pevně a netají se tím, že chce vyhrát zářijové parlamentní volby a promluvit i do sestavování nové vlády. (...) V době opoziční čtyřletky se i jemu začalo mimořádně dařit - vždyť komu z nás spadne jen tak z nebe 41 milionů na rekonstrukci vily Elektra? (...) Mečiar má velké zásluhy i na zrušení lustračního zákona, čímž zabránil, aby kdekdo začal obviňovat například nějakého DOKTORA, že byl nedej bože agentem ŠtB. (...) Na svém politickém účtu má i takové "nedořešené" kapitoly jako únos prezidentova syna či vraždu Roberta Remiáše, které zatím nemají viníky. (...) (Bratislava 26. 7. 2002)
</TEXT>
</DOC>
<DOC>
<DOCID>LN-20020729048</DOCID>
<DOCNO>LN-20020729048</DOCNO>
<DATE>07/29/02</DATE>
<TITLE>
Co spojuje zprávy v médiích o Combat 18 a chystané vraždě novinářky
</TITLE>
<TEXT>
Mezinárodní ultrapravicová skupina Combat 18 vytváří své internetové stránky s návody, jak v Česku vše ničit a likvidovat, také v češtině. Jenomže až dosud o tom zdejší populace neměla ani tušení. Že jsme se o těchto stránkách dozvěděli, to je zásluha televize. Televize nám je předvedla, zhodnotila a přetlumočila rovněž jejich nejvýraznější místa. Nahánějí strach; existuje tu jakýsi zárodek organizace, jejíž ničitelské záměry ohrožují jednoho každého z nás. Nic takového se zatím nestalo. Ale co kdyby... A tak mě napadlo - přestože nejsem přívrženec cenzury, že bychom se vlastně byli bez onoho televizního předvádění zvláštního druhu nebezpečí na internetových stránkách Combat 18 docela dobře obešli (je spousta českých internetových stránek, o kterých televize nereferuje). Vždyť obsah těchto stránek je důležitý pro policejní orgány; veřejnost ničím neobohatí a může sice vzbudit odpor, ale také obstarat nové přívržence. Určitě však bude mít za následek posílení zvláštního klimatu, v němž žijeme.
</TEXT>
<HEADING>
Past na Slonkovou...
</HEADING>
<TEXT>
Zdá se mi totiž, že případ stránek Combat 18 má sice velmi volný, nicméně existující vztah s chystaným zavražděním novinářky Slonkové. Mám jisté pochybnosti o tom, co jsem viděl na obrazovce. Neříkám, že to vše není tak, jak policie a hlavní média tvrdí. Ale může to také být úplně jinak. Dokonce i docela průměrná detektivka může být založena na základu takovéto zápletky: pro diskreditaci nepohodlného člověka se najme živel z podsvětí, který se pod nějakou záminkou policii přizná, a ta onoho nepohodlného člověka spolu s vymyšlenými komplici šoupne do šatlavy. Je myslím dobré sledovat vývoj kauzy pokusu zavraždění Slonkové i s touto rezervou. A také s vědomím dalších okolností v pozadí celého případu. Hlavní z nich, zdá se, je postava našeho bývalého ministra zahraničí Jana Kavana. Málokdo dosáhl takového stupně neobliby v kruzích české liberální inteligence jako on. Není třeba se tomu divit, stačí si připomenout jeho minulost před listopadem 1989 (vědomá spolupráce s StB mu ovšem nikdy nebyla prokázána!). Ale rovněž to, jak Kavan měl jako ministr zahraničí hlavní starost o to, dá-li se vystoupit z NATO, jak vytvořil česko-řeckou iniciativu či jak zatloukal Český dům v Moskvě. Jan Kavan ztratil vládní funkci, dokázal se ovšem - za vydatné pomoci státních financí - sám o sebe postarat a nyní předsedá Valnému shromáždění OSN.
</TEXT>
<HEADING>
...nebo na Kavana?
</HEADING>
<TEXT>
Někde v houští liberálního (politického, kulturního, policejního, hospodářského) podhoubí naší společnosti se snadno mohl zrodit plán, jak výše uvedeným způsobem Kavana zdiskreditovat. Navíc jak domovní prohlídky, tak výslechy přinesou diskreditující materiál a koneckonců mohlo by jít právě o něj. Samozřejmě že to vše jsou pouhé dohady. Jsou však pochopitelné, a to tím spíš, že případ má trapně subjektivní mediální rozměr. Televize se vyřádila nejprve s redaktorkou Slonkovou, jíž se zatím nic nestalo (a je otázka, zda se jí vůbec něco mělo stát), a s narkomanem, který měl údajně Slonkovou zavraždit a včas se kajícně přiznal. Byla by to prý první vražda v jeho životě. Do tohoto čirého amatérismu zasáhl prezident Havel, který nepřímo, ale veřejně a velmi zřetelně vyzval Jana Kavana, aby pro svůj minulý služební vztah k hlavnímu podezřelému odstoupil z významných funkcí (tedy hlavně z funkce předsedy Valného shromáždění OSN). Proč to Václav Havel dělal, proč nevyčkal na verdikt soudu nebo alespoň na výsledek vyšetřování? V demokratickém státě je třeba úzkostlivě dbát o dodržování nesmírně důležité zásady presumpce neviny. Svým stanoviskem k případu Slonková ji prezident republiky porušil. Napsal jsem, že jsem si uvedl v souvislost předvádění stránek Combat 18 s předváděním případu chystané vraždy Sabiny Slonkové. Jde však o souvislost širší, patří do ní například i podivné padělky protičeských letáků v Karlových Varech a dalších lokalitách. Vzato a sečteno: jsme strašeni iracionálním nebezpečím, které na nás číhá zejména z ciziny a především z Německa (ale nepřítel číhá, jak jsme viděli, i uvnitř státu). Těžko vědět, jaký jiný cíl má toto strašení než dosáhnout toho, aby lidé zpanikařili a semkli se do nemyslícího houfu. Za této situace by bylo možno provádět operace a činy, z nichž mnohé si stále ještě ani nedovedeme představit a které dnes stále ještě nejsou možné, protože naše ústava stále ještě platí. Většinou.
Někde v houští liberálního (politického, kulturního, policejního, hospodářského) podhoubí naší společnosti se snadno mohl zrodit plán, jak výše uvedeným způsobem Kavana zdiskreditovat. Navíc jak domovní prohlídky, tak výslechy přinesou diskreditující materiál a koneckonců mohlo by jít právě o něj. Samozřejmě že to vše jsou pouhé dohady. Jsou však pochopitelné, a to tím spíš, že případ má trapně subjektivní mediální rozměr. Televize se vyřádila nejprve s redaktorkou Slonkovou, jíž se zatím nic nestalo (a je otázka, zda se jí vůbec něco mělo stát), a s narkomanem, který měl údajně Slonkovou zavraždit a včas se kajícně přiznal. Byla by to prý první vražda v jeho životě. Do tohoto čirého amatérismu zasáhl prezident Havel, který nepřímo, ale veřejně a velmi zřetelně vyzval Jana Kavana, aby pro svůj minulý služební vztah k hlavnímu podezřelému odstoupil z významných funkcí (tedy hlavně z funkce předsedy Valného shromáždění OSN). Proč to Václav Havel dělal, proč nevyčkal na verdikt soudu nebo alespoň na výsledek vyšetřování? V demokratickém státě je třeba úzkostlivě dbát o dodržování nesmírně důležité zásady presumpce neviny. Svým stanoviskem k případu Slonková ji prezident republiky porušil. Napsal jsem, že jsem si uvedl v souvislost předvádění stránek Combat 18 s předváděním případu chystané vraždy Sabiny Slonkové. Jde však o souvislost širší, patří do ní například i podivné padělky protičeských letáků v Karlových Varech a dalších lokalitách. Vzato a sečteno: jsme strašeni iracionálním nebezpečím, které na nás číhá zejména z ciziny a především z Německa (ale nepřítel číhá, jak jsme viděli, i uvnitř státu). Těžko vědět, jaký jiný cíl má toto strašení než dosáhnout toho, aby lidé zpanikařili a semkli se do nemyslícího houfu. Za této situace by bylo možno provádět operace a činy, z nichž mnohé si stále ještě ani nedovedeme představit a které dnes stále ještě nejsou možné, protože naše ústava stále ještě platí. Většinou.
</TEXT>
</DOC>
<DOC>
<DOCID>LN-20020729049</DOCID>
<DOCNO>LN-20020729049</DOCNO>
<DATE>07/29/02</DATE>
<TITLE>
Ad LN 9. 7.: Děti režimu
</TITLE>
<TEXT>
Bez dlouhého psaní bych navrhoval následující: Padají-li postupně určité normy, pak pomozme těm, které tu ještě jsou. Ať založí svou unii nevidomí a domáhají se vydání řidičských průkazů. Ať založí nějaký svaz alkoholici a žádají, aby nebyli trestáni, budou-li přistiženi za volantem pod vlivem alkoholu - vždyť oni už jsou takoví. Ať založí nějaký spolek kleptomani a žádají uzákonění legitimací, po jejichž předložení by nemohli být stíháni ani za největší krádež. Podtrhávám, že tady nepřirovnávám, dejme tomu, homosexuálně orientované osoby k alkoholikům či kleptomanům. To jen pro ty hůře a povrchněji chápající. A vůbec: proč je medicína ještě tak puritánská a zaostalá, že rozlišuje krevní skupiny? Proč rozlišuje léky, vždyť všecky jsou pro zdraví? Proč ještě nemáme lékárny jako samoobsluhy a musíme se postavit do řady s receptem? Proč, proč, proč...? Pan Vaculík nikoho osobně neurazil, jen podtrhl, že určité věci, které se odvěké normě vymykají, nemohou být uměle jako norma stanoveny. Za některé omyly, které se lidé ve své době báli omyly nazvat, se draze platí třeba až po letech. Svět totiž není laboratoř a člověk není pokusný králík. Kterýsi filozof kdysi řekl, že myšlení sice bolí, ale zavazuje.
</TEXT>
</DOC>
<DOC>
<DOCID>LN-20020729050</DOCID>
<DOCNO>LN-20020729050</DOCNO>
<DATE>07/29/02</DATE>
<TITLE>
Ad LN 9. 7.: Děti režimu
</TITLE>
<TEXT>
Pan Vaculík pro mě nepředstavuje intelektuální elitu národa jako pro generaci mých rodičů. Dnes ho vnímám převážně skrze jeho současné nacionalistické, protievropské, homofobní a šovinisticky laděné názory. Člověk se, myslím, nemůže prát za svobodu jednu, aniž by nepřipouštěl ostatní. Překvapují mě i otištěné dopisy čtenářů. V zápalu boje a starosti o budoucí podobu naší společnosti pan Vaculík ani jeho klaka vůbec nevnímají, že jazyk se mění v meč a hanlivá slova, jež vylučují, ubližují konkrétním lidem. Přála bych oněm neblahým homofobním jedincům ocitnout se na chvíli v kůži té "úchylky", jež pro nás všechny dobré a slušné lidi údajně představuje nebezpečí, aby mohli pocítit, jak otravné a zraňující jejich výpady jsou. Pan Vaculík je sice ještě pořád slyšet, množství jeho pohledů na současnost má pro mě však stejně nedobrou pachuť jako zvětralé pivo.
</TEXT>
</DOC>
<DOC>
<DOCID>LN-20020729051</DOCID>
<DOCNO>LN-20020729051</DOCNO>
<DATE>07/29/02</DATE>
<TITLE>
Ad LN 24. 7.: Případ Slonková zasáhl Kavana
</TITLE>
<TEXT>
Pokud se prokáží obvinění pana Karla Srby, měl by Jan Kavan dle mého názoru rezignovat ze všech funkcí. Příklad by si mohl vzít z jiného sociálnědemokratického politika mnohem většího věhlasu. V 70. letech odstoupil západoněmecký kancléř Willy Brandt, neboť jeden z jeho nejbližších spolupracovníků byl špionem NDR. Jestli je větší svinstvo donášet pro východoněmeckou policii, nebo objednávat vraždu novinářky, ať už si pak ve volném čase vyřeší Kavan se Srbou.
</TEXT>
</DOC>
<DOC>
<DOCID>LN-20020729052</DOCID>
<DOCNO>LN-20020729052</DOCNO>
<DATE>07/29/02</DATE>
<TITLE>
Ad LN 9. 7.: Děti režimu
</TITLE>
<TEXT>
Zastánci i odpůrci fejetonu Ludvíka Vaculíka nepolemizují s jeho základní myšlenkou: stavějme se k námi páchaným špatnostem čelem, vědomě a nesme případný trest. Příspěvky ale ukazují, že označení něčeho/někoho za špatné/dobré, ne/normální je mnohdy věc velice obtížná. Má-li být takové označení ve společnosti přijato za standard, zasluhuje si širokou veřejnou diskusi. A ta byla díky tomuto fejetonu odstartována. Patří tedy dík i autorovi původního fejetonu? Pokud nám ukáže, že psal ostré řádky s úmyslem tuto diskusi rozpoutat a pokud ukáže umění nadhledu a sebereflexe, pak snad ano. Jinak zůstane úvodní myšlenka fejetonu, byť vznešená a polemiku nevyvolávající, překryta nánosem autorovy urážlivosti a pyšné nadutosti vůči všem, kteří nejsou stejně "normální" jako on. Ukáže tedy pan Vaculík, že ví, co znamená demokratická diskuse? Příležitost k tomu jistě najde, vždyť má "poslední" slovo - každé úterý v LN.
</TEXT>
</DOC>
<DOC>
<DOCID>LN-20020729053</DOCID>
<DOCNO>LN-20020729053</DOCNO>
<DATE>07/29/02</DATE>
<TITLE>
Ad LN 11. 7.: Analýza ODS našla čtyři příčiny volebního neúspěchu
</TITLE>
<TEXT>
Naši občané se více rozhlížejí kolem sebe: žijí, vidí, slyší. Porovnávají slova a skutky, dobře zvažují a dobře počítají. Dovedou rozeznat, zda je dobrou perspektivou pro život nás i budoucích zastaralá odumírající koncepce nerovnosti, konzervatismu a hurákapitalismu, či spíše koncepce moderního sociálního státu, která v Evropě jasně vítězí a ke které se nejen slovy hlásí právě ČSSD. V jednom však za pravdu Václavu Klausovi dejme. Řekl, že se "socialisté svým čtyřletým vládnutím nijak nezdiskreditovali, naopak, legitimizovali se jako možná vládní strana, která v řízení státu přiměřeným způsobem obstála". A rovněž se nemýlí, když vyslovil pochybnost, zda "sama ODS působila přesvědčivě a věrohodně", zda on sám "dostatečně demonstroval svou schopnost a připravenost - v případě vítězství sestavit většinovou vládu". Nevím, zda zasel předseda ODS tato semínka pravdy do dobré a připravené půdy. Brzy shledáme, jak tomu je.
</TEXT>
</DOC>
<DOC>
<DOCID>LN-20020729054</DOCID>
<DOCNO>LN-20020729054</DOCNO>
<DATE>07/29/02</DATE>
<TITLE>
Ad LN 22. 7: "Osvětimská lež" po česku
</TITLE>
<TEXT>
Rád čtu inteligentní komentáře Jiřího Loewyho, ovšem vydávat dílo renomovaných historiků Porozumět dějinám za "osvětimskou lež" po česku je přece jen trochu silný tabák. Doprovodná čísla a závěry, jakkoliv podložené citacemi pramenů, nesnesou čtení s počítačkou v ruce. Zvláště ne člověkem, který dobu, o níž je řeč, prožil. Jediné číslo, které přesností budí důvěru, je zjištěných 72 279 židovských obětí v protektorátu. V nich jsou jistě obsaženi i Židé ze Sudet, protože nelze předpokládat, že by při vědomí pronásledování v říši neuprchli včas do vnitrozemí. J. Loewy zcela opomíjí, že vysoký počet českých Židů včas emigroval a mnozí pak bojovali v českých zahraničních jednotkách. Zatímco číslo židovských obětí v protektorátu je zřejmě přesné, oběti na Slovensku a v Podkarpatské Rusi jsou jen odhadnuté. Jak tedy dospěl historik Kárný k tomu, že za protektorátu zahynulo ne 72 279, ale celých 122 000 Židů? Pro historika je ovšem riskantní pokoušet se verifikovat počet obětí holocaustu, nechce-li být nazván jeho pochybovačem a propagátorem "osvětimské lži". Číslo 6 milionů se stalo svatosvatým údajem. Byl by ale holocaust méně hrůzný a zločinný, kdyby těch obětí bylo třeba 4 miliony a těch českých opravdu "jen" 72 279?
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020729055</DOCID>
<DOCNO>LN-20020729055</DOCNO>
<DATE>07/29/02</DATE>
<TITLE>
V USA vzniklo hnutí anti-Britney, sdružující zpěvačky, které upřednostňují hudbu před image
</TITLE>
<TEXT>
"Její hudba je stupidní, pro malé děti," říká o popové princezně šestnáctiletá Anna. Většina teenagerů si myslí totéž.
LOS ANGELES - Když se před třemi roky objevila na popové scéně půvabná blondýnka se sladkým hlasem Britney Spears, okamžitě si získala srdce milionů fanoušků. Po celou dobu se Britney těšila obrovské pozornosti médií. Hlavním důvodem ale nebyla její hudba. Pozornost vzbuzovala spíše svým vzhledem a výstředním chováním. Zároveň se ale po celou dobu snažila udržet si svou nevinnou image. V současné době ale hvězda americké popové princezny Britney Spears začíná pohasínat. Jejího posledního alba "Britney" se prodaly pouhé čtyři miliony kusů, zatímco album "Oops!...I Did It Again" si před dvěma lety koupilo téměř deset milionů fanoušků. Zdá se, že mladí lidé jsou už hudbou Britney, kterou si ani sama neskládá, přesyceni. "Její hudba je prostě stupidní, pro malé děti," řekla pro list The Vancouver sun 16letá Anna předtím, než s kamarádkou vypukly v hlasitý smích. Dvacetileté Britney se ale podle agentury AP nedaří ani v soukromém životě. Rozešla se svým přítelem Justinem Timberlakem, její nový film Crossroads u diváků i kritiky zcela propadl a na její koncerty chodí stále méně lidí. Kritika Britney došla tak daleko, že ve Spojených státech dokonce vzniklo hnutí anti-Britney sdružující mladé zpěvačky, které už nechtějí nosit přiléhavé oblečení a silně se líčit, aby dosáhly úspěchu. "Nechci prodávat sex, chci, aby se lidé zajímali o moji hudbu, kterou si také sama skládám," říká jedna z nich, sedmnáctiletá Avril Lavignová, jejíž album "Let's go" se drží na předních místech prodejnosti. Velký úspěch u fanoušků slaví i devatenáctiletá Michelle Branchová, další členka anti-Britney hnutí. "Myslím, že lidé jsou už přesyceni tím, že vidí a poslouchají něco, co je pravým opakem toho, jací ve skutečnosti jsou," říká Michelle. Její slova potvrzuje i viceprezident hudební stanice MTV Tom Calderone. "Publikum má teď šanci vidět, že ne každá hvězda musí ukazovat svůj nahý pupek a vypadat jako Barbie. Teď vidí, že pop star dokonce může hrát i na hudební nástroj," říká Calderone. Písně nových zpěvaček jsou více o lásce, jsou lyričtější a také prý inteligentnější. O budoucí kariéře nových zpěvaček, které se netouží zalíbit všem, ale opět rozhodne jen jediná věc. A sice zda se zalíbí dostatečnému počtu lidí na to, aby se v konkurenčním světě showbussinesu udržely.
</TEXT>
</DOC>
<DOC>
<DOCID>LN-20020729056</DOCID>
<DOCNO>LN-20020729056</DOCNO>
<DATE>07/29/02</DATE>
<GEOGRAPHY>LONDÝN</GEOGRAPHY>
<TEXT>
Britský podnikatel prodává místo ve velšských jeskyních lidem obávajícím se katastrofy, kterou by v roce 2019 mohla způsobit srážka Země s asteroidem. Šedesátiletý Ashford Price listu The Sun řekl, že zájem už projevilo asi tucet osob. Prostor v jeskyních přijde jednoho člověka na 1000 liber (asi 50 000 korun), strava a osvětlení jsou zahrnuty v ceně. Jeskyně, které Price spravuje, jsou v hloubce zhruba 300 metrů pod zemí a pojmou na týden až 100 lidí. "Tyto jeskyně jsou dokonalé. Směřuje-li asteroid k Zemi, mnoho lidí bude hledat místo, kam se schovat," prohlásil Price.
</TEXT>
</DOC>
<DOC>
<DOCID>LN-20020729057</DOCID>
<DOCNO>LN-20020729057</DOCNO>
<DATE>07/29/02</DATE>
<GEOGRAPHY>ŘÍM</GEOGRAPHY>
<TEXT>
Peníze, které turisté naházejí do slavné fontány di Trevi, by měly končit v rukou červeného kříže a městské správy. Podle italského listu Corriere della sera je to ale jinak - většinu jich vyloví jakýsi Roberto Cercerella, který do fontány šestkrát týdně za úsvitu hupne a nadílku od turistů z celého světa posbírá. Denně si tak prý přijde na nějakých 500 eur, tedy 15 000 korun. Cercerella je nezaměstnaný, ovšem při takovém výdělku, k němuž se dopracuje za 15 až 20 minut, se asi nelze divit. Turisté mince do fontány házejí v naději, že se jak praví tradice - díky tomu do "věčného města" jednou vrátí.
</TEXT>
</DOC>
<DOC>
<DOCID>LN-20020729058</DOCID>
<DOCNO>LN-20020729058</DOCNO>
<DATE>07/29/02</DATE>
<GEOGRAPHY>TIRANA</GEOGRAPHY>
<TEXT>
Albánští archeologové nalezli zřejmě nejstarší šachovou figurku v Evropě, z níž se dá usuzovat, že tato hra se na kontinentě hrála nejméně o 500 let dříve, než se dosud předpokládalo. Novinku sdělil dnes v Tiraně britský profesor archeologie Richard Hodges. Slonovinová figurka byla objevena v jihoalbánském městě Butrintu v římském paláci z pátého nebo šestého století. "Nejsme si jisti, zda jde o krále nebo královnu," řekl Hodges agentuře Reuters. Má se za to, že šachy vznikly v Indii ve čtvrtém nebo pátém století. Historici se domnívají, že šachy hráli příslušníci evropské vyšší společenské třídy od přelomu 11. a 12. století. "Teď se ale zdá, že se šachy hrály ve Středomoří už o 500 let dříve," řekl Hodges, který je vědeckým ředitelem butrintské nadace, podporující albánské archeology.
</TEXT>
</DOC>
<DOC>
<DOCID>LN-20020729059</DOCID>
<DOCNO>LN-20020729059</DOCNO>
<DATE>07/29/02</DATE>
<TEXT>
Marta. Jméno má prastarý původ. Základem je aramejské márthá, "paní". Marta je celosvětově oblíbeným jménem a je patronkou mnoha řemesel a živností. V církevním kalendáři dnes slaví svátek taktéž Marta. Marta byla blízkou přítelkyní Ježíše a byla sestrou Lazara, kterého Kristus vzkřísil z mrtvých.
</TEXT>
</DOC>
<DOC>
<DOCID>LN-20020729060</DOCID>
<DOCNO>LN-20020729060</DOCNO>
<DATE>07/29/02</DATE>
<TITLE>
Únik před horkem
</TITLE>
<TEXT>
Uniknout před horkým letním počasím se snaží i opičí obyvatelé tokijské zoologické zahrady. Tato dvě mláďata si poradila podobně jako lidé - skokem do bazénu s chladivou vodou. Teploty v japonském hlavním městě dosahují v posledních dnech teploty 36 stupňů Celsia
</TEXT>
</DOC>
<DOC>
<DOCID>LN-20020729061</DOCID>
<DOCNO>LN-20020729061</DOCNO>
<DATE>07/29/02</DATE>
<TEXT>
Stalo se - v dobách, kdy na Vánoce byly pomeranče a všude u nás vládl ten pracující lid skrze moudrou vedoucí sílu - že známý, bývalý spolužák dcery okresního tajemníka, šel soudružku spolužačku v jakési záležitosti navštívit. Hned za dveřmi panelákového bytu, v místech, kde jiní mívají předsíňové stěny na odkládání svršků, jej čekalo překvapení. Stál tam jakýsi oltář potažený rudým sametem, jemuž vévodil zlatý basreliéf, mimo veškerou pochybnost opatřený rusky psaným nápisem "V. I. Lenin". Známý si pomyslel své, nicméně zasmát se neodvážil. V bytě bylo ostatně všechno natolik kožené, že by se tam úsměv sotva vešel. Byl uveden do obývacího pokoje s leštěnou stěnou a těžkými koženými klubovkami. Nikdy tam nebyl, ale takhle nějak si představoval stranický sekretariát. Vyzván, aby se posadil, opatrně klesal do křesla, když tu - ouha! - něco vypísklo. Omluvně sáhl pod sebe a vytáhl Lenina. Gumového, s takovým tím pískátkem v podstavci. Stačí zmáčknout a Lenin pískne. Už už se chystal vybuchnout smíchy. Včas ale pohlédl na kamennou tvář své spolužačky a smích ho v zárodku přešel. Smát se, když Lenin píská? Něvazmóžno! Vzpomněl jsem si na tu příhodu, která tehdy kolovala po celém městě, když jsem zaznamenal některé reakce na výsledek Grebeníčkovy partaje ve volbách. A napadlo mne, že možná přišel čas pro výrobce gumových Grebeníčků. Že by to mohl být na trhu docela úspěšný artikl, protože by oslovil široké spektrum případných zákazníků. Jedni by si Grebeníčka kupovali zajisté proto, aby si ho mohli vychutnat. Říkali by: podívejte, jak bolševik píská! Stačí, když ho trochu zmáčknete! Ale můžete ho mačkat, jak chcete! Pustíte, a on se zase narovná. Nezmění se. Ani to s ním nehne! Druzí by si ale gumového soudruha koupili z důvodů úplně jiných. Za bolševika jim bylo dobře. Patřili k vládnoucí třídě a po převratu se na ně jejich okolí dívalo a dívá - skrz prsty. Bustu ne, říkali by si. To by nebylo dobré. Někdo přijde, a bude potom všude roztrubovat: mají doma Grebeníčka, jako tam měli kdysi Stalina, Gottwalda a Lenina. Ale gumový Mirek? To je přece legrace! Každému pochybovači vysvětlím, že je to hrozná kůlna! Oproti minulým volbám ale získala strana gumového Mirka o polovinu víc procent. Co když bude tenhle trend pokračovat? Co když příště vyhraje volby? "My jsme to říkali," pokývnou se širokým úsměvem staronoví bojovníci. Grebeníčka, do té doby nenápadně odloženého co pozoruhodnost někde na knihovně, postaví na televizi. Podle možností i přifouknou. "My jsme se nebáli mít sochu soudruha Grebeníčka doma už za té totality demokratů!" budou se bít v prsa. Jistoty se vrátily. Díky nám!
</TEXT>
</DOC>
<DOC>
<DOCID>LN-20020729062</DOCID>
<DOCNO>LN-20020729062</DOCNO>
<DATE>07/29/02</DATE>
<TITLE>
Únava, migrény, bolesti kloubů a závratě. To všechno způsobuje nedostatek tekutin v organismu
</TITLE>
<TEXT>
Statisticky viděno, člověk není ze 65 % nic jiného než obyčejná voda. Ta přenáší živiny do buněk, odpadní látky z buněk vyplavuje, slouží jako rozpouštědlo, roznáší teplo a udržuje stálou tělesnou teplotu.
Dýcháním z těla vyloučíme půl litru, pocením také, močí a stolicí jeden a půl litru. Takže dohromady bychom měli denně nahradit 2,5 litru. "V extrémních podmínkách mohou ztráty vody dosáhnout jeden až dva litry za hodinu," upozorňuje internista a endokrinolog Václav Šmejkal.
</TEXT>
<HEADING>
Potřebujeme 2,5 litru
</HEADING>
<TEXT>
V potravě, kterou denně sníme, je obsaženo asi 0,5 litru vody. "Při látkové výměně vznikne asi 0,5 litru tzv. metabolické vody," doplňuje MUDr. Šmejkal. Zbývající tekutiny, tedy asi jeden a půl litru, musíme vypít. Lékaři ale doporučují raději více - kolem 2,5 litru. A pokud někdo vypije ještě víc, nemusí se bát žádných následků. "Pitný režim (příjem a výdej) se řídí konstitucí člověka, věkem, aktivitou organismu," vysvětluje na stránkách zdravotnického serveru Medicína.cz Gabriela Maděričová. Nemalou roli ale hraje i okolní prostředí. V místnosti, kde je umístěno větší množství počítačů a klimatizace, je velmi nízká vlhkost vzduchu.
</TEXT>
<HEADING>
Žíznivé děti se špatně učí
</HEADING>
<TEXT>
Nedostatek tekutin snižuje celkovou fyzickou, ale i duševní výkonnost organismu. "Může se podílet na nižších pracovních výkonech či na snížení schopnosti dětí sledovat školní vyučování", varuje Maděričová. Příznakem dehydratace může být porucha koordinace pohybů, snížení kožního napětí, zrychlení pulsu či pokles krevního tlaku. "Školáci často trpí bolestmi hlavy zaviněnými napětím, stresem a nedostatkem pití," vysvětluje Maděričová. Dospělé zase trápí migrény či bolesti kloubů. První pomoc je jednoduchá: pořádně se napít. Trápit tělo žízní se totiž nevyplatí. "Předpokládá se, že řada civilizačních chorob je buď příznakem, nebo následkem trvalého nedostatku tekutin," doplňuje Maděričová. Co by měla voda, kterou pijeme, obsahovat? "Především životně důležité prvky jako hořčík (klíčový prvek pro některé enzymy), draslík (hlavní nitrobuněčný iont důležitý pro činnost svalů a přenos nervových vzruchů), vápník (důležitá součást kostí a zubů), sodík (významná součást potu) a síru (je nezbytná pro některé bílkoviny a procesy spojené s přenosem energie)," uvádí doktor Šmejkal.
</TEXT>
<HEADING>
Bublinky osvěží
</HEADING>
<TEXT>
Čím to je, že nám více chutná voda perlivá? "Látky jako kysličník uhličitý (bublinky) zrychlují činnost zažívacího ústrojí a plic," vysvětluje doktor Šmejkal. Bublinky mají také povzbuzující účinek. Při pití perlivého nápoje se v mozku začnou vyplavovat endorfiny - hormony dobré nálady. Některé citlivější osoby ale voda, která je příliš sycená CO 2, obtěžuje a vytváří pocit plnosti v břiše.
</TEXT>
<HEADING>
Pozor na sodík
</HEADING>
<TEXT>
V letních měsících, při sportu, nemoci nebo během pobytu v tropických oblastech se organismus ochlazuje pocením. Z těla se přitom vylučují důležité minerální látky, především sodík. Při jeho nedostatku hrozí svalová a celková slabost. "Pokud do těla dodáte sodíku příliš mnoho, zatížíte ledviny a následně i oběhový systém," varuje doktor Šmejkal. Přetížení se mimo jiné projevuje i otoky dolních končetin.
</TEXT>
<HEADING>
Umění pít
</HEADING>
<TEXT>
Při dodržování pitného režimu byste měli dodržovat několik zásad. Největší chybou je pít až v okamžiku, kdy pocítíte žízeň. Jedná se o reflex centra žízně v mozku, který reaguje na změny v chemických a fyzikálních poměrech tělesných tekutin, jinými slovy na "zahuštěnou" krev. Optimální je vypít v pravidelných intervalech osm sklenic vody během dne. "Vypít naráz třeba litr vody za hodinu rozhodně nedoporučuji," říká doktor Šmejkal. Tak velké množství vody totiž žaludek nestačí vstřebat a organismus se zbytečně vyčerpává.
</TEXT>
<HEADING>
Ráno kávu nebo čaj?
</HEADING>
<TEXT>
V "lepších" restauracích je zvykem, že vám ke kávě automaticky přinesou lahvičku stolní vody nebo minerálky. Samotná káva totiž dehydruje (vysušuje) organismus. Mechanismus dehydratace je následující: poté, co si vychutnáte šálek dobré kávy, zvýší se díky kofeinu ve vašich ledvinách filtrace. Výsledkem je pak větší ztráta tekutin. Proto je dobré vodu do organismu dodat současně s kávou. "Šálek kávy k snídani zvyšuje průtok krve v cévách a v mozku," říká MUDr. Václav Šmejkal. Tím se zvýší tělesná i duševní aktivita. Stále více lidí dává přednost čaji. Hlavně zelený čaj (nefermentovaný), obsahuje antioxidanty, fluoridy či vitaminy. A také kofein, který ale z těla vyplavuje tekutiny úplně stejně, jako v případě kávy. Pokud tedy patříte mezi příznivce čaje, měli byste od svého oblíbeného nápoje občas "odběhnout" k lahvi vody či minerálky.
</TEXT>
<HEADING>
Minerálku jen občas
</HEADING>
<TEXT>
Na rozdíl od stolní vody, kde množství minerálů a vitaminů nepřekročí "bezpečnou" hladinu 300 miligramů na litr, jich některé minerálky obsahují 1000 miligramů a více. "Vzhledem k vysokému obsahu solí doporučujeme nepřekročit denní limit 0,7 litru," upozorňuje Šmejkal. Nemírným pitím minerálek si můžete přivodit ledvinové kaménky. Pokud tedy trpíte vysokým krevním tlakem nebo kardiovaskulárními potížemi, vybírejte si minerálky s co nejnižším obsahem sodíku. Sůl totiž krevní tlak ještě zvyšuje. Naopak při horečce či velkých vedrech pomohou minerální vody sůl rychle doplnit.
Množství minerálů ve vybraných stolních a minerálních vodách (údaje jsou uvedeny v miligramech na 1 litr, Na = sodík)
DOBRÁ VODA 25,7 (Na 9,0)
SKALNÍ VODA 58,9 (Na 4,7)
TOMA 64,8 (Na 1,3)
AQUILLA 113,54 (Na 15,4)
BONAQUA 120,5 (Na 1,5)
VESETA 217.8 (Na 0)
VALVERT 308,9 (Na 1,9)
MAGNESIA 312,7 (Na 5,4)
VITTEL 486,1 (Na 7,3)
KORUNNÍ 954 (Na 97,56)
MATTONI 980 (Na 61,40)
PODĚBRADKA 2027 (Na 514,00)
</TEXT>
</DOC>
<DOC>
<DOCID>LN-20020729063</DOCID>
<DOCNO>LN-20020729063</DOCNO>
<DATE>07/29/02</DATE>
<TEXT>
Stejně jako minulý rok, i letos se chystám strávit dovolenou v chorvatské Istrii. Moc se tam těším, protože je tam úžasně. Nechci se jen tak "opékat" na sluníčku, na pláž chodím raději až v odpoledních hodinách. Moc ráda se koupu, zatím jsem ale ještě"nešla" do potápění. Chtěla bych poznat co nejvíc z historie, budu co nejvíc navštěvovat místní pamětihodnosti. Také se těším na posezení v zahradní kavárničce pod slunečníkem s nějakou dobrůtkou na stolku, jen se tak budu dívat na "cvrkot" - ráda poznávám nové lidi.
</TEXT>
</DOC>
<DOC>
<DOCID>LN-20020729064</DOCID>
<DOCNO>LN-20020729064</DOCNO>
<DATE>07/29/02</DATE>
<TITLE>
kam a za kolik:
</TITLE>
<TEXT>
Vzdálenost Bernu od Prahy: letecky 1 hodina 20 minut, autem 760 km
Jak se dorozumíte: anglicky, německy, francouzsky a italsky
Měna: švýcarský frank (1 CHF je 20,90 CZK)
</TEXT>
<HEADING>
LETOVISKA
</HEADING>
<TEXT>
Odpočinek zde hledejte především v níže položených částech Alp. Na většině jezer je možné provozovat vodní lyžování, plachtění, windsurfing i rybaření. Centrem takzvané švýcarské riviéry je Montreux. Příjemná je oblast Ticino se středomořským podnebím, která leží jižně od Alp. Nejjižnější turistické město Lugano má bazény a písečné pláže. Rotsee blízko Lucernu je oblíbené místo pro regaty. Dnešní mezinárodní smetánka si oblíbila město St. Moritz s léčivou vodou.
</TEXT>
<HEADING>
TURISTIKA
</HEADING>
<TEXT>
Na venkově je turistika velmi populární. Najdete tu 50 000 km značených stezek. Trasy vyznačené žlutou značkou jsou nenáročné, horské trasy jsou značeny bílo-červeno-bíle. Pěkné výlety lze podnikat kolem Ženevského nebo Lucernského jezera. Od něj jezdí zubačková dráha na vrchol Pilatusu. Ideální pro turistiku je oblast Jungfrau. Z Grindelwaldu tu vede 90 km tras v nadmořské výšce 1200 m. Krásná je alpská příroda v oblasti Valais s dobrými podmínkami pro horolezce.
</TEXT>
<HEADING>
PAMÁTKY
</HEADING>
<TEXT>
Ve městech se setkáte s gotickou a renesanční architekturou. Po celé zemi je mnoho hradů, zvlášť pak kolem jezera Thun. Nejslavnějším hradem je Chateau de Chillon, který leží na břehu Ženevského jezera poblíž Montreux. Curych, Basilej a Ženeva jsou plné muzeí a uměleckých galerií. Město Lucern s domy z 15. století je proslavené dvěma dřevěnými zastřešenými mosty. Perličkou je Musée de l'Art Brut v Lausanne, jehož umělecké sbírky vytvořili mentálně narušení, excentrici a vězni.
Autobusové zájezdy
CK REALTOUR (tel. 03 57 73 04 01) Švýcarskem a Itálií/15 dní 12 800 Kč
Švýcarsko je velmi drahé, dobrým nápadem je proto pronajmout si některou z horských chat a odtud podnikat výlety. V létě se zde koná nepřeberně festivalů. Známý je Ženevský festival plný zábavy, ohňostrojů a přehlídek (druhý víkend v srpnu) nebo jazzový festival ve Fribourgu.
Více informací na internetu
www.swissinfo.org www.myswitzerland.com www.yoodle.ch
Pramen: Svojtka &amp; Co.
</TEXT>
</DOC>
<DOC>
<DOCID>LN-20020729065</DOCID>
<DOCNO>LN-20020729065</DOCNO>
<DATE>07/29/02</DATE>
<TITLE>
První historický velociped si Jan Bejšovec pořídil před třiceti lety za padesát korun
</TITLE>
<TEXT>
Akvabely na kole. Tak charakterizuje slavnostní reje historických vysokých kol předseda Českého klubu velocipedistů Jan Bejšovec.
PRAHA - Za padesát korun si v hospodě koupil svůj první historický velociped nynější předseda Českého klubu velocipedistů - 1880, Jan Bejšovec. Tehdy pětadvacetiletý muž ovšem při první jízdě na vysokém kole zničil módní tesilové kalhoty za 350 korun. A to nebylo zrovna málo. Pravda také je, že Bejšovec na kolo na dlouho zanevřel a vrátil se k němu až po čtyřicítce. Věrný je mu však dodnes, kdy je mu šestapadesát.
</TEXT>
<HEADING>
Naučím to za hodinu
</HEADING>
<TEXT>
"Průměrně zdatného muže, který umí jezdit na běžném kole, si dnes troufnu naučit jezdit na kole vysokém za hodinu," říká Bejšovec. "Tedy přesněji nasednout a jet. Na to, aby člověk uměl zastavit a sesednout, to už chce mít najeto pár kilometrů. Takže zpočátku se staví pádem. A z vysokého kola se zpravidla padá rovnou přes řídítka." Původní Český klub velocipedistů 1880 založil továrník Jan Kohout. Ten po vzoru Angličana Williama Beocrowla vyrobil pro své tři syny tzv. vysoká kola a v létě 1880 je vypravil na cestu z Prahy do Vídně. Tuto trasu běžně jezdily kočáry, ale mladíci ji zvládli o polovinu rychleji než ony. O jejich činu informovaly veškeré české noviny. Však také klub byl nejstarší v Království českém a jeden z prvních v Evropě. U takové novinky, jako byla vysoká kola, nemohla chybět česká šlechta, a klub měl tisíce členů. Současný Český klub velocipedistů - 1880 má členů jen padesát. Zato pořádá zajímavé akce. Počínaje první jarní jízdou z Jíloviště na Zbraslav a konče vrcholnou show velocipedů na Letenské pláni, která je pořádána na počest bitvy na Bílé hoře. "Předvádíme nově opravená kola a také světový unikát - reje na velocipedech. Jsou to de facto takové akvabely na vysokých kolech," chlubí se Bejšovec. "Na namalovaných kružnicích děláme úžasné prostocviky, k tomu hraje vážná muzika a tváříme se u toho náramně pyšně," dodává.
</TEXT>
<HEADING>
Přihláška do klubu
</HEADING>
<TEXT>
"Ovšem k nám není možné se přihlásit jako do strany. Výběr je složitější. Adept s námi vyráží na akce a teprve po čase mu nabídneme přihlášku do klubu," vysvětluje Bejšovec. "Ta se složitě projednává, visí v klubovně na černým prkně a všichni se k tomu vyjadřují. Pak je jednoho dne volba a nový člen je šťastně přijat." Současný klub velocipedistů má téměř nezměněné stanovy svého předchůdce. "Pouze jsme změnili zlatky za koruny. Tehdy se také jezdilo vlevo a teď jezdíme vpravo," směje se předseda klubu, jehož členové se kromě prázdnin scházejí každý první čtvrtek v měsíci v pražské hospůdce Na závěrce. Ta je vyzdobena fotografiemi z velocipedistických akcí a samozřejmě i jedním kolem.
"Ovšem k nám není možné se přihlásit jako do strany. Výběr je složitější. Adept s námi vyráží na akce a teprve po čase mu nabídneme přihlášku do klubu," vysvětluje Bejšovec. "Ta se složitě projednává, visí v klubovně na černým prkně a všichni se k tomu vyjadřují. Pak je jednoho dne volba a nový člen je šťastně přijat." Současný klub velocipedistů má téměř nezměněné stanovy svého předchůdce. "Pouze jsme změnili zlatky za koruny. Tehdy se také jezdilo vlevo a teď jezdíme vpravo," směje se předseda klubu, jehož členové se kromě prázdnin scházejí každý první čtvrtek v měsíci v pražské hospůdce Na závěrce. Ta je vyzdobena fotografiemi z velocipedistických akcí a samozřejmě i jedním kolem.
</TEXT>
</DOC>
<DOC>
<DOCID>LN-20020729066</DOCID>
<DOCNO>LN-20020729066</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Přátele a lásku přes internet nehledají jen dospělí. Mohou je tam objevit i děti. Internetová Dětská seznamka na adrese www.seznamka.icok.cz nyní obsahuje téměř osm stovek různých inzerátů. Kvůli vyšší bezpečnosti je od nynějška mohou chlapci a děvčata podávat také neadresně pod značkou. Informoval o tom Miloslav Fuček, ředitel Informačního centra oddílů a klubů, které službu provozuje. "U inzerátu pod značkou se nezobrazuje e-mailová adresa a zájemce odpoví přes formulář. Podle odpovědi se pak inzerující rozhodne, zda odepíše, a tím prozradí svoji e-mailovou adresu," přiblížil Fuček. Provozovatelé rovněž varují před zneužitím inzerátů. Pokud by se někdo pokusil ohrozit mravní výchovu mládeže, podají na něj trestní oznámení. "Máme totiž zpětnou vazbu na část uživatelů seznamky, od kterých se podobnou skutečnost obratem dozvíme," upřesnili organizátoři. Dětská seznamka funguje na internetu od února 2000 a podle Fučka byla první takovou službou určenou chlapcům a dívkám. Nyní lze nalézt více podobných stránek. Inzeráty jsou v seznamce řazeny do kategorií. V jedné kamarády a kamarádky k dopisování hledají chlapci, ve druhé dívky. Rubriky jsou členěny podle věku. Starší děti se mohou poohlížet nejen po přátelství, ale i po lásce. K dispozici jsou anonce o kroužcích, klubech a zájmech. Informační centrum oddílů a klubů je občanské sdružení dětí a mládeže. Jeho cílem je poskytovat údaje o organizacích pro děti a usilovat o jejich spolupráci. Svými projekty se snaží přivést děti k internetu. Bližší údaje jsou na www.icok.cz.
</TEXT>
</DOC>
<DOC>
<DOCID>LN-20020729067</DOCID>
<DOCNO>LN-20020729067</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Podezřelý balíček objevila minulý týden v poště pečlivá zaměstnankyně podatelny ministerstva zemědělství. Byl poměrně těžký, a tak pojala podezření, zda neobsahuje semtex, výbušninu či cokoli jiného životu nebezpečného. To by čerstvý ministr zemědělství Jaroslav Palas ve funkci moc dlouho nepobyl a 2. října by nemohl ani oslavit svoje abrahámoviny. Zaměstnankyně podatelny neotálela a zavolala policisty. Ti zásilku prověřili na detektoru kovu. Zjistili, že v ní kov je. Přivolaný pyrotechnik balíček znovu prozkoumal a po jeho otevření zjistil, že obsahuje písemnosti týkající se úspěchů v pěstování jahod v šedesátých letech a také výhru - dvě kovové medaile. Palas žádnou takovou zásilku neočekával.
</TEXT>
</DOC>
<DOC>
<DOCID>LN-20020729068</DOCID>
<DOCNO>LN-20020729068</DOCNO>
<DATE>07/29/02</DATE>
<TITLE>
Tradiční a nejpoužívanější zbraní velkomoravských válečníků byla bojová sekera
</TITLE>
<TEXT>
Až 40 tisíc let staré zbraně jsou k vidění v Západomoravském muzeu v Třebíči.
TŘEBÍČ - Unikátní meč z 5. století nalezený v 50. letech v hrobu germánského šlechtice si mohou prohlédnout návštěvníci Vysočiny, kteří se zastaví v Západomoravském muzeu v Třebíči. Autor expozice, historik Petr Obšusta, tvrdí, že zbraň pochází z hrobu velmože. Spolu s ní archeologové nalezli ještě kratší mečík a pouzdro zdobené polodrahokamy. Další vystavovaný meč z období Velké Moravy, nalezený rovněž v 50. letech v Blučině u Brna, má za sebou zřejmě pohnutou historii. Na území tehdejší Velkomoravské říše se totiž zřejmě ocitl ilegálně. Na Moravě se tehdy meče nevyráběly. Franská říše, odkud byl meč dovezen, se Slovany v 9. století na své východní hranici bojovala. "Frankové proto vydali zákaz Slovanům meče prodávat. A tak člověk ozbrojený mečem byl tehdy na území Moravy velmi neobvyklý. Většinou to musel být významný šlechtic nebo někdo z členů panovnické družiny. A meče, které používali, sem byly nejčastěji pašovány," vysvětlil historik. "Jak je vidět, peníze už tehdy měly větší sílu než zákazy," dodal. Tradiční a nejpoužívanější zbraní velkomoravských válečníků byla bojová sekera. Také její exempláře jsou na výstavě historických zbraní k vidění. Návštěvníci se také mohou podívat na hrob keltského bojovníka ze třetího století a rekonstrukci jeho oblečení a zbroje. Expozice zahrnuje však i zbraně podstatně starší. Patří mezi ně například pěstní klín z křišťálu. "Pochází z místního naleziště a jeho stáří se odhaduje na čtyřicet tisíc let," řekl historik. Výstava, která prochází dějinami zbraní od úplného počátku lidského osídlení Moravy a pokračuje přes středověk, končí ukázkami zbraní a uniforem z první a druhé světové války.
</TEXT>
</DOC>
<DOC>
<DOCID>LN-20020729069</DOCID>
<DOCNO>LN-20020729069</DOCNO>
<DATE>07/29/02</DATE>
<TITLE>
zdraví
</TITLE>
<TEXT>
Pohled upřený na obrazovku monitoru namáhá oči. "Když celý den stojíte, tak vás taky pěkně bolejí nohy. S očními svaly je to při práci s počítačem stejné," říká MUDr. Marta Holoušová z jesenické oční ambulance. Během sledování monitoru také daleko méně mrkáte. Povrch oka tak více vysychá, neomývá se. "Oku sice nehrozí žádné velké poškození, dochází ale k podráždění jeho povrchu," vysvětluje Holoušová. Abyste předešli možným potížím, je dobré několikrát během práce nechat oči odpočinout a procvičit si oční svaly. Často mrkejte - nejlépe jednou za 10 vteřin. Přibližně v hodinových intervalech pak "odhlédněte" od obrazovky a zahleďte se do dálky - nejlépe z okna nebo alespoň na tři metry vzdálené předměty. Ideální je pohled do zeleně. Dobré je provádět oční cviky, které uvolní příslušné svaly a redukují oční námahu. Nejprve se podívejte přímo před sebe, potom zvolna zvedejte oči. Pak pomalu přesuňte pohled dolů, doleva a doprava a nakonec se podívejte do dáli přímo před sebe. Svoji mysl byste během několikaminutové relaxace měli nechat volně plynout.
</TEXT>
<HEADING>
Pomohou oční kapky
</HEADING>
<TEXT>
Pokud máte suché a podrážděné oči, používejte speciální oční kapky, takzvané umělé slzy. Ty povrch oka zvlhčí. "Oční kapky jsou volně prodejné a stojí okolo třiceti korun," říká Holoušová. Především osoby starší čtyřiceti let mohou trpět některou z očních vad. Nejčastější je krátkozrakost, či naopak dalekozrakost. Pokud špatně vidí na text na obrazovce, měly by mít ještě jedny brýle. "Aby lidé nemuseli stále brýle 'přehazovat', měli by si zakoupit bifokální nebo multifokální brýle."
Pokud máte suché a podrážděné oči, používejte speciální oční kapky, takzvané umělé slzy. Ty povrch oka zvlhčí. "Oční kapky jsou volně prodejné a stojí okolo třiceti korun," říká Holoušová. Především osoby starší čtyřiceti let mohou trpět některou z očních vad. Nejčastější je krátkozrakost, či naopak dalekozrakost. Pokud špatně vidí na text na obrazovce, měly by mít ještě jedny brýle. "Aby lidé nemuseli stále brýle 'přehazovat', měli by si zakoupit bifokální nebo multifokální brýle."
</TEXT>
</DOC>
<DOC>
<DOCID>LN-20020729070</DOCID>
<DOCNO>LN-20020729070</DOCNO>
<DATE>07/29/02</DATE>
<TITLE>
KDO BYL KDO V 90. LETECH: Bývalý šéf Prognostického ústavu Valtr Komárek píše historický román
</TITLE>
<TEXT>
Za korunku dolárek, udělá nám Komárek. Toto heslo se v Československu objevilo nedlouho po listopadu 1989. Valtr Komárek, tehdejší ředitel Prognostického ústavu, se postavil na stranu Občanského fóra. Dnes je v důchodu a píše knihy.
Pád komunistického režimu jsme očekávali už od roku 1987, říká dnes Valtr Komárek. Tehdy již jako šéf Prognostického ústavu spolu se svými kolegy odhadl trvání režimu ještě na dva až tři roky. Na počátku roku 1989, na základě řady analýz situace doma, a především v cizině, jak na Západě, tak v SSSR, předpověděl, že komunistická vláda se zhroutí do konce roku. Stalo se a Valtr Komárek se postavil po bok Václava Havla. Jeho podřízení z Prognostického ústavu se dostali do vedoucích pozic v zemi. "Lidé z Prognostického ústavu měli koncepci, měli dobrý odborný základ," říká dnes Valtr Komárek. "Jakmile se ale dostali do vlády, mnozí z nich na to dobré začali zapomínat a improvizovali. To byla chyba." Ve vládě byl Komárek jen do prvních porevolučních voleb, kdy byl místopředsedou vlády ČSFR. Ve volbách byl pak zvolen do Federálního shromáždění a působil v jeho předsednictvu. Věnoval se ekonomickým a zahraničním otázkám. Komárek kritizoval kuponovou privatizaci a říkal celou řadu dalších nepopulárních věcí. "Nelíbí se mi ale, že se vše hází na Klause, kolem něj bylo ještě tolik dalších lidí a ti jako by dnes neexistovali, ačkoliv u toho taky byli." Když se ohlíží za transformací v devadesátých letech, vidí chyby i v tom, že se nepočítalo s lidským faktorem, tedy s tím, jak lidé budou změny vnímat. A dále i v tom, že země nebyla připravena na nástup konkurence, ač se toto slovo skloňovalo ve všech pádech. V roce 1993 Komárek z centra dění odešel. "Chtěl jsem si odpočinout od politiky, ač uznávám její smysl," vysvětluje. "Politikaření mne otrávilo, zprotivilo se mi a nechtěl bych tím ztrácet čas." Ačkoliv mu sociální demokracie mnohokrát nabízela místo na své kandidátce, nikdy, až na jednu výjimku, je nepřijal. Tou výjimkou byl rok 2000, kdy kandidoval do Senátu v Teplicích. "Po čtyřiceti letech manželství mi tehdy zemřela žena, bylo to pro mne těžké období. A tehdy za mnou, jako už mnohokrát, přišli kolegové, abych kandidoval. Neměl jsem jako dříve sílu je zdvořile odmítnout, byl jsem vykolejený. Když už jsem to ale přijal, jezdil jsem na mítinky a hovořil s lidmi, dělal jsem kampaň, jak nejlépe jsem uměl," popisuje tehdejší situaci. Do Senátu se nedostal: "Jsem rád, že to dopadlo takhle. Síly mi ubývají a chci je vynaložit na jiné věci." Své úsilí tak Komárek vynakládá na psaní knih. "Už to ale nejsou tak důležité věci jako dříve." V září ale vyjde první díl jeho románové trilogie. Druhý díl má dnes rozepsaný a měl by se na veřejnosti objevit za rok. "Je to historický román o dvacátém století v České kotlině na osudech mně blízkých lidí," upřesňuje. Pochvaluje si, že má konečně dost času na četbu. "Nejkrásnější svět je literatura, poezie a historie. Dříve jsem byl omezen časem, dnes ne, takže si to užívám naplno." Téměř dvaasedmdesátiletý Komárek žije život v podstatě obyčejného důchodce: chodí do přírody, poslouchá hudbu, stýká se s přáteli a občas dělá konzultace. Jeho dosavadní život však byl více než pestrý. Jako nemanželské dítě vyrůstal v pěstounské rodině. Jeho praví rodiče byli vedeni jako Židé a zahynuli v koncentračním táboře. Stejný osud hrozil i jemu. V roce 1942 už čekal ve sběrném táboře na zařazení do transportu. Jeho pěstouni jej však s nasazením života dokázali vyreklamovat. "Tři roky jsem pak žil v jednopokojovém bytě, aniž bych vycházel ven. Po celou dobu jsem si četl, a tak je ze mě takový vzdělanec," říká se stopou ironie v hlase. Po válce, v roce 1946, se stal členem komunistické strany, vystudoval gymnázium a poté Vysokou školu ekonomickou a Moskevský státní ekonomický institut. Začal pracovat ve Státní plánovací komisi. Po deseti letech, v roce 1964, se stal poradcem kubánského ministra průmyslu Che Guevary. "Vzpomínky jsou lepší než skutečnost. Bylo mi 35 let, život byl dramatický, dynamický, je to spojeno s krásnou Kubou, mořem, poznáváním lidí, a tím je to vše podbarveno," říká dnes Komárek. Na Kubě tehdy řešili strukturu průmyslu. Che Guevara inicioval práce kolem prognostického výhledu a Komárek se jako jeho poradce zabýval riziky těžkého průmyslu pro malou otevřenou ekonomiku. Tomuto i řadě dalších témat se do té doby velmi podrobně věnoval v Praze. S Che Guevarou Komárek vedl dlouhé noční hovory o reálném socialismu. "Strávili jsme tak pár set nočních hodin diskusemi, každý jsme viděli svět trochu jinak. Pro mne to byla dobrá možnost utřídit si myšlenky, ověřit si teoretické poznatky. A Che se choval velmi přátelsky." Z Kuby se Komárek vrátil po třech letech v roce 1967. Rok působil opět ve Státní plánovací komisi. V roce 1968 se stal generálním sekretářem Hospodářské rady vlády ČSSR. Vedl i národohospodářský sekretariát předsednictva federální vlády. V roce 1970 byl však zbaven všech funkcí a dále jen formálně veden jako poradce vlády. O rok později se stal ředitelem odboru a poradcem ministra na Federálním cenovém úřadu. V roce 1978 vstoupil na půdu Akademie věd, kde byl nejprve pracovníkem Ekonomického ústavu a po šesti letech byl pověřen řízením Kabinetu prognóz. V roce 1986, když vznikl Prognostický ústav, stal se jeho šéfem. Napsal na třicet vědeckých knih a přes dvě stovky odborných statí. Známá je jeho Souhrnná prognóza vývoje české společnosti a ekonomiky do roku 2010, která vyšla před dvanácti lety. Do roku 1990 byl členem KSČ, o tři roky později posílil řady sociálních demokratů.
</TEXT>
</DOC>
<DOC>
<DOCID>LN-20020729071</DOCID>
<DOCNO>LN-20020729071</DOCNO>
<DATE>07/29/02</DATE>
<TITLE>
Úlet
</TITLE>
<TEXT>
Závažná choroba se často stává zdrojem inspirace nejen ženám. Nabízím vám úryvek z autobiografického románu osmadvacetileté Valerie Drnovské "Jíst a žít - dialektika trýzně": Ó dětství, tvé jméno je Vůně právě smažených vepřových řízků! Jaká radost, když matka nesla na stůl tu velkou, teplou, zlatou hromadu! Když mozek jako tranzovní bubeník probudil chuť a ona, mocná, začala svádět sliny k vášnivým rejdům s přepáleným olejem a zubům slibovala utkání nejprestižnější, utkání se sprostou svalovinou! Jediné sousto smět mít! Očichat, vzít mezi rty, jazykem vsunout hlouběji do úst, pomazlit podnebím, pocumlat, něžně podrtit stoličkami, vysát šťávy a pak, zdraví nezdraví, pustit si to všechno naráz jícnem dolů, do sebe, do žaludku, do toho záhadného pokoje, kde se dělá štěstí... Vskutku obdivuhodná bulimička je tahle Drnovská! Psát pod pláštíkem jakéhosi gastromasochismu knihy určené mužům, kteří mají rozhodně jiné potíže než stravovací, tomu já říkám autorská vynalézavost!
</TEXT>
</DOC>
<DOC>
<DOCID>LN-20020729072</DOCID>
<DOCNO>LN-20020729072</DOCNO>
<DATE>07/29/02</DATE>
<TITLE>
USA: Cestovní kanceláře zaměřené jen na ženskou klientelu zažívají zlaté časy
</TITLE>
<TEXT>
V současné době cestuje mnohem více žen, aniž by s sebou měly mužského partnera. Přizpůsobily se tomu i cestovní kanceláře.
WASHINGTON - "Ženský" cestovní ruch neustále roste a nabývá většího významu, než tomu bylo doposud. "Je to tím, že ženy také vyrostly a dospěly," říká s nadsázkou Evelyn Hannonová, která v roce 1994 založila Journeywoman. Jedná se o časopis, který je věnován výhradně ženám-cestovatelkám. Americký týdeník Newsweek ve svém červencovém čísle uvádí, že v osmdesátých letech existovala pouze hrstka cestovních kanceláří, které nabízely zájezdy jenom pro ženy. Nyní jsou jich stovky. V USA jsou některé z nich úzce specializované na ženskou klientelu, jako například Menopausal Tours či Adventure-Women Inc.
</TEXT>
<HEADING>
Ženská turistika nabízí dobrodružství
</HEADING>
<TEXT>
Vedle nich však mnohem více než doposud vycítily novou tržní příležitost tzv. konvenční cestovky a přizpůsobily tomu své podnikání. Zatím většina z nich totiž organizovala turistiku pro páry, kde se osamělé ženy často cítily příliš opuštěné. V rámci některých těchto společností byla vytvořena obchodní oddělení zaměřená výhradně na ženy. Více než v minulosti nabízejí extra turistické zájezdy pro ženskou klientelu. Jsou mezi nimi takové lahůdky jako dovolená strávená na psích dostizích na Aljašce, na dobytčích rančích v Montaně, pěší turistika v horách, potápění na Kajmanských ostrovech, putování napříč Antarktidou či studium antických památek a historie během pobytu v Turecku. Samostatně cestující ženy se pro tento způsob trávení dovolené rozhodují podle Evelyn Hannonové z různých důvodů. Odbornice na cestovní ruch Marybeth Bondová uvedla, že doposud převažovala poptávka mezi ženami ve věku 45 až 75 let. Některé z nich se nestačily včas vdát, jiné se naopak rozvedly, ovdověly nebo jim vyrostly děti či nečekaně získaly větší množství peněz. Řada žen cestuje samostatně třeba jenom proto, že si chce zkrátka na nějakou dobu odpočinout od manžela či přítele. V poslední době nastává nový trend a přestává být typické, že by mezi cestovatelkami převažovaly důchodkyně. Zájem začínají projevovat i mladé ženy. Právnička Deborah Stewartová z Nového Zélandu byla poprvé na dovolené určené pouze pro ženy před dvěma lety. Tehdy byly její děti ve věku 9 a 17 roků dostatečně staré, aby je mohla na nějaký čas opustit a zároveň se mohla fyzicky i duševně zregenerovat. "Jezdit s dětmi není zkrátka ta pravá dovolená," říká k tomu. A zároveň dodává: "Když jsem byla naposled na zájezdu s Wanderwomen, tak to byly opravdové prázdniny. Nemusela jsem se kromě sebe o nikoho jiného starat."
</TEXT>
<HEADING>
I ženy rády jezdí za sexem
</HEADING>
<TEXT>
Podle žen-cestovatelek mají jejich zájezdy bez mužů ještě další výhody. Je mezi nimi údajně i to, že mezi ženami si řeknou mnohem více než v mužské společnosti. "Ženy mají i větší smysl pro humor," je přesvědčena Stewartová. Nezanedbatelné není však ani to, že řada západních žen jezdí na zájezdy i kvůli tzv. sexuální turistice. Podle amerických médií se stovky žen ze Západu vydávají na karibské ostrovy, kde si užívají více než doma. Podle průzkumu anglické univerzity ve Warwicku měla více než třetina západních turistek na Jamajce a v Dominikánské republice více než jeden sexuální styk s mužskými domorodci. Podle svých výpovědí se na tato místa stále rády vracejí. Jsou to převážně ženy, kterým je 30 - 40 let a jsou buď vdané, nebo svobodné. Většinou se s místními muži seznámily na pláži nebo v nočním klubu, kde se jim nabídli jako jejich potenciální průvodci během pobytu na ostrově.
Podle žen-cestovatelek mají jejich zájezdy bez mužů ještě další výhody. Je mezi nimi údajně i to, že mezi ženami si řeknou mnohem více než v mužské společnosti. "Ženy mají i větší smysl pro humor," je přesvědčena Stewartová. Nezanedbatelné není však ani to, že řada západních žen jezdí na zájezdy i kvůli tzv. sexuální turistice. Podle amerických médií se stovky žen ze Západu vydávají na karibské ostrovy, kde si užívají více než doma. Podle průzkumu anglické univerzity ve Warwicku měla více než třetina západních turistek na Jamajce a v Dominikánské republice více než jeden sexuální styk s mužskými domorodci. Podle svých výpovědí se na tato místa stále rády vracejí. Jsou to převážně ženy, kterým je 30 - 40 let a jsou buď vdané, nebo svobodné. Většinou se s místními muži seznámily na pláži nebo v nočním klubu, kde se jim nabídli jako jejich potenciální průvodci během pobytu na ostrově.
</TEXT>
</DOC>
<DOC>
<DOCID>LN-20020729073</DOCID>
<DOCNO>LN-20020729073</DOCNO>
<DATE>07/29/02</DATE>
<TITLE>
Co se na Češích líbí a nelíbí třicetiletému podnikateli Rachidu Dahmouhovi z alžírského města Azazga
</TITLE>
<TEXT>
Jsem v Čechách už více než sedm let. Po příjezdu sem mě velmi sužovala "vlezlá" a nepříjemná zima. Když jsem se začal "rozhlížet" mezi Čechy, překvapilo mne, že zde panovala taková komunistická mentalita - lidi na mě koukali s velkou nedůvěrou. To se ale během let výrazně změnilo k lepšímu s tím, jak v Česku přibývají cizinci. Během let jsem si tu našel hodně kamarádů všech věkových kategorií. Od nich jsem se také naučil česky. I když je čeština velice těžká, domluvím se dnes bez problémů. Zpočátku jsem si nemohl zvyknout na česká jídla, teď si občas dám třeba knedlíky. Moc mi chutná české pivo, lepší jsem nikde jinde nepil. Při svých častých cestách po republice mám možnost obdivovat krajinu - je velice svěží a pěkná. Naposledy jsem byl v Českém ráji, kde to bylo opravdu nádherné. Moc se mi líbí česká architektura i to, jak se staráte o památky. Jen nechápu, jak někdo může mezi dvěma krásnými starými domy postavit jeden "moderní", který se k nim vůbec nehodí. České dívky jsou krásné, líbí se mi hlavně štíhlé tmavovlásky. Jsou ale také strašně moc přátelské říkám strašně, protože si myslím, že by si měly udržovat větší odstup, měly by být víc opatrné. Dost se divím, kolik rodin u vás je rozděleno rozvodem, to jsem jinde v Evropě neviděl. Jsem překvapen také tím, že se u vás staví několikagenerační domy, kde bydlí celá rozvětvená rodina. U nás se děti osamostatňují a opouštějí rodný dům velmi brzy. Široké rodinné "klany" se ale velmi často setkávají při různých příležitostech nebo svátcích.
</TEXT>
</DOC>
<DOC>
<DOCID>LN-20020729074</DOCID>
<DOCNO>LN-20020729074</DOCNO>
<DATE>07/29/02</DATE>
<TITLE>
V hlavním městě Velké Británie jsou problémy s automobilovým provozem, který v případě nutnosti také komplikuje záchranu lidského života. Londýnská záchranka také proto začala používat jízdní kola.
</TITLE>
<GEOGRAPHY>LONDÝN</GEOGRAPHY>
<TEXT>
Londýnská lékařská záchranná služba se snaží čelit věčným dopravním zácpám v centrální části města neobvyklým způsobem. Některá svá pracoviště vybavila speciálně vybavenými bicykly, jež nyní mají lékaři využívat k výjezdům k méně naléhavým případům. Záchranná služba se odhodlala k experimentu navzdory tomu, že radnice zamýšlí uvalit na automobilisty vjíždějící do centrálního Londýna denní poplatek pět liber, tedy asi 250 korun. Nápad s bicykly je zatím ve stadiu ověřování a je omezen výlučně na oblast středu města. Do ověřování je zapojeno šest lékařů a zdravotnických pracovníků. Kola jsou vybavena modrými světelnými majáčky a sirénami a mají nosiče s brašnami, které obsahují nejnutnější lékařské vybavení.
</TEXT>
<HEADING>
Záchranky by měly být využívány nadále
</HEADING>
<TEXT>
Bicykly jsou sice vysílány k naléhavým případům, ale jen k pacientům, jejichž stav není natolik vážný, že by byli v ohrožení života. Vedení záchranné služby ale předpokládá, že lékaři na bicyklech budou vyjíždět i k některým dalším mimořádným případům. Ověřovací provoz je omezen na pásmo o rozloze jednoho kilometru čtverečního, do něhož spadají náměstí Leicester a Trafalgar, oblast Soho a Covent Garden. Všude tam se zjistilo, že vzhledem k neprůjezdnosti ulic dokázaly být posádky na kolech v 88 procentech případů na místě dříve než záchranky. Nasazení bicyklů současně umožňuje uvolnit záchranky k podstatně naléhavějším případům. S myšlenkou využít k některým lékařským zákrokům bicykly přišel někdejší cyklistický mistr Británie a Evropy Tom Lynch, který nyní u záchranné služby pracuje.
Bicykly jsou sice vysílány k naléhavým případům, ale jen k pacientům, jejichž stav není natolik vážný, že by byli v ohrožení života. Vedení záchranné služby ale předpokládá, že lékaři na bicyklech budou vyjíždět i k některým dalším mimořádným případům. Ověřovací provoz je omezen na pásmo o rozloze jednoho kilometru čtverečního, do něhož spadají náměstí Leicester a Trafalgar, oblast Soho a Covent Garden. Všude tam se zjistilo, že vzhledem k neprůjezdnosti ulic dokázaly být posádky na kolech v 88 procentech případů na místě dříve než záchranky. Nasazení bicyklů současně umožňuje uvolnit záchranky k podstatně naléhavějším případům. S myšlenkou využít k některým lékařským zákrokům bicykly přišel někdejší cyklistický mistr Británie a Evropy Tom Lynch, který nyní u záchranné služby pracuje.
</TEXT>
</DOC>
<DOC>
<DOCID>LN-20020729075</DOCID>
<DOCNO>LN-20020729075</DOCNO>
<DATE>07/29/02</DATE>
<GEOGRAPHY>MOSKVA</GEOGRAPHY>
<TEXT>
Ve vesnici Mechovici stojí tradiční ruské domky vyrobené ze dřeva a pomalované pestrými barvami. Dlouhá, líně se vinoucí řeka, hadi v okolí a roje nemilosrdných komárů. Nejsou zde žádné krávy, protože nikdo nepotřebuje jejich mléko a sýr. Většina lidí totiž Mechovici opustila, když byla po rozpadu Sovětského svazu zavřena státní fabrika na výrobu lnu, píše zpravodajský servis BBC News. Bolševická revoluce vyhnala z Mechovici, 60 kilometrů východně od Moskvy, kněží a majitele půdy. Kapitalistická revoluce vyhání ty zbývající obyvatele. Z přibližně 1000 lidí, kteří tu žili na počátku 90. let, jich dnes zůstalo pouhých sto. Jedním z nich je malíř Pavel Petrovič Leonov, který vytváří díla nadčasové krásy, avšak žije v sešlé chatrči spolu se svou ženou Zinou a dvěma kočkami, píše BBC. V zimě spí na peci a jedí brambory a cibuli. V létě tráví dlouhé dny venku, kde pracuje na plátnech přibitých hřebíky k dřevěné boudě, zatímco Zina se stará o zeleninovou zahrádku. Nyní 82letý Leonov bývá označován za naivního malíře, největšího v Rusku. Je samouk a není závislý na žádné síti galerií. Jeho sousedé jsou popuzeni tím, že tráví celý den malováním údajně zcela funkční vesnice, zatímco realita je úplně jiná. Skutečná vesnice, včetně jeho domu, se totiž kolem něj postupně rozpadá.
</TEXT>
</DOC>
<DOC>
<DOCID>LN-20020729076</DOCID>
<DOCNO>LN-20020729076</DOCNO>
<DATE>07/29/02</DATE>
<TITLE>
Radiolokační síť, kterou vybuduje americká firma, má omezit ilegální činnosti v povodí Amazonky
</TITLE>
<TEXT>
Desítky radarů by měly přispět k tomu, aby brazilský prales v budoucnu zůstal zachován.
BRASÍLIA - Zhruba 1,4 miliardy dolarů chce brazilská vláda vynaložit na vybudování radarového systému, který by měl přispět k ochraně amazonského pralesa. Měl by podle BBC přispět vedle sledování ilegální těžby i k monitorování případných lesních požárů či kriminální činnosti a sledování pašeráků drog. Radiolokační síť pod názvem System for the Vigilance of the Amazon (SIVAM) pomůže rovněž odborníkům a široké veřejnosti k tomu, aby se rozšířily dosavadní poznatky o různorodé flóře a fauně unikátního amazonského pralesa. Projekt SIVAM byl nastartován zhruba před deseti lety se záměrem omezit ilegální aktivity v amazonském pralese, jehož rozloha je srovnatelná se západní Evropou. Pokud by se jim dál nebránilo, mohlo by to mít podle expertů pro tuto oblast tragické následky.
</TEXT>
<HEADING>
Projekt má své odpůrce
</HEADING>
<TEXT>
Nejsou však jenom příznivci zamýšleného radiolokačního systému. Jeho odpůrci tvrdí, že může ještě více rozšířit vliv USA a kontrolovat ve stylu Velkého bratra povodí Amazonky a hranice s Kolumbií, kde se vyrábí kokain. Kritikům vytvoření zamýšlené radarové sítě nahrává i fakt, že by měla být vybudována americkou firmou. "Je jasné, že se jedná o geopolitický krok ze strany Spojených států, který může mít skutečně vážný dopad v podobě vojenských operací," je přesvědčen opoziční zákonodárce Arlindo Chinaglia. V brazilském kongresu je jedním z iniciátorů, kteří navrhují, aby se o projektu SIVAM velmi podrobně na poslanecké půdě jednalo. Kritici rovněž poukazují na to, že americká společnost Raytheon vyhrála tendr na zakázku vybudovat SIVAM za mnohem výhodnějších podmínek než ostatní zájemci. Brazilské úřady však podobná tvrzení jednoznačně odmítají.
</TEXT>
<HEADING>
Oblast byla bezpečnostní dírou
</HEADING>
<TEXT>
Zástupci projektu SIVAM upozorňují na skutečnost, že 25 radarů, kontrolní věže a hlídková stanoviště umožní účinně kontrolovat nelegální činnost pod hustými korunami stromů amazonského pralesa. "Více než polovina povodí Amazonky byla dodnes dírou v bezpečnostním systému," uvedl mluvčí systému SIVAM Jurandyr Fonseca. Odborníci však oponují, že radary budou připomínat bezzubého tygra, když brazilská armáda nebude moci sestřelit letadla, která budou narušovat vzdušný prostor. Výhrady mají i ekologové, kteří tvrdí, že připravovaný radarový systém SIVAM nebude mít žádný přínos pro životní prostředí. "Všechno je to chystáno především s politickými, ekonomickými a administrativními záměry," říká Paulo Adario, koordinátor amazonské kampaně Greenpeace.
Zástupci projektu SIVAM upozorňují na skutečnost, že 25 radarů, kontrolní věže a hlídková stanoviště umožní účinně kontrolovat nelegální činnost pod hustými korunami stromů amazonského pralesa. "Více než polovina povodí Amazonky byla dodnes dírou v bezpečnostním systému," uvedl mluvčí systému SIVAM Jurandyr Fonseca. Odborníci však oponují, že radary budou připomínat bezzubého tygra, když brazilská armáda nebude moci sestřelit letadla, která budou narušovat vzdušný prostor. Výhrady mají i ekologové, kteří tvrdí, že připravovaný radarový systém SIVAM nebude mít žádný přínos pro životní prostředí. "Všechno je to chystáno především s politickými, ekonomickými a administrativními záměry," říká Paulo Adario, koordinátor amazonské kampaně Greenpeace.
</TEXT>
</DOC>
<DOC>
<DOCID>LN-20020729077</DOCID>
<DOCNO>LN-20020729077</DOCNO>
<DATE>07/29/02</DATE>
<TITLE>
říká v rozhovoru pro Lidové noviny violista Singapurského symfonického orchestru Jiří Heger
</TITLE>
<TEXT>
Český violista Jiří Heger má již třiadvacet let angažmá v Singapuru a koncertuje v mnoha zemích světa. Letos v červenci nahrál s francouzským klavíristou Etiennem Chenevierem v Praze desku převážně se skladbami českých autorů - Smetany, Dvořáka, Suka, Kalivody a Herolda.
LN: Jako koncertní mistr violové skupiny Singapurského symfonického orchestru jste jistě dost vytížený. Proč v Čechách koncertujete o dovolené a bez nároků na honorář?
Nerad bych, aby to znělo jako fráze. Také nevím, co přesně způsobuje ten rozdíl v pocitech, když hraji pro české posluchače a když pro cizince. Byť mám na světě mnoho přátel a publikum zvláště v Asii je skvělé, vždy si na pódiu připadám jako za pomyslnou skleněnou stěnou. Nejsem si nikdy stoprocentně jist, zda mi rozumějí. A já mám odpor ke všem pódiovým umělcům, kteří se chtějí především ukázat. Doma mám prostě pocit, že mluvíme stejnou řečí.
LN: Pokud hraje české autory i Singapurský symfonický orchestr, radí se s vámi jako jediným Čechem souboru?
Čeští skladatelé jsou v repertoáru, přehráli jsme například všechny Dvořákovy symfonie. Dirigenty můj názor samozřejmě zajímá. Můj první singapurský šéfdirigent, pan Choo Hoey, si mě zval dokonce na radu, třeba když se rozhodoval, zda bude dirigovat Smetanovu Mou vlast.
</TEXT>
<HEADING>
LN: V jak velkých sálech nejčastěji orchestr koncertuje?
</HEADING>
<TEXT>
V pátek a sobotu pravidelně hrajeme ve slavné stoleté Victoria Concert Hall, která má 974 míst. V říjnu se v Singapuru otevře nové kulturní centrum, které má dvě obrovské haly s více než dvěma tisíci sedadel. O tom, zda se hala naplní, většinou rozhoduje repertoár nebo účinkující host.
</TEXT>
<HEADING>
LN: Jaké mají hudebníci v Singapuru podmínky?
</HEADING>
<TEXT>
Všichni členové orchestru, tak jako ve většině jiných povolání v Singapuru, mají termínovanou smlouvu. Nejčastěji je dvouletá, po dvaceti letech služby, což je i můj případ, tříletá. O výši platu bych řekl, že mě spolehlivě uživí. Každý týden ovšem připravujeme zbrusu nový program a v orchestru je opravdu mimořádně tvrdá disciplína. Zkouška je řehole, nikdo si nedovolí ani špitnout, je slyšet i spadnutí sirky na zem. Mívám pocit, že v tu chvíli jsem na chirurgickém sále. Při vší úctě a obdivu k českým muzikantům musím říct, že pokud jde o disciplínu, nedá se to s přísností v Singapuru vůbec srovnat.
</TEXT>
<HEADING>
LN: Proč vůbec působíte v zahraničí?
</HEADING>
<TEXT>
Zavál mě tam osud. Babička, děda a otec byli v 50. letech vězněni, protože vlastnili největší lékárnu ve východních Čechách. Když po AMU nebylo místo violisty a já s červeným diplomem odhazoval sníh, učil plavání a občas si zahrál s Karlem Vlachem nebo Josefem Vobrubou, chtěl jsem odtud pryč. Pak jsem se v Pragokoncertu dozvěděl, že v Íránu potřebují violistu. Odjížděl jsem s dvaceti dolary a kromě ruštiny neuměl ani slovo. Do půl roku jsem se stal vedoucím viol v teheránském Národním orchestru, mluvil persky a anglicky. Později mně pianista Ivan Moravec zajistil angažmá v Singapuru, kde jsem dodnes.
</TEXT>
<HEADING>
LN: Čím je Singapurský symfonický orchestr zajímavý?
</HEADING>
<TEXT>
Pokud jde o nástroje, je to klasický symfonický orchestr s téměř stovkou hráčů. Ti ovšem dají dohromady asi šestnáct národností. Vedle Asiatů jsou to především Američané, Angličané a další. Odborníci tvrdí, že náš orchestr patří v Asii ke špičce. Například asi čtrnáct z našich houslistů je schopno veřejně zahrát sólový koncert Dvořáka nebo Brahmse.
</TEXT>
<HEADING>
LN: Proč je tam tolik Američanů?
</HEADING>
<TEXT>
Ve Spojených státech byla v posledních deseti letech v důsledku ekonomické situace omezena činnost řady orchestrů. Dostat se v Americe do dobrého orchestru je velmi obtížné. Do konkursu na jedno uvolněné místo se hlásí stovky uchazečů. Je tam nedostatek pracovních příležitostí pro mladé absolventy uměleckých škol, kterých americké univerzity chrlí mnoho - a dobře připravených. V Singapuru naopak nemají hudební školu.
LN: Říkal jste, že návštěvnost je závislá od hostujícího hudebníka. Kdo to třeba bývá?
Před prázdninami byl hostem orchestru například Tan Dun, skladatel a dirigent čínského původu žijící v Americe, který napsal hudbu k oskarovému filmu Tygr a drak.
LN: Máte v Singapuru kromě koncertů s orchestrem také vlastní vystoupení?
Mám a hraji na nich převážně hudbu českých skladatelů. Právě při svých recitálech přemýšlím, zda mi tleskají ze stejného důvodu jako čeští posluchači.
</TEXT>
<HEADING>
LN: Proč by to dělali, ze slušnosti?
</HEADING>
<TEXT>
Uznávají můj profesionální výkon, vychoval jsem tam mnoho žáků, ale mentalita, cítění a jazyk jsou jiné. A muzika je jazyk.
Uznávají můj profesionální výkon, vychoval jsem tam mnoho žáků, ale mentalita, cítění a jazyk jsou jiné. A muzika je jazyk.
</TEXT>
</DOC>
<DOC>
<DOCID>LN-20020729078</DOCID>
<DOCNO>LN-20020729078</DOCNO>
<DATE>07/29/02</DATE>
<TITLE>
Ke kritickým vydáním textů alžbětinského dramatika přibylo v 19. století nové - Ardenský Shakespeare. Nyní vychází již potřetí.
</TITLE>
<GEOGRAPHY>PRAHA/LONDÝN</GEOGRAPHY>
<TEXT>
Jako by anglické shakespearovce v poslední době opustila normální logika a začali třeštit. Pro přemrštěné a nelogické uctívání Williama Shakespeara má angličtina vlastní výraz, bardolatrie, a s jejím nenadálým výbuchem se letos paradoxně setkáváme v jinak rozumném, byť nadšeném Shakespearově rodišti, Stratfordu nad Avonou. Abych vysvětlil, co mě rozčílilo. Vedle třiceti sedmi dramat shakespearovského kánonu existuje ještě řada her tzv. apokryfů, jejichž autorství pokládali první vydavatelé kompletního Shakespeara, jeho kolegové Heminges a Condell, za natolik sporné, že je do dvousloupcového fasciklu nezařadili. (To je tzv. První folio z r. 1623. Od r. 1664 se ke kompletu počítá i původně nezařazený Perikles.) Těch apokryfů je asi padesát, z nichž jeden, Arden z Fevershamu, byl u nás před lety na Vinohradech uveden pod názvem Jak mordovali Ardena. V poslední době se jmenují tři hry, na nichž Shakespeare - podle názoru některých odborníků - částečně spolupracoval, a od padesátých let se objevují některé z nich jako součást populárních jednosvazkových vydání básníkových her. Poprvé byl takhle - jako dodatek se zvláštním označením - začátkem padesátých let do vydání pojat Sir Thomas More, jinak zachovaný pouze v rukopise, z něhož Shakespeare - soudě podle rukopisu - téměř určitě vlastnoručně napsal tři stránky. Další zařazovaná hra, Dva vznešení příbuzní, dokonce vyšla roku 1634 tiskem a Shakespeare je na titulní straně jmenován jako jeden z autorů. Druhým je John Fletcher, který je mj. pravděpodobně spoluautorem Jindřicha Osmého. (Osobně si nedovedu takovou spolupráci v případě Příbuzných prakticky představit, uvážíme-li, že Shakespeare prý napsal první tři scény jednání prvního, první scénu jednání druhého a celý pátý akt - s výjimkou druhé scény!) A třetí hra, kterou stratfordské divadlo Labuť - což je zastřešená rekonstrukce stejnojmenného alžbětinského divadla - letos uvádí bez nejmenší stopy studu jako dílo Williama Shakespeara, je Edward Třetí (vydaný roku 1596). Pravda, je v něm verš "lilie shnilá páchne hůř než kakost", což je poslední verš sonetu 94, ale jinak je většina textu pro Shakespeara absolutně necharakteristická.
</TEXT>
<HEADING>
"Předkračování" Richarda Druhého
</HEADING>
<TEXT>
Hra je neuvěřitelně statická, nesmyslně příliš mnohomluvná, nedramatická, monotónní, bez zápletky a s primitivním dějem (tento nedostatek je při jevištním uvedení mnohem nápadnější než při pouhém čtení). Výstižně to napsal jeden recenzent: "Nedovedu si představit, že by po Richardovi Třetím Shakespeare napsal takovouhle hru." A to v době vzniku Edwarda měl Shakespeare už tucet báječných her za sebou. Inscenátoři si však libují - užívajíce přitom prapodivného novotvaru (což česky není zdaleka tak příšerné jako anglické "prequel" - tedy že prý je Edward Třetí předkračováním Richarda Druhého (historický Edward byl totiž Richardovým dědou). Ale i jinak dávají současní odborníci Shakespearovi a jeho milovníkům zabrat. Zmínili jsme se již o jednosvazkových vydáních jeho díla - jak říkal prof. Vočadlo, "každý svědomitý anglista má jedno takové vydání v každém pokoji svého obydlí" - důležitější jsou individuální kritická vydání jeho her. Jedna taková řada se pod názvem Ardenský Shakespeare objevila na trhu v letech 1899-1924. Od roku 1951 vycházelo pod stejným názvem nové vydání, prakticky úplně jiné, nikoliv pouze revize prvního, nyní se tak děje potřetí. Hamlet překvapil recenzenty a ohromí normálního uživatele. Namísto odborně zrekonstruovaného textu této nejslavnější hry kniha obsahuje - podle recenze v Sunday Times - tři její rozdílná vydání z počátku XVII. století. (Ta jsou v báječných faksimile dostupná téměř sto let.) Nyní zřejmě platí heslo "Každý svým vlastním editorem". Shakespeare je tedy vydán na milost a nemilost nejen pošetilým a svévolným divadelníkům jako dosud, ale prakticky každému. Prostě jak jsme nedávno četli v televizi pod jménem režiséra Richarda Třetího: "God save William Shakespeare!"
Hra je neuvěřitelně statická, nesmyslně příliš mnohomluvná, nedramatická, monotónní, bez zápletky a s primitivním dějem (tento nedostatek je při jevištním uvedení mnohem nápadnější než při pouhém čtení). Výstižně to napsal jeden recenzent: "Nedovedu si představit, že by po Richardovi Třetím Shakespeare napsal takovouhle hru." A to v době vzniku Edwarda měl Shakespeare už tucet báječných her za sebou. Inscenátoři si však libují - užívajíce přitom prapodivného novotvaru (což česky není zdaleka tak příšerné jako anglické "prequel" - tedy že prý je Edward Třetí předkračováním Richarda Druhého (historický Edward byl totiž Richardovým dědou). Ale i jinak dávají současní odborníci Shakespearovi a jeho milovníkům zabrat. Zmínili jsme se již o jednosvazkových vydáních jeho díla - jak říkal prof. Vočadlo, "každý svědomitý anglista má jedno takové vydání v každém pokoji svého obydlí" - důležitější jsou individuální kritická vydání jeho her. Jedna taková řada se pod názvem Ardenský Shakespeare objevila na trhu v letech 1899-1924. Od roku 1951 vycházelo pod stejným názvem nové vydání, prakticky úplně jiné, nikoliv pouze revize prvního, nyní se tak děje potřetí. Hamlet překvapil recenzenty a ohromí normálního uživatele. Namísto odborně zrekonstruovaného textu této nejslavnější hry kniha obsahuje - podle recenze v Sunday Times - tři její rozdílná vydání z počátku XVII. století. (Ta jsou v báječných faksimile dostupná téměř sto let.) Nyní zřejmě platí heslo "Každý svým vlastním editorem". Shakespeare je tedy vydán na milost a nemilost nejen pošetilým a svévolným divadelníkům jako dosud, ale prakticky každému. Prostě jak jsme nedávno četli v televizi pod jménem režiséra Richarda Třetího: "God save William Shakespeare!"
</TEXT>
</DOC>
<DOC>
<DOCID>LN-20020729079</DOCID>
<DOCNO>LN-20020729079</DOCNO>
<DATE>07/29/02</DATE>
<TEXT>
NEW YORK - Legendární zpěvák a kytarista Kurt Cobain ze skupiny Nirvana, který v roce 1994 spáchal sebevraždu, si od mládí vedl rozsáhlé deníky. Komplet třiadvaceti svazků čítá na 800 stránek. Tyto záznamy se bez jakékoliv redakční úpravy rozhodlo vydat nakladatelství Riverhead Books. Pod názvem Kurt Cobain: Deníky se v amerických knihkupectvích objeví 11. listopadu.
</TEXT>
</DOC>
<DOC>
<DOCID>LN-20020729080</DOCID>
<DOCNO>LN-20020729080</DOCNO>
<DATE>07/29/02</DATE>
<TEXT>
LOS ANGELES - Hollywoodské studio 20th Century Fox zaplatilo spisovateli a scenáristovi Michaelu Crichtonovi pět milionů dolarů za filmová práva na jeho nový thriller Kořist. Kniha přitom ještě ani nevyšla, její rukopis dostal management studia teprve před deseti dny. "Instinkt nám napovídal, abychom jednali rychle," sdělil deníku Hollywood Reporter výkonný ředitel studia Fox Hutch Parker.
</TEXT>
</DOC>
<DOC>
<DOCID>LN-20020729081</DOCID>
<DOCNO>LN-20020729081</DOCNO>
<DATE>07/29/02</DATE>
<TITLE>
Haydamaky
</TITLE>
<HEADING>
Debutové album ukrajinské skupiny vydala firma EMI.
</HEADING>
<TEXT>
Hudba Haydamaky je nazývána "karpatským ska" či "huculským punkem". Všechna tato označení odpovídají skutečnosti. Rytmus, vycházející z jamajského ska, hraný s punkovým nápřahem (který však přece jen poněkud učesalo studio), je formou, kterou jsou předestřeny hluboké etnické kořeny hudby, kterou Haydamaky hrají. Ve způsobu podání lidové hudby své oblasti tak svým způsobem skupina může připomínat třeba i irské Pogues či náš Čechomor. Haydamaky už mají za sebou i prezentaci před českým publikem (naposledy na festivalu Litoměřický kořen), ještě více svou "slovanskou exotičností" mají šanci zaujmout západní publikum. ob
Ztraceni v pustinách
</TEXT>
<HEADING>
DABING
</HEADING>
<TEXT>
Kanadský film Michaela Scotta z roku 1990 uvedla ve středu Prima. Dialogy a režii českého znění měla na starost Jitka Tošilová.
Výchovně laděné drama z amerického severu o lidském a duchovním sblížení bílého a indiánského chlapce trpělo uhlazenou akademičností, kterou česká verze ještě posílila. Konverzace dvou puberťáků bojujících o život s přírodou se nesla ve znamení vět typu: "Bude se mi stýskat." - "Žertuješ?" Ani náznak hovorovosti, emoční rozrůzněnosti, zkratkovité přidrzlosti přiměřené věku (Petr Písařík, Radek Hope) či životu v pustině (Miloš Vávra). Hlas dospělého vypravěče byl vyladěn do tónu přírodopisných dokumentů, zvukově zahalené dialogy působily nespojitě s ruchovým pozadím. luk
</TEXT>
</DOC>
<DOC>
<DOCID>LN-20020729082</DOCID>
<DOCNO>LN-20020729082</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
Dvoutisící klapkou se v minulých dnech uzavřelo padesát natáčecích dnů, kdy ve Špindlerově Mlýně, na hradech Pernštejn, Grabštejn a Lemberk i v kladenské továrně vznikala nová česká pohádka Čert ví proč. Na scénáři se podíleli Ondrej Šulaj, Miloš Macourek i režisér Roman Vávra. V příběhu o království, kam se postupně vkrádá moc pekla, hrají Iva Janžurová, Jiří Lábus, Josef Somr, Eva Holubová, Pavel Liška či Bára Hrzánová. Roli mladého prince Filipa, který nakonec zemi zachrání, ztvárnil Štěpán Kubišta, jeho vyvolenou, princeznu Aničku, Tatiana Pauhofová. Romantický děj je podle tvůrců odlehčen komickými zvraty. Režisér Vávra se domnívá, že pohádka je žánrem, který na rozdíl od jiných trendů přetrvá. Pohádka Čert ví proč bude mít v kinech premiéru v březnu příštího roku. Televizní diváci ji poprvé spatří až o Vánocích 2004.
</TEXT>
</DOC>
<DOC>
<DOCID>LN-20020729083</DOCID>
<DOCNO>LN-20020729083</DOCNO>
<DATE>07/29/02</DATE>
<TITLE>
Šampioni z Liberce byli po prvním duelu sezony v Olomouci rádi za bezgólovou remízu, soupeř trefil čtyřikrát tyč
</TITLE>
<TEXT>
Ostře sledovaný vstup fotbalistů Liberce do nového ročníku Gambrinus ligy nedopadl pro úřadujícího mistra v Olomouci nejlépe. Severočeši si odvezli z Hané bezbrankovou remízu jen díky notné dávce smůly soupeře, který čtyřikrát trefil tyč.
</TEXT>
<HEADING>
Olomouc - Liberec 0:0
</HEADING>
<GEOGRAPHY>OLOMOUC</GEOGRAPHY>
<TEXT>
Cesta za obhajobou bude těžká. Fotbalový mistr z Liberce málem nezvládl první krok. Severočeši naostro poznali, jak moc jim mohou scházet bývalé opory Koloušek se Štajnerem. Obrana dělala nečekaně mnoho chyb. Záloha zase často postrádala lehkost v kombinaci, útok navíc nepodpořila přesnou přihrávkou. Na hrotu se snažil prosadit Nezmar, ale s nevýrazným Gyanem nenalezl společnou řeč. Olomoucký brankář Vaniak musel za celý zápas zasahovat pouze dvakrát. I proto v Liberci berou bod všemi deseti. V čem byl Liberec jiný než v mistrovské sezoně? Musel se vyrovnávat s tím, že soupeři proti němu víc brání. "Počítáme s tím, že teď na nás soupeři s podobnou taktikou vyrukují častěji. Doteď byla v takové pozici hlavně Sparta, tak to nyní čeká i nás. Musíme se s tím poprat," tvrdil po zápase liberecký kapitán Tomáš Janů. "My jsme na to také byli zvyklí, ale hlavně z domácích zápasů." Jistotu měl úřadující mistr mezi tyčemi. Brankář Kinský nechyboval a přálo mu i štěstí. Pozici gólmanovi hodně ztížila nečekaně chybující obrana. "Hlavně v prvním poločase jsme se dostávali pomalu do tempa. Sami jsme dělali strašné množství chyb v defenzivě," uznal po zápase liberecký kouč Škorpil. Třeba pravý bek Janů podle něj zbytečně kličkoval, ztratil míč a soupeř měl velkou šanci dát gól. "Podobné chyby ale dělali i další hráči, třeba defenzivní záložník Langer," vysledoval kouč.
</TEXT>
<HEADING>
Škorpil: Byli jste jako stará garda
</HEADING>
<TEXT>
"Trenér se na nás zlobil, že jsme nastoupili do zápasu jako stará garda," vyprávěl po zápase Janů. Nebýt trápení v koncovce, bylo v liberecké kabině po zápase hodně smutno. Mohla za to i hra zálohy. "Soupeři jsme odevzdávali míče, a tím jsme ho sami dostali na koně," hledal příčiny olomoucké převahy trenér Škorpil. "Do hry jsme se dostali až ve druhé půli, kde už jsme měli víc šancí." V záloze se poprvé od minulého ročníku ligy museli Liberečtí vypořádat s absencí špílmachra Václava Kolouška. "Na Kolouškově místě by za normálních okolností hrál Slovák. Nemohl ale nastoupit. Stejně jako v poháru tak na tomto místě hrál Slepička a střídal ho Hodúr. V poháru to nešlo ani jednomu z nich, tentokrát v lize byl střídající Hodúr trochu lepší, ale rozhodně s tímhle řešením nejsme spokojení," řekl Škorpil. K rozehrávání standardních situací se postavil Petr Papoušek, a i když se Liberečtí ze standardek neprosadili, kouč Škorpil jej nehanil: "Kopal je dobře." Velkým problémem byla ofenziva, chlouba uplynulé sezony. Nic na tom nezměnil ani fakt, že se Nezmar snažil ze všech sil. Místo hvězdného Štajnera totiž hrál s Gyanem, a ten se spíš trápil. "Už v minulé sezoně předváděl dobré výkony častěji doma než venku. On má pro tým svoji cenu. Nedává góly, kterými zvyšujeme třeba na čtyři nula, on dává rozhodující branky, a v tom lze na něj sázet. Tentokrát je ale neměl z čeho dát," tvrdil Škorpil. Celkový dojem z liberecké hry tak byl ve srovnání se spanilou jízdou z většiny zápasů poslední sezony velmi rozpačitý. Snad se tým zvedne, až najde náhradu za ztracené hvězdy. "Zatím se o to snažíme. Teď si hlavně musíme uvědomit, že mistr - to už je historie," poznamenal Škorpil.
Další výsledky 1. kola
Blšany - Žižkov 1:1
Zlín - Ostrava 1:1
Příbram - Brno 0:0
Bohemians - Č. Buděj. 2:3
</TEXT>
</DOC>
<DOC>
<DOCID>LN-20020729084</DOCID>
<DOCNO>LN-20020729084</DOCNO>
<DATE>07/29/02</DATE>
<TITLE>
PAŘÍŽ - Cílovou čáru na Champs-Elysées přejel skryt uvnitř balíku jezdců. Za sebou měl 3277,5 kilometru v sedle svého bicyklu, před sebou oslavy prvenství na nejslavnějším etapovém závodě světa Tour de France. Z rakoviny vyléčený Američan Lance Armstrong ho dokázal vyhrát počtvrté za sebou. Armstrong se zařadil po bok legendám Jacquesu Anquetilovi, Eddymu Merckxovi a Miguelu Indurainovi, kteří rovněž dokázali na Tour zvítězit čtyřikrát po sobě. Indurain má na kontě dokonce sérii pěti úspěchů. Třicetiletý Američan vyhrál s větším náskokem jen v roce 1999, kdy celkově druhého Zülleho ze Švýcarska porazil o 7:37 minuty. Druhý Španěl Beloki za ním letos zaostal o 7:17. Poslední 20. etapa, ve které se již tradičně nezávodí, zavedla peloton do pařížského cíle. V jejím průběhu si již Armstrong v sedle kola připíjel s týmovými kolegy ze stáje US Postal sklenkou šampaňského. Mezi nimi byl i Čech Pavel Padrnos. "Je to náš největší cíl - dovést Lance do Paříže ve žlutém trikotu," pravil již dříve Padrnos. To se nakonec podařilo.
</TITLE>
<HEADING>
V cíli čekala i osmiměsíční dvojčata
</HEADING>
<TEXT>
V cíli Armstronga vítalo mnoho fanoušků s americkými vlajkami, na pódiu při poslechu hymny své vlasti také cyklista přiložil pravici na srdce a zaposlouchal se do tónů. Hned poté mu zazvonil telefon. Volal americký prezident George W. Bush. "Je skutečný sportovec," řekl o Bushovi vítěz, jen co položil telefon. "Říkal mi, ať za ním přijedu do Bílého domu, je to opravdu dobrý muž, přítel z Texasu," pravil Armstrong, jenž se právě v texaském Austinu narodil. Bush byl zase před vítězstvím v prezidentských volbách guvernérem Texasu. Tradičně v cíli nechyběla ani manželka Kristin, s níž se seznámil během léčby chemoterapií, a také tříletý syn Luke. Letos však navíc přibyla i osmiměsíční dvojčata - dcery Isabelle Rose a Grace Elizabeth. S jedním z nich se vítěz potěšil hned po sestoupení z pódia. "Jsem rád, že už mám závod za sebou. Je opravdu těžký," pravil novinářům. Po pařížském slavnostním vyhlášení zřejmě odpadly Armstrongovy úvahy o možném konci kariéry, o kterém se v případě neúspěchu na Tour zmínil na začátku roku. O budoucnosti soutěživého jezdce, jenž bude barvy stáje US Postal reprezentovat nejméně do roku 2004, má naopak 'zcela jasno' německý cyklista Jens Voigt: "Lance vyhraje šestkrát za sebou a pak skončí." To by byl totiž absolutní rekord Tour. Cyklista však smýšlí jinak. "Jedno, dvě, čtyři vítězství v Tour jsou krásné, ale vítězství nad rakovinou se to nevyrovná. Doufám, že hlavně kvůli němu si mě lidé budou pamatovat..."
Největší postavy historie Tour de France
PĚT VÍTĚZSTVÍ
Jacques Anquetil Francie (1957, 1961-1964)
Eddy Merckx Belgie (1969-1972, 1974)
</TEXT>
</DOC>
<DOC>
<DOCID>LN-20020729085</DOCID>
<DOCNO>LN-20020729085</DOCNO>
<DATE>07/29/02</DATE>
<TITLE>
První liga: Českým Budějovicím vystřílel výhru třemi góly Sedláček * Liberec měl potíže v Olomouci
</TITLE>
<TEXT>
Pěti zápasy pokračovalo o víkendu premiérové dějství nejvyšší fotbalové soutěže. Neporaženi odešli z boje nováčci. Zlín remizoval s Ostravou, České Budějovice dokonce vyhrály na Bohemians. Ve středeční předehrávce Gambrinus ligy porazila Sparta Teplice 1:0, další dvě utkání jsou na programu dnes a ve středu.
SK Sigma Olomouc 0
</TEXT>
<HEADING>
Slovan Liberec 0
</HEADING>
<TEXT>
Čtyřikrát zachránila liberecké fotbalisty tyč či břevno. Od úvodních minut byli Olomoučtí aktivnější. Do šancí jim přitom pomáhala i nejistá liberecká defenziva. Jenže domácí střelci Siegl, Reiter nebo Kučera pálili vedle. Případně měli smůlu a míč zazvonil o brankovou konstrukci. Břevno rozezněl nejdřív z dálky Putík. Chvíli před poločasem zase po Černého centru trefil tyč vlastní branky Langer, jehož posléze napodobil Kováč. Liberec zahrozil jen ranou Papouška z trestného kopu. Po přestávce se zdálo, že Olomouci docházejí síly. Po hodině hry se také Liberečtí dostali do největší šance. Janů posadil míč z levé strany na hlavu Nezmarovi, ale ten minul branku. Domácí postupně opět vyrovnali hru a měli i závěrečnou šanci. Střídající Pascal Ekwueme však po rohu Urbánka a následném závaru hlavičkoval do břevna.
Rozhodčí: Beneš - Vodička, Ondo. ŽK: Putík, P. Ekwueme - Slepička, Baffour. Diváků: 5361.
Bohumil Páník, trenér Olomouce: "S výkonem mužstva jsem spokojený, mrzí mě jen, že jsme nedali gól. Bod ze zápasu s mistrem má svou cenu."
Ladislav Škorpil, trenér Liberce: "Dostali jsme se do hry až ve druhé půli, domácí tým měl víc šancí, a tak jsme s výslednou remízou spokojeni." rjm
Marila Příbram 0
1. FC Brno 0
</TEXT>
<HEADING>
V domácí bráně dostal před
</HEADING>
<TEXT>
zkušeným Pařízkem přednost Sňozík, který v lize odchytal pouhých třicet minut. A hned v úvodu mu pomohla při Šustrově střele spojnice břevna a tyče. Pak ale převzala iniciativu Příbram a hlavně Gomes dával Brněnským pořádně do těla. Výborný Přibyl si však s jeho pokusy poradil, stejně jako se šancemi Jarolíma a Kuliče. Další Gomesova bomba z hranice šestnáctky ho málem knokautovala. Příbram měla převahu, ovšem nic z ní nevytěžila. Nepomohl ani střídající Tuma. Gomes zakončil svůj souboj s Přibylem nastřeleným břevnem.
Rozhodčí: Puček - Kašný, Pustka. ŽK: Schindler, Novák, Mácha - Schuster, Polák, Zúbek. Diváci: 4180.
Jiří Kotrba, trenér Příbrami: "Měli jsme hodně šancí a některé doslova volaly po gólu. Přitom jediná branka by nejspíš všechno rozhodla. Je znát, že se mužstvo teprve sehrává."
Karel Večeřa, trenér Brna: "Snažili jsme se hrát aktivně. Po změně stran jsme až příliš zalezli. Při brejcích nám chyběla přesnost." čtk
Tescoma Zlín 1
</TEXT>
<HEADING>
Baník Ostrava 1
</HEADING>
<TEXT>
Před vyprodaným hledištěm nováček sehrál vyrovnané utkání. V poslední minutě ho sice mohl poslat do kolen Prohászka, ale ani nadvakrát neproměnil penaltu. Domácí začali nadšeně, ovšem v 8. minutě je zchladil Pospěch, jenž skóroval po rohu Čížka. Baník měl převahu a Lukeš po půlhodině nastřelil tyč. O tři minuty později však bylo vyrovnáno: Janda dvakrát neuspěl, ale následná Zemánkova střela se už ujala. Šance se střídaly na obou stranách a Zemánkovu další ránu vyrazil brankář Laštůvka na spojnici břevna a tyče. Dramatické chvíle přišly v nastavení: Žůrkův samostatný nájezd zlínský gólman Rzeszoto zneškodnil, další střelu Matušoviče ale obránce Novosad vyrazil rukou a byl vyloučen. Pokutový kop však nerozhodl.
Vlastislav Mareček, trenér Zlína: "Pokud by Baník vyhrál, nebylo by to spravedlivé. Před penaltou jsem věřil našemu gólmanovi jako nikdy před tím."
Erich Cviertna, trenér Ostravy: "Podle mých představ jsme začali hrát až od desáté do třicáté minuty. Naši hráči podlehli atmosféře a nechali se dostat pod tlak." čtk
Chmel Blšany 1
</TEXT>
<HEADING>
Viktoria Žižkov 1
</HEADING>
<TEXT>
Oba góly padly během prvních šesti minut. Už ve druhé se k míči dostal exslávista Pešír a otevřel skóre. Srovnáno však bylo vzápětí: po rohu Straceného hlavičkoval Pikl. Po čtvrthodince pak blšanský brankář Chvalovský chytil lob Chihuriho a práci měl i nadále. Po dvou velkých šancích měli Šebesta se Šmardou. Na druhé straně se snažil odpovědět Němec. V dalším průběhu duelu měly navrch obrany. Jen v 58. minutě domácí Sourada netrefil opuštěnou bránu a Žemlík hlavičkoval metr vedle. Závěr utkání z obou stran vyzněl do ztracena.
Günter Bittengel, trenér Blšan: "Jak rychle jsme se dostali do vedení, tak snadno jsme ho ztratili. Domnívám se, že dělba bodů je z obou stran zasloužená."
Vítězslav Lavička, trenér Žižkova: "Vynucené změny v sestavě poznamenaly kvalitu hry. Myslím si, že jsme byli v koncovce pilnějším mužstvem." moj
Bohemians Praha 2
</TEXT>
<HEADING>
SK České Budějovice 3
</HEADING>
<TEXT>
Dvě branky z penalty, jedna z trestného kopu. To je bilance českobudějovického záložníka Sedláčka, který přišel na hostování ze Slavie. Hosté nehráli ustrašeně a až na šanci Baláže ve 24. minutě dobře bránili. Bohemians se trápili, nedařily se jim kombinace, a tak Sedláček poprvé udeřil ze vzdálenosti dvaceti metrů. Domácím se nedařilo vyrovnat ani ze standardních situací, největší příležitost promarnil v 69. minutě Šenkeřík. A když v šestnáctce zahrál rukou Janáček, Sedláček zvýšil na 2:0. Bohemians alespoň snížili hlavičkou Doležala, jenže pak opět zaúřadoval Sedláček. Z pokutového kopu po faulu brankáře Čontofalského na útočníka Svobodu uzavřel svůj hattrick. Definitivní tečku za utkáním nicméně udělal v 90. minutě Doležal.
Pavel Tobiáš, trenér Č. Budějovic: "Na první ligový zápas měli fotbalisté hodně šancí, hrál se poměrně dobrý fotbal. Myslím, že naše vítězství je zasloužené." rog
Příští program
</TEXT>
</DOC>
<DOC>
<DOCID>LN-20020729086</DOCID>
<DOCNO>LN-20020729086</DOCNO>
<DATE>07/29/02</DATE>
<GEOGRAPHY>PRAHA</GEOGRAPHY>
<TEXT>
První kolo má za sebou druhá fotbalová liga. Favoritovi z Opavy se vyplatila posila z Brazílie. Útočník Dos Santos vstřelil rozhodující gól utkání s rezervou Olomouce. Plzeň nepřibrzdilo ani brzké vyloučení Zakopala a během deseti minut nasázela Chomutovu tři branky. Dařilo se bývalé ligové hvězdě Frýdkovi. V dresu Xaverova dvakrát pokořil Dolní Kounice a podílel se i na třetí trefě. Soutěž začala už v pátek dvěma předehrávkami. Mladá Boleslav remizovala ve Vítkovicích 0:0, Neratovice vyhrály v Prostějově 1:0.
</TEXT>
</DOC>
<DOC>
<DOCID>LN-20020729087</DOCID>
<DOCNO>LN-20020729087</DOCNO>
<DATE>07/29/02</DATE>
<GEOGRAPHY>BRUSEL</GEOGRAPHY>
<TEXT>
Český fotbalista Václav Koloušek z italského klubu Salernitana prý brzy přestoupí do bruselského Anderlechtu. Informoval o tom belgický tisk. Člen vedení Anderlechtu Michel Verschueren kontaktoval italský klub poté, co Koloušek pohrozil, že si bude stěžovat a žádat o uvolnění od Evropské fotbalové asociace UEFA. Důvodem je skutečnost, že od Italů neobdržel slíbené odměny. V posledních deseti dnech podle tisku výrazně klesla Kolouškova cena, což se Anderlechtu velmi zalíbilo. Smlouva s Kolouškem na čtyři až pět let bude podle všeho podepsána do zahájení prvoligové sezony v Belgii 9. srpna. O výši odstupného informace médií nehovoří. Anderlecht již získal brankáře Daniela Zítku a záložníka Martina Koláře.
</TEXT>
</DOC>
<DOC>
<DOCID>LN-20020729088</DOCID>
<DOCNO>LN-20020729088</DOCNO>
<DATE>07/29/02</DATE>
<TEXT>
HRADEC KRÁLOVÉ - V dnešním pokračování úvodního kola první fotbalové ligy přivítá Hradec Králové Slavii. Trenér Pražanů Miroslav Beránek očekává, že se jeho hráči domácím vyrovnají v bojovnosti a k tomu přidají větší fotbalovost, což by jim podle jeho mínění mělo vynést tři body. Na východ Čech zamíří slávisté už bez útočníka Švancary, který odletěl na hostování do řeckého PAOK Soluň. Ligový start kvůli zranění zmeškají Kuka, P. Novotný i Skácel. Zápas začne v 16 hodin, přímý přenos vysílá televize Prima.
</TEXT>
</DOC>
<DOC>
<DOCID>LN-20020729089</DOCID>
<DOCNO>LN-20020729089</DOCNO>
<DATE>07/29/02</DATE>
<TITLE>
Brankáři Liberce Antonínovi Kinskému možná ještě teď zvoní v uších. Při zápase v Olomouci ho čtyřikrát zachránila tyč nebo břevno.
</TITLE>
<GEOGRAPHY>OLOMOUC</GEOGRAPHY>
<TEXT>
Svištěly kolem něj míče, ale do brány se nevešel ani jeden. Liberecký gólman Antonín Kinský dobře věděl, že za bezbrankovou remízu v Olomouci může děkovat přízni osudu. "Tolik štěstí jsem snad při zápase, kdy jsem vychytal čisté konto, ještě neměl," uznal po utkání. "Doufám, že se v dalších zápasech zvedneme. Musíme se dát dohromady jako tým, protože tohle by na Ligu mistrů asi nestačilo." Jako první vylekal libereckého gólmana záložník Pavel Putík. Ten dostal míč po akci Černého se Sieglem a málem se při svém premiérovém startu v nejvyšší soutěži dočkal gólu. Ze třiceti metrů, z pozice pravého křídla, vyslal na libereckou branku míč, který Kinský stihl jen sledovat. "Myslím, že to byla trochu náhoda," hodnotil překvapivou ránu liberecký gólman. "Měl jsem při té střele štěstí," dodal. To, že nechtěl střílet přiznal nakonec i sám Putík. "Měl to být centr. Kdybych něco takového chtěl, byl by to ode mne vrchol drzosti. Být to ale gól, byla by to paráda. Škoda, že jsme nakonec žádný nedali," líčila bývalá opora Xaverova, kterou při střídání vyprovázel mohutný potlesk. Krátce před přestávkou si mohl Kinský oddechnout po trefách do tyče hned dvakrát. Nejprve ho málem překonal spoluhráč Langer po centru Černého, když odvracel míč na rohový kop. Hned o chvíli později pak pálil do tyče Kováč. "S tím brankář zase nemůže tolik dělat, protože to jsou pokusy z bezprostřední blízkosti. Měl jsem zase štěstí," poznamenal Kinský. Naposledy ho branková konstrukce zachránila osm minut před koncem po hlavičce střídajícího Nigerijce Pascala Ekwuemeho do břevna. "Tyče si musí umět gólman dobře postavit. Na hřišti jsou pak od toho, aby je střelci mohli trefovat," smál se po zápase trenér Liberce Ladislav Škorpil. Nakonec ale mohl Liberec při střeleckém trápení Olomouce na Hané i vyhrát. To by ale musel útočník Nezmar proměnit svou velkou šanci po hodině hry, kdy hlavičkoval v dobré pozici vedle. "Kdyby tohle skončilo gólem, byla by to pro psychiku týmu katastrofa, protože jsme odehráli minimálně rovnocennou partii. Spíš si myslím, že jsme byli i lepší," dodal trenér Olomouce Bohumil Páník.
OLOMOUC - Svištěly kolem něj míče, ale do brány se nevešel ani jeden. Liberecký gólman Antonín Kinský dobře věděl, že za bezbrankovou remízu v Olomouci může děkovat přízni osudu. "Tolik štěstí jsem snad při zápase, kdy jsem vychytal čisté konto, ještě neměl," uznal po utkání. "Doufám, že se v dalších zápasech zvedneme. Musíme se dát dohromady jako tým, protože tohle by na Ligu mistrů asi nestačilo." Jako první vylekal libereckého gólmana záložník Pavel Putík. Ten dostal míč po akci Černého se Sieglem a málem se při svém premiérovém startu v nejvyšší soutěži dočkal gólu. Ze třiceti metrů, z pozice pravého křídla, vyslal na libereckou branku míč, který Kinský stihl jen sledovat. "Myslím, že to byla trochu náhoda," hodnotil překvapivou ránu liberecký gólman. "Měl jsem při té střele štěstí," dodal. To, že nechtěl střílet přiznal nakonec i sám Putík. "Měl to být centr. Kdybych něco takového chtěl, byl by to ode mne vrchol drzosti. Být to ale gól, byla by to paráda. Škoda, že jsme nakonec žádný nedali," líčila bývalá opora Xaverova, kterou při střídání vyprovázel mohutný potlesk. Krátce před přestávkou si mohl Kinský oddechnout po trefách do tyče hned dvakrát. Nejprve ho málem překonal spoluhráč Langer po centru Černého, když odvracel míč na rohový kop. Hned o chvíli později pak pálil do tyče Kováč. "S tím brankář zase nemůže tolik dělat, protože to jsou pokusy z bezprostřední blízkosti. Měl jsem zase štěstí," poznamenal Kinský. Naposledy ho branková konstrukce zachránila osm minut před koncem po hlavičce střídajícího Nigerijce Pascala Ekwuemeho do břevna. "Tyče si musí umět gólman dobře postavit. Na hřišti jsou pak od toho, aby je střelci mohli trefovat," smál se po zápase trenér Liberce Ladislav Škorpil. Nakonec ale mohl Liberec při střeleckém trápení Olomouce na Hané i vyhrát. To by ale musel útočník Nezmar proměnit svou velkou šanci po hodině hry, kdy hlavičkoval v dobré pozici vedle. "Kdyby tohle skončilo gólem, byla by to pro psychiku týmu katastrofa, protože jsme odehráli minimálně rovnocennou partii. Spíš si myslím, že jsme byli i lepší," dodal trenér Olomouce Bohumil Páník.
</TEXT>
</DOC>
<DOC>
<DOCID>LN-20020729090</DOCID>
<DOCNO>LN-20020729090</DOCNO>
<DATE>07/29/02</DATE>
<TITLE>
Severočeši po kanonádě postoupili do semifinále Poháru Intertoto
</TITLE>
<TEXT>
S ostudou odjížděl z teplického stadionu bundesligový soupeř z Kaiserslauternu. Domácí tým si čtyřmi góly vystřílel účast v semifinále Poháru Intertoto, v němž narazí už tuto středu na Boloňu.
TEPLICE - Armosféra a euforie velkých pohárových zápasů se vrátila na teplický stadion. Tým si bohatě spravil chuť po prvním utkání, které prohrál 1:2. "Vrátili jsme soupeři porážku i s úroky," liboval si trenér František Cipro.
FK Teplice 4
</TEXT>
<HEADING>
1. FC Kaiserslautern 0
</HEADING>
<TEXT>
Debakl Kaiserslauternu neodvrátili ani čeští legionáři Lokvenc s Gabrielem. Prvně jmenovaného sice už v 5. minutě uvolnil dlouhým autem špílmachr Basler, jenže kanonýr namířil vysoko nad. Byl to snad poslední moment, kdy ho strážce Lengyel nechal bez dozoru. "Pak už mi toho moc nedovolil. Hrál tvrdě, ale korektně," uznal Lokvenc. Po šesti minutách se znovu připomenul Basler: z dobrých padesáti metrů se snažil přelobovat brankáře Poštulku. "Škoda že jsem neubral na síle. Kdybychom šli do vedení, mohlo mít utkání úplně jiný ráz," litoval Basler. V Poštulkovi však malá duše nebyla. "Na jeho kulišárny jsem byl připraven. V Kaiserslauternu mi totiž dal gól z třiceti metrů. Tentokrát jsem situaci kontroloval." Klíčový moment zápasu přišel ve 44. minutě. Střídající Mifsud nevydržel na hřišti ani 20 minut. Po údajně nafilmovaném pádu ho italský sudí Farina vyloučil. "Nevím, co rozhodčí viděl. Byla to jasná penalta," kroutil hlavou Mifsud. "Rozhodčí nás jasně poškodil," zlobil se kouč Andreas Brehme.
</TEXT>
<HEADING>
Basler uklidňoval fanoušky
</HEADING>
<TEXT>
Přesilovku domácí využili hned tři minuty po pauze. Skóre otevřel záložník Horváth. "Balon prošel přes tři hráče. Natáhl jsem nohu a špičkou jsem ho trefil," povídal. Zanedlouho však přišlo vyloučení, tentokrát na druhé straně. Poté, co odešel ze hřiště Kukol, tlak Němců sílil. V koncovce však chyběl absentující Klose. "Dostal zasloužené volno po světovém šampionátu. Trénoval s námi pouze pět dnů," vysvětlil Brehme. V době soupeřova náporu však znovu udeřili domácí. Z 25 metrů krásně vypálil Voříšek. "Naposledy jsem se líp trefil na plácku na koupališti," usmíval se střelec, na něhož se byli podívat pozorovatelé z Itálie. "Jsem v klidu. Hraju za Teplice, jde nám to. Na přestup nemyslím," řekl Voříšek. Další dvě rány přidali Severočeši v poslední desetiminutovce. Napřed si vychutnal kombinační akci střídající Luděk Zelenka. "Měl jsem dost času k tomu, abych si přečetl situaci. Vystřelil jsem k vzdálenější tyči," povídal. Radost fanoušků pak ještě znásobil Pavel Verbíř. "Tušil jsem, jak dopadne souboj mezi Zelenkou a Gabrielem. Žádný z nich se s míčem nepotkal. Blafákem jsem jen posadil třešničku na dort," smál se. Zatímco Tepličtí po utkání oslavovali, před autokarem Kaiserslauternu čekaly asi dvě stovky rozzlobených německých fanoušků, kteří skandovali "Brehme aus!" Hráče však nikdo neohrožoval. Když vyšli ze šatny, promluvil za ně Basler. "Byla to blamáž, stydíme se," řekl davu. "Děkuju vám za to, že jste nás pochopili. Ani trenér Brehme za tuto porážku nemůže. Teď všichni jeďme domů s přáním, aby se něco podobného už neopakovalo."
Přesilovku domácí využili hned tři minuty po pauze. Skóre otevřel záložník Horváth. "Balon prošel přes tři hráče. Natáhl jsem nohu a špičkou jsem ho trefil," povídal. Zanedlouho však přišlo vyloučení, tentokrát na druhé straně. Poté, co odešel ze hřiště Kukol, tlak Němců sílil. V koncovce však chyběl absentující Klose. "Dostal zasloužené volno po světovém šampionátu. Trénoval s námi pouze pět dnů," vysvětlil Brehme. V době soupeřova náporu však znovu udeřili domácí. Z 25 metrů krásně vypálil Voříšek. "Naposledy jsem se líp trefil na plácku na koupališti," usmíval se střelec, na něhož se byli podívat pozorovatelé z Itálie. "Jsem v klidu. Hraju za Teplice, jde nám to. Na přestup nemyslím," řekl Voříšek. Další dvě rány přidali Severočeši v poslední desetiminutovce. Napřed si vychutnal kombinační akci střídající Luděk Zelenka. "Měl jsem dost času k tomu, abych si přečetl situaci. Vystřelil jsem k vzdálenější tyči," povídal. Radost fanoušků pak ještě znásobil Pavel Verbíř. "Tušil jsem, jak dopadne souboj mezi Zelenkou a Gabrielem. Žádný z nich se s míčem nepotkal. Blafákem jsem jen posadil třešničku na dort," smál se. Zatímco Tepličtí po utkání oslavovali, před autokarem Kaiserslauternu čekaly asi dvě stovky rozzlobených německých fanoušků, kteří skandovali "Brehme aus!" Hráče však nikdo neohrožoval. Když vyšli ze šatny, promluvil za ně Basler. "Byla to blamáž, stydíme se," řekl davu. "Děkuju vám za to, že jste nás pochopili. Ani trenér Brehme za tuto porážku nemůže. Teď všichni jeďme domů s přáním, aby se něco podobného už neopakovalo."
</TEXT>
</DOC>
<DOC>
<DOCID>LN-20020729091</DOCID>
<DOCNO>LN-20020729091</DOCNO>
<DATE>07/29/02</DATE>
<TITLE>
Dva roky srážejí obránce Kaiserslauternu Petra Gabriela zranění. Letos to však vypadá, že už konečně bude nastupovat pravidelně. Osud se obrací.
</TITLE>
<TEXT>
LN: Nedávno jste musel na operaci s patou, předtím jste měl utrženou achillovku. Už je vše v pořádku?
Byl jsem na operaci u odborníků v Mnichově. Po třinácti měsících vynucené absence se cítím jako znovuzrozený.
LN: Kdo byl pro vás v těžkých chvílích největší vzpruhou?
Rodina. Manželka měla se mnou svatou trpělivost. Snažím se jí oplácet stejnou mincí. Máme dvojčata, kluky. Proto se jim věnuji stejně tak jako ona, jen při koupání nemám odvahu je vzít do rukou. Dvojčata nám dají zabrat - v tom nejlepším slova smyslu. Doufám jen, že se jeden z těch malých potatí.
</TEXT>
<HEADING>
LN: Jak těžký byl návrat?
</HEADING>
<TEXT>
V některých momentech mi pomohlo celé mužstvo. U nás by to bylo asi složitější. Tady vás nenechají kamarádi kleknout. Nejvíc ze všeho si teď přeju, aby mi zdraví vydrželo.
LN: V sobotu přišla tvrdá rána v Teplicích. Jak jste se s debaklem vyrovnal?
Musíme všichni na tu blamáž rychle zapomenout. Omluvou pro nás může být jen to, že soupeř před námi měl v přípravě čtrnáctidenní náskok. Naše reálná síla za čtrnáct dní ale bude někde úplně jinde. Ti, co tvrdí, že budeme na padáka, se ve fotbale nevyznají.
LN: Jak vycházíte s klíčovou osobností týmu Mariem Baslerem?
Je to pořád i v Kristových letech mozek mužstva. V soukromí to je prima člověk.
</TEXT>
<HEADING>
LN: Pomýšlíte ještě na návrat do reprezentace?
</HEADING>
<TEXT>
Nerad vzpomínám na svůj nepodařený zápas na mistrovství Evropy v roce 2000 proti Francii. Rád bych se rozloučil povedenějším výkonem.
Nerad vzpomínám na svůj nepodařený zápas na mistrovství Evropy v roce 2000 proti Francii. Rád bych se rozloučil povedenějším výkonem.
</TEXT>
</DOC>
<DOC>
<DOCID>LN-20020729092</DOCID>
<DOCNO>LN-20020729092</DOCNO>
<DATE>07/29/02</DATE>
<TEXT>
Semifinále: (31. července a 7. srpna): Boloňa - Teplice, Fulham - Sochaux, Lille - Aston Villa, Stuttgart - Slaven Belupo Koprivnica, Villarreal - Troyes, Málaga Willem II Tilburg.
</TEXT>
</DOC>
<DOC>
<DOCID>LN-20020729093</DOCID>
<DOCNO>LN-20020729093</DOCNO>
<DATE>07/29/02</DATE>
<TITLE>
MONTBELIARD - Fotbalisté Synotu Staré Město remizovali v odvetě 3. kola Poháru Intertoto ve Francii s FC Sochaux 0:0, a protože v prvním utkání na domácí půdě prohráli 0:3, jsou ze soutěže vyřazeni.
</TITLE>
<TEXT>
FC Sochaux 0
</TEXT>
<HEADING>
FC Synot 0
</HEADING>
<TEXT>
I bez obránce Palinka se tým předvedl zejména v defenzivě. Rychlonohé francouzské útočníky nepustil do vyložených šancí. Tři minuty před závěrem duelu měl blízko k brance obránce Seman, jenže jeho dělovkou vytáhl gólman Richert nad bránu. Moravané odjížděli domů s dvěma zraněnými, Kowalíkem a Kostkou. "Před zahájením ligy v Jablonci se naše situace se zraněnými hráči stává kritickou," posteskl si ředitel klubu Jaroslav Hastík.
Rozhodčí: Rennie (Angl.). ŽK: Tall, Chedli Kostka, Seman, Slončík. Diváci: 5000. První zápas 3:0, postoupilo Sochaux.
</TEXT>
</DOC>
<DOC>
<DOCID>LN-20020729094</DOCID>
<DOCNO>LN-20020729094</DOCNO>
<DATE>07/29/02</DATE>
<TITLE>
Přestup je potvrzen. Fotbalisté italského AC Milán mohou přijet do Liberce k utkání 3. předkola Ligy mistrů i s hvězdným brazilským útočníkem Rivaldem.
</TITLE>
<GEOGRAPHY>MILÁN</GEOGRAPHY>
<TEXT>
Vedení italského klubu včera potvrdilo dřívější neoficiální informaci, že uzavřelo s brazilským mistrem světa tříletou smlouvu. Třicetiletý hráč, který si po příchodu trenéra Louise van Gaala vynutil zrušení kontraktu v Barceloně, si podle italských médií vydělá ročně 4,5 milionu eur. "Mám radost, že jsme se s Milánem dohodli. Je to klub, který mě bere jako mistra světa," rýpl si do bývalého zaměstnavatele Rivaldo, který tráví dovolenou v Sao Paulu. Brazilským novinářům řekl, že už se těší na souboje se svým krajanem Ronaldem v milánském derby. "Bude to hodně zajímavé. Je to můj přítel, hráli jsme spolu na mistrovství světa, ale teď budeme na opačných stranách. Myslím, že první zápas mezi AC a Interem bude jednou z velkých atrakcí italské ligy," prohlásil útočník, který si během předchozího angažmá v katalánském klubu vysloužil ceny pro nejlepšího fotbalistu světa i Evropy. Milánští funkcionáři intenzivně jednali s Rivaldem o přestupu zhruba týden. "Pokaždé do telefonu opakoval: chci do Milána, chci do Milána," popsal rozhovory místopředseda klubu Adriano Galliani. K novým spoluhráčům se Rivaldo připojí na soustředění 1. srpna. Brazilský útočník se stal třetí velkou posilou AC Milán po příchodech dánského střelce Jona Dahla Tomassona z Feyenoordu Rotterdam a nizozemského záložníka Clarence Seedorfa z Interu.
MILÁN - Vedení italského klubu včera potvrdilo dřívější neoficiální informaci, že uzavřelo s brazilským mistrem světa tříletou smlouvu. Třicetiletý hráč, který si po příchodu trenéra Louise van Gaala vynutil zrušení kontraktu v Barceloně, si podle italských médií vydělá ročně 4,5 milionu eur. "Mám radost, že jsme se s Milánem dohodli. Je to klub, který mě bere jako mistra světa," rýpl si do bývalého zaměstnavatele Rivaldo, který tráví dovolenou v Sao Paulu. Brazilským novinářům řekl, že už se těší na souboje se svým krajanem Ronaldem v milánském derby. "Bude to hodně zajímavé. Je to můj přítel, hráli jsme spolu na mistrovství světa, ale teď budeme na opačných stranách. Myslím, že první zápas mezi AC a Interem bude jednou z velkých atrakcí italské ligy," prohlásil útočník, který si během předchozího angažmá v katalánském klubu vysloužil ceny pro nejlepšího fotbalistu světa i Evropy. Milánští funkcionáři intenzivně jednali s Rivaldem o přestupu zhruba týden. "Pokaždé do telefonu opakoval: chci do Milána, chci do Milána," popsal rozhovory místopředseda klubu Adriano Galliani. K novým spoluhráčům se Rivaldo připojí na soustředění 1. srpna. Brazilský útočník se stal třetí velkou posilou AC Milán po příchodech dánského střelce Jona Dahla Tomassona z Feyenoordu Rotterdam a nizozemského záložníka Clarence Seedorfa z Interu.
</TEXT>
</DOC>
<DOC>
<DOCID>LN-20020729095</DOCID>
<DOCNO>LN-20020729095</DOCNO>
<DATE>07/29/02</DATE>
<TITLE>
PRAHA - Nikdy neukázal to, co v něm opravdu je. A to už má za sebou ve Slavii čtyři léta. V nové sezoně by však mělo být všechno jinak. Záložník Richard Dostálek chystá velký comeback. "Chtěl bych dokázat, jak platný mohu být. To je můj cíl, určitě," říká. Do Prahy Dostálek přestoupil v roce 1998 z Brna. V jeho dresu zářil, udivoval tahem na bránu i častými góly. Slavia tehdy získala velkou hvězdu. Jenže ta mohla brzy zapadnout. Jak už se to ve slávistickém klubu tolikrát stalo. Muž, který pravidelně nastupoval ve středu zálohy, se vždy párkrát zaskvěl a hned se mluvilo o tom, že přicházejí jeho velké chvíle. Ovšem po čase se vše vrátilo do starých kolejí. "Přechod do Prahy, to byla velká změna," vzpomíná Dostálek. "Ale ještě větší má pozice na hřišti. V Brně jsem hrál ofenzivně, skoro útočníka. A ve Slavii ze mě udělali defenzivního záložníka. Vždycky jsem chtěl hrát fotbal, jenže jsem musel dělat to, co jsem neuměl," vypráví. To je tedy důvod, proč byl Dostálek jakoby zakletý. Necítil se ve své kůži. Trápil se, ze všech stran dostával najevo, že se od něj očekává víc. "Cítil jsem to," přitakává. Smazat ze sebe kletbu mohl revoltou. Jenže na to nemá povahu. "Do Slavie jsem přišel hrát fotbal, a ne trucovat," říká bez váhání. Pak je s podivem, že jeho situaci neřešili slávističtí trenéři. Cipro, Jarolím, Pešice... "Tři a půl roku se se mnou nikdo z nich nebavil," říká Dostálek. "Snažil jsem se, ale bezvýsledně. Až na malé výjimky to bylo pořád stejné."
</TITLE>
<HEADING>
Místo odchodu kapitánská páska
</HEADING>
<TEXT>
Mizérie vrcholila loni na podzim. Mužstvo hrálo bídně, potácelo se jako vratká bárka na rozbouřeném moři. Mezi hráči to neklapalo. Kdo chtěl pracovat pro tým, měl smůlu. "Někdy jsem měl hrozné stavy. Když vedle vás nastupuje někdo, kdo nechce hrát a pomoct ostatním...," říká. "Ale nikdy nebudu konkrétní, nechám si to pro sebe," dodává. V zimě tedy už přemítal, že by změnil dres. "Hodně jsem o tom přemýšlel," tvrdí. Po katastrofální sezoně se však zájemci nehrnuli. "Neměl jsem žádnou nabídku." V ten moment přišel zlom. Klub angažoval trenéra Miroslava Beránka. Ten si s Dostálkem sedl a dodal mu naději. "Řekl mi, že na mě chce postavit hru Slavie," prozrazuje Dostálek. V omlazeném mužstvu dostal znova chuť do hry. Navíc se pročistily vztahy v týmu. A Dostálek rozkvetl. Na jaře ryšavý záložník podával výborné výkony. Teď by mohl být ještě lepší. Dnes v Hradci poprvé vyběhne na trávník s kapitánskou páskou. "Je to ten správný tahoun mužstva," tvrdí Beránek. "Mám velkou motivaci. Strašně se těším," říká Dostálek.
Mizérie vrcholila loni na podzim. Mužstvo hrálo bídně, potácelo se jako vratká bárka na rozbouřeném moři. Mezi hráči to neklapalo. Kdo chtěl pracovat pro tým, měl smůlu. "Někdy jsem měl hrozné stavy. Když vedle vás nastupuje někdo, kdo nechce hrát a pomoct ostatním...," říká. "Ale nikdy nebudu konkrétní, nechám si to pro sebe," dodává. V zimě tedy už přemítal, že by změnil dres. "Hodně jsem o tom přemýšlel," tvrdí. Po katastrofální sezoně se však zájemci nehrnuli. "Neměl jsem žádnou nabídku." V ten moment přišel zlom. Klub angažoval trenéra Miroslava Beránka. Ten si s Dostálkem sedl a dodal mu naději. "Řekl mi, že na mě chce postavit hru Slavie," prozrazuje Dostálek. V omlazeném mužstvu dostal znova chuť do hry. Navíc se pročistily vztahy v týmu. A Dostálek rozkvetl. Na jaře ryšavý záložník podával výborné výkony. Teď by mohl být ještě lepší. Dnes v Hradci poprvé vyběhne na trávník s kapitánskou páskou. "Je to ten správný tahoun mužstva," tvrdí Beránek. "Mám velkou motivaci. Strašně se těším," říká Dostálek.
</TEXT>
</DOC>
<DOC>
<DOCID>LN-20020729096</DOCID>
<DOCNO>LN-20020729096</DOCNO>
<DATE>07/29/02</DATE>
<TITLE>
uvědomuje si čáslavská běžkyně Ludmila Formanová, která si po zranění opět vybojovala účast na šampionátu
</TITLE>
<TEXT>
Zeštíhlela a ještě víc zkrásněla. Ač je to poněkud nelogické, lidé z okolí říkají, že za to může právě úsilí, s nímž se opět škrábala vzhůru. Dvojnásobná mistryně světa v běhu na 800 metrů z roku 1999 Ludmila Formanová totiž zažila absolutní výsluní, strmý pád a znovu dřinu při cestě nahoru. Neodpovídali jí na pozdravy, propírali ji v bulvárním tisku. Ale teď už je zase zpátky. Po boji, po řadě vyčerpávajících bitev.
ČÁSLAV - Na plotě u cílové šachovnice tartanového oválu na stadionku AC Čáslav visí cedule: Atlanta, Atény, Budapešť, Sevilla, Sydney. Edmonton tam není, protože na loňském mistrovství světa Ludmila Formanová chyběla. Už pěkně dlouho tam sice taky visí tabulka s nápisem Mnichov, ale teprve pár dní slavná běžkyně ví, že na mistrovství Evropy za necelých deset dní chybět nebude. "Tuhle tradici založila trenérka Kratochvílová na podzim roku 1995. Cedule s Atlantou měla motivovat mě i moji tehdejší tréninkovou partnerku Hanku Benešovou, abychom se na olympiádu dostaly. A vyšlo jí to. Cedulku s Mnichovem tam pověsily kamarádky z oddílu, a nakonec to vyšlo taky," vysvětluje Formanová.
LN: Po olympiádě v Sydney vás několikrát operovali a léčili, v úvodní části letošní sezony jste se dlouho marně snažila dostat pod limit 2: 00,80. Které období bylo horší?
Horší to bylo teď. Po první operaci kotníku jsem věřila, že poběžím loni v Edmontonu a že se vrátím mnohem jednodušeji. Jenže jsem pořád kulhala, ozvala se záda a třísla. Sezona byla pryč, a nemohla jsem to ovlivnit. Tak jsem se chtěla připravit na letošní halové mistrovství Evropy ve Vídni, ale nešlo to.
LN: Cožpak vás neuklidnili lékaři? Třeba - bude to dobré, Lído...
Takhle to nikdy neřeknou. Maximálně - to chce klid. Jenže s tím klidem to moc nešlo. To si uvědomujete, že chcete na konci ledna závodit v hale, ale prostě nemůžete běhat.
LN: Vaše zdravotní patálie, to muselo být utrpení. Proč tedy říkáte, že horší to bylo v poslední době, když jste se nemohla dostat pod dvouminutovou hranici?
Asi proto, že zdravotní problémy sice neovlivním, ale při jejich léčení byl patrný pokrok. Ten povzbuzoval. Ale v této sezoně jsem dlouho nemohla zaběhnout rychlý čas, 1:59 mi pořád připadalo strašně daleko. A pořád jsem se ptala - jak jsem dřív mohla běhat za minutu padesát šest, padesát sedm?
LN: Téměř dva roky jste byla mimo sportovní dění. Berete teď možná život jinak?
Určitě ano. Už vím, jak je sláva strašně pomíjivá. Jak lidi rychle zapomínají. Takže - kdyby mě teď postavili před poslední šanci mít děti, nevolila bych nic jiného, než že bych se sportem skončila a měla rodinu. Člověk si musí včas uvědomit, že život po sportovní kariéře je mnohem delší.
LN: A nebylo možné využít této pauzy k mateřství?
Bylo! Ale copak jsem mohla vědět, že moje marodění bude tak dlouhé? A taky jsem mluvila s trojskokankou Šárkou Kašpárkovou a výškařkou Zuzkou Hlavoňovou, které už mají porod za sebou. A dozvěděla jsem se, že ten návrat není tak jednoduchý. Navíc jsou technické disciplíny v tomto směru jednodušší než běhy. Teď jsem ráda, že jsem dítě neměla, s návratem by to bylo ještě těžší. Na dítě dojde až po olympiádě 2004.
LN: Váš přítel Petr je s tím zřejmě srozuměn.
Jistě. Co mu zbývá? (smích)
LN: Zmínila jste slávu a její pomíjivost. Můžete to přiblížit?
Po Seville, kde jsem vyhrála mistrovství světa, se na mě navalila strašná spousta lidí, které jsem ani neznala. Lidi, kteří byli kolem mě, zůstali blízko a věřím, že zůstanou celý život. Ale spousta dalších se chtěla nechat se mnou vidět nebo se seznámit.
</TEXT>
<HEADING>
LN: Můžete přiblížit, co to bylo za lidi?
</HEADING>
<TEXT>
Třeba jsem je v životě neviděla, ale napsali mi, že mě chtějí poznat. Ale plácají vás i lidi z atletiky, když vám to jde. A když to nejde, tak mluví naopak.
</TEXT>
<HEADING>
LN: Naopak, anebo vůbec?
</HEADING>
<TEXT>
Taky vůbec, to je ještě horší. Ale stačí naopak. Nebyla jsem na loňském mistrovství světa v Edmontonu, a už se ke mně donášelo: ta už se nevrátí, ta už nikdy pořádně běhat nebude. Ačkoli to člověk nechce slyšet, musí o tom přemýšlet.
</TEXT>
<HEADING>
LN: Je těžké nepřipouštět si takové názory?
</HEADING>
<TEXT>
Někdo to umí, já ne. Ale na druhou stranu to ve mně vyvolává pocit, že když zaběhnu, naštvu lidi, kteří mi nepřejí. Je to jako motivace: Já vám ukážu!
LN: Jak je to teď - už si víc hledíte vlastního zdraví?
Přesně tak. Dřív jsem nekoukala na to, že mám v kotníku devět diprofosů.
LN: Jakže prosím?
Diprofosů. To je látka, která se píchá, kortikoid. Neléčí, ale utlumí bolest. Tu šlachu to vlastně vyžere.
</TEXT>
<HEADING>
LN: Měla jste s tím delší zkušenosti?
</HEADING>
<TEXT>
Kotník mě začal zlobit po olympiádě v Atlantě v roce 1996. Vždycky jsme to řešili obstřikem. Přestalo to bolet, ale jenom na nějaký čas.
</TEXT>
<HEADING>
LN: Věděla jste, že to má zhoubné účinky?
</HEADING>
<TEXT>
Věděla. Jenže to bylo v době, kdy jsem se zlepšovala. Šla jsem nahoru. Když mi po Seville docent Smetana nabízel operaci, vůbec jsem si nepřipustila, že bych na ni šla. Měla jsem před sebou vidinu olympiády a říkala si: Když, tak to obstříkneme a ono to pomůže. Jenže pak už to nezabíralo.
</TEXT>
<HEADING>
LN: Vyčítáte si to?
</HEADING>
<TEXT>
Spousta lidí říkala, že jsem na tu operaci měla jít dřív, že by to bylo jiné. Ale to bych třeba vůbec nevyhrála titul mistryně světa v Seville. Nelituju toho.
LN: Krátce po olympijských hrách v Sydney, kde jste vzdala v rozběhu, vás bulvární tisk obvinil, že to nebylo kvůli zranění. Následovala přestřelka v novinách...
Když si na to vzpomenu, byly tam z mojí strany emoce. Dnes bych asi reagovala jinak. Nebyla jsem na bulvár zvyklá, nějak jsem se v něm neobjevovala. Teď bych to asi hodila za hlavu.
</TEXT>
<HEADING>
LN: Štvalo vás to nařčení hodně?
</HEADING>
<TEXT>
Z největší slávy jsem spadla úplně dolů. Ale to mi asi do budoucna taky pomohlo. Člověk se tomu nemůže moc bránit. Válku s novináři člověk nikdy nevyhraje.
LN: Ty noviny tehdy naznačovaly, že jste v Sydney nedokončila rozběh kvůli obavám z dopingové kontroly.
Kdybych se chtěla vymlouvat, tak jsem tam vůbec nejela. Kotník mě bolel už před olympiádou. V Sydney namátkově kontrolovali už dlouho před závodem a den před startem jsem šla na kontrolu i já. A že jsem pak málo kulhala? Nejsem typ člověka, který by hrál divadlo. Nemám potřebu dokazovat, že mě něco opravdu bolí.
LN: V pátek před týdnem jste konečně zaběhla limit. Jak tady v Čáslavi reagovali lidé?
Je to malé město. Lidi mi blahopřáli, i na ulici. A mamka doma ve Žlebech to obrečela. A hned po závodě jsem dostala asi třicet "esemesek".
LN: A co voříšek Beník? Díval se na přenos jako vždy?
Ano, ale má to svůj vývoj. Do zranění se Beník díval vždycky, ale v Sydney byl rozběh v noci, tak ho dovnitř nevzali. A jak to dopadlo... Když jsem teď jela do Monte Carla a měla poslední možnost splnit limit, řekla jsem mamce, aby ho k televizi vzali. Vzali ho a zaběhla jsem limit. Je to legrace, ale je to tak.
LN: Dřív jste občas přiznala, že se před závody bojíte. Jak je to teď?
Někdy si připadám, že čím jsem starší, tím víc se bojím. Záleží na důležitosti závodu.
LN: No právě, a teď poběžíte na mistrovství Evropy. Bojíte se už teď?
Nejsem úplně klidná, když si vzpomenu, že je to už za pár dní. Ještě se nějak výrazně nebojím, ale svírání v žaludku už tam je. Mám to v hlavě.
</TEXT>
</DOC>
<DOC>
<DOCID>LN-20020729097</DOCID>
<DOCNO>LN-20020729097</DOCNO>
<DATE>07/29/02</DATE>
<TITLE>
Ve formuli 3000 ztrácí český závodník na vedoucího Francouze Bourdaise stále pět bodů
</TITLE>
<TEXT>
Chyba brazilského jezdce Rodriga Sperafica způsobila, že Tomáš Enge nedojel do cíle závodu formule 3000 na německém okruhu v Hockenheimu. Vítězem se stal Ital Giorgio Pantano, který startoval z pole position.
HOCKENHEIM - V devátém pokračování formule 3000 potkal stejný osud jako Engeho i vedoucího jezdce seriálu Francouze Bourdaise, jenž se také nedočkal cílového praporu. V celkové klasifikaci tak Enge na Bourdaise ztrácí stále pět bodů.
</TEXT>
<HEADING>
Sperafica komisaři potrestali
</HEADING>
<TEXT>
Engeho osud se naplnil v 16. kole, kdy na něho při brzdění do prudké zatáčky Sperafico riskantně zaútočil. Při manévru však zablokoval kola a narazil do vozu českého pilota. Enge zůstal stát mimo trať a Sperafica komisaři potrestali penalizací za nebezpečnou jízdu. "Netuším, o co se pokoušel. Byl daleko za mnou," řekl rozzlobený Enge po závodu, který dokončilo jen devět jezdců. "Komisaři jej sice potrestali, ale to mě do závodu nevrátí," dodal. Český jezdec vyjel z druhého místa, ale hned po startu se před něho dostal Wirdheim. Závod vůbec nevyšel Bourdaisovi, který se po špatném startu propadl do hloubi pole a při strkanici poškodil vůz. Ve čtvrtém kole proto odstoupil. Engemu se však nepovedlo soupeřova zaváhání využít. Po několika kolech se začal potýkat s přetáčivým vozem a v jednu chvíli na okamžik vyjel mimo trať. Před Engeho se tak dostal Brazilec Antonio Pizzonia. "Vůz začal být po třetím kole hodně přetáčivý, zvláště v pomalých zatáčkách. Měl jsem problémy udržet jej na trati, v jednu chvíli jsem se dostal přes obrubník a toho využil Pizzonia," popsal situaci český závodník. Enge litoval, že tým v pátek nestihl kvůli problémům s motorem vyzkoušet nastavení vozu do závodu. "Přišel jsem v podstatě o celou první kvalifikaci," uvedl. Podle libereckého jezdce se Pantano sobotním vítězstvím přihlásil do boje o titul. "Nyní je jasné, že o šampionát nebudu bojovat jen já s Bourdaisem. Italský jezdec bude určitě v laufu a může být ještě hodně nebezpečný," nepodceňuje Enge nového soupeře. Před dalším závodem v Maďarsku čekají účastníky formule 3000 oficiální testy ve Spa.
Engeho osud se naplnil v 16. kole, kdy na něho při brzdění do prudké zatáčky Sperafico riskantně zaútočil. Při manévru však zablokoval kola a narazil do vozu českého pilota. Enge zůstal stát mimo trať a Sperafica komisaři potrestali penalizací za nebezpečnou jízdu. "Netuším, o co se pokoušel. Byl daleko za mnou," řekl rozzlobený Enge po závodu, který dokončilo jen devět jezdců. "Komisaři jej sice potrestali, ale to mě do závodu nevrátí," dodal. Český jezdec vyjel z druhého místa, ale hned po startu se před něho dostal Wirdheim. Závod vůbec nevyšel Bourdaisovi, který se po špatném startu propadl do hloubi pole a při strkanici poškodil vůz. Ve čtvrtém kole proto odstoupil. Engemu se však nepovedlo soupeřova zaváhání využít. Po několika kolech se začal potýkat s přetáčivým vozem a v jednu chvíli na okamžik vyjel mimo trať. Před Engeho se tak dostal Brazilec Antonio Pizzonia. "Vůz začal být po třetím kole hodně přetáčivý, zvláště v pomalých zatáčkách. Měl jsem problémy udržet jej na trati, v jednu chvíli jsem se dostal přes obrubník a toho využil Pizzonia," popsal situaci český závodník. Enge litoval, že tým v pátek nestihl kvůli problémům s motorem vyzkoušet nastavení vozu do závodu. "Přišel jsem v podstatě o celou první kvalifikaci," uvedl. Podle libereckého jezdce se Pantano sobotním vítězstvím přihlásil do boje o titul. "Nyní je jasné, že o šampionát nebudu bojovat jen já s Bourdaisem. Italský jezdec bude určitě v laufu a může být ještě hodně nebezpečný," nepodceňuje Enge nového soupeře. Před dalším závodem v Maďarsku čekají účastníky formule 3000 oficiální testy ve Spa.
</TEXT>
</DOC>
<DOC>
<DOCID>LN-20020729098</DOCID>
<DOCNO>LN-20020729098</DOCNO>
<DATE>07/29/02</DATE>
<TITLE>
Již pro deváté vítězství v sezoně si dojel Michael Schumacher při Velké ceně Německa vozů formule 1.
</TITLE>
<GEOGRAPHY>HOCKENHEIM</GEOGRAPHY>
<TEXT>
Michael Schumacher s vozem Ferrari vyhrál Velkou cenu Německa a připsal si už deváté vítězství v sezoně. Společně se 117 000 diváky oslavil týden starý pátý titul mistra světa hladkým vítězstvím. V závodě přepustil vedení pouze v době svých dvou zastávek v boxech, kdy se alespoň na několik minut v čele pořadí vyhřívali jeho bratr Ralf a posléze Montoya. Světový šampion si hned po startu vypracoval bezpečné vedení a za ním se postupně seřadili všichni adepti na titul vicemistra světa - Ralf Schumacher, Barrichello a Montoya, který ve 13. kole svedl v nejdramatičtějším okamžiku celého závodu vítězný duel s Räikkönenem z Finska. Räikkönenovi však ve 38. kole daleko od depa praskla levá zadní pneumatika, čímž nabral nedostižnou ztrátu. Nedlouho po jeho smůle pohrdl po jezdecké chybě bodem Olivier Panis (BAR), a tak šesté místo spadlo do klína Heidfeldovi.
</TEXT>
<HEADING>
Montoyu políbilo štěstí
</HEADING>
<TEXT>
Pánem Štěstěny byl v Německu Montoya, který v závěrečné třetině závodu bez předjížděcího manévru poskočil ze čtvrté na stříbrnou pozici. Nejprve využil chybu v depu Ferrari při zastávce v té době třetího Barrichella - mechanici začali s tankováním až po výměně pneumatik a nešťastného Brazilce zdrželi v boxech více než dvacet sekund. Zastávka mistra světa jen o několik okamžiků později proběhla naprosto hladce. Další posun v pořadí zaznamenal Montoya čtyři kola před cílem, když do boxů na neplánovanou třetí zastávku musel jeho kolega Ralf Schumacher. "Je úžasné, čeho jsme v letošní sezoně dosáhli," zářil spokojeností Schumacher, jenž jako první jezdec v historii překonal hranici 1000 bodů. "Dokážete si představit, jak jsem o tomhle vítězství snil," radoval se z triumfu na zrekonstruovaném okruhu, který nyní více vyhovuje jeho jezdeckým schopnostem. "V posledních třech letech jsme sbírali samé úspěchy, ale zrovna závod v Hockenheimu byl pro mě jako zakletý."
</TEXT>
<HEADING>
Bratr šampiona se mračil
</HEADING>
<TEXT>
Méně důvodu ke spokojenosti měl jeho mladší bratr Ralf. "Všechno, co se mohlo pokazit, se pokazilo. Musel jsem na konci do depa z bezpečnostních důvodů, protože jsem měl potíže s motorem. Byl to pro mě smutný den," posteskl si jezdec Williamsu. Tentokrát mu ke třetí pozici pomohly problémy věčného smolaře Barrichella, který se zdržel při zastávce v depu dlouhých 21 sekund. "Před závodem jsem měl dojem, že na autě není něco v pořádku, proto jsem radši sedl do náhradního. Při druhém pit stopu se neotevřela záklopka na nádrži, což mě stálo cenné sekundy," vysvětlil brazilský pilot.
Méně důvodu ke spokojenosti měl jeho mladší bratr Ralf. "Všechno, co se mohlo pokazit, se pokazilo. Musel jsem na konci do depa z bezpečnostních důvodů, protože jsem měl potíže s motorem. Byl to pro mě smutný den," posteskl si jezdec Williamsu. Tentokrát mu ke třetí pozici pomohly problémy věčného smolaře Barrichella, který se zdržel při zastávce v depu dlouhých 21 sekund. "Před závodem jsem měl dojem, že na autě není něco v pořádku, proto jsem radši sedl do náhradního. Při druhém pit stopu se neotevřela záklopka na nádrži, což mě stálo cenné sekundy," vysvětlil brazilský pilot.
</TEXT>
</DOC>
<DOC>
<DOCID>LN-20020729099</DOCID>
<DOCNO>LN-20020729099</DOCNO>
<DATE>07/29/02</DATE>
<GEOGRAPHY>POSTUPIM/BERLÍN</GEOGRAPHY>
<TEXT>
Dvakrát měla plavkyně Yvetta Hlaváčová na mistrovství Evropy v Berlíně blízko k medaili, přesto si domů přiveze jen nové zkušenosti. Po čtyřech letech se vrátila od bazénu k dálkovému plavání, a protože se na Templinském jezeře ujistila, že na evropskou špičku stále má, zůstane u plavání ve volné přírodě i v dalších letech. V páté a šesté místo před svými dvěma starty v Postupimi příliš nevěřila. Přesto jí zejména po závodu na pětadvacet kilometrů nebylo moc do řeči. "Byla jsem hrozně unavená a smutná z toho, že jsem propásla medaili. Nechtěla jsem s nikým mluvit," omlouvala čtvrteční mlčenlivost Hlaváčová, o jejímž úniku v maratonském závodu pět kilometrů před cílem se vedly mnohé diskuse. Agentura Reuters po závodu napsala, že Češka vybočila z trati, a přišla tak o jistou medaili. "Myslela jsem si, že to nebyla pravda. Jenže jsem si pak o tom povídala s mnoha lidmi, kteří mi to potvrdili," připustila Hlaváčová. Sedmadvacetiletá medailistka v závodu na 25 kilometrů z mistrovství Evropy ve Vídni v roce 1995 ve čtvrtek nekoukala z vody, dbala pouze na pokyny z doprovodné lodi, na níž ji vedl reprezentační trenér Zdeněk Tobiáš. "Já musím nejlépe vědět, jak je těžké udržet směr a dobře navigovat," narazila na svou dvojnásobnou diskvalifikaci z podobného důvodu na loňském mistrovství světa ve Fukuoce. "Je možné, že jsme opravdu trochu sjeli z přímého směru. Prý jsem podle některých přišla až o 30 sekund. Když si uvědomím, že jsem prohrála stříbro o deset..." Na pětikilometrové trati doplavala Pechanová rovněž na šestém místě. "Odstup šest sekund na zlatou medaili a jen kousíček od bronzu, to zamrzí," litovala trochu.
</TEXT>
</DOC>
<DOC>
<DOCID>LN-20020729100</DOCID>
<DOCNO>LN-20020729100</DOCNO>
<DATE>07/29/02</DATE>
<GEOGRAPHY>TACEN</GEOGRAPHY>
<TEXT>
Týden po vítězství v německém Augsburgu vyhrála česká kajakářka Irena Pavelková další závod Světového poháru na divoké vodě. Ve slovinském Tacenu se na stupně vítězů vešla i Sadilová a kanoista Ježek.
</TEXT>
</DOC>
<DOC>
<DOCID>LN-20020729101</DOCID>
<DOCNO>LN-20020729101</DOCNO>
<DATE>07/29/02</DATE>
<TEXT>
RIO DE JANEIRO - I když Ronaldo pomohl před měsícem osmi brankami brazilským fotbalistům k pátému titulu mistrů světa, podle reprezentačního trenéra Luise Felipeho Scolariho nebude slavný útočník už nikdy hrát tak dobře jako před dvojnásobnou operací kolena. "Už nikdy nebude stoprocentní. Dva roky nehrál a má potíže s tím, aby si udržel ideální hmotnost," řekl brazilskému rozhlasu Scolari na adresu nejlepšího střelce světového šampionátu v Koreji a Japonsku. Kouč přiznal, že měl problémy s tím, aby Ronalda ukočíroval. "Ronaldo je, jak bych to řekl, zhýčkaný. Museli jsme mu ukázat pohled z jiné strany, že jde o tým. On to vzal a nakonec uvažoval tak, jak jsme potřebovali," uvedl Scolari. I když původně chtěl Scolari od reprezentace po šampionátu odejít, nyní se zdá, že by mohl v práci pokračovat. Začátkem srpna se má sejít s předsedou národní konfederace Ricardem Teixeirou a jednat s ním o své budoucnosti.
</TEXT>
</DOC>
<DOC>
<DOCID>LN-20020729102</DOCID>
<DOCNO>LN-20020729102</DOCNO>
<DATE>07/29/02</DATE>
<GEOGRAPHY>MANCHESTER</GEOGRAPHY>
<TEXT>
Nahý exhibicionista předvedl udiveným atletickým fanouškům na Hrách Commonwealthu v Manchesteru sprint na sto metrů a skok do výšky. Muž, jenž měl na zádech nápis "jen zábava a hry", proběhl rovinku a s vítězným gestem směrem k divákům, mezi nimiž nechyběl ani princ Edward s manželkou Sofií, proťal cílovou pásku. Potom se prosmýkl kolem překvapených sedmibojařek, které se chystaly ke startu závodu na 800 metrů, a svou exhibici zakončil skokem ve výškařském sektoru. Tam ho také dopadli pracovníci bezpečnostní služby a odvedli ho z plochy. O několik minut později se záznam jeho eskapády objevil na obří obrazovce na stadiónu a diváci naháče odměnili dalším potleskem.
</TEXT>
</DOC>
<DOC>
<DOCID>LN-20020729103</DOCID>
<DOCNO>LN-20020729103</DOCNO>
<DATE>07/29/02</DATE>
<TITLE>
Do pařížského cíle dojel vítězně počtvrté za sebou Američan Lance Armstrong, Konečný skončil na 65. místě
</TITLE>
<TEXT>
Nejen americký fenomén Armstrong, ale i tři čeští cyklisté zaslouží obdiv. Do cíle slavného závodu Tour de France jich nikdy v dějinách tolik nedojelo, navíc debutující Tomáš Konečný zlepšil svým 65. místem o plných dvacet příček nejlepší umístění Čecha na Tour. To dosud držel Pavel Padrnos z předminulého ročníku.
PAŘÍŽ - Včetně slovenských závodníků z dob společné federace dokončilo nejtěžší etapový závod planety dosud jen 5 jezdců z Česka či Československa. V letošním ročníku dojeli do pařížského cíle hned tři další - Tomáš Konečný, Pavel Padrnos a Ján Svorada. Navíc Padrnos, respektovaný domestik stáje US Postal, se podílel na celkovém vítězství Lance Armstronga. Armstrong, lídr stáje US Postal, si ve včerejší 20. etapě, ve které se již tradičně téměř nezávodí, dojel v pohodě pro čtvrtý triumf za sebou. Český cyklista Ján Svorada nezopakoval loňské vítězství na Champs-Elysées a dojel osmý. V konečném hodnocení si nejlépe z českého tria vedl Tomáš Konečný, který obsadil se ztrátou bezmála dvou hodin 65. místo. Pavel Padrnos skončil na 69. místě a Svorada na 131. pozici. Armstrong si prvenství definitivně vybojoval v sobotní časovce. V ní demonstroval svou sílu a na padesátikilometrové trati mezi vinicemi Beaujolais deklasoval své soupeře rozdílem třídy. Druhého Raimondase Rumšase z Litvy, jehož po ztrátě šroubu trápily problémy s řídítky, porazil vítěz předchozích tří ročníků o 53 sekund. Další jezdci nabrali více než minutovou ztrátu.
</TEXT>
<HEADING>
Vítěz v časovce ještě zvýšil náskok
</HEADING>
<TEXT>
Američan zvládl časovku průměrnou rychlostí přes 47 km/h a své suverénní vedení zvýšil o další dvě minuty. Na letošní Tour oslavil už čtvrté vítězství, celkově patnácté v kariéře. Armstrong za poslední tři roky na Tour závěrečnou časovku pokaždé vyhrál, ze všech jedenácti časovek od roku 1999 prohrál jen třikrát. Na sobotním prvním mezičase po stoupání na metě 10,5 kilometru sice zaostával za Rumšasem o 17 sekund, ale pak litevského cyklistu potkal technický problém. "Při stoupání jsem ztratil šroub, snažil jsem se kolo udržet pod kontrolou, ale bylo to horší a horší. Navíc i nebezpečné," popsal patálie Rumšas. Když před dvanácti dny prohrál Armstrong v první časovce jednotlivců s Kolumbijcem Santiagem Boterem, naštvaly ho pesimistické komentáře. "Slyšel jsem kolem sebe, že už nejsem tak dobrý. Všechny časovky se ale nedají vyhrát," popsal, co mu před jízdou pomohlo zvýšit motivaci.
VÝSLEDKY TOUR
</TEXT>
</DOC>
<DOC>
<DOCID>LN-20020729104</DOCID>
<DOCNO>LN-20020729104</DOCNO>
<DATE>07/29/02</DATE>
<TITLE>
V Turecku vybuchla rafinerie. Nejméně dva lidé byli zraněni po výbuchu a následném požáru šesti z devíti skladovacích plynových nádrží turecké společnosti Akcagaz v průmyslové zóně města Izmit na severozápadě Turecka. Další čtyři lidé včetně sedmiletého dítěte se po explozi pohřešovali. Podnik leží jen 500 metrů od největší turecké ropné rafinerie Tupras, kterou tak plameny rovněž ohrožovaly.
</TITLE>
<TEXT>
Vězeň dokázal nevinu po 18 letech. 47letý Američan Larry Johnson vyjde po 18 letech z vězení, kam ho v roce 1984 poslal na doživotí soud ve státě Missouri za znásilnění vysokoškolačky. Johnsonovu nevinu prokázaly testy DNA. Ty v posledních 10 letech vedly v USA k osvobození více než 100 vězňů.
Francie zakáže radikální hnutí. Francouzské ministerstvo vnitra zakáže krajně pravicovou skupinu Radikální jednota. Mezi její přívržence patří neonacista Maxime Brunerie, který se 14. července pokusil o atentát na francouzského prezidenta Jacquesa Chiraka.
</TEXT>
</DOC>
</CZE>