<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021221001</DOCID>
<DOCNO>LN-20021221001</DOCNO>
<DATE>12/21/02</DATE>
<TITLE>
České republice hrozí žaloba o patnáct miliard korun
</TITLE>
<GEOGRAPHY>PRAHA</GEOGRAPHY>
<TEXT>
Majitelé domů budou žalovat český stát kvůli diskriminaci. Rozhodli se k tomu krátce poté, co ve středu v noci vláda schválila tříměsíční zmrazení výše nájemného. Vlastníci při žalobě využijí nabídky zastupování od amerického právníka Eda Fagana, který má po Novém roce přijet do Česka. Tento advokát proslul například úspěšnými žalobami proti německým podnikům a švýcarským bankám za jejich chování během II. světové války. V Česku je znám svým neúspěšným brojením proti jaderné elektrárně Temelín. "Jako americký občan navazuji s Edem Faganem kontakt a budeme se snažit vyvodit hromadnou žalobu proti České republice," uvedl Paul Nissl, který vlastní nemovitosti v Brně.
</TEXT>
<HEADING>
Symbolická částka
</HEADING>
<TEXT>
"Budeme Česko žalovat o symbolickou částku ušlého nájemného za rok 2002 - pokud by každý majitel přišel u jednoho nájemníka jen o 5000 korun měsíčně, tak za rok jde celkem o 15 miliard korun," vypočítal Nissl. Občanské sdružení majitelů domů zatím připojení k žalobě zvažuje. "Za určitých okolností bychom se k žalobě připojili, ale jde o příliš rychlé soudy. Zatím chybí jednoznačná právní analýza," uvedl pro LN místopředseda OSMD Robert Axamit. Majitelé domů zároveň podávají trestní oznámení na ministra spravedlnosti Pavla Rychetského za pokus ovlivňovat rozhodování - a tedy nezávislost - soudců. Jde o druhé trestní oznámení v této kauze. První před časem podal majitel několika pražských domů Girolamo Giormani na ombudsmana Otakara Motejla.
Příčinou trestního oznámení na Rychetského je jeho věta ze středečního zpravodajství České televize, kde prohlásil: "Mezi majiteli domů je několik bláznů a šílenců, kteří si myslí, že mohou zvedat nájemné. Zdůrazňuji, že nemohou a každý soud prohrajou." Majitelé domů upozorňují na společenskou závažnost výroku. "Pavel Rychetský toto prohlásil jako člen vlády a ministr spravedlnosti. Je oprávněná obava, že nyní nezávislí soudci budou tímto výrokem ovlivněni, neboť i přes jejich nezávislost se jedná o ministra, který řídí jejich resort," uvedl majitel nemovitosti Jan Rambousek. Majitelé včera opakovaně zdůrazňovali, že nájem se zatím prý nikomu nezvedl ani o korunu. Mají prý navíc připraveny různé druhy smluv podle sociální situace nájemníků. Zároveň se však netají tím, že se budou snažit některých problémových nájemníků zbavit.
</TEXT>
</DOC>
<DOC>
<DOCID>LN-20021221002</DOCID>
<DOCNO>LN-20021221002</DOCNO>
<DATE>12/21/02</DATE>
<TITLE>
Agentura Dilia začne v lednu vybírat peníze od hotelů a firem
</TITLE>
<GEOGRAPHY>PRAHA</GEOGRAPHY>
<TEXT>
Provozovatelé hotelů a restaurací jsou rozhořčeni. Od 1. ledna totiž budou muset odvádět povinné poplatky už třetímu subjektu, který se hlásí ke kolektivní ochraně autorských práv. Za to, že umožňují svým hostům sledování televizního či rozhlasového vysílání, případně používají videorekordér, zaplatí napříště nejen Ochrannému svazu autorskému (OSA) a společnosti Intergram, ale i divadelní a literární agentuře Dilia. Stejný "desátek" by měl odvést prakticky každý, kdo umožňuje poslech těchto zařízení dalším lidem (např. zaměstnavatel na pracovišti). Zatímco OSA sdružuje hlavně skladatele, textaře a producenty hudby a Intergram výkonné umělce (herci, zpěváci), občanské sdružení Dilia až do letoška ochraňovalo práva pouze literární a dramatická (vybíralo např. za provoz kopírek). Ministerstvo kultury však v srpnu sdružení rozšířilo licenci i pro režiséry, kameramany, kostýmní výtvarníky, architekty a další profese, které se podílejí na vzniku audiovizuálních děl. Do funkce také nastoupil nový ředitel sdružení Jiří Srstka a rozhodl se literu autorského zákona důsledně uplatnit. "Byli jsme pověřeni kolektivní správou práv určité skupiny autorů. S tím souvisí i výběr příslušných poplatků, je to povinnost ze zákona. Bývalé vedení to dělalo minimálně," říká. Dilia v těchto dnech rozesílá podnikatelům formuláře smluv. Za měsíční "veřejný" provoz jednoho televizoru a videopřehrávače účtuje 70 korun, za rozhlasový přijímač 30 korun. Dále zpoplatňuje i DVD a CD přehrávače.
Sami zaměstnanci Dilie, kteří mají zkušenosti s kontaktováním provozovatelů, připouštějí, že jsou terčem odmítavých až nenávistných reakcí. "Smůla je v tom, že jsme s tím přišli až jako třetí a že podnikatelům předkládáme téměř totožné smlouvy jako OSA a Intergram. Chyba je v autorském zákoně, který by měl vybírání poplatků nějak sjednotit," tvrdí jeden z nich. Někteří podnikatelé si při vyslovení jména Dilia neberou servítky. "Je to něco naprosto nehorázného. Kdekdo si v této zemi může založit nějaké občanské sdružení, tvrdit, že je autorem čehosi, a nechat si ministerstvem posvětit, že za to může vybírat peníze. Cožpak ti lidé neberou za svou práci plat?" rozhořčuje se například majitel pražského Hotelu DUO Jan Horal. Bývalý válečný pilot, který žil dlouhá léta v emigraci ve Švédsku, tvrdí, že v této severské zemi se s něčím takovým nesetkal. "Vždyť to jsou vlastně další daně. Podle mne je to nová forma tunelování soukromých firem a je nestydaté, že ji podporuje i stát," horlí. Ekonomický ředitel hotelu Petr Bříza vyčíslil, že za každou televizi na pokoji musí zaplatit se všemi poplatky včetně koncesionářských sedm korun denně. "I s Dilií za televize zaplatíme už 1,7 milionu korun ročně," vypočítal.
</TEXT>
<HEADING>
Malé hotely "zapláčou"
</HEADING>
<TEXT>
Pro velká hotelová zařízení nebude nový poplatek zase tak velkou zátěží. Hůře jsou na tom drobní hoteliéři v menších městech, kteří se snaží nabídnout svým zákazníkům základní komfort. "Zaplatit ročně jen OSA a Intergramu 70 tisíc korun, to nás ničí. Když přišla i Dilia, reakce našich majitelů byla velmi negativní," tvrdí například ředitel Hotelu Atlas v Benešově Miloslav Juříček. "Ale abychom udrželi konkurenceschopný standard, musím televizory na pokojích mít." Podle Juříčka jsou praktiky českých správců autorských práv mnohem tvrdší než v západní Evropě. "Například v Německu či Rakousku se za televizi na hotelovém pokoji neplatí. Nepovažují za veřejný prostor, když je host na pokoji sám," říká. Provozovatelé hotelů se už obrátili na svou organizaci, Národní federaci hotelů a restaurací, aby se pokusila zakročit. Její generální ředitel Vladimír Štětina už se zástupci sdružení DILIA jednal.
</TEXT>
<HEADING>
Dilia: Snažíme se být solidní
</HEADING>
<TEXT>
Ředitel Dilie Srstka však trvá na svém. "Zákon je bohužel koncipován tak, že v případě televizního a rozhlasového vysílání a videa každý kolektivní správce autorských práv zajišťuje jejich výkon pro svou skupinu autorů. My se snažíme chovat slušně. Naše sazebníky jsou maximálně solidní, vybíráme například méně než OSA," konstatuje. Slušnost Dilie se podle Srstky projevuje v tom, že agentura nepožaduje od provozovatelů poplatky za tři roky zpětně, což by ze zákona mohla, ale zpoplatňuje je od letošního prosince a pro příští rok. Domnívá se také, že správně by měla celá záležitost fungovat přesně obráceně. Každý podnikatel provozující rozhlasový či televizní přijímač by měl sám hlídat autorský zákon a automaticky za přístroje platit. Dilia by jen poplatky registrovala a přerozdělovala. Počínání Dilie má podporu i ministerstva kultury. Podle mluvčí resortu Kateřiny Besserové je podobný výběr poplatků ve světě běžný a je na dohodě kolektivních správců práv, zda bude vybírat každý zvlášť, či se k tomuto účelu spojí. O oprávněnosti plateb Besserová nepochybuje. "Jde o veřejnou produkci. Majitelé hotelů si promítají umístění televizoru na pokoji do jeho ceny, a tak na tom vlastně vydělávají," míní mluvčí.
Ředitel Dilie Srstka však trvá na svém. "Zákon je bohužel koncipován tak, že v případě televizního a rozhlasového vysílání a videa každý kolektivní správce autorských práv zajišťuje jejich výkon pro svou skupinu autorů. My se snažíme chovat slušně. Naše sazebníky jsou maximálně solidní, vybíráme například méně než OSA," konstatuje. Slušnost Dilie se podle Srstky projevuje v tom, že agentura nepožaduje od provozovatelů poplatky za tři roky zpětně, což by ze zákona mohla, ale zpoplatňuje je od letošního prosince a pro příští rok. Domnívá se také, že správně by měla celá záležitost fungovat přesně obráceně. Každý podnikatel provozující rozhlasový či televizní přijímač by měl sám hlídat autorský zákon a automaticky za přístroje platit. Dilia by jen poplatky registrovala a přerozdělovala. Počínání Dilie má podporu i ministerstva kultury. Podle mluvčí resortu Kateřiny Besserové je podobný výběr poplatků ve světě běžný a je na dohodě kolektivních správců práv, zda bude vybírat každý zvlášť, či se k tomuto účelu spojí. O oprávněnosti plateb Besserová nepochybuje. "Jde o veřejnou produkci. Majitelé hotelů si promítají umístění televizoru na pokoji do jeho ceny, a tak na tom vlastně vydělávají," míní mluvčí.
</TEXT>
</DOC>
<DOC>
<DOCID>LN-20021221003</DOCID>
<DOCNO>LN-20021221003</DOCNO>
<DATE>12/21/02</DATE>
<TEXT>
Majitelé domů dokázali pohnout vládou našeho státu. Jejich úsilí nemohl nikdo nazvat zlým nebo špatným. Vždyť chtěli jen narovnání poměrů. V reakci na vládou zmrazené nájmy se však někteří z nich chovají jako utržení ze řetězu. Dva "odvázaní" majitelé domů, které v jejich úsilí motivuje - jak je stále zjevnější - především chamtivost, rozdělují i vlastní "profesní" organizaci. Vedení Sdružení majitelů domů se dostává do vleku a chtíc nechtíc, aby neztratilo tvář před členy, musí nějak následovat dva bojovníky svaté války o peníze. Ohlášení účasti právníka Eda Fagana na kauze majitelé domů versus český stát může vzbudit respekt jen u těch, kteří o velkohubém advokátu nikdy nic neslyšeli. Co všechno měl pan Fagan v plánu jen v Česku! Žalovat ČEZ, zastavit Temelín... Nic z toho nakonec nebylo. Pokud majitelé domů chtějí něčeho dosáhnout, neřkuli narovnání, musejí být pro vládu přijatelným partnerem. Při cestě, již včera nastoupili dva "domácí", budou do měsíce partnerem leda pro scenáristy zábavných pořadů. O majitele domů a bytů s pověstí veřejných nepřátel se nikdo zajímat nebude.
</TEXT>
</DOC>
<DOC>
<DOCID>LN-20021221004</DOCID>
<DOCNO>LN-20021221004</DOCNO>
<DATE>12/21/02</DATE>
<GEOGRAPHY>WASHINGTON</GEOGRAPHY>
<TEXT>
Všichni lidé na naší planetě jsou z 99,9 procenta stejní. Dokazují to američtí vědci, kteří provedli analýzu DNA více než tisíce lidí z 52 populací všech pěti kontinentů. Zjistili, že jejich genom (soubor dědičných vlastností člověka) je téměř shodný. Podle nové studie zveřejněné ve vědeckém časopise Science má tedy rozdíly mezi rasami, jako jsou například barva pleti či tvar očí, rtů, nosu a vlasů, na svědomí jen nepatrná genetická odlišnost, přesně desetina procenta. Přestože se genetické mapy lidí z různých kontinentů liší jen velmi málo, je možné z rozboru jejich DNA zjistit jejich přesný původ. Deoxyribonukleová kyselina (DNA) je jako nositel dědičnosti pro každého jedince specifická. Znaky, které obsahuje, se dědí z rodičů na děti. "Výsledek studie nám může pomoci v porozumění migraci nejstarších obyvatel planety," prohlásil pro britský list The Daily Telegraph vedoucí vědeckého týmu Marcus Feldman ze Stanfordské univerzity. Genetici z týmu profesora Feldmana zkoumali získané vzorky DNA, aniž by věděli, komu byly odebrány. Při následném určování, k jakému etniku určitý jedinec patřil, zařadili dané vzorky i přes minimální odlišnosti s téměř stoprocentní jistotou. Výsledky nového výzkumu mohou vědcům pomoci vytvořit přesnou charakteristiku onemocnění typických pro určité jedince. Zatímco některé genetické variace jsou bezvýznamné, jiné mohou znamenat náchylnost k některým vážným onemocněním.
</TEXT>
</DOC>
<DOC>
<DOCID>LN-20021221005</DOCID>
<DOCNO>LN-20021221005</DOCNO>
<DATE>12/21/02</DATE>
<GEOGRAPHY>WASHINGTON</GEOGRAPHY>
<TEXT>
Přípravy na možný vojenský útok v Iráku sílí. Americký prezident včera schválil zdvojnásobení počtu amerických vojáků v oblasti Perského zálivu. Na počátku ledna by se jich tam mělo přemístit 50 tisíc. V oblasti Blízkého východu a Afghánistánu jich nyní mají Spojené státy 65 tisíc. S odvoláním na představitele amerického ministerstva obrany to napsala agentura AP. Bush se včera zároveň poprvé vyjádřil k irácké zprávě o zbraních hromadného ničení, kterou Bagdád odevzdal na počátku měsíce. Prezident prohlásil, že obsah dokumentu "není povzbuzující" a že má "vážné obavy o udržení míru". Reagoval tím na vyjádření vysokých amerických představitelů z předchozího dne. Ti prohlásili, že zpráva je neúplná, a proto "zásadně porušuje" poslední rezoluci OSN.
</TEXT>
</DOC>
<DOC>
<DOCID>LN-20021221006</DOCID>
<DOCNO>LN-20021221006</DOCNO>
<DATE>12/21/02</DATE>
<TITLE>
Advent si spojuji s oním snad nejlaskavějším Ježíšovým přikázáním "nechte maličkých". Maličkým se může stát kdokoli, je jím dítě stejně jako člověk v neštěstí, v osamocení, v zavržení, v životním bankrotu nebo člověk postižený. Ve vánočních zvycích se pro děti chystají dárky, pro dospělé maličké se nechává jedna volná židle u vánočního stolu. Myslím si, že vzdor čistě pragmatickým zájmům přecpaných obchodních domů se na dně vybujelého spotřebitelství, i když, pravda, slabounce, rozeznívá právě tato struna adventní laskavosti. Že jsme v týdnech pěstujících laskavost, připomíná denně po setmění i rudé srdce na siluetě Pražského hradu, pulsuje a bliká, navazuje na přídavek k soukromému podpisu prezidenta. Ten symbol je z mnoha stran haněn, mně na něm vadí asi nejvíc právě to, že připomíná prezidentství.
</TITLE>
<TEXT>
Protože v podhradí, advent neadvent, se vede třeskutý zápas zatím o kandidáta, v následných volbách o budoucího prezidenta. Prosince jako by se staly nově ustavenými mezníky našich převratových událostí. Dokonce i v tom šedesátém sedmém by býval byl Antonín Novotný sesazen už před Vánoci, kdyby nemusely soudružky z ÚV odjet péci vánočky. A možná je užitečné, že se politika vymyká z celku adventního času, aspoň ji můžeme vnímat na kontrastním pozadí. Takže zatímco přemýšlím, co výmluvného dát pod stromeček vnukovi, který během roku vaří polívky pro houmlesy a oponuje globalizačním dehumanizujícím tlakům, čtu rozhovor s hulvátskou rozvaleností, pletoucí si silnou osobnost s náporem slovního násilnictví. Anebo jiný rozhovor s profesorsky suchým sebevědomím, maličko už myšlenkově odumřelým. Anebo s přízemností tak nekonečně malého čísla, že by se jí mohla zabývat jen kvantová mechanika. Ale taky s bezbranným džentlmenstvím, které - kupodivu - tak zcela nepropadá ani u veřejnosti, zato vyvolává levné protivníkovy podpásovky. Pavel Tigrid toto jistě nijak specificky české prostředí nazýval Hulvátovem.
</TEXT>
<HEADING>
Nechte maličkých...
</HEADING>
<TEXT>
Nuže, kam a ke komu se uchýlit z Hulvátova. V Litoměřicích evangelická diakonie slavila deset let obnoveného trvání, na slavnost nás pozval duchovní a dnešní senátor Zdeněk Bárta. Podobných podniků se konají desítky, tento byl zvláštní právě tím, že splňoval ono Ježíšovo "nechte maličkých". Jistěže se vybíralo přiměřeně vysoké vstupné, konala se aukce výtvarných darů, kterou pro zvýšení přitažlivosti řídil Tomáš Hanák, i se hrálo k tanci a litoměřické dívky si k této příležitosti oblékly večerní šaty. Vnější okolnosti ale nepřekryly jádro události. Klienti diakonie, této české, ale i diakonie z blízkého německého Oberlausitzu, předvedli česko-německé divadelní představení. Devět Němců, sedm Čechů, téměř všichni dospělého věku, hru režírovala farářova žena Zora a vybrala Císařovy nové šaty. Pohádka? Nikoli, výrazně syrově působící realita, ale ani ne tak obsahem, všichni známe a dovedeme si dosadit nahého krále v nových šatech. Nejpůsobivější a v některých chvílích až strhující bylo provedení. Klienti obou diakonií, mladí mužové a ženy a dívky, jsou lidé postižení fyzicky i mentálně. Dva přivezli na vozíku. A každá z těch drobných rolí, bezeslovně, jen pohybem provedených, byla malým zázrakem vůle, laskavosti a úsilí, ale taky přemožených úzkostí, plachosti a nedostatečností. Obecenstvo od začátku hrálo s sebou, a nejen potleskem, taky svou pozitivní vůlí, aby se podařilo herci rozmáchlé gesto, aby nespadla pohyblivá opona, aby se nástup herců kryl se slovem průvodce, dokonce dvou, českého a německého, aby rytmus tance odpovídal rytmu hudby, aby, aby... Nespočetně záludností. V lidském jednání bývají přelomové okamžiky, tak dlouho a vytrvale se snažíme, až sami v sobě překročíme mez, která se zdála být nepřekročitelná. To představení bylo pro herce i režisérku takovým přelomovým okamžikem. Herci dokázali víc, než byste si v nedůvěře v sílu laskavosti mysleli, že dokáží. Věděli to. A jejich radost, radost přímo dětská, vybuchovala ještě dlouho po představení. Nic nezkazili, přestože je tak obtížné zahrát nehnutého bodyguarda, když ani přesně nevím, co ta funkce znamená. Anebo ministryni oblékání. To už spíš krejčovou nebo kuchařku. I podvodník se hraje těžko. A tančit sama před zrcadlem s tolika diváky za zády! Správně a včas udeřit císařským žezlem. Nechci být sentimentální, jen konstatuji, ten svátek radosti vtáhl i diváky. Radovali se, že se všechno podařilo, že mnohaměsíční trpělivá dřina nevyšla naplano a že se herci radují. Taková čistá adventní chvilka laskavosti. Nad Prahou v té době tepalo umělé srdce, a protože má doblikat s odchodem Václava Havla z úřadu, měl by mu někdo k němu laskavý pošeptat, aby - když už to srdce z kavárny Slávie rozsvítil - je sám nezhasínal. Nebyl by ho hoden ani možný náznak toho, že by tím dával najevo, že s ním odchází i láska a laskavost. Protože, jak to dobře ví ona dívka tančící před zrcadlem, v symbolech to není.
Nuže, kam a ke komu se uchýlit z Hulvátova. V Litoměřicích evangelická diakonie slavila deset let obnoveného trvání, na slavnost nás pozval duchovní a dnešní senátor Zdeněk Bárta. Podobných podniků se konají desítky, tento byl zvláštní právě tím, že splňoval ono Ježíšovo "nechte maličkých". Jistěže se vybíralo přiměřeně vysoké vstupné, konala se aukce výtvarných darů, kterou pro zvýšení přitažlivosti řídil Tomáš Hanák, i se hrálo k tanci a litoměřické dívky si k této příležitosti oblékly večerní šaty. Vnější okolnosti ale nepřekryly jádro události. Klienti diakonie, této české, ale i diakonie z blízkého německého Oberlausitzu, předvedli česko-německé divadelní představení. Devět Němců, sedm Čechů, téměř všichni dospělého věku, hru režírovala farářova žena Zora a vybrala Císařovy nové šaty. Pohádka? Nikoli, výrazně syrově působící realita, ale ani ne tak obsahem, všichni známe a dovedeme si dosadit nahého krále v nových šatech. Nejpůsobivější a v některých chvílích až strhující bylo provedení. Klienti obou diakonií, mladí mužové a ženy a dívky, jsou lidé postižení fyzicky i mentálně. Dva přivezli na vozíku. A každá z těch drobných rolí, bezeslovně, jen pohybem provedených, byla malým zázrakem vůle, laskavosti a úsilí, ale taky přemožených úzkostí, plachosti a nedostatečností. Obecenstvo od začátku hrálo s sebou, a nejen potleskem, taky svou pozitivní vůlí, aby se podařilo herci rozmáchlé gesto, aby nespadla pohyblivá opona, aby se nástup herců kryl se slovem průvodce, dokonce dvou, českého a německého, aby rytmus tance odpovídal rytmu hudby, aby, aby... Nespočetně záludností. V lidském jednání bývají přelomové okamžiky, tak dlouho a vytrvale se snažíme, až sami v sobě překročíme mez, která se zdála být nepřekročitelná. To představení bylo pro herce i režisérku takovým přelomovým okamžikem. Herci dokázali víc, než byste si v nedůvěře v sílu laskavosti mysleli, že dokáží. Věděli to. A jejich radost, radost přímo dětská, vybuchovala ještě dlouho po představení. Nic nezkazili, přestože je tak obtížné zahrát nehnutého bodyguarda, když ani přesně nevím, co ta funkce znamená. Anebo ministryni oblékání. To už spíš krejčovou nebo kuchařku. I podvodník se hraje těžko. A tančit sama před zrcadlem s tolika diváky za zády! Správně a včas udeřit císařským žezlem. Nechci být sentimentální, jen konstatuji, ten svátek radosti vtáhl i diváky. Radovali se, že se všechno podařilo, že mnohaměsíční trpělivá dřina nevyšla naplano a že se herci radují. Taková čistá adventní chvilka laskavosti. Nad Prahou v té době tepalo umělé srdce, a protože má doblikat s odchodem Václava Havla z úřadu, měl by mu někdo k němu laskavý pošeptat, aby - když už to srdce z kavárny Slávie rozsvítil - je sám nezhasínal. Nebyl by ho hoden ani možný náznak toho, že by tím dával najevo, že s ním odchází i láska a laskavost. Protože, jak to dobře ví ona dívka tančící před zrcadlem, v symbolech to není.
</TEXT>
</DOC>
<DOC>
<DOCID>LN-20021221007</DOCID>
<DOCNO>LN-20021221007</DOCNO>
<DATE>12/21/02</DATE>
<GEOGRAPHY>VATIKÁN</GEOGRAPHY>
<TEXT>
Matka Tereza učinila v roce 1998 - asi rok po své smrti zázrak. Uzdravila Indku Moniku Besraovou, která trpěla rakovinou žaludku. Včera to ve Vatikánu oznámil papež Jan Pavel II. Uvolnil tak cestu k blahoslavení této misionářky. Monica Besraová se prý v modlitbách opakovaně obrátila s prosbou k Matce Tereze. Léčivý vliv měl mít i medailon posvěcený misionářkou, který si nemocná přikládala na břicho. Blahoslavení je podle pravidel katolické církve nutným předstupněm svatořečení. Obvykle začíná proces blahoslavení pět let po smrti kandidáta. V případě Matky Terezy však tento proces začal již v roce 1999, tedy zhruba dva roky po její smrti. Ke svatořečení je nutné, aby kandidát svatosti učinil dva zázraky. Matka Tereza se narodila v roce 1910 ve Skopji. Ve východoindické Kalkatě vybudovala charitativní středisko. Jí založené společenství se později rozšířilo po celém světě. V roce 1979 dostala Nobelovu cenu míru. Zemřela v Indii v roce 1997.
</TEXT>
</DOC>
<DOC>
<DOCID>LN-20021221008</DOCID>
<DOCNO>LN-20021221008</DOCNO>
<DATE>12/21/02</DATE>
<TITLE>
Tradiční výtvarné soutěže LN se letos zúčastnilo více než tisíc dětí. Výherce a nejlepší kresby soutěže O nejhezčího Ježíška najdete v Lidových novinách v sobotu 28. prosince 2002.
</TITLE>
<TEXT>
Všem dětem děkujeme a přejeme krásné Vánoce!
</TEXT>
</DOC>
<DOC>
<DOCID>LN-20021221009</DOCID>
<DOCNO>LN-20021221009</DOCNO>
<DATE>12/21/02</DATE>
<TITLE>
PRAHA - Někteří vlastníci domů už včera zareagovali na doporučení, které jim ve středu dalo Občanské sdružení majitelů domů, a razantně zvýšili regulované nájemné. Více peněz chce pronajímatel například po obyvatelích jednoho teplického paneláku. "Všech 54 nájemníků dostalo doporučený dopis, v němž jim majitel oznámil, že od 1. ledna budou platit dvojnásobek současného nájemného," uvedl včera místopředseda Sdružení nájemníků Milan Taraba. S podobným přístupem se setkali i nájemníci jednoho z domů na pražském Karlínském náměstí, kteří bydlí v bytech třetí a čtvrté kategorie. Vlastník domu jim dopisem oznámil, že budou od Nového roku platit nájemné stanovené pro byty první kategorie. Tedy více než dvojnásobek.
</TITLE>
<HEADING>
Sobotka: Moratorium už platí
</HEADING>
<TEXT>
Čtvrtečním rozhodnutím vlády o tříměsíčním zmrazení cen se přitom podle ministra financí Bohuslava Sobotky měli pronajímatelé řídit už následující den. "Podle mých informací by toto nařízení vlády o zavedení cenového moratoria na nájemné v regulovaných bytech mělo dnes být zveřejněno ve sbírce," řekl včera ministr financí novinářům. Tím se mělo stát platným. Pro urychlení platnosti zákona o nájemném, který by měl vyřešit současnou nepřehlednou situaci, by mohl být podle místopředsedkyně Ústavního soudu Elišky Wagnerové využit princip legislativní nouze. "Je potřeba, aby byl urychleně přijat zákon, který by situaci řešil, nájemné upravoval," uvedla včera soudkyně. Zůstává otázkou, zda se zákonodárci na novém předpisu shodnou. Rozhodnutí vlády o moratoriu způsobilo spory i ve vládní koalici. "Fronty se tím nesmyslným rozhodnutím zbytečně přitvrdily, teď to bude daleko horší," řekl včera šéf unionistických poslanců Karel Kühnl. Ještě dále šel lidovec Miroslav Kalousek. Prohlásil, že to, co kabinet udělal, je skandální a podle něj dokonce za hranicí ústavního práva na ochranu soukromého vlastnictví.
Čtvrtečním rozhodnutím vlády o tříměsíčním zmrazení cen se přitom podle ministra financí Bohuslava Sobotky měli pronajímatelé řídit už následující den. "Podle mých informací by toto nařízení vlády o zavedení cenového moratoria na nájemné v regulovaných bytech mělo dnes být zveřejněno ve sbírce," řekl včera ministr financí novinářům. Tím se mělo stát platným. Pro urychlení platnosti zákona o nájemném, který by měl vyřešit současnou nepřehlednou situaci, by mohl být podle místopředsedkyně Ústavního soudu Elišky Wagnerové využit princip legislativní nouze. "Je potřeba, aby byl urychleně přijat zákon, který by situaci řešil, nájemné upravoval," uvedla včera soudkyně. Zůstává otázkou, zda se zákonodárci na novém předpisu shodnou. Rozhodnutí vlády o moratoriu způsobilo spory i ve vládní koalici. "Fronty se tím nesmyslným rozhodnutím zbytečně přitvrdily, teď to bude daleko horší," řekl včera šéf unionistických poslanců Karel Kühnl. Ještě dále šel lidovec Miroslav Kalousek. Prohlásil, že to, co kabinet udělal, je skandální a podle něj dokonce za hranicí ústavního práva na ochranu soukromého vlastnictví.
</TEXT>
</DOC>
<DOC>
<DOCID>LN-20021221010</DOCID>
<DOCNO>LN-20021221010</DOCNO>
<DATE>12/21/02</DATE>
<TITLE>
PRAHA - Vláda svým středečním rozhodnutím o tříměsíčním zmražení cen nájemného pobouřila nejen majitele domů, ale také většinu právní veřejnosti. Mezi oběma skupinami panuje shoda v tom, že za současnou napjatou situaci může nynější i předchozí vláda. Ani jedna z nich totiž nedokázala připravit včas zákon o nájemném. Patovou situaci, která vznikla v polovině listopadu rozhodnutím Ústavního soudu o zrušení nařízení ministerstva financí o regulovaném nájemném, se pokusil Špidlův kabinet vyřešit cenovým memorandem. Podle právníků zákon o cenách podobný krok vládě sice umožňuje, ovšem jen ve výjimečných situacích. Za ty se obvykle považují například živelní pohromy nebo válečné konflikty. K žádné výjimečné situaci podle expertů ovšem nedošlo. "Podobná opatření se používají například ve chvíli neúrody, kdy vláda může zavést cenové moratorium třeba na pšenici, u které hrozí cenové skoky," uvedl pražský advokát Oldřich Choděra. "V tomto případě jde ale o regulované nájmy, které nejdou svévolně a jednostranně zvedat," dodal. Právní odborníci navíc vyhlášení tříměsíčního moratoria považují za naprosto zbytečné. Nájemné je podle jejich analýz smluvní vztah a majitelé domů nemohou bez speciálního zákona nájemné jednostranně tedy bez souhlasu nájemce - zvýšit. To lze pouze po dohodě obou smluvních stran. "Takovéto kroky vlády považuji za nešťastné a vyhrocující již tak napjaté vztahy mezi nájemníky a majiteli domů," uvedla Dagmar Raupachová z advokátní kanceláře Černý - Raupachová. "Takovýto postup je nepřijatelný. Mezi lidmi to narušuje právní jistotu. Pokud se vláda rozhodla řešit problém takhle, tak toho může využít i v budoucnu," dodala. Cenová moratoria používají při výjimečných situacích vlády na celém světě. Zřejmě nejznámější je případ z počátku sedmdesátých let, kdy americký prezident Richard Nixon zmrazil na několik měsíců růst cen i mezd.
</TITLE>
<TEXT>
Vzhledem k tomu, že nehrozí žádná dramatická situace a obavy z finančně neúnosných požadavků majitelů domů jsou neopodstatnělé, považuji takovýto postup vlády za naprosto nepřijatelný. Obávám se zneužívání podobných postupů vždy, když pro určitou skupinu lidí vznikne nepříznivá situace.
</TEXT>
<HEADING>
Oldřich Choděra:
</HEADING>
<TEXT>
Nájemné jde jednostranně zvýšit jen na základě zvláštního předpisu. Pokud takový předpis neexistuje, pak platí smluvní ujednání. Cenové moratorium je nyní zbytečné. Vláda ho může navíc použít jen ve výjimečném případě. A ten nenastal.
</TEXT>
<HEADING>
Tomáš Sokol:
</HEADING>
<TEXT>
Cenové moratorium je v tuto chvíli úplně zbytečné. Navíc si nejsem jist, zda-li vláda v tuto chvíli může něco takového vůbec udělat. Povinnosti lze ukládat pouze na základě zákona nikoli vládním nařízením. Nájemné navíc nejde jednostranně zvyšovat vlastníky domu - musí dojít k dohodě s nájemci.
rum
</TEXT>
</DOC>
<DOC>
<DOCID>LN-20021221011</DOCID>
<DOCNO>LN-20021221011</DOCNO>
<DATE>12/21/02</DATE>
<TITLE>
Pošramocenou pověst firmy Housing &amp; Construction CZ, která má postavit dálnici D 47, již začal napravovat bývalý náčelník generálního štábu.
</TITLE>
<GEOGRAPHY>PRAHA</GEOGRAPHY>
<TEXT>
Generál Šedivý včera strávil svůj poslední den v uniformě, odpoledne předal ministru obrany tzv. propouštěcí lístek. Od 1. ledna bude z Jiřího Šedivého už "jen" generál v záloze. Šedivý včera oznámil, že se již definitivně - i přesto, že mu to někteří politici rozmlouvali - dohodl s firmou Housing &amp; Construction CZ (H &amp;C) na tom, že k ní nastoupí jako předseda dozorčí rady s exekutivní pravomocí. Na svou zřejmě poslední tiskovou konferenci v armádním Vojenském klubu na pražském Vítězném náměstí si Šedivý pozval i izraelské zástupce svého nového zaměstnavatele. Akci organizovala tisková služba generálního štábu, z angličtiny tlumočil vojenský tlumočník. Náklady ale prý uhradí H &amp;C. Šedivý zhruba dvacítce novinářů vysvětlil, že on osobně nevidí na zpochybňované firmě H &amp;C nic špatného. "Nerozhodily" ho ani otázky ohledně policejního vyšetřování možné korupce spolumajitelů firmy v Rusku. "U toho jsem nebyl, pokud vím, v České republice se nic takového nestalo," řekl. Ani ministr dopravy Milan Šimonovský, který má nyní projekt dálnice D 47 na starosti, prý Šedivému neříkal nic o korupci. "Řekl, že tam proběhly nějaké nestandardní kroky, to ano, ale nic víc," řekl Šedivý. Stejně může generál zpochybňovanou společnost obhajovat i v blízké budoucnosti při jednáních s českými politiky a vládními úředníky. Včera totiž řekl, že "pokud to bude účelné", povede s nimi jednání právě on. To, že bude jednat se zástupci státu, od Šedivého ostatně očekávají i jeho budoucí nadřízení. "Samozřejmě, pan Šedivý bude na vysoké pozici, část jeho odpovědnosti bude i jednání se zástupci české vlády, včetně ministrů," uvedl včera Amit Segev z izraelské Housing &amp; Construction, která vlastní v Housing &amp; Construction CZ třetinový podíl. Dalšími spoluvlastníky je rakouský Strabag, americký Haliburton a izraelský Shiran. "Ta firma potřebovala najmout právě takového člověka, jako je Šedivý. Poctivého a známého. Takový byl momentálně jediný na trhu," řekl LN zdroj, který je informován o detailech vyjednávání. O aktivity H &amp;C v souvislosti s kontraktem na dálnici od Zemanovy vlády se momentálně zajímá i česká policie. Záležitost začala vyšetřovat poté, co současný ministr dopravy prohlásil, že má podezření, že při přípravě kontraktu mohlo dojít ke korupci. Šimonovského odbor finanční kontroly navíc tento týden dospěl k závěru, že smlouvu s H &amp;C nepřipravovali úředníci ministerstva dopravy jak by bylo obvyklé, ale externí poradci včetně poradce tehdejšího premiéra Miloše Zemana. Špidlova vláda se má do konce března 2003 rozhodnout, zda smlouvu s H &amp;C na dálnici vypoví, nebo ne.
PRAHA - Generál Šedivý včera strávil svůj poslední den v uniformě, odpoledne předal ministru obrany tzv. propouštěcí lístek. Od 1. ledna bude z Jiřího Šedivého už "jen" generál v záloze. Šedivý včera oznámil, že se již definitivně - i přesto, že mu to někteří politici rozmlouvali - dohodl s firmou Housing &amp; Construction CZ (H &amp;C) na tom, že k ní nastoupí jako předseda dozorčí rady s exekutivní pravomocí. Na svou zřejmě poslední tiskovou konferenci v armádním Vojenském klubu na pražském Vítězném náměstí si Šedivý pozval i izraelské zástupce svého nového zaměstnavatele. Akci organizovala tisková služba generálního štábu, z angličtiny tlumočil vojenský tlumočník. Náklady ale prý uhradí H &amp;C. Šedivý zhruba dvacítce novinářů vysvětlil, že on osobně nevidí na zpochybňované firmě H &amp;C nic špatného. "Nerozhodily" ho ani otázky ohledně policejního vyšetřování možné korupce spolumajitelů firmy v Rusku. "U toho jsem nebyl, pokud vím, v České republice se nic takového nestalo," řekl. Ani ministr dopravy Milan Šimonovský, který má nyní projekt dálnice D 47 na starosti, prý Šedivému neříkal nic o korupci. "Řekl, že tam proběhly nějaké nestandardní kroky, to ano, ale nic víc," řekl Šedivý. Stejně může generál zpochybňovanou společnost obhajovat i v blízké budoucnosti při jednáních s českými politiky a vládními úředníky. Včera totiž řekl, že "pokud to bude účelné", povede s nimi jednání právě on. To, že bude jednat se zástupci státu, od Šedivého ostatně očekávají i jeho budoucí nadřízení. "Samozřejmě, pan Šedivý bude na vysoké pozici, část jeho odpovědnosti bude i jednání se zástupci české vlády, včetně ministrů," uvedl včera Amit Segev z izraelské Housing &amp; Construction, která vlastní v Housing &amp; Construction CZ třetinový podíl. Dalšími spoluvlastníky je rakouský Strabag, americký Haliburton a izraelský Shiran. "Ta firma potřebovala najmout právě takového člověka, jako je Šedivý. Poctivého a známého. Takový byl momentálně jediný na trhu," řekl LN zdroj, který je informován o detailech vyjednávání. O aktivity H &amp;C v souvislosti s kontraktem na dálnici od Zemanovy vlády se momentálně zajímá i česká policie. Záležitost začala vyšetřovat poté, co současný ministr dopravy prohlásil, že má podezření, že při přípravě kontraktu mohlo dojít ke korupci. Šimonovského odbor finanční kontroly navíc tento týden dospěl k závěru, že smlouvu s H &amp;C nepřipravovali úředníci ministerstva dopravy jak by bylo obvyklé, ale externí poradci včetně poradce tehdejšího premiéra Miloše Zemana. Špidlova vláda se má do konce března 2003 rozhodnout, zda smlouvu s H &amp;C na dálnici vypoví, nebo ne.
</TEXT>
</DOC>
<DOC>
<DOCID>LN-20021221012</DOCID>
<DOCNO>LN-20021221012</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Bezvýsledná jsou dosavadní vyjednávání podpory pro exministra spravedlnosti Jaroslava Bureše, kterého sociální demokracie nominovala do prezidentských voleb. Na včerejší tiskové konferenci v Lidovém domě to řekl předseda poslanecké frakce ČSSD Milan Urban. Vyjednáváním pověřilo stranické vedení již 5. prosince místopředsedu ČSSD Stanislava Grosse, který Bureše vyzval, aby se o nominaci ucházel. Podle Urbana ale "všechny parlamentní strany tvrdí, že v prvním kole první volby budou podporovat svého kandidáta". O prezidentský úřad se budou 15. ledna ucházet kromě Bureše čestný předseda ODS Václav Klaus, bývalý vojenský prokurátor Miroslav Kříženecký za komunistickou stranu a za lidovce předseda Senátu Petr Pithart, který má rovněž podporu unionistů. Horkými kandidáty jsou Klaus, Pithart a Bureš. V Senátu budou o postup do druhého kola zřejmě soupeřit Klaus a Pithart. Bureš by mohl postoupit ve sněmovně, budou-li pro něj hlasovat zákonodárci ČSSD. Mnozí z nich, kteří by rádi viděli na Hradě expremiéra Miloše Zemana, ale dávají najevo, že ho volit nebudou.
</TEXT>
</DOC>
<DOC>
<DOCID>LN-20021221013</DOCID>
<DOCNO>LN-20021221013</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Premiér Vladimír Špidla nebude na Štědrý den kupovat na poslední chvíli dárky pod stromeček, ani jej zdobit, ale poměrně netradičně stráví dopoledne v elektrárně Mělník a v čistírně odpadních vod v Praze-Troji. "Chce poděkovat lidem, kteří jsou ve svátečních dnech běžně v práci, aby ostatní mohli mít pěkné svátky," řekla včera jeho mluvčí Anna Stárková. Na Štědrý večer se již ale usadí doma v Kramářově vile a bude se těšit na dárky. "Nikdy nepohrdne dobrou knížkou nebo cédéčkem," prozradila premiérovy libůstky jeho mluvčí. Ještě před rozbalováním premiér povečeří tradičního kapra a salát. Do kostela na půlnoční mši se nechystá. Boží hod stráví Špidla s rodinou ve svém předchozím bydlišti v Jindřichově Hradci a o den později se opět vrátí do Prahy.
</TEXT>
</DOC>
<DOC>
<DOCID>LN-20021221014</DOCID>
<DOCNO>LN-20021221014</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Bombu na palubě pravidelné linky z Prahy do Kodaně včera v 17.20 oznámil kanceláři Českých aerolinií (ČSA) v Kodani anonymní telefonát. Cestující museli podle ředitele vnějších vztahů ČSA Dana Plovajka těsně před odletem z ruzyňského letiště letadlo opustit. Specializovaný policejní tým žádnou bombu nenalezl. "Jde o let OK 508. Na palubě letadla bylo 78 cestujících a sedm členů posádky. Předpokládáme, že šlo o hloupý žert," řekl Plovajko.
</TEXT>
</DOC>
<DOC>
<DOCID>LN-20021221015</DOCID>
<DOCNO>LN-20021221015</DOCNO>
<DATE>12/21/02</DATE>
<TITLE>
Spor o vánoční kapry: pustit, nebo sníst?
</TITLE>
<TEXT>
Na hraně zákona je podle některých odborníků vypouštění kaprů zpět do jejich přírodního prostředí.
PRAHA - Součástí štědrovečerních tradic v některých rodinách je darování života kaprovi, který by jinak skončil na talíři. Málokdo si ale uvědomí, že tímto způsobem rybě daruje svobodu, kterou si dlouho neužije, neboť návrat do původního prostředí znamená pro kapra téměř jistou smrt. Kapr, který má za sebou putování z rybníka do sádek, kádí na náměstích, igelitových tašek a nakonec do vany, má už jen malou šanci na přežití. Během této cesty projdou ryby mnoha teplotními šoky a značně vysílí. Kvůli tomu pak nemá dostatek sil k přežití zimy. "Na změnu teploty jsou kapři velmi citliví a může je zabít. Ve vodě už teď nenajdou dostatek potravy a všichni ostatní kapři jsou už zazimovaní," vysvětluje Václav Šílhavý, ředitel rybářského sdružení Českých Budějovic. Kapři navíc mají často i řadu drobných poranění - odřené boky, vypadané šupiny či potrhané ploutve. Největší utrpení rybě způsobí lidé, kteří si ji přinesou domů a umístí do vany. "Když lidé dají kapra do vany do chlorované vody, kde ho dětičky honí a pošťuchují, je kapr traumatizovaný a nejednou mu to způsobí smrt. Nejhorší je, pokud lidé vezmou kapra z vany přímo do řeky nebo do rybníka, to je pro něj jistá smrt," říká Šilhavý. Vypouštění kapra zpět do přírodního prostředí může však být i v rozporu se zákonem o ochraně zvířat. Podle čtvrtého paragrafu zákona 246/1992 Sb. na ochranu zvířat se za týrání zvířete mimo jiné považuje i "zacházet se zvířetem způsobem, který vyvolává nepřiměřenou bolest, utrpení nebo poškození zdraví nebo vede k jeho neúměrnému fyzickému vyčerpání". "Pokud by se bralo striktně, bylo by to opravu porušení zákona. Nechceme ale nikoho kvůli tomu postihovat, neboť lidé jsou vedeni dobrými úmysly. Ale měli by si to uvědomit a raději krmit sýkorky nebo dát peníze zvířecímu útulku," říká Josef Duben, mluvčí Státní veterinární správy. Podle něj se v minulosti stávalo, že prodejci pustili kapry, které neprodali, zpět do rybníka. "Je ale prokázané, že téměř všichni lekli," dodává Duben. Právníci a policisté se však domnívají, že "darování svobody" kaprům není v rozporu se zákonem. "Pochybuji, že by šlo o přestupek. Kvalita vody není asi nejlepší, ale rozhodně nejde o žádné mučení," tvrdí advokát Tomáš Sokol. Podle něj je důležité, že kapr dostane alespoň šanci na přežití.
</TEXT>
<HEADING>
Kapr musí být v perfektní kondici
</HEADING>
<TEXT>
"Když proti sobě postavíte stoprocentní jistotu smrti pod paličkou nebo dvacetiprocentní šanci na přežití, určitě si vyberete to druhé," říká Sokol. Stejně jako on, se s podobným případem nesetkali v praxi ani policisté. "Nepamatuji se, že bychom něco podobného předtím řešili," potvrzuje policejní mluvčí Eva Brožová. Lidé, kteří přesto neodolají škemrání svých ratolestí a budou chtít dopřát kaprovi alespoň šanci na přežití by se měli řídit určitými pravidly. "Kapr musí být v perfektní kondici, nesmí mít poranění. Nejlepší je pustit jej do rybníka, případně do řeky. Nemělo by mrznout, jinak nepřežije," radí Šilhavý. Předpisy platí i pro způsoby zabíjení ryb. Zákon výslovně zakazuje zbavovat ryby šupin, vsouvat prsty pod skřele a žábry, vtlačovat je do očnic a násilně vytlačovat jikry nebo mlíčí za účelem rozpoznání pohlaví.
2. Asi by to zabíjení nemělo být přímo na ulici. Viděl jsem to, ale zase to je součást českého folkloru, takže to beru.
YANNIS MEGALOECONOMOU,
</TEXT>
<HEADING>
33 let, učitel, Řecko
</HEADING>
<TEXT>
1. To jsou ty ryby, co se teď prodávají různě po ulicích, že jo? Neochutnal jsem je nikdy, obvykle jím krocana a k tomu víno. O vašich zvycích toho moc nevím.
2. To zabíjení mi přijde trochu nechutné.
</TEXT>
<HEADING>
DANIEL SEAR, 32 let, programátor,USA
</HEADING>
<TEXT>
1. Kapra jsem už jedl a byl opravdu dobrý. Znám tenhle český zvyk a letos si ho dám asi znovu.
2. Je to kus vaší kultury, takže zabíjení kaprů na ulici určitě neodsuzuji.
ANNA KOVAL, 42 let, Francie
1. Žiji už dvacet let na jihu Francie, ale samozřejmě české zvyklosti ještě znám a kapra mám moc ráda.
2. Nevadí mi to, spíš mě fascinuje to, že se za zabití musí platit. K Vánocům to patří a nevidím na tom nic špatného.
Vývoj cen kapra
</TEXT>
</DOC>
<DOC>
<DOCID>LN-20021221016</DOCID>
<DOCNO>LN-20021221016</DOCNO>
<DATE>12/21/02</DATE>
<TITLE>
Hnutí Nesehnutí v Brně protestovalo proti zabíjení kaprů
</TITLE>
<GEOGRAPHY>BRNO</GEOGRAPHY>
<TEXT>
Je pátek odpoledne. V nevlídném počasí přijíždí na roh brněnského náměstí Svobody skupina mladých lidí. Před sebou tlačí velikou nádobu, ze které se line pára. "Co to máte," ptá se zvědavě muž kolem šedesátky jednoho z mladíků, který se snaží připevnit transparent. "Rybí polévku bez ryby," vysvětluje mu Dušan Rosenbaum ze sdružení Nesehnutí. Jeho členové celý předvánoční happening na téma "Vánoce bez kapra" připravili. Smyslem akce je nabídnout lidem k ochutnání alternativu a ukázku toho, že tradiční vánoční večeře může být chutná, i když v ní není zastoupený pokrm z rybího masa. "Prodej a zabíjení živých kaprů je velmi diskutabilní tradice," tvrdí Rosenbaun s tím, že každoročně lidé i děti v ulicích přihlížejí brutálním scénám při zabíjení tisíců ryb. Členové občanského sdružení rozdávali leták s pěti recepty na tradiční vánoční jídla bez masa. Mezi lidmi, kteří se u stánku zastavují, se recepty na černého kubu či dušenou cibuli s jablky, těšily značné pozornosti. Většina z těch, kteří se u stánku zastavili, přijme i nabídku k ochutnání polévky. "Rybí polévku bez ryby jsem ještě neměl, rád ochutnám," přijímá nabídku asi padesátiletý muž a vzápětí si pochvaluje její chuť. Mezi sousty se ptá, jak amatérští kuchaři, kteří jsou většinou vegetariáni, docílili typické rybí chuti. "Hlavně hodně cibule, mrkve a sedm druhů koření," odpovídá mu jeden z aktivistů, Milan Štefanec. Za necelou hodinu zbývá z osmdesáti porcí polévky už jen pět. "Myslím, že to proběhlo docela v pohodě," pochvaluje si odpoledne Rosenbaum, zatímco jeho kamarádi již začínají balit transparenty. "Většině lidí bohužel nedochází, že Vánoce - svátky spjaté s myšlenkou klidu a míru - se oslavují smrtí živé bytosti," říká na odchodu aktivista.
BRNO - Je pátek odpoledne. V nevlídném počasí přijíždí na roh brněnského náměstí Svobody skupina mladých lidí. Před sebou tlačí velikou nádobu, ze které se line pára. "Co to máte," ptá se zvědavě muž kolem šedesátky jednoho z mladíků, který se snaží připevnit transparent. "Rybí polévku bez ryby," vysvětluje mu Dušan Rosenbaum ze sdružení Nesehnutí. Jeho členové celý předvánoční happening na téma "Vánoce bez kapra" připravili. Smyslem akce je nabídnout lidem k ochutnání alternativu a ukázku toho, že tradiční vánoční večeře může být chutná, i když v ní není zastoupený pokrm z rybího masa. "Prodej a zabíjení živých kaprů je velmi diskutabilní tradice," tvrdí Rosenbaun s tím, že každoročně lidé i děti v ulicích přihlížejí brutálním scénám při zabíjení tisíců ryb. Členové občanského sdružení rozdávali leták s pěti recepty na tradiční vánoční jídla bez masa. Mezi lidmi, kteří se u stánku zastavují, se recepty na černého kubu či dušenou cibuli s jablky, těšily značné pozornosti. Většina z těch, kteří se u stánku zastavili, přijme i nabídku k ochutnání polévky. "Rybí polévku bez ryby jsem ještě neměl, rád ochutnám," přijímá nabídku asi padesátiletý muž a vzápětí si pochvaluje její chuť. Mezi sousty se ptá, jak amatérští kuchaři, kteří jsou většinou vegetariáni, docílili typické rybí chuti. "Hlavně hodně cibule, mrkve a sedm druhů koření," odpovídá mu jeden z aktivistů, Milan Štefanec. Za necelou hodinu zbývá z osmdesáti porcí polévky už jen pět. "Myslím, že to proběhlo docela v pohodě," pochvaluje si odpoledne Rosenbaum, zatímco jeho kamarádi již začínají balit transparenty. "Většině lidí bohužel nedochází, že Vánoce - svátky spjaté s myšlenkou klidu a míru - se oslavují smrtí živé bytosti," říká na odchodu aktivista.
</TEXT>
</DOC>
<DOC>
<DOCID>LN-20021221017</DOCID>
<DOCNO>LN-20021221017</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Lidé nemusejí před letošními Vánoci při nákupu kaprů sahat do kapsy hlouběji než loni. Ceny jsou úměrně k inflaci stále stejné. Kapr takzvaně bez rozlišení stojí padesát až šedesát korun za kilogram živé váhy. "Nejvíce se vyplatí prodej tak dvou- až tříkilových kaprů. Lidé jsou už tak zvyklý a cena je optimální," sdělil obchodní manažer pro prodej ryb Josef Mareš. Klasický čtyřletý kapr, který má okolo tří kil, stojí přibližně 230 korun. Cena kapra se od roku 1991, kdy byla na úrovni 22 korun za kilogram živé váhy zvyšovala a kulminovala v roce 1997. Poté došlo ke snížení zájmu o tuto rybu a následoval zcela nekoordinovaný pokles cen, který se zastavil až před dvěma lety. "Cena se řídí poptávkou a nabídkou, takže jsou léta chudá i bohatá. Někdy se stane, že se kapři prodávají jenom za cenu nákladů," podotýká k tomu Mareš. Chov kaprů má na našem území úctyhodnou historii. Největší rozmach rybníkářství nastal v 15. a 16. století. Do souvislosti se Štědrým večerem se ale kapr dostává až v 19. století. Do té doby tato ryba mezi tradiční vánoční jídla příliš nepatřila. V popularitě ji totiž předběhla kuba (zapečené kroupy) nebo muzika (kompot ze sušeného ovoce).
</TEXT>
</DOC>
<DOC>
<DOCID>LN-20021221018</DOCID>
<DOCNO>LN-20021221018</DOCNO>
<DATE>12/21/02</DATE>
<TITLE>
V Česku si většina lidí nedokáže představit štědrovečerní večeři bez tradičního kapra s bramborovým salátem. Na čem si ale pochutnávají o svátcích ve světě
</TITLE>
<HEADING>
Francie: krocan a víno
</HEADING>
<TEXT>
Ve Francii se štědrovečerní tabule hodně liší podle krajových zvyklostí, obecně ale platí, že by se měla skládat až z dvanácti chodů. Hlavním jídlem bývá tradiční krocan plněný kaštanovou nádivkou, někde místo ní zapékají krocana s hruškou. Na slavnostním stole ale nechybí ani slavné francouzské speciality: ústřice pokapané citronem, šneci, žabí stehýnka, humři a mnoho dalších dobrot. Jako dezert se podává oblíbený piškotový dort ve tvaru polena, tzv. "buche de Nöel". Ne všichni Francouzi ale slaví Štědrý večer doma. Na rozdíl od domácích zvyklostí není v zemi galského kohouta výjimkou zajít si 24. prosince na večeři do restaurace. Všechny pokrmy zapíjejí vínem, nemohou chybět ani tradiční sýry.
</TEXT>
<HEADING>
Velká Británie: pudink
</HEADING>
<TEXT>
Také za lamanšským kanálem vládne na Štědrý večer krocan. Údajně si své postavení získal až za vlády Jakuba I., kterému prý nechutnalo tradiční vepřové. K Britům neodmyslitelně patří pudink. Ten se však velmi liší od toho, co známe v Česku: je to spíše jakási buchta, která se připravuje dlouho před Vánocemi. Kromě sušeného mléka a kandovaného ovoce obsahuje i pomerančovou a citronovou kúru, mandle, strouhanku, vejce, hřebíček, anýz či zázvor. Angličané si na svém pudinku potrpí opravdu hodně - o Vánocích ho dokonce rozváží poštovní letadlo do všech zemí, kde žijí poddaní britské královny.
</TEXT>
<HEADING>
Austrálie: párty na pláži
</HEADING>
<TEXT>
Zatímco v Evropě se lidé o Vánocích uchylují do vytopených domácností, Australané mají během svátků letní prázdniny. Vánoční hostina tak probíhá obvykle na plážích, kde si v plavkách rozprostřou bílé ubrusy. K jídlu se podávají obložené mísy, chlazené ovocné a zeleninové saláty a často velmi sladké zákusky. Nezbytným ovocem je zejména meloun. Pokud si Australané chtějí připomenout koloniální minulost, dají si stejně jako Angličané krocana a pudink. Mezi jednotlivými chody se pak posilují vínem či pivem.
</TEXT>
<HEADING>
Mexiko: treska a tequilla
</HEADING>
<TEXT>
V katolické baště Střední Ameriky se Vánoce slaví nejdéle a nejhlučněji. Na slavnostním stole nesmějí chybět dva krocani. První z nich se peče klasicky v troubě, druhý se nakládá do omáčky, tzv. "mole". Ta se skládá z dvaceti nejrůznějších přísad, například z kakaa, vanilky, ale i pepře či skořice. Mexičané mají rádi i ryby - čestné místo má při hostině i sušená treska, jež se dováží až z Norska. K dalším pochoutkám patří masem plněné taštičky z kukuřičné mouky nebo opražení agávoví červi. Z alkoholických nápojů holdují Mexičané nejvíce pivu a tradiční tequille.
V katolické baště Střední Ameriky se Vánoce slaví nejdéle a nejhlučněji. Na slavnostním stole nesmějí chybět dva krocani. První z nich se peče klasicky v troubě, druhý se nakládá do omáčky, tzv. "mole". Ta se skládá z dvaceti nejrůznějších přísad, například z kakaa, vanilky, ale i pepře či skořice. Mexičané mají rádi i ryby - čestné místo má při hostině i sušená treska, jež se dováží až z Norska. K dalším pochoutkám patří masem plněné taštičky z kukuřičné mouky nebo opražení agávoví červi. Z alkoholických nápojů holdují Mexičané nejvíce pivu a tradiční tequille.
</TEXT>
</DOC>
<DOC>
<DOCID>LN-20021221019</DOCID>
<DOCNO>LN-20021221019</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Vysoké tresty včera vyměřila soudkyně pražského městského soudu Hana Hubáčková pěti představitelům zkrachovalé První pražské družstevní záložny za to, že firmu v roce 1999 tunelovali, čímž měli připravit tři tisíce klientů o 276 milionů korun. Soudkyně se při vynášení rozsudku zároveň podivila, že se státní zastupitelství nezaměřilo také na další osoby spjaté s klamavou reklamou na kampeličku, například herce Jiřího Krampola. "Soud nechápe, jak je možné, že tato osoba nebyla trestně postižena," konstatovala Hubáčková. Právě masivní reklama založená na známých tvářích totiž klienty do záložny přivedla. Zakladatele kampeličky Martina Říhu potrestala Hubáčková deseti lety vězení, bývalého generálního ředitele Petra Bubeníčka osmi lety. Kromě toho jim zakázala po dobu deseti let vést obchodní společnosti či družstva, Říha navíc musí zaplatit třímilionovou a Bubeníček dvoumilionovou pokutu a části klientů mají oba uhradit vzniklou škodu. Případ ještě není uzavřený, neboť Říha se na místě odvolal.
</TEXT>
</DOC>
<DOC>
<DOCID>LN-20021221020</DOCID>
<DOCNO>LN-20021221020</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Na dnešek připadá první zimní den. Slunce vstoupí do znamení Kozoroha a začne se vracet k rovníku. Prakticky to znamená, že den, který je o zimním slunovratu nejkratší, se začne opět prodlužovat a noc naopak krátit. Letos připadá přesný začátek astronomické zimy a termín zimního slunovratu na noc ze soboty na neděli, přesně na 2.12 v neděli. Zatímco velmi chladné počasí se ohlásilo již počátkem prosince, kdy udeřily silné mrazy, skutečný začátek zimy bude provázet mírnější počasí. Ani letos se tedy pravděpodobně lidé, kromě těch, kdo žijí na horách, nedočkají bílých Vánoc. Vánoční týden přinese převážně oblačno a sněžit bude jen místy. V nižších polohách meteorologové očekávají i déšť. V noci bude nula až minus pět stupňů, přes den se teploty vyhoupnou lehce nad nulu, maximálně dosáhnou pěti stupňů. Meteorologové vydávají předpověď maximálně na měsíc dopředu a jaká bude celá letošní zima, zatím nedokáží určit. Český hydrometeorologický ústav včera vydal měsíční předpověď, která první třetinu zimy označuje jako srážkově i teplotně průměrnou.
</TEXT>
</DOC>
<DOC>
<DOCID>LN-20021221021</DOCID>
<DOCNO>LN-20021221021</DOCNO>
<DATE>12/21/02</DATE>
<TITLE>
Minimálně šest dní bez potravy se rozhodlo vydržet pět rakouských odpůrců Temelína a přimět tak české úřady zastavit jihočeskou jadernou elektrárnu.
</TITLE>
<TEXT>
ČESKÉ BUDĚJOVICE - Pět rakouských protijaderných aktivistů údajně 2. ledna zahájí hladovku za zastavení provozu jaderné elektrárny Temelín. Aktivisté z iniciativy Stop Temelin postaví na náměstí v hornorakouském Freistadtu obytnou buňku, v níž chtějí bez jakékoliv potravy přečkat minimálně šest dní. Účastníci hladovky tak údajně budou protestovat proti provozu obou temelínských reaktorů, které považují z bezpečnostního hlediska za rizikové. Zároveň chtějí vyjádřit nesouhlas s politikou rakouské vlády, která se údajně už spokojila s provozem Temelína a nebere v úvahu oprávněné obavy Rakušanů z možné jaderné havárie. "Nikoho jsme nemuseli dlouho přemlouvat. Do hladovky se nám dobrovolně hlásilo ještě mnohem více zájemců, než kolik jsme jich mohli přijmout," řekl LN vedoucí organizace Stop Temelin Josef Neumüller. Aktivisté chtěli původně držet hladovku už během Vánoc. "Někdo slaví Vánoce hodováním, my budeme slavit hladem," uvedl Neumüller už před čtrnácti dny. Nakonec ale aktivisté přesunuli začátek protestu na dobu po Novém roce. Iniciativa Stop Temelín patří k vůbec nejradikálnějším protitemelínským organizacím v Rakousku. Už v době hraničních blokád před dvěma roky tvrdě prosazovala zatarasení hranic až do úplného odstavení Temelína. Vedoucí iniciativy Josef Neumüller, mezi novináři zvaný "Pépi", nikdy nechyběl ani na jediné protestní demonstraci, které se za poslední dva roky konaly v rakouském příhraničí. Neumüllerův radikální postoj si přitom vykládají různým způsobem i jeho kolegové z řad dalších protitemelínských organizací. Jedni považují Neumüllera za skutečně ryzího a přesvědčeného bojovníka proti Temelínu, druzí naopak vidí v jeho aktivitách až posedlost. "Josef si z hraničních blokád udělal koníčka, bez něhož se nedokáže obejít," řekl LN jeden z významných rakouských aktivistů, který si přeje zůstat v anonymitě. Neumüller pracuje jako středoškolský učitel na církevní škole a hovoří lámanou češtinou. Není divu. Jeho manželkou je totiž Češka.
</TEXT>
</DOC>
<DOC>
<DOCID>LN-20021221022</DOCID>
<DOCNO>LN-20021221022</DOCNO>
<DATE>12/21/02</DATE>
<GEOGRAPHY>OLOMOUC</GEOGRAPHY>
<TEXT>
Dva lupiči včera krátce před 17. hodinou přepadli pracovníka bezpečnostní služby, který přenášel peníze do olomoucké pobočky ČSOB. Ukradli mu kufřík s více než 700 tisíci korunami a z místa uprchli. Při loupežném přepadení byl zaměstnanec bezpečnostní agentury zraněn a je v péči lékařů olomoucké nemocnice.
</TEXT>
</DOC>
<DOC>
<DOCID>LN-20021221023</DOCID>
<DOCNO>LN-20021221023</DOCNO>
<DATE>12/21/02</DATE>
<TITLE>
POZOR!
</TITLE>
<TEXT>
Kompletní zpravodajský deník. Denně nejméně dvě přílohy. V pátek magazín s programem TV na celý týden
SPECIÁLNÍ VÁNOČNÍ DÁREK!
Každý čtenář*, který si předplatí LN na rok, získá zdarma jeden z vánočních dárků:
Vánoční dárek A:
Pro velký zájem předplatitelů je zásoba těchto knih již rozebrána.
</TEXT>
<HEADING>
Vánoční dárek B:
</HEADING>
<TEXT>
Dvě publikace v hodnotě téměř 1200 Kč: encyklopedie 555 památek lidové architektury ČR a dvoudílný Slovník českých spisovatelů po roce 1945.
Vánoční dárek C:
Kdo je kdo: Osobnosti české současnosti - encyklopedie 5000 nejvýznamnějších osobností ČR. Kniha v hodnotě 1500 Kč.
</TEXT>
<HEADING>
STAČÍ:
</HEADING>
<TEXT>
* zavolat na telefonní číslo 800 312 312 * objednat si Lidové noviny na rok * vybrat si vánoční dárek B nebo C
*) Platí i pro současné předplatitele, kteří si převedou své předplatné na roční typ platby a dosud od nás neobdrželi žádnou prémii. Speciální nabídka platí jen do vyčerpání zásob.
</TEXT>
</DOC>
<DOC>
<DOCID>LN-20021221024</DOCID>
<DOCNO>LN-20021221024</DOCNO>
<DATE>12/21/02</DATE>
<TITLE>
Sochař dostal za pohlavní zneužívání a ohrožování mravnosti mládeže tři roky
</TITLE>
<TEXT>
Byly půvabné a vyvinuté, netušil jsem, že jim není patnáct, tvrdil včera Pavel Opočenský soudu. Ten mu ale neuvěřil a poslal ho za mříže.
PRAHA - Nejprve jen úsměvy, ale nakonec i salvy smíchu provázely včera hlavní líčení se známým sochařem Pavlem Opočenským u Obvodního soudu pro Prahu 2, kde stanul především kvůli tomu, že si několik let vydržoval harém nezletilých dívek. Škubání koutků, jemuž se neubránila ani trojice důstojných pánů v talárech, vyvolávaly jak některé detaily příběhu, tak reakce svědků. Pro obžalovaného však jednání neskončilo radostně - předseda trestního senátu Ondřej Havlín mu nakonec vyměřil tříletý žalář za ohrožování mravní výchovy mládeže, pohlavní zneužívání a výtržnictví. "Nemyslím si, že je to spravedlivý trest, zasloužím si trochu shovívavosti," reagoval na rozsudek Opočenský, který se na místě odvolal k městskému soudu. Během svého výslechu poměr s dívkami nezapíral, přiznal, že ho přitahovaly: "Měly na sobě surovost ulice a vnitřně přitom byly tak čisté." Zároveň však odmítal, že by byl veden nějakou zvrácenou touhou - "Naopak, měl jsem ty holky vždycky rád," tvrdil - a přesvědčoval soud, že netušil, jak jsou ve skutečnosti staré. "Odhadoval jsem je tak na patnáct, šestnáct let, kdybyste ty holky viděli, jak jsou vyspělé," pokračoval, "měl jsem s nimi hezký vztah, pomáhal jsem jim, podporoval jsem je. Aleně jsem například sehnal práci u modelingové agentury". Do jednací síně pak skutečně jako svědkyně vstupovaly dospěle vypadající slečny. Jedna z nich se dokonce neudržela, a když po vstupu spatřila mezi neznámými tvářemi Opočenského, zvolala radostně: "Jé, ahoj Pavle!" Přátelský vztah mezi dívkami a Opočenským ve své závěrečné řeči zdůraznil jeho advokát Tomáš Kaiser. "Suchou literou zákona viděno se jedná o velmi ošklivé jednání, neboť si každý představí prznitele pětiletých holčiček. V tomto případě to ale neplatí," uvedl s poukazem na to, že věk dívek se dal těžko odhadnout. "Navíc to nebyly žádné nevinné lilie, naopak braly drogy, kouřily a měly svůj sexuální život," zdůraznil advokát a vyzval soud, ať posoudí, co má větší váhu, zda to, že Opočenskému "občas sáhly na přirození", či fakt, že jednu "vyvedl z drogového prostředí a další sehnal modelingovou agenturu". To v podstatě potvrdila dnes již patnáctiletá Jana: "Pavla jsem se nebála. Byl fajn, byl na mě hodný, bral mě na výlet, chtěl, abych se učila, chtěl, abych se přestala stýkat s partou feťáků," vypověděla s tím, že s pervitinem pak skutečně přestala. Proti Opočenskému však stály sousedky z Nuslí, kde má byt. Například Irena Tichá, na základě jejíhož svědectví byl uznán vinným z toho, že onanoval před dívčím internátem, se dušovala, že tehdy rozhodně nemohlo jít jen o močení. Tím se Opočenský hájil. "Ve svých 48 letech přece poznám, jestli někdo močí nebo onanuje," říkala rozhněvaně a dodala, že tehdy sochaře pozorovala několik minut. Státní zástupce označil Opočenského jednání za společensky velmi nebezpečné. "Nevytýkám mu, že se chtěl uspokojit, ale vytýkám mu, že tak činil k újmě poškozených a vedl je k nemravnému a zahálčivému životu," naléhal. To soud uznal jako důvodné - podle Havlína si k Opočenskému "dívky chodily pro peníze a on je tím vedl k určitému druhu prostituce". I obžalovaný umělec nakonec připustil, že si už letos začal "připadat jako bankomat".
... od roku 1999 do léta 2002 si k sobě domů pravidelně vodil nejméně šest dívek ve věku mezi dvanácti a patnácti lety a platil jim za sexuální služby
... v květnu 2002 v noci onanoval před dívčím internátem v Praze 2
... v červenci 2002 si k sobě přivedl dvě dvanáctileté dívky, které se před ním za 500 korun svlékly, aby se mohl uspokojit
</TEXT>
</DOC>
<DOC>
<DOCID>LN-20021221025</DOCID>
<DOCNO>LN-20021221025</DOCNO>
<DATE>12/21/02</DATE>
<TITLE>
ČESKÉ BUDĚJOVICE - Co dělali náboráři v dobách socialismu, když byl nedostatek zaměstnanců v dolech? Jezdili po vojenských posádkách a za podpis pracovní smlouvy slibovali zkrácení vojny, navrch přidávali desetitisícový náborový příspěvek a ještě byt. I když s pádem komunismu podobné náborářské metody na dlouho zmizely, v mnoha českých regionech řeší úřady stejný problém jako dříve vedení dolů na Ostravsku. Průmyslovým podnikům prakticky v celém státě totiž zoufale chybějí zaměstnanci strojírenských profesí. Pro mnoho firem má dnes například kvalifikovaný soustružník takovou cenu, že mu nabízejí podobné výhody jako komunisté horníkům. A do "honu" na strojaře se aktivně zapojují i úřady práce. "Naše evidence nezaměstnaných se plní vystudovanými ekonomy, kteří sice mají ekonomickou školu, ale nedostanou práci. O strojírenské profese se firmy doslova perou," říká ředitel Úřadu práce v Českých Budějovicích Ivan Loukota. Přesto podle něj rodiče stále ve velké většině odmítají dávat své děti na strojírenská učiliště a odborné střední školy, které na rozdíl od ekonomických škol zejí prázdnotou. Důvodem je údajně obecný odpor rodičů k práci v továrnách a naopak představa, že nejlépe se dnes mají takzvané bílé límečky. "Často na přednáškách od tatínků slyším: celý život jsem pracoval u pásu a nechci, aby kluk dopadl jako já. Jenže práce ve strojírenství je dnes úplně jiná než za komunismu," tvrdí Loukota. Úředníci se přitom snaží o výhodách strojařiny přesvědčit nejen přednáškami na školách. Jihočeský krajský úřad věnoval 1,3 milionu korun na vzdělávací středisko, kde se mohou rodiče i s dětmi přesvědčit, že práce u soustruhu dnes nemá nic společného s podmínkami v socialistických fabrikách. "Strojařina je dnes navíc dobře finančně hodnocená," přesvědčuje Loukota.
</TITLE>
<HEADING>
Lobbuje i hospodářská komora
</HEADING>
<TEXT>
Podobně lobbuje u rodičů i Jihočeská hospodářská komora (JHK). "Potencionální investoři prostě dnes u nás nemohou najít dostatek kvalifikovaných a jazykově vybavených strojařů, a proto raději přesouvají investice jinam," tvrdí Alexandra Netrvalová z JHK. A co dělají samy strojírenské firmy? Podobně jako za komunismu nabízejí takzvaný náborový příspěvek, i když formou půjčky. "Žák, který vstoupí na strojírenskou školu a zaváže se, že bude pracovat u nás, může získat nevratnou půjčku," říká personální manažerka českobudějovického převážně strojírenského holdingu M.I.C.B Věra Vrchotová. Část žáků ale podle ní po dokončení školy raději peníze vrátí a odejde pracovat mimo obor. "Přesto se ale situace naštěstí rok od roku zlepšuje. Půjčku dnes vrací tak jen jeden z dvaceti," dodává Vrchotová.
Podobně lobbuje u rodičů i Jihočeská hospodářská komora (JHK). "Potencionální investoři prostě dnes u nás nemohou najít dostatek kvalifikovaných a jazykově vybavených strojařů, a proto raději přesouvají investice jinam," tvrdí Alexandra Netrvalová z JHK. A co dělají samy strojírenské firmy? Podobně jako za komunismu nabízejí takzvaný náborový příspěvek, i když formou půjčky. "Žák, který vstoupí na strojírenskou školu a zaváže se, že bude pracovat u nás, může získat nevratnou půjčku," říká personální manažerka českobudějovického převážně strojírenského holdingu M.I.C.B Věra Vrchotová. Část žáků ale podle ní po dokončení školy raději peníze vrátí a odejde pracovat mimo obor. "Přesto se ale situace naštěstí rok od roku zlepšuje. Půjčku dnes vrací tak jen jeden z dvaceti," dodává Vrchotová.
</TEXT>
</DOC>
<DOC>
<DOCID>LN-20021221026</DOCID>
<DOCNO>LN-20021221026</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Dnes začínají jezdit vlaky metra po celé trase A, stanicemi Malostranská a Staroměstská budou zatím jen projíždět. Dopravní podnik otevřel stanici Můstek, kterou poničila povodeň, a dále Hradčanskou a Dejvickou. Končí tak i všechny uzavírky v centru Prahy, které po srpnových povodních zavedl magistrát kvůli plynulosti povrchové hromadné dopravy. V noci se pro veškerou dopravu otevřel Palackého a Mánesův most a Smetanovo nábřeží, Divadelní a Křížovnická ulice. Auta budou smět do ulic Badeniho, Mariánské hradby a Chotkova v obou směrech. Zruší se i omezení na Malostranském náměstí. V pondělí zruší dopravce tramvajovou linku X-A, která nahrazovala nefunkční úsek trasy metra A. Z ulic Prahy zmizí betonové zábrany a značky povolující vjezd pouze vozům s označením "P". Podle radního pro dopravu Radovana Šteinera zůstane jen omezení v Nádražní ulici kvůli plynulosti provozu náhradní tramvajové linky X-B. "Uzavřeny ještě zůstanou části ulic Haštalská, Veleslavínova, Sokolovská a Křižíkova, které se rekonstruují," řekl Šteiner. Průjezdnost v nich však bude zajištěna. Tramvajové a autobusové linky budou beze změn do 23. prosince. Místo náhradní tramvajové linky X-A zavede dopravní podnik dočasnou linku 31. Tramvajová linka 2 se vrátí do své pravidelné trasy, podnik obnoví provoz linky 23.
</TEXT>
</DOC>
<DOC>
<DOCID>LN-20021221027</DOCID>
<DOCNO>LN-20021221027</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Pražská muzea jsou otevřena i o svátcích. Některá dokonce připravila pro děti dárek. Například muzea voskových figurín v paláci Rapid a v Mostecké ulici mají otevřeno jak o Vánocích, včetně Štědrého dne, tak na Silvestra a Nový rok. Děti do 15 let v doprovodu dospělých sem mají vstup zdarma. Hlavní budova Národního muzea je na Štědrý den uzavřena, v obou svátcích vánočních je přístupna od 11 do 17 hodin. Expozice Památky národní minulosti v Lobkovickém paláci Pražského hradu má na Štědrý den zavřeno. Další dva dny tu zájemci naleznou otevřené dveře od 10 do 17 hodin. Stejnou úpravu návštěvní doby má expozice historických lékáren v Nerudově ulici. Lapidárium na holešovickém Výstavišti má otevřeno jen 26. prosince. V Náprstkově muzeu si mohou zájemci prohlédnout stálé výstavy indiánských kultur Severní a Jižní Ameriky, kultury Austrálie a Oceánie i kultury asijské, a to kromě Štědrého dne. Také v Muzeu hlavního města Prahy budou mít 24. prosince zavřeno. Vedle stálé expozice, jejímž atraktivním exponátem je unikátní Langweilův model Prahy z let 1826 až 1834, jsou mezi doprovodnými výstavami obrazy Emmy Srncové, betlémy, vánoční ozdoby, kalendáře a pohlednice. Národní technické muzeum na Letné má 24. a 25. prosince zavřeno. Na druhý svátek vánoční sem mohou zájemci přijít od 9.00 do 17.00.
</TEXT>
</DOC>
<DOC>
<DOCID>LN-20021221028</DOCID>
<DOCNO>LN-20021221028</DOCNO>
<DATE>12/21/02</DATE>
<TITLE>
Pojišťovny kvůli letošním záplavám pojištění průmyslových podniků znesnadní a navíc i zdraží
</TITLE>
<TEXT>
Jen na desítky milionů se kvůli povodním budou moci pojistit průmyslové podniky. Při miliardovém majetku tak půjde jen o zanedbatelné částky.
PRAHA - Pojistit podnik proti živelní katastrofě na vysoké částky bude od nynějška již téměř nemožné. Navíc kvůli letošním záplavám pojištění průmyslu zdraží. Pojišťovny se totiž dohodly, že téměř nebudou sjednávat smlouvy s krytím živelních rizik nad sto milionů korun. Běžně v případě větších firem půjde jen o pojistky maximálně do 50 milionů korun. Nad tuto částku bude nutné individuální jednání a souhlas zahraničních partnerů pojišťoven. "U povodní či záplav dochází ke snížení limitu plnění na úroveň desítek milionů korun," uvedl mluvčí Allianz Milan Káňa. Například pražská vodohospodářská infrastruktura ve správě PVS při letošních povodních utrpěla škody ve výši 700 milionů korun. Pojišťovna hradila jen 100 milionů. Šéf PVS Jan Slanec potvrdil, že smlouvu na vyšší plnění bude velmi obtížné uzavřít. Firmám se navíc kvůli povodním zvýší ceny pojistného. Setuza, která povodněmi utrpěla škody v řádu desetimilionů, se podle mluvčí Marie Logrové již připravuje na zvýšení plateb. "Máme dlouhodobější smlouvu, ale k navýšení určitě dojde," uvedla. Česká rafinérská bude podle mluvčího Jaroslava Růžka platit za stejný rozsah pojištění příští rok o 15 procent více. Na pojistce pro příští rok se již dohodl i holding Unipetrol. Nicméně smlouva podle mluvčího Tomáše Zikmunda bude podepsána až příští týden. Dojde prý k nárůstu cen jen v procentech, ovšem Unipetrol bude příští rok platit pojistku ve výši 320 až 330 milionů korun. Razantně vzrostlo pojištění ČEZ. Podle mluvčího Ladislava Kříže pojistky elektráren stouply na dvojnásobek. "Obecně platíme za pojistné ročně stamiliony," dodal. Velké firmy jako Unipetrol nebo ČEZ uzavírají smlouvu u více pojišťoven. Riziko se takto rozděluje a stává se pro pojišťovny přijatelnějším. O něco menší firmy ale mohou mít smůlu. Při pojištění proti velké vodě totiž bude velmi záležet i na tom, zda se podnik nachází v záplavové zóně.
</TEXT>
<HEADING>
Třikrát a dost
</HEADING>
<TEXT>
Podle informovaného zdroje se podniku, který byl v posledních letech zaplaven jen jednou, zdvihne platba za pojistku v průměru o 30 procent. Pokud ho povodeň stihla dvakrát, zaplatí víc až o sedmdesát procent. Třikrát zaplavenou firmu pojišťovny nejspíš nepojistí vůbec. Ne všechny podniky však mají smlouvy uzavřeny. "S některými podniky teprve jednáme nebo budeme jednat," sdělila mluvčí UNIQA pojišťovny Eva Svobodová. "Dohoda o smlouvách stále probíhá," potvrzuje mluvčí Kooperativy Marek Vích. Nejproblematičtější z hlediska pojištění jsou přitom hlavně chemičky, petrochemický průmysl, papírenská výroba či textilky. "Rozdíl mezi jednotlivými cenami pojistného může být značný," upozorňuje mluvčí ČP Václav Bálek.
Podle informovaného zdroje se podniku, který byl v posledních letech zaplaven jen jednou, zdvihne platba za pojistku v průměru o 30 procent. Pokud ho povodeň stihla dvakrát, zaplatí víc až o sedmdesát procent. Třikrát zaplavenou firmu pojišťovny nejspíš nepojistí vůbec. Ne všechny podniky však mají smlouvy uzavřeny. "S některými podniky teprve jednáme nebo budeme jednat," sdělila mluvčí UNIQA pojišťovny Eva Svobodová. "Dohoda o smlouvách stále probíhá," potvrzuje mluvčí Kooperativy Marek Vích. Nejproblematičtější z hlediska pojištění jsou přitom hlavně chemičky, petrochemický průmysl, papírenská výroba či textilky. "Rozdíl mezi jednotlivými cenami pojistného může být značný," upozorňuje mluvčí ČP Václav Bálek.
</TEXT>
</DOC>
<DOC>
<DOCID>LN-20021221029</DOCID>
<DOCNO>LN-20021221029</DOCNO>
<DATE>12/21/02</DATE>
<TITLE>
14 let starý případ, kdy Soros měl vydělat značnou sumu díky tomu, že předem věděl o plánu převzetí přední francouzské banky, skončil pro miliardáře pokutou. Ten se ale chce odvolat.
</TITLE>
<GEOGRAPHY>PAŘÍŽ</GEOGRAPHY>
<TEXT>
Pařížský soud včera shledal miliardáře George Sorose vinným ze zneužití neveřejných informací. Soros dostal pokutu 2,2 milionu eur za to, že v roce 1988 koupil akcie banky Société Générale před jejím chystaným převzetím a na transakci vydělal asi dva miliony dolarů. Soud tak vyhověl návrhu obžaloby, která požadovala jen pokutu a nikoliv trest odnětí svobody. Soros ve sdělení z New Yorku vinu popřel a řekl, že rozsudkem je "ohromen a zklamán". Miliardář a filantrop řekl, že se proti rozhodnutí odvolá co nejvýše. Soros spolu s dalšími třemi obžalovanými byl viněn z toho, že spekulací na akcie přední francouzské banky vydělal značnou sumu peněz, a to díky tomu, že věděl o plánu převzetí ještě před jeho zveřejněním. Dva další obvinění, bývalý poradce francouzského ministra financí Jean-Charles Naouri a libanonský podnikatel Samir Trabulsí, byli soudem uznáni nevinnými.
</TEXT>
<HEADING>
Odnětí svobody soud nežádal
</HEADING>
<TEXT>
Sorosovi právníci argumentovali tím, že případ je příliš starý na to, aby mohl být souzen. Vyšetřování trvalo tak dlouho proto, že se zdržovalo předávání informací z dalších zemí. Finančník se minulý měsíc u soudu hájil tím, že o plánovaném převzetí Société Générale se na finančních trzích všeobecně vědělo a že on sám žádné důvěrné informace nezískal. Akcie banky, privatizované tehdy teprve před rokem, koupil údajně proto, aby pomohl odstranit od moci akcionářské jádro, napojené na francouzskou vládní pravici. Soros dodává, že akcie banky brzy prodal, když zjistil, že předpokládaný záměr osvobodit banku zcela od politického vlivu tato akce nesleduje. Plán nepřátelského nájezdu na banku nezískal dostatečnou podporu a nakonec se neuskutečnil. Soros se proslavil před deseti lety, kdy spekulací na pokles britské libry pokořil Británii a donutil ji opustit Evropský mechanismus směnných kursů. Finančník pak peníze vydělané spekulacemi na burzách používal ve značné míře k nadační činnosti.
Sorosovi právníci argumentovali tím, že případ je příliš starý na to, aby mohl být souzen. Vyšetřování trvalo tak dlouho proto, že se zdržovalo předávání informací z dalších zemí. Finančník se minulý měsíc u soudu hájil tím, že o plánovaném převzetí Société Générale se na finančních trzích všeobecně vědělo a že on sám žádné důvěrné informace nezískal. Akcie banky, privatizované tehdy teprve před rokem, koupil údajně proto, aby pomohl odstranit od moci akcionářské jádro, napojené na francouzskou vládní pravici. Soros dodává, že akcie banky brzy prodal, když zjistil, že předpokládaný záměr osvobodit banku zcela od politického vlivu tato akce nesleduje. Plán nepřátelského nájezdu na banku nezískal dostatečnou podporu a nakonec se neuskutečnil. Soros se proslavil před deseti lety, kdy spekulací na pokles britské libry pokořil Británii a donutil ji opustit Evropský mechanismus směnných kursů. Finančník pak peníze vydělané spekulacemi na burzách používal ve značné míře k nadační činnosti.
</TEXT>
</DOC>
<DOC>
<DOCID>LN-20021221030</DOCID>
<DOCNO>LN-20021221030</DOCNO>
<DATE>12/21/02</DATE>
<TITLE>
Ekonomický diář Jaroslava Plesla
</TITLE>
<TEXT>
S Mirkem Topolánkem v čele ODS bude legrace. Týdeník Euro v pondělí zveřejnil výrok pronesený Topolánkem na semináři Poem, kde se scházejí podnikatelé a politici, aby diskutovali o problémech české ekonomiky. "Míra korupce je primárně závislá na počtu razítek a velikosti státem přerozdělovaného balíku. Všechno ostatní jsou kecy," řekl prý Topolánek ještě předtím, než se stal předsedou ODS. Jestli to tak půjde dál, může se nám urodit česká obdoba George W. Bushe, jehož některé výroky dnes patří do pokladnice světového humoru.
Ale vážně. Zatímco jako podnikatel Mirek Topolánek nijak zvlášť nezářil, v politice se mu od počátku daří. To však neznamená, že bude tak úspěšný i jako předseda. Hodně záleží na tom, kdo se stane šedou eminencí stojící za Topolánkem. Například Klausova ekonomická politika byla zvláště ve druhé polovině 90. let velmi ovlivněna jeho přátelstvím s podnikatelem Petrem Kovarčíkem. Doufám, že Topolánek bude mít v tomto ohledu větší štěstí. Protože jestli byl nejvyšší čas s někým v ODS skončit, tak to nebyl ani tak Václav Klaus, jako spíš partička jeho povedených kamarádíčků v čele s Kovarčíkem. Chápu, že jim delegáti stranického kongresu řekli minulý týden rázné "NE!".
O významu správné motivace podřízených referovaly v pondělí Hospodářské noviny pod celkem fádním titulkem "Za pracovní vztahy odpovídá šéf". Psycholog Pavel Beňo tu v rozhovoru hovoří o fenoménu tzv. vnitřní výpovědi. To je stav, kdy pracovník zůstává zaměstnancem podniku, ale vnitřně se už s firmou neidentifikuje. Plní své úkoly, neprojevuje nespokojenost, ale není už ochoten dávat své dovednosti k dispozici nad rámec svých pracovních povinností. A jak vnitřním výpovědím předcházet? Beňův recept je jednoduchý. "Musíte 'být v obraze' a vědět, co se mezi vašimi lidmi děje, čím žijí, co snižuje a co by naopak pomohlo zvýšit jejich pracovní výkon," popisuje dobrého manažera. "Předpokládá to však nezbytnou změnu myšlení a přístupu ze strany vedoucích, to znamená: nevidět věci pouze z hlediska vlastního (výsadního) postavení v hierarchii a zohledňovat především potřeby celku... Jasně a srozumitelně formulovat cíle, ke kterým se chceme dostat. To se neobejde bez intenzivní a efektivní výměny názorů a myšlenek s ostatními členy skupiny, ale ani bez jejich účasti na dojednávání cílů a rozhodování o věcech, které se jich bezprostředně nebo v delším časovém horizontu týkají. Za tento proces je v každém týmu odpovědný především jeho vedoucí, chcete-li lídr." Poslední věta je docela trefná. Spousta českých manažerů si sice rychle osvojila termíny z manažerské angličtiny, ale absolutně nechápe jejich obsah. Nutno dodat, že angličtina se nápadně často projevuje i v mluveném projevu Mirka Topolánka.
Anglická slovíčka hrají důležitou roli i v následující ukázce. V pravidelné golfové rubrice týdeníku Euro tentokrát generální ředitel středoevropské pobočky společnosti International SOS Lukáš Melichar odpovídal na otázku, jaký je jeho největší golfový úspěch. "Na firemním turnaji v Brocket Hall, kde je spousta králíků, flight před námi přejel motorovým vozíkem králíka, který omylem vykoukl z díry těsně před kolem. Když jsme na to místo došli, viděli jsme, že je těžce zraněn a že se hodně trápí. Bylo mi ho líto, a tak jsem vytáhl trojku železo a ukončil jsem ranou za uši jeho trápení. Nicméně soutěžní výbor mi po skončení turnaje udělil medaili za 'Shot of the Day'," říká Melichar. Vtipní chlápci, tihle golfisté.
jaroslav.plesl@lidovky.cz
</TEXT>
</DOC>
<DOC>
<DOCID>LN-20021221031</DOCID>
<DOCNO>LN-20021221031</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Do tří měsíců chce tříčlenný nominační výbor sestavit seznam vážných kandidátů na nového generálního ředitele Českého Telecomu. Nový generální ředitel nahradí Přemysla Klímu, kterého představenstvo odvolalo v listopadu kvůli neúspěšné privatizaci. Valná hromada včera na popud majoritního akcionáře FNM odvolala tři členy devítičlenného představenstva a další dva rezignovali v tomto týdnu. Na jejich místa zvolila čtyři nové členy. O jeden post méně bude mít minoritní akcionář TelSource. O výplatě dividend se nejednalo.
</TEXT>
</DOC>
<DOC>
<DOCID>LN-20021221032</DOCID>
<DOCNO>LN-20021221032</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Elektrárenská společnost ČEZ se včera podle očekávání rozhodla odvolat proti rozhodnutí Úřadu pro ochranu hospodářské soutěže. ČEZ nesouhlasí s jeho rozhodnutím o fúzi v elektroenergetice, kterým by měl nakonec získat jen čtyři rozvodné firmy.
</TEXT>
</DOC>
<DOC>
<DOCID>LN-20021221033</DOCID>
<DOCNO>LN-20021221033</DOCNO>
<DATE>12/21/02</DATE>
<GEOGRAPHY>OSTRAVA</GEOGRAPHY>
<TEXT>
Union banka (UB) uhradí italské finanční společnosti Invesmart částku 65 miliónů Kč za náklady, jež tento její strategický partner vynaložil na vstup do skupiny Union Group. Jejím prostřednictvím poté ovládl i ostravský peněžní ústav. Rozhodla o tom včerejší mimořádná valná hromada banky.
</TEXT>
</DOC>
<DOC>
<DOCID>LN-20021221034</DOCID>
<DOCNO>LN-20021221034</DOCNO>
<DATE>12/21/02</DATE>
<GEOGRAPHY>LONDÝN</GEOGRAPHY>
<TEXT>
Cena jednoho barelu takzvaného koše sedmi druhů ropy, převážně z produkce členských zemí kartelu OPEC, ve čtvrtek vystoupila na nejvyšší úroveň za poslední dva roky. Proti předchozímu dni se zvýšila o 44 centů a dostala se na 29,56 USD za barel.
</TEXT>
</DOC>
<DOC>
<DOCID>LN-20021221035</DOCID>
<DOCNO>LN-20021221035</DOCNO>
<DATE>12/21/02</DATE>
<TITLE>
Trestné činnosti jsem se nedopustil, říká Boris Vostrý, bývalý likvidátor Harvardského průmyslového holdingu (HPH) a jeden z organizátorů výplaty jeho akcionářů prostřednictvím Trustu. Je také jeden z ředitelů dceřiné společnosti holdingu Daventree Resources (DR).
</TITLE>
<TEXT>
LN: Policie ČR se vám prý stále neúspěšně snaží předat obvinění. Proč se vyhýbáte odpovědnosti?
O doručení jednají orgány v Belize, jehož jsem občanem. Výsledky jednání budu respektovat. V posledních pěti letech jsem udělal vše, co bylo v mých silách k realizaci zástav za nezaplacené směnky a k jejich zpeněžení. Žádné trestné činnosti jsem se nedopustil. Převody majetku na zahraniční dceřiné firmy jsou běžné stejně jako prodeje majetku ve veřejných soutěžích nejvyšší nabídce. Neříkám, že jsem v minulosti neudělal chyby, ovšem rozhodně nespadají do oblasti trestního práva.
LN: Budou klienti HPH poté, co se stanou podílníky trustu, stále ještě akcionáři holdingu s nárokem na výplatu 600 korun likvidačního zůstatku?
Při výplatě se nejedná o odkup akcií. Dvě stě korun akcionáři dostanou z trustu za podíl odpovídající jedné akcii. Tím, že tyto peníze dostanou, nepřijdou o práva coby akcionáři akcie HPH jim zůstanou. Dvě stě korun je částka, která vychází na jednu akcii při prostém rozdělení disponibilní hotovosti 107 milionů dolarů. Pokud se prokáže podezření, že kyperské společnosti jsou spojeny s dlužníkem HPH - Viktorem Koženým, dojde k výplatě dalších zhruba 200 korun drobným akcionářům. To je celkem 400 korun na akcii.
LN: Jak velkou částku mohou získat akcionáři HPH ze soudních sporů a investic v Ázerbájdžánu?
Lze odhadovat, že by to mohlo přinést alespoň kolem 400 korun na akcii. Z několika sporů, které vede společnost Kantupan (čtvrtinový podíl patří DR, což je dceřiná společnost harvardu - pozn. red.) lze očekávat výnos pro DR asi 25 milionů dolarů, což by bylo dalších sto korun na akcii HPH v případě, že by tento výnos nešel kyperským společnostem.
LN: Likvidátor Zdeněk Častorál považuje cenu deseti miliard, za kterou jste prodal majetek Koženému, za nízkou. Proč jste nehledal výhodnější nabídku?
Pan Častorál nemá dostatečné informace. Cena koresponduje s hodnotou v soutěži prodaného majetku, jehož převážnou část představoval 50procentní podíl v zahraniční dceřiné firmě. Hodnota tohoto majetku podle mezinárodního auditu byla dokonce nižší než deset miliard korun.
LN: O Koženém hovoříte jako o dlužníkovi. Spolupracujete?
SViktorem Koženým jsme dosud spolupracovali zejména při sporech proti Ázerbájdžánu proto, že má nejvíc informací a důkazních materiálů.
</TEXT>
</DOC>
<DOC>
<DOCID>LN-20021221036</DOCID>
<DOCNO>LN-20021221036</DOCNO>
<DATE>12/21/02</DATE>
<TITLE>
Vatikán konstatoval, že misionářka učinila rok po své smrti zázrak
</TITLE>
<TEXT>
Zázračný čin připisovaný misionářce matce Tereze uznal papež. To je podmínka pro blahoslavení.
VATIKÁN - Papež Jan Pavel II. včera uznal zázrak, který měla učinit po své smrti matka Tereza. Umožnil tak její blahoslavení, k němuž má dojít 19. října příštího roku. Blahoslavení (beatifikace) je v rámci katolických pravidel nutným předstupněm svatořečení. Papež totiž včera vydal dva dekrety povolující blahoslavení matky Terezy, která se narodila albánským rodičům ve Skopje (nyní postjugoslávská Makedonie) a zasvětila svůj život chudým ve východoindické Kalkatě. V roce 1979 dokonce za svoji charitativní činnost obdržela Nobelovu cenu míru. První dekret proto oceňuje "hrdinské ctnosti" misionářky, která zemřela 5. září roku 1997 ve věku 87 let. "Inspirovala široké hnutí charitativní a sociální práce v prospěch těch nejpotřebnějších," uvádí se ve vatikánském dokumentu, který matku Terezu dále označil za "symbol křesťanské charity 20. století". Druhý dekret pak uznává autenticitu zázraku, jímž bylo podle Vatikánu uzdravení Indky Moniky Besraové postižené rakovinou žaludku. Nemocná se údajně uzdravila v roce 1998 poté, co se v modlitbách opakovaně obracela k matce Tereze a co byl na její břicho umístěn hliníkový medailonek posvěcený misionářkou. "Jsem nyní zcela v pořádku. A vděčím za to matce Tereze," uvedla sama Monica Besraová. Aby však mohla být matka Tereza vyhlášena za svatou, musí Vatikán uznat ještě jeden její zázrak. Matka Tereza se po včerejšku vydala vstříc zřejmě nejrychlejšímu svatořečení v dosavadních dějinách římské církve. Za normálních okolností začíná proces blahoslavení až po pěti letech od smrti příslušného kandidáta svatosti. V případě matky Terezy toto šetření začalo v roce 1999, tedy dva roky po její smrti.
</TEXT>
</DOC>
<DOC>
<DOCID>LN-20021221037</DOCID>
<DOCNO>LN-20021221037</DOCNO>
<DATE>12/21/02</DATE>
<GEOGRAPHY>MONTREAL</GEOGRAPHY>
<TEXT>
První klonované dítě se narodí již během tohoto měsíce a bude to děvče. Tvrdí to Brigitte Boisselierová z kanadské společnosti Clonaid. Tu si založili představitelé sekty, jejíž členové vyznávají volnou lásku a věří, že život na planetu přinesli mimozemšťané. Oplodněné vajíčko bylo údajně vloženo do dělohy 30leté ženy v březnu a dítě by se mělo narodit během 14 dnů. Clonaid zkusil podobný postup s dalšími deseti klonovanými vajíčky, ve čtyřech případech však neuspěl. Pět matek by mělo porodit na jaře. "Dítě se vyvíjí naprosto normálně, pozorně ho sledujeme," řekla Boisselierová. Její výroky však vzápětí zpochybnil Mike Kropveld, montrealský odborník na náboženské sekty. Se společností Clonaid na dálku soupeří italský gynekolog Severino Antinori. Ten nedávno oznámil, že narození prvního klonovaného dítěte očekává v lednu.
</TEXT>
</DOC>
<DOC>
<DOCID>LN-20021221038</DOCID>
<DOCNO>LN-20021221038</DOCNO>
<DATE>12/21/02</DATE>
<TITLE>
USA a Británie by měly zvýšit pomoc inspektorům OSN, kteří hledají v Iráku zbraně hromadného ničení. Zejména jde o dodávání špionážních informací.
</TITLE>
<GEOGRAPHY>WASHINGTON/LONDÝN</GEOGRAPHY>
<TEXT>
Šéf inspektorů OSN, kteří mají za úkol zjistit, zda jsou v Iráku zbraně hromadného ničení, si stěžoval, že nedostává zejména od USA a Británie tolik informací, kolik by potřeboval. Proto představitele obou zemí požádal, aby mu dodali špionážní informace o tom, kde mohou být ukryty chemické či biologické zbraně. "Američané a Britové mají své metody sledování, odposlouchávání telefonních rozhovorů, mají špiony, mají satelity a podobně. Jinými slovy mají dost zdrojů, které nemáme my," řekl Hans Blix. V reakci na Blixovu kritiku prohlásil nejmenovaný představitel americké vlády, že zbrojní inspektoři dostanou od USA informace o několika místech, kde by Irák mohl schovávat zbraně hromadného ničení. Napsala to agentura Reuters. Blix si postěžoval na nedostatečnou spolupráci den poté, co americký ministr zahraničí Colin Powell řekl, že zpráva, kterou předal Irák OSN je "nová lež", a že Irák porušil několik rezolucí. Washington se proto nyní snaží přesvědčit Radu bezpečnosti OSN, aby schválila válečnou operaci. Zprávu o 12 tisících stranách o svých technologiích předal Irák OSN začátkem prosince.
</TEXT>
<HEADING>
Blair: Připravte se na válku
</HEADING>
<TEXT>
Je-li vojenský konflikt nyní pravděpodobnější, nehrozí bezprostředně, uvedli však nejmenovaní vysocí američtí představitelé. Americký prezident George W. Bush dal už ovšem souhlas k tomu, aby se počet amerických vojáků v oblasti Perského zálivu zdvojnásobil. Do blízkosti iráckých hranic by se tak na počátku ledna mělo přemístit asi 50 tisíc vojáků. S odvoláním na představitele Pentagonu o tom včera informovala agentura AP. Pokud by k vojenské akci došlo, připadala by v úvahu zřejmě na konci ledna či v únoru. 27. ledna mají zbrojní inspektoři přijít s prvním hodnocením své mise v Iráku. Rada bezpečnosti OSN přitom požádala inspektory, aby detailní posudek irácké zprávy o jeho zbrojních arzenálech předložili 9. ledna. Tomu, že operace budou zahájeny počátkem února, nasvědčuje i to, že USA požádaly Německo, aby na konci ledna poskytlo dva tisíce mužů na hlídání amerických základen ve spolkové republice. Německo odmítá svou účast v případném konfliktu, ale tímto způsobem může USA pomoci, aniž by se přímo zapojilo do akce. Britský premiér Tony Blair včera ve vánočním projevu k ozbrojeným silám vyzval vojáky, aby byli připraveni na válku s Irákem, i když stále není jasné, jestli inspektoři OSN něco naleznou.
Je-li vojenský konflikt nyní pravděpodobnější, nehrozí bezprostředně, uvedli však nejmenovaní vysocí američtí představitelé. Americký prezident George W. Bush dal už ovšem souhlas k tomu, aby se počet amerických vojáků v oblasti Perského zálivu zdvojnásobil. Do blízkosti iráckých hranic by se tak na počátku ledna mělo přemístit asi 50 tisíc vojáků. S odvoláním na představitele Pentagonu o tom včera informovala agentura AP. Pokud by k vojenské akci došlo, připadala by v úvahu zřejmě na konci ledna či v únoru. 27. ledna mají zbrojní inspektoři přijít s prvním hodnocením své mise v Iráku. Rada bezpečnosti OSN přitom požádala inspektory, aby detailní posudek irácké zprávy o jeho zbrojních arzenálech předložili 9. ledna. Tomu, že operace budou zahájeny počátkem února, nasvědčuje i to, že USA požádaly Německo, aby na konci ledna poskytlo dva tisíce mužů na hlídání amerických základen ve spolkové republice. Německo odmítá svou účast v případném konfliktu, ale tímto způsobem může USA pomoci, aniž by se přímo zapojilo do akce. Britský premiér Tony Blair včera ve vánočním projevu k ozbrojeným silám vyzval vojáky, aby byli připraveni na válku s Irákem, i když stále není jasné, jestli inspektoři OSN něco naleznou.
</TEXT>
</DOC>
<DOC>
<DOCID>LN-20021221039</DOCID>
<DOCNO>LN-20021221039</DOCNO>
<DATE>12/21/02</DATE>
<TEXT>
Trent Lott, vůdce republikánů v americkém Senátu, rezignoval včera na svou funkci. Donutila ho k tomu obvinění z rasismu. Lott totiž nedávno vyvolal poprask, když při oslavě stých narozenin senátora Stroma Thurmonda řekl, že země by na tom byla lépe, kdyby Thurmond v roce 1948 vyhrál prezidentské volby. Thurmond tehdy ovšem propagoval politiku rasové segregace. Lott se tak za svá slova stal terčem ostré kritiky. Republikáni převezmou v lednu kontrolu nad Senátem. Kdyby Lott ve své funkci zůstal, stal by se de facto jeho šéfem.
</TEXT>
</DOC>
<DOC>
<DOCID>LN-20021221040</DOCID>
<DOCNO>LN-20021221040</DOCNO>
<DATE>12/21/02</DATE>
<TITLE>
Skalní křesťané chtějí zpět Vánoce s Ježíšem, obchodníci však brání červeně oděného "dopravce" dárků
</TITLE>
<TEXT>
I premiér John Howard se rozhodl pohovořit o svém postoji vůči Santa Clausovi: v Austrálii se totiž vliv červeného doručitele dárků stal politickým tématem.
SYDNEY - "Věřil jsem v Santa Clause, když jsem byl dítě. A on je tu pro děti. Proto věřím v Santa Clause," konstatoval australský premiér John Howard. Tentokrát však nešlo o laciný předvánoční bonmot: Howard byl na postoj vůči červeně oděnému vousáči reportéry přímo dotázán. V jeho zemi se totiž rozhořel spor o to, zda je vhodné, aby Santa Claus reprezentoval australské Vánoce. Některé mateřské školy, obchody a instituce již zakázaly používat obrázky Santa Clause stejně jako zvát jeho imitátory na dětská show. Santa Claus prý může urážet jak menšiny s jiným než křesťanským vyznáním, tak naopak skalní následovníky Ježíše. Podle činitelů Australského svazu asociací dětských zařízení se odstraňování červeně oděného dobrodince rozšířilo mezi školkami poté, co se zástupci Křesťanských denních dětských center vyjádřili, že "Santa Claus vytlačuje Ježíše z Vánoc." A tudíž je prý lepší se při práci s dětmi obejít bez jeho přítomnosti. Příslovečnou poslední kapkou bylo zřejmě vyjádření ředitele blacktownské Tyndaleovy křesťanské školy, který označil Santa Clause za vymyšleného. "Chceme, aby se naše děti radovaly z vymyšleného příběhu Santa Clause. Většina z nás si však také přeje, aby se naše děti radovaly z opravdového příběhu Vánoc. A tím je narození Ježíše," uvedl George Glanwille. "Co to může být za ředitele školy, který sděluje prvňákům, že Santa Claus není opravdový!" hřímal vzápětí list The Daily Telegraph. A vydal plakát Santa Clause s nápisem vyjadřujícím víru v existenci této bytosti. Důvěra v původem maloasijského křesťanského světce, kterého znají i české děti jako (svatého) Mikuláše, se pro některé radikály dokonce stala symbolem bělošské Austrálie. Zvláště po říjnovém atentátu na Bali, při němž po útoku islamistů zahynulo přes devadesát Australanů, cítí australští muslimové nevraživost spoluobčanů. Do jedné školky, která své chovance hodlá uchránit od vlivu Santa Clause, prý telefonoval anonym. "Přijedu pozabíjet vás i ty vaše muslimský kamarádíčky," ozvalo se ze sluchátka. Nejen muslimové však zůstávají k řidiči vánočního sobího spřežení chladní. Vůdci jedné z komunit Austrálců, tedy původních obyvatel kontinentu, zakázali svým dětem kontakt se Santa Clausem. Lídři komunity Mutitjulu odmítli tuto informaci dále komentovat. Proti ostouzení Santa Clause se z komerčních důvodů stavějí australští obchodníci. Ozvali se také Clausovi dvojníci. "Kdo bude příště? Zakážeme všechny zábavné postavy? I velikonočního králíčka?" rozhořčoval se John Wright, který v jednom z canberrských obchodních domů představuje ve vánočním čase Santa Clause již osmnáct let.
</TEXT>
</DOC>
<DOC>
<DOCID>LN-20021221041</DOCID>
<DOCNO>LN-20021221041</DOCNO>
<DATE>12/21/02</DATE>
<GEOGRAPHY>BERLÍN</GEOGRAPHY>
<TEXT>
Údajným obelháním voličů falešnými sliby se bude kuriózně zabývat vyšetřovací výbor, který včera ustavil německý parlament. Zřízení výboru iniciovala opozice CDU/CSU, která viní vládu kancléře Gerharda Schrödera z "volebního podvodu". Vládní strany ovšem prosadily do práce výboru i šetření dřívějších konzervativních kabinetů. Opoziční CDU/CSU a liberálové (FDP) se chtějí dopátrat, zda vláda neobelhala před zářijovými volbami voliče, když zatajovala kritický stav státní pokladny. Schröderovi sociální demokraté (SPD) a Zelení přitom přišli s řadou nepopulárních daňových opatření, která mají zalátat mezery v rozpočtu, až po těsně vyhraných zářijových volbách. Z vůle vlády ale výbor nebude šetřit jen to, zda byl kabinet už před volbami informován o rozsahu schodku. Posoudí i praxi někdejších vlád CDU/CSU a FDP exkancléře Helmuta Kohla. Ten zase na počátku 90. let sliboval pověstné "kvetoucí kraje" ve východním Německu. Výbor posoudí také počínání konzervativních premiérů zemských vlád, včetně bavorského Edmunda Stoibera. Ten byl letos Schröderovým neúspěšným vyzyvatelem ve volbách.
</TEXT>
</DOC>
<DOC>
<DOCID>LN-20021221042</DOCID>
<DOCNO>LN-20021221042</DOCNO>
<DATE>12/21/02</DATE>
<TITLE>
Nátlak amerického prezidenta George W. Bushe na přijetí Turecka do EU se představitelům Evropské unie nelíbí.
</TITLE>
<GEOGRAPHY>BRUSEL</GEOGRAPHY>
<TEXT>
"Do věcí Evropské unie se nepleťte," vzkázal Georgi W. Bushovi v rozhovoru pro časopis European Voice předseda Evropské komise Romano Prodi. "O své vlastní budoucnosti bychom si měli rozhodovat sami, bez zásahu Spojených států nebo kohokoliv jiného," dodal Prodi. Debata o rozšíření unie je podle něj otázkou identity EU, která se týká pouze občanů unie a měla by být řízena národními parlamenty. Prezident Bush však počítá s využitím tureckých vojenských základen v případné válce s Irákem, a proto se silně angažoval pro přijetí Ankary do Evropské unie. Před summitem v Kodani dokonce telefonicky intervenoval u dánského premiéra Anderse Fogha Rasmussena. Prodiho názor podpořily ve čtvrtek i poslanecké skupiny Evropského parlamentu: "My také neradíme Američanům ve vztazích s Mexikem. Ani oni by nám tedy neměli říkat, jak se máme chovat k Turecku," řekl šéf poslanecké frakce Evropské lidové strany Hans-Göran Pöttering. Bushův tlak se nelíbí ani poslaneckému klubu Zelených: "Souhlasím s Prodim. Rád bych viděl reakci prezidenta Bushe, kdyby Evropská unie trvala na tom, aby byly do USA začleněny Mexiko nebo Kanada," řekl jejich lídr Daniel Cohn-Bendit. Roztržku se pokusil zmírnit jen dánský premiér Anders Fogh Rasmussen, jehož země nyní Evropské unii předsedá. Rasmussen prohlásil, že proti americké podpoře Ankaře nemá "žádné námitky" a že by debata o přistoupení Turecka k EU neměla nijak poškodit evropsko-americké vztahy. Další náznak roztržky mezi Bruselem a Washingtonem vyvolal náměstek amerického ministra obchodu Grant Aldonas. Ten v úterý varoval Evropskou unii, aby nepodporovala obchod s Íránem, který patří v očích Bushe do "osy zla".
BRUSEL - "Do věcí Evropské unie se nepleťte," vzkázal Georgi W. Bushovi v rozhovoru pro časopis European Voice předseda Evropské komise Romano Prodi. "O své vlastní budoucnosti bychom si měli rozhodovat sami, bez zásahu Spojených států nebo kohokoliv jiného," dodal Prodi. Debata o rozšíření unie je podle něj otázkou identity EU, která se týká pouze občanů unie a měla by být řízena národními parlamenty. Prezident Bush však počítá s využitím tureckých vojenských základen v případné válce s Irákem, a proto se silně angažoval pro přijetí Ankary do Evropské unie. Před summitem v Kodani dokonce telefonicky intervenoval u dánského premiéra Anderse Fogha Rasmussena. Prodiho názor podpořily ve čtvrtek i poslanecké skupiny Evropského parlamentu: "My také neradíme Američanům ve vztazích s Mexikem. Ani oni by nám tedy neměli říkat, jak se máme chovat k Turecku," řekl šéf poslanecké frakce Evropské lidové strany Hans-Göran Pöttering. Bushův tlak se nelíbí ani poslaneckému klubu Zelených: "Souhlasím s Prodim. Rád bych viděl reakci prezidenta Bushe, kdyby Evropská unie trvala na tom, aby byly do USA začleněny Mexiko nebo Kanada," řekl jejich lídr Daniel Cohn-Bendit. Roztržku se pokusil zmírnit jen dánský premiér Anders Fogh Rasmussen, jehož země nyní Evropské unii předsedá. Rasmussen prohlásil, že proti americké podpoře Ankaře nemá "žádné námitky" a že by debata o přistoupení Turecka k EU neměla nijak poškodit evropsko-americké vztahy. Další náznak roztržky mezi Bruselem a Washingtonem vyvolal náměstek amerického ministra obchodu Grant Aldonas. Ten v úterý varoval Evropskou unii, aby nepodporovala obchod s Íránem, který patří v očích Bushe do "osy zla".
</TEXT>
</DOC>
<DOC>
<DOCID>LN-20021221043</DOCID>
<DOCNO>LN-20021221043</DOCNO>
<DATE>12/21/02</DATE>
<GEOGRAPHY>RAMALLÁH</GEOGRAPHY>
<TEXT>
Palestinská volební komise včera doporučila palestinskému vůdci Jásiru Arafatovi odložit parlamentní volby, které se měly konat 20. ledna. Podle návrhu komise mají být volby uspořádány až po odsunu izraelské armády z palestinských měst na Západním břehu. Konečné rozhodnutí padne na zítřejší schůzi vlády. Komise doporučila, aby se volby konaly zhruba 100 dní po odchodu Izraelců.
</TEXT>
</DOC>
<DOC>
<DOCID>LN-20021221044</DOCID>
<DOCNO>LN-20021221044</DOCNO>
<DATE>12/21/02</DATE>
<GEOGRAPHY>HAAG</GEOGRAPHY>
<TEXT>
Hlavní žalobkyně Mezinárodního trestního tribunálu pro bývalou Jugoslávii (ICTY) Carla Del Ponteová požádala jugoslávské úřady, aby vydaly srbského prezidenta Milana Milutinoviče do Haagu. To prý mají udělat ihned po vypršení jeho mandátu 5. ledna. Milutinovic je obviněn z válečných zločinů a zločinů proti lidskosti, které spáchaly srbské síly za války v Kosovu (1998 1999). Srbský prezident je posledním blízkým spojencem nyní souzeného Slobodana Miloševiče, který zůstal ve funkci poté, co byl Miloševi[263] v říjnu 2000 zbaven moci.
</TEXT>
</DOC>
<DOC>
<DOCID>LN-20021221045</DOCID>
<DOCNO>LN-20021221045</DOCNO>
<DATE>12/21/02</DATE>
<GEOGRAPHY>ANKARA</GEOGRAPHY>
<TEXT>
Turecko souhlasilo s tím, že bude až do února velet mezinárodním silám v Afghánistánu (ISAF). Oznámil to včera tiskový úřad tureckého premiéra. Turecko převzalo velení ISAF 20. června od Velké Británie, a to na půl roku. Tento mandát včera vypršel. "Naše velitelství v čele ISAF předá pravomoci Německu a Nizozemsku počátkem února příštího roku," uvedl tiskový úřad premiéra.
</TEXT>
</DOC>
<DOC>
<DOCID>LN-20021221046</DOCID>
<DOCNO>LN-20021221046</DOCNO>
<DATE>12/21/02</DATE>
<GEOGRAPHY>PAŘÍŽ</GEOGRAPHY>
<TEXT>
Čtyři islámští extremisté zatčení v pondělí na pařížském předměstí chtěli podle francouzských úřadů v blízké době provést nejméně jeden teroristický útok. Objekty, které se měly stát terčem útoku, ale úřady neuvedly. Klíčovou postavou mezi zatčenými je 29letý Francouz alžírského původu Mirouane Ben Ahmed, který se podle ministerstva již účastnil akcí povstalců v Alžírsku a bojoval i v Afghánistánu a Čečensku. Policie zároveň našla na severu Paříže součástky, z kterých chtěli radikálové vyrobit zbraně.
</TEXT>
</DOC>
<DOC>
<DOCID>LN-20021221047</DOCID>
<DOCNO>LN-20021221047</DOCNO>
<DATE>12/21/02</DATE>
<TITLE>
OTTAWA - Lodě a tankery plující v kanadské zátoce Fundy budou odkloněny od své trasy, aby se zabránilo jejich střetům s ohroženými velrybami černými biskajskými. Tento kanadský návrh již schválila Mezinárodní námořní organizace. Černá velryba biskajská, která se vyskytuje v současnosti v počtu pouhých 350 kusů, je nejohroženější velkou velrybou na světě. Podle kanadských biologů se od počátku léta do října zdržují až dvě třetiny jejich populace právě v zálivu Fundy. Řada jedinců zde ale bývá zraněna nebo zabita při srážkách s velkými plavidly, jichž se zátokou ročně plaví 1600 až 2000. Dosavadní trasa lodí bude proto se souhlasem Mezinárodní námořní organizace od 1. července 2003 mezi Novým Brunšvikem a Novým Skotskem o několik kilometrů odchýlena. Na začátku července se totiž velryby přesouvají z vod Spojených států ke kanadskému pobřeží. "Vody zálivu Fundy budou pro černou velrybu biskajskou bezpečnější," prohlásil Maurice Landry z kanadského ministerstva dopravy. "Plavidla budou odkloněna z míst, kde se velryby vyskytují v největších počtech." Podle expertů jsou tyto velké velryby nejvíce ohrožovány loděmi a lovem. Vědci připisují 36 procent úhynu velryb černých od roku 1970 do roku 1991 srážkám s loděmi. Od té doby podle nich toto číslo vzrostlo na 50 procent. "Velryby se živí planktonem. Jsou jako stádo na pastvině. Nemohli jsme přesunout plankton a ani velryby. Tak jsme se rozhodli bojovat za odklonění lodí," řekla listu National Post Moira Brownová, která velryby studuje dvacet let a za změnu lodních tras lobbuje čtyři roky.
</TITLE>
<HEADING>
Když jedí, tak nevnímají okolí
</HEADING>
<TEXT>
Velryby se rády pohybují ve skupinách, a když se krmí, tak nevnímají své okolí. Někteří vědci tvrdí, že zřejmě lodě neslyší. Černé velryby biskajské obvykle putují na zimu na jih k pobřeží států Georgia a Florida, kde přivádějí na svět mladé. Poté se na léto přesunují na sever. V současnosti zažívají černé velryby biskajské něco jako populační explozi. Minulou zimu se narodilo 18 mláďat a předloni dokonce 31. Letos bylo ve stádu velryb spatřeno už pět mláďat, a to i přesto, že se obvykle rodí v lednu a únoru. Proti rozhodnutí kanadské vlády neprotestují lodní přepravci ani rybáři. A to i přesto, že se jim zmenší loviště. "Dosáhli jsme dohody s rybáři, protože nakonec uznali, že jde o důležitou věc," řekl Jerry Conway z ministerstva pro rybolov a oceány.
zátoka Fundy zde se přes léto zdržují až dvě třetiny černých velryb biskajských na tomto místě v zimě přivádějí černé velryby na svět svá mláďata
oblast, kde mají v létě hojnost potravy oblast, kde mají v zimě hojnost potravy
Kanadská vláda nařídila kvůli ochraně černých velryb biskajských odklonit lodní dopravu. Sníží se tak množství těchto savců, kteří jsou každoročně zraněni či zabiti proplouvajícími plavidly.
Předpokládá se, že toto opatření sníží počet jejich zranění až o 80 procent.
černá velryba biskajská na světě jich žije už jenom 350 kusů
pro srovnání velikost potápěče
REUTERS / ŠIMON / LN
</TEXT>
</DOC>
<DOC>
<DOCID>LN-20021221048</DOCID>
<DOCNO>LN-20021221048</DOCNO>
<DATE>12/21/02</DATE>
<TITLE>
Autorská práva: vybírat budou další profese
</TITLE>
<TEXT>
Kameramani, výtvarníci kostýmů, architekti a příslušníci dalších profesí pomáhajících umělcům tvořit si našli cestičku, jak vylepšit své skrovné příjmy. Kromě peněz inkasovaných "natvrdo" za konkrétní práci si po vzoru hudebníků, herců a dalších výkonných umělců zařídili rentu z každého televizoru, rozhlasového přijímače či videorekordéru, na který se dívá ještě někdo jiný než jeho majitel (a plátce koncese). Neboť tím, že například restauratér nabídne hostům ke guláši i nováckého Milionáře, jsou kráceni na svých autorských právech. Za ochranu autorských práv bude tedy vybírat už třetí organizace. A tak mne napadá: no nejsme my novináři hloupí? Psát články není přece o nic méně tvůrčí činnost než namalovat kulisy. Pojďme a založme také nějakou organizaci. Vždyť i nám unikají peníze, když třeba strýček dá přečíst svůj výtisk i tetičce, neřkuli, když někdo hulvátsky čte druhému přes rameno v tramvaji. A což třeba bezdomovci, kteří nezpoplatněni studují předvčerejší zprávy vytažené z košů, co studenti, listující bezplatně archivem v knihovnách? Jde jen o to, podle jakého klíče stanovit, kdo je povinen odvést desátek. Pan Novák se může vymlouvat, že zavěšen na tramvajovou tyč nestudoval ilegálně novinový článek, nýbrž dekolt vnadné spolucestující. Po vzoru logiky různých těch ochranných svazů a dilií proto navrhuji spravedlivé: ať platí měsíčně každý, kdo umí číst (seznamy nových plátců povinně dodá každý třídní učitel). Protože každý takový je potenciální lupič mých práv. A už se těším, jakého si za rok udělám bohatého ježíška...
</TEXT>
</DOC>
<DOC>
<DOCID>LN-20021221049</DOCID>
<DOCNO>LN-20021221049</DOCNO>
<DATE>12/21/02</DATE>
<TITLE>
Evropská unie se chce zbavit dohledu USA
</TITLE>
<TEXT>
Předseda Evropské komise Romano Prodi doporučil americkému prezidentovi, aby nestrkal nos do záležitostí Evropské unie. Důvodem je tlak Washingtonu na EU, aby určila co nejbližší datum pro zahájení přístupových rozhovorů s Tureckem. Řada poslanců Evropského parlamentu nezůstala za Prodim o mnoho zpět. "Jak by reagoval prezident Bush, kdyby EU trvala na tom, že se má do USA začlenit Mexiko nebo Kanada," řekl Daniel Cohn-Bendit, který je v parlamentu za Zelené. Kdo je v právu? USA hájí svůj partikulární a okamžitý zájem a tomu jsou ochotny podřídit i problémy Turecka v lidskoprávní oblasti. To zajisté není v pořádku a Evropané jsou na něco takového citliví. Své reakce však přehánějí. Jistě, žádost prezidenta Bushe nebyla pronesená opatrně, potichu a pouze jednou, ale proč se k tomu musejí vyjadřovat všichni v EU? Tato reakce vypovídá o velké nejistotě členů unie ohledně Turecka, o strachu z něj a zároveň o snaze za každou cenu se vymezovat vůči USA, jako by to byl starší bratr, jehož stín je nutné překročit. Toto vymezování vůči USA nyní v EU převládá. Asi ale ne na dlouho. Pokud se bude opakovat zkušenost z rozšiřování NATO, pak deset nových zemí v EU, které jsou vesměs "proamerické", trochu změní rovnováhu sil ve prospěch Washingtonu.
</TEXT>
</DOC>
<DOC>
<DOCID>LN-20021221050</DOCID>
<DOCNO>LN-20021221050</DOCNO>
<DATE>12/21/02</DATE>
<TITLE>
Podle genetiků je jen jedna rasa. Lidská
</TITLE>
<TEXT>
Rasisté, kteří si dávají záležet na "vědeckém" podkladu svého vyznání, dostali vážnou ránu. Jak se teď jenom vyrovnají se zjištěním vědců, že z 99,9 procenta jsou lidé prakticky stejní, alespoň co se jejich genové mapy týče. Vynalézaví xenofobové jistě najdou vysvětlení možná právě v oné desetině procenta, která s největší pravděpodobností rozhoduje o odlišnosti barvy kůže a dalších tělesných dispozic. Ale nechme nevyléčitelné šílence jejich obsesi nadřazenou rasou. Výsledek nové studie, zveřejněné v časopise Science, je zajímavější v jiném ohledu. Ukazuje totiž důležitost odchylky pro život. Bez této maličkosti by nebyla nejen pestrost rasová, ale ani žádná další. A konec konců ani život. Věda tak nepřímo, zato výmluvně, potvrzuje jednu z nejznámějších tezí evropské filozofické tradice, formulovanou v prvním století před naším letopočtem Lucretiem. Teprve odchylka, clinamen, je tím, co uvádí do chladného a mrtvého světa atomů pohyb života. Ve světle Lucretiovy myšlenky je pak rasista něco jako křižácký rytíř, posel smrti, který ve jménu čisté stejnosti vyhlásil svatou válku rozdílnosti. Není už možná ani třeba připomínat, že podobných rasistů po světě běhají miliony, nejvyšší politická patra demokratických zemí nevyjímaje. České ekvivalenty si už každý snadno najde sám.
</TEXT>
</DOC>
<DOC>
<DOCID>LN-20021221051</DOCID>
<DOCNO>LN-20021221051</DOCNO>
<DATE>12/21/02</DATE>
<TITLE>
Sobotkovy reformy jsou v naprostém rozporu s volebními sliby ČSSD
</TITLE>
<TEXT>
Ministr Sobotka minulou neděli předložil plán fiskálních reforem. Rychle se proslechlo, že nejde o žádnou alchymii, nýbrž hmatatelný, bolestivý řez do toho, co je doma a co se počítá: sociální dávky, nemocenská a státní příspěvek na stavební spoření. I kolem penzí se něco děje. Je to nevyhnutelné. Růst zadlužení směřuje k finanční katastrofě a zákonem dané výdaje začínají zabírat takovou část rozpočtu, že jít to tak dál, za pár let bude Poslanecká sněmovna moci volit leda Radu České televize. Je třeba doufat, že Sobotka uspěje, vždyť byl nejvyšší čas. Na tom se shodují všichni, kdo tomu rozumějí.
</TEXT>
<HEADING>
Zahrát tak, aby vás zvolili
</HEADING>
<TEXT>
Vedle nejisté budoucnosti mají Sobotkovy reformy ovšem ještě jednu drobnou vadu na kráse: jsou v naprostém rozporu s volebními sliby sociální demokracie. Odhlédněme od slovíčkaření i od toho, že menší vládní partneři - strany Koalice - o potřebě reforem hovořili. Podstatné je, že kdyby Sobotka se svým plánem vyrukoval v květnu, máme dnes jinou vládu. Lze vůbec v demokracii otevřeně prosadit nutné a dobré kroky, pokud vyžadují mnoha lidem něco vzít? Dobře tento problém ilustruje americká anekdota z neúspěšné prezidentské kampaně Adlaiho Stevensona z padesátých let. Když ho jedna příznivkyně ujišťovala, že dostane hlas každého myslícího občana, Stevenson odpověděl: To je sice hezké, ale já potřebuju většinu. Američané tuto anekdotu rádi citují, aniž by se shodovali na jejím smyslu: vyjadřuje trpký úděl intelektuálně poctivého politika, anebo elitářskou nafoukanost snoba? Jistá míra populismu a matoucího balení nepopulárních kroků se samozřejmě praktikuje vždy a všude. Jenže je čím dál tím těžší poznat, kdy se ještě nacházíme v zóně klasického společenského kontraktu - když mě zvolíte, budu dělat to a to - a kdy už jde o něco úplně jiného: o zřetelné přesvědčení technokratických elit, že takový kontrakt je přežitek, který je třeba v tichosti obejít. Některé potřebné věci je třeba masám pro jejich vlastní dobro utajit, na nic se jich neptat, věci si prodiskutovat v úzkém kruhu, aby se "nezpolitizovaly", pak je prostě udělat a nějak to "ustát". Je příznačné, že nejeden vzdělaný a politiku sledující Čech by asi za naši nejlepší vládu označil nikým nezvolený Tošovského kabinet. Tradiční politika se svými stranami a volbami se v tomto pojetí stává překážkou dobrého vládnutí. Co pak ale brání pojmout volby jako čirou manipulaci? Je úplně jedno, jak a od koho hlasy získáte. Důležité je umět zahrát na psychiku lidí tak, aby vám hodili hlas do urny. Jinak se nikdy nic dobrého nepodaří. Paradoxem je, že média tuto manipulaci v reálném čase demaskují a analyzují, ale vlastně to nikoho nezajímá. Nedávné vítězství kancléře Schrödera v sousedním Německu je toho ukázkovým příkladem. Antiamerikanismus, který Schröder před volbami rozehrál, neměl s dilematy, která na příští vládu čekala, vůbec co dělat. Teď kancléř "objevil" skutečný stav hospodářství a Němci se diví, koho to zvolili, ale co je jim to platné? Evropská politika k tomuto stylu tíhne už dlouho, nejspíš asi kvůli zkušenosti fašismu a dvou světových válek. Napravit tento pád do barbarství si žádalo pevnou ruku neohlížející se na chaotické nálady veřejnosti. Někde sice mají ve zvyku praktikovat referenda, ale pro politiky z ostatních zemí jsou to odstrašující příklady: Norové a Švýcaři překazili samotný vstup do EU, Dány a Iry museli kvůli schválení evropských smluv hnát k urnám dvakrát, než dostali rozum. Pokud se podniká něco bolestného, neřekne se, že je to správné, ale na něco se to svede: na Brusel, na pakt stability. Amerika je při vší teatrálnosti svých volebních kampaní poněkud jiná a naivnější. Stále tam hodně lidí věří, že politika a volby jsou od toho, aby se v nich otevřeně rozhodovalo o významných věcech veřejného zájmu, a politici tam občas i plní sliby. Má to svůj rub: nemalá část příslušníků elit je tam od politiky a většinových názorů tak odcizena, jako by ani nežili ve stejné zemi.
</TEXT>
<HEADING>
Vždyť jsme hloupí
</HEADING>
<TEXT>
Hodně se dnes vzývá přímá demokracie, participativní demokracie, konzultativní a kdovíjaká ještě demokracie. Oproti tomu v osvícenských počátcích moderní demokracie se nejeden dodnes respektovaný autor neomezeného rozhodování davu obával a otevřeně obhajoval například omezení volebního práva - pro ženy, pro chudé, pro barevné. Byly to myšlenky často pro nás nepochopitelné, nepřijatelné, odporné. Ale ti lidé měli odvahu hlásit se ke svému přesvědčení. To už dnes neuslyšíte. V každém systému se lichotí vládcům, a dnes jsme vládci my všichni. Nikdo, kdo se uchází o naši přízeň, nám neřekne do očí, že jsme moc hloupí na to, aby se s námi radil. Možná to pak ale už není demokracie.
e-mail: martinwei@prontomail.com
</TEXT>
</DOC>
<DOC>
<DOCID>LN-20021221052</DOCID>
<DOCNO>LN-20021221052</DOCNO>
<DATE>12/21/02</DATE>
<TITLE>
říká první náměstek ministra zahraničí Pavel Telička s tím, že jednoduché nebude ani přesvědčit občany v referendu
</TITLE>
<TEXT>
ROZHOVOR TÝDNE
Pavel Telička
S vyjednavačem o vstupu ČR do EU hovořila Renata Kalenská
Musíme si najít v EU spojence. Těmi by mohly být skandinávské země a Benelux, říká hlavní vyjednavač Pavel Telička.
LN: Končí vaše téměř pětiletá práce hlavního vyjednavače. Předpokládám, že vy asi nostalgií netrpíte.
Nostalgií netrpím. Ale vánoční čas bude ohlédnutím, budu bilancovat. Byla to pro mě zkušenost, která si určitě zaslouží, abych ji hodil na papír.
</TEXT>
<HEADING>
LN: Budete psát paměti?
</HEADING>
<TEXT>
Myslím, že to ani neumím. A v mém věku to asi není třeba. A upřímně řečeno, bylo by to strohé a jednotvárné psaní. Asi si z toho napíšu jen nějaké poznámky.
LN: Proč by to bylo strohé? Nemůžete si dovolit popsat zákulisí vyjednávání?
Nevím, jak to uchopit, aby to pro lidi bylo zajímavé a srozumitelné. A navíc, pokud člověk pracuje ve státní správě, nemůže dát na papír úplně všechno. Ale upozorňuju, že s tím, že by se to mým protějškům nemuselo líbit, problém nemám. Koneckonců už jsem se o sobě v zahraničních médiích dočetl různé věci.
</TEXT>
<HEADING>
LN: Třeba že jste příliš tvrdý.
</HEADING>
<TEXT>
Ano. To jsem četl. Prý občas zacházím příliš daleko a ponižuju své protějšky. Já bych měl problém s něčím jiným. S tou domácí kuchyní.
LN: Myslíte tím, že si nemůžete dovolit popisovat chování premiéra a ministrů a jejich skutečný podíl na ukončení jednání o vstupu?
Mám na mysli konfliktní diskuse s ministry, náměstky... Já jsem byl svědkem politických diskusí, ale nemyslím, že by mi náleželo to popisovat. Jako novinář můžete hodnotit chování kohokoli. Já ne.
LN: Je pravda, že Vladimír Špidla buď zarytě mlčel, nebo bouchal pěstí do stolu?
Ten jazyk byl z naší strany velmi jasný. Tam žádné bouchání do stolu nebylo. Jednání bylo ostřejší, bylo důrazné. Padala silnější slova...
</TEXT>
<HEADING>
LN: Jaká?
</HEADING>
<TEXT>
Nebyly to nadávky. Byl to prostě důraz a tlak z obou stran. Samozřejmě z některých jednání obě strany odcházely bez úsměvu. Byla to vypjatá atmosféra. My jsme měli jednu výhodu - český tým byl vybrán tak, že jsme byli většinou o krok napřed, dál než ostatní kandidátské země. Možná to zní dnes nevěrohodně...
LN: To zní. Alespoň podle množství peněz, které připadají na hlavu v Česku. My jsme z kandidátských zemí dopadli nejhůře.
Když vezmeme konkrétně zemědělství, dosáhli jsme, čeho jsme dosáhnout chtěli. Vyššího čísla na krávy bychom nedosáhli, takže jsme se o to ani nepokoušeli. U dopravy jsme věděli, že lepšího výsledku také nedosáhneme. No a ty peníze... Pojďme ke konkrétním číslům. Čísla, která si ČR odvezla, znamenají navíc téměř šest miliard korun. Když se podíváme na jiné země, po Polsku máme nejvyšší čistý nárůst...
LN: Počkejte. Zkusme si představit, že se za týden koná referendum o vstupu a já jsem občan, kterého teď máte přesvědčit, že má říci "ano". A já vidím jen ta jasná čísla "na hlavu". Na jednoho Čecha připadá 78 eur, na bohatšího Slovince 120 eur, na Kypřana 122 eur... A vy mě přesvědčte v lidském jazyce.
Dobře. Je třeba říci, že finance nejsou jen v té rozpočtové kapitole. Finance jsou i u přechodných období, jsou to desítky miliard. Pro nás dva to možná efekt nemá, ale pro někoho v regionu ano. Pokud se ale budeme držet jen čísel na hlavu, vy jste uvedla srovnání Česka a Slovinska. Já to respektuji. Ale srovnáváme srovnatelné? Máme my schengenskou hranici?
LN: Já tyto argumenty znám, ale vy mě teď máte přesvědčovat jako občana. Skončila první fáze, tedy vyjednávání. Nyní nás ale čeká druhá - referendum. Jak toto všechno budete lidem vysvětlovat, aby z toho nebyla přednáška?
Dobře. Řeknu jim to takhle. Někdo má jadernou elektrárnu, která nesplňuje kritéria, a bude ji muset odstavit. Bude ho to stát miliardy. Na to dostane příspěvek z unie. My takovou elektrárnu nemáme. Někdo bude tvořit vnější hranici EU a my ji mít nebudeme. Ale Slovinsko ji bude mít. A věřte tomu, že Slovinsko na zajištění této hranice vydá podstatně více, než kolik peněz celkově dostane z EU. Když bychom tyto sumy na elektrárny a hranice z celkových částek vytáhli a srovnávali srovnatelné, my budeme mít 76 eur na hlavu a ve Slovinsku to bude 69 eur. Já vím, že to bude těžké vysvětlit občanům. Prostě ale ta procenta jsou v roce 2004 nula dvacet, dva pět nula třicet jedna, dva šest nula třicet dva...
</TEXT>
<HEADING>
LN: Počkejte. Takhle to nemůžete lidem vysvětlovat.
</HEADING>
<TEXT>
A ještě vám to jako občanovi znesnadním! Ty peníze jsou jen na papíře, protože na ně v rámci regionální pomoci musíte mít projekt. Čísla na hlavu nejsou korektní. Jsou vykalkulovatelná podle metodologie. Ta nás znevýhodňuje.
LN: I Cyril Svoboda si povzdechl, že jsme obětí metodologie EU...
Do jisté míry v těch prvních letech ano. Až to budeme umět dělat, pak nám to půjde nahoru.
LN: Už se opakuju, ale čeká vás ten největší úkol. Přesvědčit lidi.
Pochopitelně. To bude teď nejtěžší. Souhlasím, ten jazyk bude muset být podstatně jednodušší.
LN: O to vás tady žádám. Řekněte mi to v té lidštině.
Lidštinou říkám jednu věc. Když bychom vzali to, co se dá srovnávat, nejsme na tom nejhůře. Víc to zjednodušit nejde. My nebudeme s paní z vesnice hovořit jen o penězích. Asi jsme to mediálně nezvládli.
LN: Dejme tomu, že byste radil s informační kampaní. Lidé hodně slyší na slogany. Vzpomeňme Zemanovo vítězství v roce 1998, kdy získal voliče slovy o spálené zemi. Jaký slogan byste zvolil pro EU?
Chceme-li v referendu dosáhnout pohodlného ano, uvažujme o heslech. Chceme-li dosáhnout ano a zájmu lidí o EU, pak bez hesel. Zmasírovat veřejné mínění můžeme. Já ale nechci, aby to byla masáž. Já nechci, aby tady rok po vstupu do EU byla deziluze. Nechtějme hesla.
LN: O heslech a sloganech mluvíte dost pejorativně. Vy tedy nepočítáte třeba s billboardy? Ony nebudou vrcholem té kampaně?
Ale samozřejmě budou. A budeme na ně muset dát jasnou "message". Ale nezískávejme lidi lacinými hesly.
LN: Já nemluvím ani o masírování, ani o laciných heslech. Já se vás jen ptám na vaši představu.
Určitě televize. Nikoli dlouhé debaty politiků. Někdo u televize vydrží dvě minuty a vypne ji. Šoty, které budou vysvětlovat, co nám členství přinese. Případně s jakými problémy mohou počítat. A samozřejmě půjde i o ta hesla. Třeba řekneme: "Chceme být izolováni od dění v EU, nebo chceme mít možnost spolurozhodovat?" To už bude ta špička ledovce.
LN: Každopádně hesla nezatracujete, přestože jste na mě ze začátku tak vyjel.
Já na vás nevyjel. Asi jsem vás dobře nepochopil. V závěru budeme muset vysílat jednoduché signály.
LN: Jaký je scénář v případě, že občané v referendu řeknou "ne"? Kdy by se konalo další hlasování?
Kdyby referendum dopadlo špatně, já bych měl postaráno o práci. Zase bych byl hlavní vyjednavač. Ne, to neberte vážně. Takže takhle - referendum řekne "ne". Návrh smlouvy už nebude pár měsíců poté aktuální. My budeme muset za dva, za tři roky podat novou žádost o přijetí do EU. Byl by tady posudek. Předpokládám, že by vyzněl pozitivně. A byla by zahájena jednání. Za předpokladu, že všichni v EU, počínaje Portugalskem a konče Slovenskem, Litvou, Maltou, budou s rozšířením o ČR souhlasit. Pak začneme jednat. Ta jednání už by byla rychlejší, jsme vyspělejší. Myslím, že za určitých okolností bychom se do EU nemuseli dostat dlouho po Rumunsku a Bulharsku, jejichž přistoupení se předpokládá v roce 2007.
LN: Tímto výkladem byste možná voliče přesvědčili k onomu "ano" lépe než výkladem výhod členství.
Ano, i to do kampaně patří. Já se v regionech ptám: "Uvědomujete si, že v EU bude Polsko, Maďarsko, Slovensko, Litva, Lotyšsko? Ti všichni by byli součástí vnitřního trhu, jejich firmy by byly chráněny proti našim, my bychom ukazovali pasy, oni ne, jejich kamiony by na hranicích nestály, naše by tam stály..." To je realita.
LN: Taky byste asi měl mluvit před lidmi o negativech.
Ano. Když budeme v unii, bude to mít i záporné stránky. Budou okamžiky, kdy budeme přehlasováni. Především v situaci, kdy si nevyjednáme dobrou pozici. Když nebudeme mít dobré spojence. S přijímáním některých náročnějších norem to pro někoho bude ochrana spotřebitele a zkvalitnění života, pro někoho to bude válka. Někdo, kdo nebude připraven na konkurenci, tak zkrachuje. Říkejme všechna pro, ale říkejme i všechna proti. Říkejme, že tam budou války. Že to bude náročné.
LN: Mluvíte o tom, že budeme potřebovat spojence. Prostředí EU znáte. Kdo se jako náš spojenec rýsuje? Skandinávské země? Nebo spíš nové členské země?
Jsem trošku skeptický v tom, že by společně postupoval třeba Visegrád.
LN: Což potvrzuje Polsko, které ve finálních rozhovorech jednalo na vlastní pěst. Přestože se Visegrád dohodl na společném postupu.
Já ale nevím, jestli máme něco vyčítat zrovna Polsku. Dobře, Poláci jednali sólově. Ale na rozdíl od Slovenska jednali aspoň déle. Nevím, co je horší. Ano, máte pravdu, ani ve fázi vyjednávání to nebylo jednoduché. Tudíž ani v unii to nebude jednoduché. Nedělejme si iluze. Kdybych měl hledat spojence, tak v Beneluxu. Nebo u skandinávských zemí. S těmi bychom si mohli rozumět.
LN: S Dánskem bychom si mohli rozumět třeba v přístupu k euru.
My na rozdíl od Dánska už možnost volby nemáme. Přistupujeme k existujícím právním normám. Kdežto oni dostali výjimku. Když jsem říkal, že bychom si s těmito zeměmi mohli rozumět, měl jsem na mysli jejich přímočarost. Když jsme se na něčem dohodli, tak to dodržovali. Já jsem asi ovlivněn zkušenostmi se svými protějšky. Třeba s Beneluxem a Německem mám opravdu dobré zkušenosti. Je to hodně o chemii mezi lidmi.
</TEXT>
<HEADING>
LN: Máte mezi nimi přátele?
</HEADING>
<TEXT>
Mám. Třeba mezi Němci. S Holanďany jsem si dobře rozuměl. A sVerheugenem taky. Přestože jsme měli hodně konfliktní vztah. S přáteli jsem opatrnější, ale několik bych jich tam našel. S některými se nepřátelím, ale respektuji je. Třeba si vážím lucemburského premiéra, a to na základě osobních rozhovorů. Ale za svého partnera ho nepovažuju.
LN: Ze začátku jste striktně odmítl nostalgii. Ale nyní jste dojatý.
</TEXT>
<HEADING>
Teď jste mě dostala.
</HEADING>
<TEXT>
LN: Narazili jsme na Slovensko. Jak oceňujete jejich výsledek? Oni přece jednání uzavřeli asi za čtvrtinu času, který jsme měli my...
Myslíte, že nás jako dohnali... Dobře. Unie se rozhodla, že se rozšíří o více zemí. Můžeme si naříkat, ale fungoval tam princip jakéhosi dohánění, o kterém EU otevřeně hovořila.
LN: Pomohl jste třeba vy osobně Slovensku svými zkušenostmi?
Veškerou naši dokumentaci a vyjednávací pozice jsme jim poskytovali. A když jsme se v Kodani loučili, Ján Figeľ nám řekl: "Děkuji."
LN: Myslíte, že by se vám za jinou, třeba chudší, zemi jednalo lépe?
Ne. Musíte v tom mít srdce.
LN: Jste patriot?
Myslím, že ano.
LN: Takže na otázku, zda jste hrdý, že jste Čech, odpovíte "ano"?
Jsem.
</TEXT>
<HEADING>
LN: Na co jste hrdý?
</HEADING>
<TEXT>
Přejedu hranici a mám pocit, že lesy u nás voní jinak než v tom Německu. Máme tady hodně nešvarů, nepořádku, křivých věcí. To ano. Ale český humor, česká kultura...
</TEXT>
<HEADING>
LN: Máte rád Švejka?
</HEADING>
<TEXT>
No... Musím říct, že se rád podívám na Švejka. Ale nesouhlasím s tím, že by to byl vzor Čecha. Myslím, že mám důvod být patriotem.
</TEXT>
<HEADING>
LN: Přesto se opět chystáte do Bruselu.
</HEADING>
<TEXT>
Přesto se chystám dokončit své osmileté působení a šestnáctého ledna nastupuju do jiné funkce. Ale zatím to neprošlo potřebnou procedurou, tak vám nemohu nic potvrdit.
LN: Ale mluvíte teď o funkci velvyslance ČR při EU?
Ano, patnáctého ledna ukončím osm let tady v ústředí.
LN: Ve vás se diplomat nezapře. Vy snad jako diplomat i spíte.
Ve skutečnosti ne. Já si nemyslím, že jsem dobrý diplomat. I ty články v zahraničních médiích o mně píší, že jsem poněkud nestandardní.
</TEXT>
<HEADING>
LN: V čem tak vyčníváte?
</HEADING>
<TEXT>
V EU jsou diplomaté specifičtí. I tam jsem ale vyčníval... Víte, co? Zeptejte se někoho jiného. Myslím, že dokážu být tvrdý a používat silná slova. Neberu ohled na věk a funkce. Nemám zažitý diplomatický protokol.
LN: Bylo pro diplomaty v EU překvapením, když měli jednat s dvaatřicetiletým Teličkou?
Jako že jsem byl ucho, jo? Já jsem začal vyjednávat v roce 1998 a v té době už mě někteří lidé v EU sedm let znali. Ale přesto někteří velvyslanci těžko strávili, že v šedesáti letech čelí mně. Ale postupně si náš tým vybudoval svoji pozici. Já jsem měl štěstí na kamarády v oddíle, ve škole, ale i v Evropské unii.
LN: Ještě k vaší budoucnosti. Nedávno jste prohlásil, že si sám sebe jako součást bruselských struktur neumíte představit s tím, že to pro vás není výzva...
To platí. Ale zůstávám prozatím v diplomatických službách. Nejdu do bruselské byrokracie. Platí i to, že mám rád, když je práce výzva.
LN: Kandidovat na poslance Evropského parlamentu by pro vás nebyla výzva?
Ne. Možná mě to neláká právě proto, že Evropský parlament znám. Kolbiště sedmi set poslanců není moje parketa. Raději volím národní dres.
LN: A co národní dres v exekutivě? Funkce ministra zahraničí? Pokud vím, i to vám bylo kdysi nabízeno.
Nebylo. A i kdyby bylo, tak bych vám to stejně neřekl. Tuhle ambici jsem neměl, nemám a nebudu mít.
LN: Pod kým bylo pro vás lepší pracovat? Pod Kavanem, nebo Svobodou?
Nemohu na to odpovědět. Mám na to názor. Ale neřeknu ho. Nikdy.
</TEXT>
</DOC>
<DOC>
<DOCID>LN-20021221053</DOCID>
<DOCNO>LN-20021221053</DOCNO>
<DATE>12/21/02</DATE>
<TITLE>
Analýza DNA obyvatel z různých kontinentů dokázala, že podle genů lze vystopovat předky všech lidí
</TITLE>
<TEXT>
Z 99,9 procenta jsou obyvatelé naší planety shodní. Fyzické rozdíly u jednotlivých ras tak souvisejí jen s nepatrnou genetickou odlišností.
WASHINGTON - Můžete pocházet z mongolského Ulánbátaru, keňské Nairobi či venezuelského Caracasu, přesto je váš genetický kód (genom) téměř shodný s jakýmkoliv jiným člověkem žijícím na Zemi. Lidé různých ras se totiž podle odborníků shodují v 99,9 procenta. Vědci proto zaměřili svou pozornost zejména na tu jednu desetinu procenta, která činí jednotlivou etnickou skupinu odlišnou od ostatních. A při svém výzkumu zjistili, že tento téměř nepatrný rozdíl v DNA nám přesto poskytuje dost informací k tomu, abychom mohli rozpoznat, odkud pocházel předek určitého muže či ženy. Vědci již delší dobu věděli, že navzdory fyzickým, psychickým a kulturním odlišnostem jsou si všichni lidé na světě "geneticky podobní". Podle nové studie, kterou zveřejnil prestižní vědecký časopis Science, jsou ale genetické shody u lidí z odlišných částí světa mnohem větší, než se dosud předpokládalo. Vědci analyzovali DNA 1056 lidí z 52 odlišných populací žijících v Africe, Eurasii (Evropa, Blízký východ, střední a jižní Asie), východní Asii, Oceánii a Americe. Aby vědci rozpoznali určitou populaci, hledali u jednotlivců 377 "mikrosatelitů" - krátkých segmentů DNA. Každý jedinec má dvě kopie každého mikrosatelitu, jeden zděděný po matce, druhý po otci. "Jednotlivé mikrosatelity jsme nalezli u lidí z několika kontinentů, z toho vyplývá, že jen nepatrná část genetických vlastností je charakteristická pouze pro určitou populaci," prohlásil pro britský list The Daily Telegraph profesor Marcus Feldman ze Stanfordské univerzity. "Viditelné rozdíly mezi lidskými rasami, jako je barva pleti či tvar lebky, tak souvisejí jen s nepatrnou genetickou odlišností." Díky této analýze DNA mají vědci také možnost určit přesně místo, odkud pocházeli předci všech jedinců žijících v Africe, východní Asii, Oceánii a Americe. "Naše práce dokázala, že lze využít genetických ukazatelů při určování původu předků," citoval profesora Feldmana list The Financial Times. Jen u lidí žijících v Eurasii je podle něj hledání předků mnohem obtížnější zejména kvůli "složité historii plné migrací, obchodování či dobývání území za uplynulých tisíc let".
</TEXT>
</DOC>
<DOC>
<DOCID>LN-20021221054</DOCID>
<DOCNO>LN-20021221054</DOCNO>
<DATE>12/21/02</DATE>
<TEXT>
LOS ANGELES - Druhý díl trilogie podle knih J. R. R. Tolkiena Pán prstenů: Dvě věže při své středeční premiéře v amerických kinech utržil 26 milionů dolarů (více než 790 milionů korun), tedy o 44 procent více než loni první část populární trilogie. Podle distributora snímku, společnosti New Line Cinema, v 14 dalších zemích za něj diváci zaplatili 16 milionů dolarů (téměř 450 milionů korun), tedy o 45 procent více než za první film před rokem. V deseti z těchto zemí překonal snímek rekordy v tržbách za první den. V USA nicméně Dvě věže nezlomily letošní rekord filmu Spiderman, který v létě první den utržil 39,4 milionu dolarů (téměř 1,2 miliardy korun). Uvedení filmu Dvě věže bylo nicméně také druhou nejúspěšnější premiérou - za čtvrtým dílem Hvězdných válek Star Wars: Epizoda I - Skrytá hrozba, za který diváci zaplatili 28,5 milionu. "Pán prstenů, to jsou opravdu Hvězdné války dnešní generace," prohlásil Paul Dergarabedian, předseda organizace sledující tržby v kinech společnosti Exhibitor Relations.
</TEXT>
</DOC>
<DOC>
<DOCID>LN-20021221055</DOCID>
<DOCNO>LN-20021221055</DOCNO>
<DATE>12/21/02</DATE>
<GEOGRAPHY>BRUSEL</GEOGRAPHY>
<TEXT>
Skoro čtyřicetiletý princ Laurent, známý jako "enfant terrible" belgické královské rodiny, se v dubnu ožení se svou přítelkyní Claire Coombsovou. Syn král Alberta II. sice nemá šanci usednout na trůn, protože je až osmý v pořadí, jeho divoké kousky však vždy bavily širokou veřejnost. V poslední době si však dával víc pozor na jazyk, vystříhal se prostořekostí, nežehral na poměry u dvora a nenadával, že ho zrovnoprávnění nástupnických práv mužů a žen připravilo o šanci kralovat. Osmadvacetiletá Claire Coombsová, zeměměřička z valonského Dion-le-Val, s Laurentem chodí již dlouho, ale teprve v poslední době se začali více objevovat na veřejnosti. Svatba se bude konat 12. dubna.
</TEXT>
</DOC>
<DOC>
<DOCID>LN-20021221056</DOCID>
<DOCNO>LN-20021221056</DOCNO>
<DATE>12/21/02</DATE>
<GEOGRAPHY>LONDÝN</GEOGRAPHY>
<TEXT>
Nechvalně známá Tutanchamonova kletba, spojená se záhadnými úmrtími těch, kteří byli přítomni u otevření hrobky egyptského faraona před 80 lety, je jen mýtem. Tvrdí to alespoň australští vědci, kteří výsledky svého výzkumu zveřejnili v časopise The British Medical Journal. Mark Nelson z univerzity v Melbourne zjistil, že navzdory známé legendě, většina lidí přítomných u otevření jeho hrobky v roce 1923, dosáhla poměrně vysokého věku. Průměrně se dožili sedmdesáti let. "Tuto legendu vytvořily konkurenční noviny, kterým byl zamezen přístup k objevu století," uvedl pro agenturu Reuters Mark Nelson. "Nenalezl jsem žádný důkaz toho, že by přítomnost u otevření hrobky zkracovala něčí život." Legenda o "faraonově kletbě" se zrodila poté, co lord Carnarvon, který veškerý výzkum financoval, dostal několik dní po otevření poslední místnosti faraonovy hrobky zimnici a nedlouho nato zemřel. Jeho potíže byly nejprve přičítány štípnutí komára a malárii, testy však údajně ani jednu z hypotéz nepotvrdily. Lordova smrt však měla být teprve první v dlouhé řadě záhadných úmrtí. Některá z nich s hrobkou téměř nesouvisela - například kanárka patřícího archeologu Howardu Carterovi spolkla v den otevření hrobky kobra.
</TEXT>
</DOC>
<DOC>
<DOCID>LN-20021221057</DOCID>
<DOCNO>LN-20021221057</DOCNO>
<DATE>12/21/02</DATE>
<TITLE>
Natálie. Toto jméno je latinského původu (natalis) a vykládá se jako "rodný den" čili "narozeniny" (dies natalis). Přeneseně má toto nádherné jméno ještě jeden význam. Tvrdí se, že Natálie je "dívka narozená v den zrození Krista", "dítě Vánoc". V církevním kalendáři má svátek Petr Kanisius.
</TITLE>
<TEXT>
Šimon. Toto jméno je hebrejského původu a znamená "slyšící" nebo "naslouchající". Dalo by se říci, že toto jméno se dávalo člověku, který měl dar slyšet, co jiní neslyší. V církevním kalendáři si připomínáme Servula z Říma.
</TEXT>
</DOC>
<DOC>
<DOCID>LN-20021221058</DOCID>
<DOCNO>LN-20021221058</DOCNO>
<DATE>12/21/02</DATE>
<TEXT>
Když po přiznaně účelovém obratu ODS k přímé volbě prezidenta Mirek Topolánek před časem žádal po svých stranických souvěrcích, aby se nechovali jako politická prasata, bezmála jsem začal věřit v možnost budoucí obrody této strany. "Mirek Topolánek má takovou tu chlapskou přímost a jadrnost, což možná může ocenit řada voličů," prohlásil později v novinách Václav Klaus. Mirek Topolánek zase novinářům řekl, že se s Václavem Klausem v názorech liší jen málo, že ho má rád a že z jeho odchodu z postu předsedy ODS byl samozřejmě dojatý. Problém nastal až tehdy, když byl Mirek Topolánek na kongresu ODS trochu nečekaně zvolen předsedou, čímž se v očích Václava Klause (potažmo na displeji jeho nokie) stal "absolutně falešným a prázdným" (Nokia. Connecting people). Mirek Topolánek se to sice z tisku dozvěděl, ale kupodivu ho to vůbec neurazilo, ba naopak se tomu spolu s Václavem Klausem zasmáli. Všechna následující povolební jednání byla díky tomu úžasně věcná, hrozně konstruktivní a úplně bez emocí. "Prioritou pro nejbližší týdny je pro nás prosadit Václava Klause do funkce prezidenta," komentoval to s chlapskou přímostí a jadrností Mirek Topolánek, čímž se stal poněkud falešným a prázdným pro mě. Ale třeba se pletu. Práce politika možná vyžaduje trochu nezbytného sebezapření a pokory, podobně jako například práce zemědělce. Pokud vás pokora ve spojení se zemědělci překvapuje, pak vězte, že být zemědělcem by podle Milana Knížáka "mělo být něco krásného, poněvadž to znamená pracovat s tím nejpřirozenějším, co tato země nabízí. Taková práce předpokládá obrovské množství pokory jako ostatně asi každá práce." Milan Knížák dobře ví, o čem (v minulém čísle Reflexu) mluví. Všichni si přece pamatujeme, že svou práci vždycky vykonával velmi pokorně - ať už šlo o vyhazování studentů z AVU nebo o vyhazování umělců a novinářů z Národní galerie (novinářům přitom ještě obvykle přiskřípl prsty ve dveřích), pokaždé to udělal s nesmírnou pokorou. Se stejnou pokorou také nedávno osobně pokřtil knihu nevkusných anekdot o Václavu Havlovi a před Národní galerií pokorně vystavil obrovské zvětšeniny svých dvou soch - copak to koneckonců není to nejpřirozenější, co Milanu Knížákovi tato země (popřípadě jeho funkce a charakter) nabízí? Závěrem bych chtěl pěkně po topolánkovsku chlapsky přímo říct, že mám Milana Knížáka moc rád, že se v názorech lišíme jen málo a že z jeho případného odchodu z funkce ředitele Národní galerie bych byl samozřejmě velmi dojatý.
</TEXT>
</DOC>
<DOC>
<DOCID>LN-20021221059</DOCID>
<DOCNO>LN-20021221059</DOCNO>
<DATE>12/21/02</DATE>
<TITLE>
Ježíšek je Středoevropan: sdílí ho s námi Rakušané, Slováci, část Němců, Italů a Švýcaři
</TITLE>
<TEXT>
Vánoční svátky prošly od dob svého vzniku řadou proměn. Také jejich hlavní protagonisté se v různých časech a krajinách lišili. Zdá se však, že vševládný ekonomický kolos konečně nastolí i v tomto ohledu jednotu a pořádek. Co ruský děda Mráz ve střední Evropě začal, americký Santa dovrší.
V prosinci máme vlastně dva svátky, které dávají příležitost projevit štědrost v podobě dárků. Biskup Mikuláš (původně Nikolaos) z Myru v Lykii (dnes v Turecku) podle legendy tajně obdaroval tři dívky z chudé rodiny, které neměly na věno a hrozilo jim, že si budou muset vydělávat v nevěstinci. I když chybějí ověřené historické informace o podrobnostech jeho života, byl mimo jiné v roli laskavého dárce přijat do lidových zvyků v různých křesťanských zemích. Historický Nikolaos nenosil mitru a berlu, ale je pravděpodobné, že jako Řek mohl mít svůj příslovečný plnovous. Vánoce můžeme chápat jako svátky Boží štědrosti. Pro křesťany je narození Ježíše zvláštním darem od Boha. Ve slovech a činech tohoto člověka je totiž s námi a pro nás přítomen sám Bůh. Je tu paradoxně dárcem, ale i darem. Darem, v němž nám nebeský Otec nabízí spásu. V některých zemích se tyto dva svátky spojily. Nejčastěji se připomínají Spojené státy americké, kde oVánocích, tedy necelé tři týdny po svém kalendářním svátku, naděluje Mikuláš. Říkají mu ovšem kuriózně Santa Claus. Že Claus je verzí biskupova jména, je celkem zřejmé. Méně jasné je, proč jeho titul jakožto světce je v ženském rodě: santa. Musíme se však smířit s tím, že k americkým kulturním zvláštnostem patří i to, že tam oVánocích naděluje "svatá Mikuláš". Americký Santa, jak mu důvěrně říkávají, ovšem už nevypadá - na rozdíl od toho našeho - jako biskup. Dnes známé biskupské vybavení nám k této postavě patří. Santa Claus, jak víme, má místo biskupského roucha civilní červený oděv a špičatou čepici s bambulí, obojí lemované bílou kožešinou. Zesvětštěného Mikuláše nemají jen Američané. Ve Francii podobnou roli plní Pere No[235]l, což můžeme přeložit jako Otec Vánoce. První část jeho jména připomíná jedno z francouzských oslovení kněží: Mon Pere (Otče). Slovo No[235]l je ve francouzštině mužského rodu a je používáno jako běžné osobní jméno. Od našeho tradičního Mikuláše je, podobně jako anglický Father Christmas, ještě o další kus dál. Část našich německých sousedů vítá kolem 6. prosince nebo oVánocích Weihnachtsmanna, vzhledem i funkcí podobného americkému a francouzskému vánočnímu muži. Jako alternativa k příliš náboženskému Mikuláši nebo Ježíškovi se pochopitelně těšil oblibě u režimních autorit někdejší Německé demokratické republiky.
</TEXT>
<HEADING>
Soudruh děda Mráz
</HEADING>
<TEXT>
Clausovský typ bělovousého kmeta, který přichází s plnou nůší, známe odjinud. Pamatuji si, jak nám paní, vlastně soudružka, učitelka v první třídě těsně po polovině minulého století demytologizovala Ježíška. Ty naivnější z nás zklamala, když nám oznámila, že dárky nám pod stromeček kladou rodiče. Těm pak nezbylo než se doma také přiznat. Jenže o rok později přišly možná jiné pokyny a došlo k remytologizaci. Český a středoevropský Ježíšek byl poprvé vystřídán rudým mužem přicházejícím z říše chladu. Nepřinášel však mráz jen z Kremlu. Ve třídě nám visel podrobný plán cesty dědy Mráze z Čukotky až do našeho města. Řadu týdnů před Novým rokem jsme probírali, kde se právě nachází. Nenuceně jsme se tím seznamovali s mapou Sovětského svazu a s budovatelskými úspěchy, které děd ze svých sání sledoval. Ve správnou chvíli, tedy na Nový rok, pak přijel na náměstí se shromážděným žactvem a pod obrovskou jolku položil kupu krabic, které svědčily o blahobytu lidově demokratického budovatele. Vánoce mají různé aspekty. Jsou jistě i slavností zimního slunovratu. A právě v této přírodní symbolice můžeme shledávat původ takových postav jako německý, francouzský, polský nebo finský vánoční muž. Spojení této postavy se svatým Mikulášem je značně uvolněné. Slunovrat není jen připomínkou začátku zimy. Je to také začátek nového světla. Den se kolem Vánoc začíná po minutkách prodlužovat. Astronomické úkazy doprovází sen o světle, kterého pak už neubývá. O světle, které není pouze optickým jevem. Známe bohatou symboliku světla přenesenou tam, kde zrak o všem nerozhoduje. Když něčemu napřed nerozumíme a pak to pochopíme, říkáme, že se nám to osvětlilo nebo že nám to někdo vysvětlil či objasnil. Vrcholnou duchovní zkušenost vyjadřují různé tradice výrazem osvícení. Křesťané ve 4. století hledali vhodný termín pro oslavu Ježíšova narození. Do té doby se tato oslava nejevila jako nutná. Zpočátku se slavily Velikonoce; jejich hlavní slavnost, Zmrtvýchvstání, padla po diskusích na první neděli po prvním jarním úplňku. Doplňoval je jakýsi předobraz Vánoc, slavnost Zjevení Páně 6. ledna.
</TEXT>
<HEADING>
Den neporaženého Slunce
</HEADING>
<TEXT>
Den Ježíšova narození není znám. Tradice i bible o datu mlčí. Protože křesťanské autority v něm viděly pravé světlo, které vstoupilo do temnot a postupně se šíří, zvolily jako termín Vánoc římský slunovratový svátek Dies Solis Invicti (Den neporaženého Slunce) a daly mu novou náplň. Pro některá společenství jsou Vánoce náboženskou oslavou tajemství inkarnace, tedy toho, že se Bůh, který je sám o sobě čirým duchem, stal tělesným člověkem. Stará náboženství člověka odvracejí od hmoty a přírody, ale křesťanství je tak trochu "materialistické". Jeden z jeho moderních teologů mluví dokonce o "svaté hmotě". Jeho Bůh je naplno v těle. My Středoevropané jistě nemusíme popírat připomenuté aspekty Vánoc. Ale všímáme si ponejvíc toho "co se vskutku stalo, že se lidem narodilo děťátko" (podle lidové koledy). Spíše než veselým společenským svátkem (jako u Francouzů) a spíše než nevyslovitelným mysteriem vtělení Boha jsou pro nás Vánoce rodinným svátkem. Fascinuje nás začátek nového lidského života. Byla pro nás důležitá "Boží rodina", již tvoří Maria, Josef a Ježíš. České betlemářství také jedinečným způsobem vyjadřuje tuto stránku zimních oslav.
</TEXT>
<HEADING>
Středoevropan Ježíšek
</HEADING>
<TEXT>
Zatímco Velikonoce a liturgické mezidobí ukazují Boží přítomnost v dospělém, mluvícím a jednajícím člověku Ježíši, o Vánocích je pro nás symbolem Boží přítomnosti dítě. Přísní, odpovědní moderní křesťané raději vidí Ježíše jako náročného učitele a zákonodárce. Dítě jako symbol Boha promlouvá spíše k těm, kdo v sobě ještě zcela neudupali dětství, nebo je nově objevili. Někteří hlubinní psychologové považují božské Dítě za hlubší alegorii božství, než je třeba vousatý stařec na nebeském trůnu. Zřejmě toto sentimentální prožívání božského dětství a někdy spíš vytoužená než prožívaná rodinná pohoda stojí za tím, že u nás naděluje Ježíšek, Ježíš jako malé dítě. Tak jako on sám je v náboženském smyslu darem od Boha Otce a přináší jako Spasitel duchovní dary, tak v lidové představivosti přináší večer před slavností svého Narození pod stromečky obyčejné pozemské dárky dětem a podle novějších zvyků i dospělým. Dělá to tajně, než se rodina shromáždí, a ukončení nadílky oznámí zvonkem. Český Ježíšek není zcela osamělý. Sdílejí ho s námi Slováci, jejichž zvyky, jak tradiční folklor, tak i současná podoba Vánoc, jsou pochopitelně našim velmi podobné. Do středoevropské ježíškovské solidarity se zapojuje také část Němců, Švýcarů a také naši jihovýchodní rakouští sousedé. Někde chodí tamní Ježíšek zvaný Christkind nebo zdrobněle Christkindl (dítě Kristus) s Weihnachtsmannem, jinde naděluje sám. V Itálii naděluje na Štědrý večer nebo na Boží hod ráno Ježíšek pod jménem Babbo Natale. Postupně utvářené novověké vánoční zvyky doplňují starší vánoční folklor. Mikuláš (v tradiční podobě nezměněný v mrazivého kmeta) v nich dostal příležitost nadílet vpředvečer svého svátku připadajícího na 6. prosinec. Po tomto malém příslibu následuje hlavní vánoční nadílka, již české rodiny svěřily z uvedených důvodů Božímu dítěti. Zvyky se jeví jako trvalá hodnota. Folkloristé, antropologové a kulturní historici by nám dokázali vyprávět, jak mají zdánlivě starobylé zvyky jako jesličky nebo vánoční stromek poměrně nový původ. Obměnám by mohla podlehnout i role Mikuláše a Ježíška.
Moderní mentalita vedla k tomu, že se v některých rodinách dětem obě postavy vzaly, a pokud se zachovala aspoň nadílka, je v nich od začátku jasné, že si nadělují například členové rodiny mezi sebou. Mikuláš a Ježíšek prý vůbec neexistují. Je však celá pravda jen to, co vidíme na vlastní oči? Mikuláš nemusí být pouhou historickou postavou. Pro každého, kdo vyrůstá z dětské naivity, by se mohl stát přinejmenším živoucím symbolem. Řekneme-li, že Ježíš žije, nemusíme tím mínit jen to, že jeho dílo pokračuje v postojích, slovech a činech jeho následovníků. Jako učitel, kazatel a uzdravovatel, ale i jako Mariino dítě je podle víry ponořen do božského Tajemství a zároveň pro nás, s námi, mezi námi, ba dokonce i v nás. Pokud si ještě dokážeme nezištně poskytnout radost, nejsou to jen naše, ale tak trochu i jeho činy. Mentalita označovaná pro nedostatek výstižnějšího výrazu jako postmoderní některé staré symboly také odmítá, ale objevuje nebo vytváří nové. Přerušuje kulturní kontinuitu a zakládá nové tradice. Na místě odmítnutého Ježíše (nebo vedle něj) se objevuje Kršna, Buddha, Lao-c' nebo Hermes Trismegistos. Žádný z nich ale nemá ambici nahradit i vánočního Ježíška.
</TEXT>
<HEADING>
Americký agresor Santa Claus
</HEADING>
<TEXT>
Muselo dojít k okupaci českých a jiných středoevropských obchodů a pak i domácností americkým rudo-bílým Santa Clausem. Připomeneme-li si atmosféru vánočních povídek Marka Twaina, byli bychom ochotni se s touto postavou smířit, nebo ji dokonce zařadit někam na horizont svých sympatií. Současná clausovská agrese má ale s atmosférou tradičních amerických Vánoc máloco společného. Silně připomíná vpád ruského dědy Mráze před půl stoletím. Lze ji vidět jako aroganci ekonomického kolosu, který už ani nepotřebuje přizpůsobovat nabízené zboží zvykům, zájmům a potřebám domorodých zákazníků. A můžeme v tom spatřovat i malost všelijakých českých kupčíků, kteří jsou ochotni pro vylepšení bilance prodat svou vlastní i národní duši.
Kniha roku 2002
Výsledky tradiční ankety Lidových novin najdete 28. prosince v příloze Orientace
</TEXT>
</DOC>
<DOC>
<DOCID>LN-20021221060</DOCID>
<DOCNO>LN-20021221060</DOCNO>
<DATE>12/21/02</DATE>
<TITLE>
historie
</TITLE>
<TEXT>
Jiří Hanuš (ed.) Dějiny kultury a civilizace Západu v 19. století (CDK)
Po desítkách příkladů toho, jak se nemá dělat sborník z vědecké konference humanitního oboru (objevují se od 90. let jeden za druhým v takové frekvenci, že už je nerecenzují ani odborné časopisy), přišla nyní z Brna ukázka toho, jak pěkný sborník udělat lze. 1) Vyřadit všechny příspěvky, které nestojí za to tisknout. 2) Těch několik zbylých doplnit kvalitními texty vzatými odjinud. Editor sborníku brněnské konference o 19. století si počínal právě tak a výsledkem je cenná kniha esejů. Sedmnáct příspěvků se zabývá různými aspekty vývoje "západní kultury a civilizace" - hlavně vědy, umění a myšlení. Každý zvlášť ani všechny dohromady nemají ambici téma vyčerpat, což je jejich přednost - mohou se detailněji věnovat věcem, o kterých mají co nového říci. Dvojice úvodních textů pojednává o Francii. První ukazuje proměny obrazu 19. století ve francouzském dějepisectví (Milan Řepa), druhý se věnuje tématu, které zásadně poznamenalo celou Evropu - náboženské otázce ve Francouzské revoluci (Daniela Tinková). Další pětice příspěvků se zabývá klíčovými postavami evropské kultury a jejich vlivem: Goethe a katolicismus (Erich Kock), Herder v Čechách (Jiří Munzar), Viktor Hugo - dítě své doby (Pavla Doležalová), Karel Marx (Jaroslav Šabata), Jak "čínský" byl Kant? (Steve Palmquist). Z dalších textů stojí za zvláštní pozornost "Evropa a islám v 19. století" Luboše Kropáčka a překlad pojednání Dana Dinera o vztazích Evropy k Rusku a Arábii ("Dvojí Východ").
Pavel Král Mezi životem a smrtí. Testamenty české šlechty v letech 1550 až 1650 (Historický ústav Jihočeské univerzity)
Poslední vůle patří k jedněm z nejdůležitějších pramenů, které moderní historické bádání využívá ke studiu dějin každodenního života. Monografie Pavla Krále představuje vůbec první pokus o interpretaci testamentů ze šlechtického prostředí právě se zřetelem ke vztahu člověka a smrti. V komprimované podobě se díky jeho vynikající práci dozvíme mnoho nového o přípravě urozených na smrt, o snaze zaopatřit své děti, manželky a blízké příbuzné, o přátelských vztazích mezi šlechtici navzájem či mezi šlechtici a věrnými služebníky, jimž byly odkazovány cenné či symbolické předměty, a v neposlední řadě i o právní praxi, jež zajišťovala, aby záměry šlechticů došly naplnění. Druhou a rozsáhlejší část knihy pak tvoří edice 101 šlechtického testamentu. Autor vybral jednotlivé poslední vůle na základě jejich obsahu, aby tak dokumentoval problémy, které nastiňuje v úvodní analytické studii. Jeho výběr je jistě poněkud nahodilý, avšak i tak onen korpus reprezentuje velmi zajímavý průmět do šlechtického života dlouhého přelomu 16. a 17. století.
</TEXT>
<HEADING>
Vít Vlnas Novokřtěnci v Münsteru (Nakladatelství Lidové noviny)
</HEADING>
<TEXT>
Dramatické historii rok a půl trvající nadvlády sekty novokřtěnců nad vestfálským městem Münsterem věnoval Vít Vlnas "pouze" prvních 145 stran knihy. Události z let 1534 - 1535 jsou natolik barvité, že samo vylíčení událostí by zaujalo snad i nepřítele dějepisných knih, navíc autor vládne perem velmi zdatně. V následující části knihy se autor zabývá "druhým životem" münsterské komuny náboženských blouznivců. A ta, přestože se věnuje jen interpretacím jedné události v toku času, může být pro někoho ještě zajímavější než část prvá. Čteme zde o výkladech katolických, jež odsuzují Münsterské coby kacíře, protestantských, jež se snaží zamlčet mnohá negativa komuny. Přes novokřtěnce jako představitele "demokratické revoluce" či "masy zlodějů, cizoložníků a řemeslných kriminálníků" se dostaneme třeba k výkladu Karla Kautského, který v nich spatřoval "historicky prvé vítězství komunismu na německé půdě". Historici byli v průběhu let ochotni ztotožnit münsterské náboženské reformátory nejen s komunismem, ale i s německým nacionálním socialismem a nejnověji i se sektou Davida Koreshe, kterou v americkém Waku obléhala v roce 1993 FBI. Autor nezamlčí ani umělecké zpracování události v dílech skladatelů a výtvarníků, včetně obrazů "našeho" Hanuše Schwaigera. Zdánlivě odtažité téma reformace v tomto podání nabývá překvapivé aktuálnosti. Nad historickými výklady nejednoho čtenáře přepadnou pochyby o tom, jestli historie je vědní obor, nebo spíš svého druhu literární tvorba.
věda o člověku
Robert Wright Víc než nic: logika lidského osudu (Nakladatelství Lidové noviny)
Přijít na trh s knihou, jejímž hlavním cílem je ukázat, že dějiny přírody i společnosti vykazují pokrok a směr, je více než odvážné představa pokroku byla v průběhu 20. století zdiskreditována natolik, že samotným vyslovením termínu "pokrok" v biologických či historických kruzích si dotyčný mohl pocuchat svou reputaci. Naštěstí se Robert Wright, autor úspěšné knihy Morální zvíře, nebál jít s kůží na trh a elegantním způsobem ukázal nejen to, že v dějinách lidské společnosti i ostatní živé přírody mluvit o pokroku lze, ale že v obou systémech dochází k pokrokovému vývoji na základě stejného základního principu. Tím je vzrůstající počet interakcí mezí zúčastněnými entitami (organelami, buňkami, organismy včetně člověka, společnostmi), které lze popsat v rámci teorie her jako "hry s nenulovým součtem" (jde o ty typy interakcí, kde vítězství jednoho nevyhnutelně znamená prohru druhého). Hry s nenulovým součtem jsou jakýsi samoposilující či zpětnovazebný systém samy zvyšují počet potenciálních interakcí a dělbu práce (specializaci), což opět vede k větší frekvenci a výhodnosti dalších nenulových her. Celý systém se rozbíhá v nekonečné spirále, jejímž produktem je - zcela nevyhnutelně - vyšší složitost a uspořádanost všeho živého, pochopitelně včetně lidské společnosti. Kniha je originálním a provokativním převyprávěním celého příběhu dějin přírody i lidské společnosti a nabízí mnoho zajímavých témat k dalšímu zamyšlení.
matematika
Barry Cipra Chibičky - A jak je najít dříve než učitel (Dokořán)
Útlá kniha amerického matematika Barryho Cipra potěší každého zájemce o tuto exaktní vědu. Vtipný text (v kongeniálním překladu Luboše Picka, rovněž matematika) je vlastně jakousi metaučebnicí o tom, jak získat cit pro správnost postupu při řešení komplikovanějších matematických úloh a jak se přitom vyvarovat nejčastějších chyb. Ciprova metoda je v zásadě jednoduchá: zapomenout na chvíli na matematický formalismus a často nic neříkající manipulace se symboly a podívat se na úlohu z odstupu, neboli položit si otázku, zda to, co děláme, dává v obecné rovině vůbec nějaký smysl (a pokud ano, tak jaký). Tedy přesně to, co by v dnešním světě počítačů mohlo být jakýmsi minimem výuky matematiky. Kapitoly jsou členěny přehledně podle typu úloh, které se v nich řeší, popřípadě podle druhu chyb, kterých se dopouštíme. Každá kapitola je ukončena několika úlohami na procvičení. Výsledky cvičení, byť jsou často velmi jednoduchá, však v knize chybí. Ciprův text je zajisté přínosný a potřebný. Škoda jen, že kniha je svou koncepcí určena především studentům matematiky, tedy lidem s nadprůměrným zájmem o uvedený obor.
</TEXT>
</DOC>
<DOC>
<DOCID>LN-20021221061</DOCID>
<DOCNO>LN-20021221061</DOCNO>
<DATE>12/21/02</DATE>
<TITLE>
Robert Service zkoumá temné stránky Leninovy osobnosti
</TITLE>
<TEXT>
"Mladý byl pouze podle údajů ze svého průkazu totožnosti. Když jste se s ním bavili, určitě byste neřekli, že mu ještě nebylo ani pětatřicet. Měl sinalou tvář, pleš se mu rozprostírala po celé hlavě (...) měl řídkou narezlou bradku a šilhavé oči". Takto o Leninovi psal jeho přítel Alexandr Potresov. Podobných výroků oVladimíru Iljiči jsme za posledních šedesát let mnoho nečetli.
Autor pozoruhodného Leninova životopisu, anglický historik Robert Service, si umínil, že napíše "svého Lenina" bez ideologické zaujatosti, bez paušalizací, pokud možno věcně. Základní bod, z něhož své vývody podniká a do kterého se zase vrací, můžeme označit jako psychologický; nejdůležitější otázka, na kterou se Service snaží celým textem odpovědět, je prostá: jaký byl Lenin člověk? Držet se této perspektivy Servicovi umožnilo otevření některých sovětských archivů s donedávna přísně tajenými materiály. Kromě Leninových neznámých a leckdy odvážně kritických textů se tam Service dostal třeba ke vzpomínkám členů Leninovy rodiny. Zvláště memoáry jeho sester osvětlily autorovi mnohé temné stránky Leninovy osobnosti. Service neopomněl přiblížit ani stěžejní díla velkého revolucionáře a jeho základní myšlenky; přínos této biografie přesto tkví především v nebulvárním líčení Leninova soukromého života.
</TEXT>
<HEADING>
Politika nade vše
</HEADING>
<TEXT>
Robert Service představuje Lenina od jeho ideového vývoje a kontaktů s radikály, ruskými narodniky, přes zakládání bolševické strany, vypovězení na Sibiř a spletité emigrantské epizody až po revoluci, upevnění moci, rozpory uvnitř nejužšího vedení a konečné zavrhnutí Stalina v politické závěti. To jsou ale věci obecně známé. Servicova biografie je nová v tom, že slučuje soukromého a veřejného Lenina. Základním rysem Leninovy osobnosti je podle autora absolutní odevzdanost marxismu a revoluci. Lenin podle něj totiž byl homo politicus. Ani v jeho soukromí neexistovalo snad nic, co by nebylo spojeno s politikou, komunismem, revolucí. Také jeho mimomanželský poměr s Inessou Armandovou byl založen hlavně na ideologickém spříznění. Lenin-revolucionář je prostě nemyslitelný bez Lenina-člověka. Když mluví o vztazích a sporech Lenina a skalního marxisty Plechanova, dochází dokonce Robert Service k názoru, že Lenina - "tohoto mladého heterosexuálního revolucionáře - vzrušovala víc ideologie než ženy". Lenin zkrátka nepatřil k těm jinak hojně zastoupeným komunistům, kteří jinak žili soukromě a jinak ve své "revoluční" funkci. Lenin rád bydlel vedle vládní zasedačky a city nejzřetelněji projevoval ve stranických půtkách mezi bolševiky, menševiky a esery, nebo později mezi bolševiky navzájem.
</TEXT>
<HEADING>
Mezi cary
</HEADING>
<TEXT>
Základy Leninovy výbušné povahy a labilní psychiky autorovi objasnilo poznávání jeho rodinných dispozic. Rodina Uljanovových byla v principu "buržoazní" až "reakcionářská". Otec to dotáhl na okresního školského inspektora. Se svým synem bude mít společné to, že oba zemřou v důsledku pracovního vyčerpání, i když jeden s právem na oslovení "Vaše excelence" oddaně pracoval pro cara a druhý označovaný za "vůdce světového proletariátu" pro revoluci. Pracovitost coby stavovská ctnost středních vrstev konce 19. století jim oběma byla vlastní. V rodině vládla velmi ambiciózní atmosféra. Byl v ní zakódován prožitek společenského outsidera (převzatý mimo jiné od židovských předků) a ten se pojil s uspokojením z dosaženého společenského vzestupu, jenž se opíral o vlastní schopnosti. Jenže otec záhy zemřel a nejstarší syn Alexandr se zapletl do atentátu na panovníka a byl popraven. Zbytku rodiny zůstal znovuprobuzený pocit společenské vyřazenosti a navíc se přidala nenávist vůči režimu, který přivedl Alexandra na šibenici. (Po letech si Lenin tento pocit sanoval vyvražděním carské rodiny.) Jak vzpomínaly Leninovy sestry, malý Vladimír se z rodinných zvyklostí vymykal. Sice velmi ctil svou matku a žil jako mladý aristokrat (ještě jako vůdce dělníků bude vyhledávat nejdražší soukromé lékaře), projevoval se však jako "namyšlený a zdaleka ne vždy hodný". Service charakterizuje už malého Vladimíra Uljanova jako "lidskou časovanou bombu", která zničí, nač přijde. Byla to však revoluční bomba poněkud salonního střihu. Lenin vyrostl obklopen ženami své rodiny, které do něj vkládaly velká očekávání a vzhlížely k němu. Žil v prostředí, které Service označil jako "atmosféru hřejivého očekávání" a které jej dokonale utvrzovalo v jeho výjimečnosti a nadšeně zveličovalo jeho schopnosti. Leninovy sklony k despotismu se tak mohly nerušeně rozvíjet. A tak se stalo, že Leninův komunismus byl čistě knižní, rozumově přijatý. Ještě jako vůdčí osobnost radikální levice neměl žádnou osobní zkušenost se životem těch, za které se bral, se životem dělníků. To však neznamená, že by byl idealista. Byl to právě Lenin, kdo intuitivním nedovzdělaným revolucionářům nekonečně debatujícím o nutnosti svržení režimu vysvětlil, že revoluce nepadají z nebe.
</TEXT>
<HEADING>
Revolucionář
</HEADING>
<TEXT>
Mladého revolucionáře Lenina vnímali zpočátku jeho soudruzi jako nacionálního teroristu v marxistickém převleku. Vždyť podporoval loupení a vraždění, které mělo přinést peníze do stranické kasy. V tomto revolverovém účetnictví vynikal zvláště tehdejší Leninův chráněnec Koba, později známý jako Stalin. Časem bylo všem zřejmé, že Leninův komunismus vyrostl sice pouze na četbě marxistické literatury, ale že není pevnějšího vmarxistické víře, než je on. Byl hlavně organizátorem komunistické strany, despotou, který přesně určil, jak se věci mají dělat, a nesnesl, když jeho přání nebylo vnímáno jako rozkaz. Také při samotné revoluci připomínal víc inspicienta za scénou, než hlavní figuru děje. Mnozí političtí pracovníci jej v listopadu 1917 viděli vůbec poprvé a často ho ani nevnímali jako vůdce revoluce. Závěr jeho politické kariéry pak už byl smutně trapný. Na smrt nemocný Lenin se nemůže zbavit svých předurčení z domovského prostředí, z něhož vlastně celý život nevyšel. Je stále přesvědčen o své výjimečnosti a nenahraditelnosti, dere se o to, aby nemusel ze své funkce. Stižen opakovanými mozkovými mrtvicemi a proti radám lékařů se stále ubožeji snaží promlouvat na schůzích a rozhodovat.
</TEXT>
<HEADING>
Ovlivnil celé století
</HEADING>
<TEXT>
Jinak velmi propracovanou Leninovu biografii od Roberta Service, která čtenáře provádí nejen samotným Leninovým životem, ale uvádí jej také do dobových anarchistických teorií nebo bolševicko-menševických sporů, trochu kazí špatná překladatelská práce. Kromě neohrabaností typu reformní úsilí bylo na pořadu dnu až do konce unavují také hojné fráze (jeho mysl bloudila jako loď bez kormidla). Service se sice velmi zdatně vyrovnal s nekonečným množstvím materiálů od Lenina, kolem Lenina a o Leninovi. Horší už je jeho orientace v reáliích bývalého východního bloku. Na samém počátku textu například tvrdí, že "ve východní Evropě komunismus zanikl roku 1989 a v SSSR koncem roku 1991". Rozlišit mezi komunismem jako ideou a režimem ovládaným komunisty, je asi příliš velká jemnost. Na konci textu zase označuje Československo roku 1948 za "katolickou" zemi. Přes tyto drobnosti nový Leninův životopis dobře plní vytčený úkol; odpovídá na otázku, jaký vlastně Lenin byl. Především sečtělý a vzdělaný pedant a sobec posedlý více než zájmy dělníků frakčními spory uvnitř levicového hnutí i uvnitř komunistické strany. Výrazně ovlivnil podobu světa po celé dvacáté století. Takového vlivu, jehož důsledky jsou zřetelné ještě dnes, dosáhlo jen málo historických postav. Vliv to byl jednoznačně negativní. Jak uzavírá svou práci Robert Service: "Děkujeme pěkně."
Robert Service: Lenin. Životopis. V překladu Pavla Vereše vydalo nakladatelství Argo, Praha 2002. 496 stran, cena a náklad neuvedeny.
</TEXT>
</DOC>
<DOC>
<DOCID>LN-20021221062</DOCID>
<DOCNO>LN-20021221062</DOCNO>
<DATE>12/21/02</DATE>
<TITLE>
Nad deníky německého romanisty Victora Klemperera z let 1933 - 1941 se vynoří vzpomínky na normalizaci
</TITLE>
<TEXT>
Drážďanský romanista Victor Klemperer (1881 - 1960) si psal deníky po celý dospělý život, vydány byly až pětatřicet let po jeho smrti, a hned se staly v Německu událostí. Letos byla část z nich, zahrnující období 1933 - 41, zpřístupněna ve výborném překladu Radovana Charváta také českému čtenáři.
"Já se opravdu vždy cítil jako Němec," zapisuje si Klemperer 30. března 1933. Již dva měsíce je však u moci Hitler a podle nacistických rasových kritérií je dokonale asimilovaný protestant Klemperer Židem. Začíná doba ústrků, malých a později větších pokoření, nenápadné diskriminace, která vrcholí zbavením téměř všech práv a zavedením potupného označení židovskou hvězdou. Zatímco v počátku Klempererovi trochu pomohlo, že bojoval jako dobrovolník v první světové válce, soukolí nacistického "konečného řešení" se nakonec vyhnul díky své "árijské" ženě Evě. "Mé němectví mi nikdo nevezme, ale nacionalismus a vlastenectví vzaly navždy za své," píše 9. října 1938. A na jiném místě ještě důrazněji: "Už nikdy se nezbavím pocitu pohrdání, odporu a hluboké nedůvěry k Německu." (27. 10. 1937)
</TEXT>
<HEADING>
Nacismus, komunismus, sionismus
</HEADING>
<TEXT>
Z deníků je zřejmé, že Klemperer byl velkou a originální osobností. Za maskou nepraktického profesora, kterému dělá problém naučit se řídit auto a který - jsa filologem - nedokáže mluvit a psát žádným cizím jazykem, se skrývá pronikavý pozorovatel a jasnozřivý analytik událostí. Na rozdíl od většiny intelektuálů jeho doby mu nenávist k nacismu nebrání vidět bez iluzí komunismus, který klade na stejnou úroveň: "oba systémy jsou materialistické a tyranské, jsou znevažováním a popřením svobody ducha a individua" (31. prosince 1933). V kontextu událostí je ještě zajímavější Klempererův vášnivý odpor k sionismu: "Mně jsou sionisté, kteří chtějí navázat na židovský stát z roku 70 po Kristu (zničení Jeruzaléma Titem), stejně odporní jako nacisti. Ve svém čmuchání po krvi, ve své staré kulturní komunitě, své zčásti předstírané, zčásti malodušné snaze šroubovat svět někam zpátky se nacionálsocialistům úplně vyrovnají". (13. 6. 1934) Na jiném místě se dokonce přiznává, že sympatizuje s arabskými povstalci v Palestině, jimž "byla 'vykoupena' země". (2. 11. 1933) Klempererův deník ukazuje, jak pomalu a plíživě diskriminace Židů v Německu postupovala. V prvním roce nacistické vlády ztratil Klemperer "jen" možnost publikovat. Předčasně penzionován byl až v roce 1935. Tím se vyhrotila jeho finanční situace již tak dost napjatá předchozí stavbou rodinné vily. Větší strach než nacisté mu však způsobuje špatný zdravotní stav jeho ženy. V dalších letech může pracovat alespoň "do šuplíku" na své knize o dějinách francouzské literatury v 18. století (vyšla v roce 1954 a druhý díl až posmrtně), dokonce se učí řídit a kupuje ojeté auto.
</TEXT>
<HEADING>
Odvaha k sebevraždě
</HEADING>
<TEXT>
Diskriminace akceleruje v roce 1938, kdy je Židům mimo jiné zakázáno řídit auto a navštěvovat veřejné knihovny, čímž Klemperer přichází o možnost studovat a jezdit se svou málo pohyblivou ženou na oblíbené výlety. Po uzavření mnichovské dohody, znamenající upevnění Hitlerova režimu, si zdrcený autor zapisuje: "půl dne jsem myslel na to, že člověk by měl najít odvahu k sebevraždě". Postupně se rozplývají mlhavé možnosti emigrace (Klemperer neodjel dříve zejména kvůli své ženě a z obav o své uplatnění v zahraničí), diskriminace roste: zákaz navštěvovat parky, vyhrazená místa v dopravních prostředcích, nucený pronájem vilky a stěhování do "židovského domu", vynucený prodej auta, menší příděly potravin a nakonec židovská hvězda. Autor systematicky sleduje veřejné mínění: zatímco v prvních letech dominuje otázka, zda se režim zhroutí a kdy, po roce 1938 jde zejména o vyhlídky na vítězství ve válce. Překvapující je jednak množství lidí nejen Židů -, kteří jsou alespoň verbálně proti nacismu, ale především solidarita, jíž se Klempererovi z různých stran dostává. Dokonce i ty, kteří se podílejí na uvádění diskriminačních opatření v život, líčí autor nejčastěji jako velmi zdvořilé, či rozpačité. Klemperer tak zpochybňuje tezi propagovanou v posledních letech zejména americkým historikem Danielem Goldhagenem, že antisemitismus byl v Německu pevně zakořeněnou a všudypřítomnou součástí národní kultury.
</TEXT>
<HEADING>
Jazyk třetí říše
</HEADING>
<TEXT>
Kromě vývoje německého veřejného mínění, stále dusivějšího útlaku státu a zhoršující se vlastní situace se Klemperer věnuje ještě jednomu velkému tématu: jazyku třetí říše. S filologickou erudicí zaznamenává a komentuje nejrůznější novotvary totalitního jazyka, jehož hlavním principem je podle něj špatné svědomí a jeho trojí ozvěna: "obhajovat se, vychvalovat, obžalovávat - nikdy ani na okamžik nezazní klidná struna, pokojná výpověď". (19. února 1938) Toto téma shrnul po válce do knihy Lingua Tertii Imperii, kterou vydal již v roce 1947. Klempererovy deníky budou českému čtenáři, který zažil dobu reálného socialismu, zřejmě velmi blízké. Všudypřítomný strach, marné hledání smysluplné činnosti, neustálá finanční tíseň, obchody beze zboží, agresivní propaganda, které nelze uniknout, nenormální doba "v níž člověk zkrátka nemůže žít normálně" (28. 6. 1937). Německo třicátých let a třeba Československo let sedmdesátých mají mnoho podobných rysů. Rozdíl je v jen tom, že komunisté se nikdy neodvážili provést nějaké "konečné řešení".
Victor Klemperer: Deníky 1933 - 1941. Chci vydat svědectví I. Přeložil Radovan Charvát. Vydalo nakladatelství Paseka, Praha a Litomyšl 2002. 600 stran, doporučená cena 399 Kč, náklad neuveden.
</TEXT>
</DOC>
<DOC>
<DOCID>LN-20021221063</DOCID>
<DOCNO>LN-20021221063</DOCNO>
<DATE>12/21/02</DATE>
<TITLE>
Víte, kolem kterého z moderních českých autorů je teď v Rusku největší rozruch? Není to žádný Topol či Viewegh, ba dokonce ani Kundera. Jmenuje se Jiří Grošek.
</TITLE>
<TEXT>
Grošek není jen známý český spisovatel a kritik, ale také režisér a úspěšný podnikatel (zabývá se reklamou). První část jeho zamýšlené trilogie, román Lehká snídaně ve stínu nekropole, jehož překlad do ruštiny před rokem vydalo petrohradské nakladatelství Azbuka, se v roce 1998 stal v Čechách bestselerem a byl přeložen do osmi evropských jazyků (ruština se stala devátým).
</TEXT>
<HEADING>
Další mystifikace
</HEADING>
<TEXT>
Tento autor je údajně oblíben i v Evropě, neboť jeho tvorbě věnovaly pozornost italské noviny Corriere della Sera či německý časopis Der Spiegel, v němž mimo jiné stálo, že Grošek "má punktuaci stejnou jako všichni střelení autoři ze zemí bývalé Varšavské smlouvy". Všechny tyto údaje jsou uvedeny na zadní časti přebalu románu Lehká snídaně ve stínu nekropole. Ruské nakladatelství se nespokojilo s vydáním jen první části trilogie a před měsícem vydalo další Groškův román. Nedivte se, milí čtenáři, jestliže o tomto slavném autorovi slyšíte prvně. Nejste sami. Neznají ho totiž ani odborníci na literaturu z Filozofické fakulty Karlovy univerzity, o žádném Groškovi není zmínka ani v databázích Ústavu pro českou literaturu Akademie věd ČR, jeho díla se nikdy neobjevila v českých knihkupectvích ani v knihovnách. Zkrátka a dobře, Jiří Grošek není Čech. Za touto osobou se - jak ruská kritika zjistila teprve nedávno - pravděpodobně skrývá mladý a neznámý ruský autor, který zvolil tuto autostylizaci kvůli většímu komerčnímu úspěchu svého díla. Románu od světově známého spisovatele je totiž zaručen mnohem větší úspěch. Současná ruská literatura si na mystifikace potrpí. Na dnešní literární scéně existuje hned několik jakoby cizojazyčných autorů, o jejichž smyšleném původu však nebylo od začátku pochyb. Groškův případ je však zajímavý tím, že neznámý autor využil obecně rozšířeného stereotypu české literatury a že k rozluštění jeho případu potřebovali kritikové téměř celý rok. V Rusku se obecná představa o české literatuře omezuje na dva krajní póly. Mezi nejznámější české autory patří na jedné straně Jaroslav Hašek, na straně druhé Milan Kundera. To znamená, že kniha od českého autora je pro Rusa dílem, kde se určitě najde místo jak pro "specifický český humor" (jak se v Rusku říká žertíčkům patřícím spíše do kasáren než do vybrané společnosti), tak i pro dlouhé, moudré a lehce cynické filozofické úvahy o smyslu života atd. A navíc díky tvorbě takových autorů jako Gustav Meyrink či Franz Kafka si čtenáři nejen v Rusku, ale i v celém světě představují Prahu jako magické město, práh mezi skutečností a tajemným, jiným světem, a očekávají, že tento stereotyp bude naplněn v každé české próze.
</TEXT>
<HEADING>
Zběsilý kolotoč
</HEADING>
<TEXT>
Je samozřejmé, že opravdovou českou literaturu na něco podobného nelze redukovat, ruský čtenář doposud neměl možnost seznámit se s díly například Arnošta Lustiga, Josefa Škvoreckého či Patrika Ouředníka. Snad právě proto se s typickými "haškovsko-kunderovskými" rysy zřejmě (a výhradně) setkáváme v tvorbě Jiřího Groška. Detektivní příběh vypráví současně několik hrdinů, z nichž každý prožil nějaké životní trauma. Během děje se natáčí film o Neronovi - krutý příběh z dob starého Říma se opakuje v dnešní Praze. Ironické až jedovaté vyprávění se většinou skládá z drsných erotických až perverzních scén a autorových úvah o smyslu tvorby, o literatuře, o lásce a sexu atd. Ze zběsilého kolotoče minulosti a současnosti, lokalit, postav, poloh a slovních hříček se doslova točí hlava. V románu se nevyskytují téměř žádné pražské (a vůbec české) reálie, a když se objeví, tak jsou většinou chybné. Děj se odehrává v prostoru Václavského náměstí (přímo tam se nachází byt hrdiny Klaudia, jeho bývalá rodina však sídlí v neznámé "Stanové", rusky "Palatočnoj" ulici nedaleko Václavského náměstí) - to je asi jediné místo, na které si neznámý autor ze své pravděpodobně příliš krátké návštěvy Prahy pamatuje. Dále je třeba autorovi románu vytknout, že mezi Prahou a Olomoucí neexistuje žádná letecká osobní přeprava. Také nedůvěra k vlastní měně je spíše ruským než českým specifikem - Čecha by ani nenapadlo prosit kamaráda o půjčení dvou set dolarů. O tom však Grošek pochopitelně neví. Takových příkladů je víc. Přesto se fiktivní autor Jiří Grošek trefil do černého. Mystifikaci nepoznal skoro žádný čtenář ani kritik. Původ této knížky vyvolal pochybnosti pouze mezi odborníky. Překladů knih českých autorů během posledních dvanácti let vychází v Rusku poměrně málo, ale navzdory tomu Groškův případ svědčí o tom, že česká literatura má v Rusku dobrou pověst.
Autorka vystudovala bohemistiku na Filologické fakultě moskevské Státní Lomonosovovy univerzity. V současné době se zabývá uměleckým překladem z češtiny do ruštiny.
</TEXT>
</DOC>
<DOC>
<DOCID>LN-20021221064</DOCID>
<DOCNO>LN-20021221064</DOCNO>
<DATE>12/21/02</DATE>
<TITLE>
První ucelené vydání povídkové knihy kultovního autora Julia Cortázara
</TITLE>
<TEXT>
Přestože možná neexistuje významnější jihoamerický spisovatel, který by aspoň nějaký čas nežil v Evropě, buď jako exulant, anebo co emisar, je velké argentinské literární trojhvězdí, Jorge Luis Borges, Ernesto Sabato a Julio Cortázar, snad nejevropštější z celé hispanoamerické literatury.
Apokud jde o Cortázara, můžeme se rovnou ptát: byl to nejfrancouzštější Jihoameričan, anebo nejjihoameričtější Francouz? Ale především argentinský Pařížan a jeho román Nebe, peklo, ráj je i holdem téhle metropoli exilových spisovatelů, výtvarníků, hudebníků, divadelníků a filmařů. S naším Pařížanem Milanem Kunderou pojilo Cortázara literární přátelství a oba převzali v témže roce 1981 francouzské občanství přímo z rukou prezidenta Mitterranda a pro Cortázara stejně jako pro Kunderu se francouzština stala literárním jazykem rovnomocným mateřštině a také on napsal několik knih francouzsky. Julio Cortázar se narodil roku 1914 v Bruselu, prožil pět let dětství v Evropě a tam se také natrvalo vrátil v roce 1951 jako překladatel a tlumočník UNESCO. Zemřel v roce 1984 v Paříži na leukemii a je pohřben na montparnasském hřbitově, tedy ve společenství Baudelaira, Maupassanta, Brancusiho, Sartra a strážen Daillionovým bronzovým Andělem věčného spánku.
</TEXT>
<HEADING>
Cortázar česky
</HEADING>
<TEXT>
Cortázarovo dílo k nám začalo pronikat od poloviny šedesátých let. A v devadesátých už u nás fakticky zdomácnělo a má zde početnou obec obdivovatelů a vyznavačů a Cortázar patří i mezi českými čtenáři ke kultovním autorům. Původně díky Antonioniho filmu Zvětšenina, inspirovanému Cortázarovou povídkou Babí léto, u nás pohotově přeloženou, a později pak zásluhou překladu románu Nebe, peklo, ráj, jehož bezmála utajené vydání z roku 1972 (v malém nákladu a bez uvedení jména překladatele i autora doslovu) vedlo ke vzniku tajného Cortázarova fanklubu. Shrňme: v roce 1990 vychází v Odeonu zatím nejobsáhlejší výbor z Cortázarových povídek Změna osvětlení, podstatně rozšiřující výbor Pronásledovatel z roku 1966. V roce 1991 v Mladé frontě žánrově nezařaditelná knížka patafyzických textů Jistý Lukáš a v časopise Světová literatura průřez stejně nezařaditelnou "texturologií" Příběhy o kronopech a zvěstech. V roce 2001 v Mladé frontě reedice románu Nebe, peklo, ráj, rozšířená o části potlačené v roce 1972 normalizační cenzurou. A Konec hry (Final del juego), právě vydaný brněnským nakladatelství Julius Zirkus - jako 2. svazek edice Artigas, jež se zřejmě v redakci Borise Myslivečka soustředí na drobnější klenoty jihoamerické literatury - je prvním uceleným překladem Cortázarovy povídkové knížky. Konec hry je po Bestiáři Cortázarovou druhou povídkovou knížkou a v argentinském kontextu se tak její autor zařadil do tzv. laplatské fantastiky, jejímž nejtypičtějším představitelem je i u nás dobře známý Adolfo Bioy Casares (Morelův vynález) a jejíž současnou podobu reprezentuje například Argentinec Pablo De Santis, uvedený k nám letos románem Smrtící překlad. Cortázarovy první povídkové knížky obsahují nepochybně především fantastické příběhy, ale to je jen hodně neúplná charakteristika. Tak jako Jorge Luis Borges vykročil z laplatské fantastiky k evropské postmoderně a stal se jejím prvním a dodnes vedle Umberta Eka nejvýraznějším představitelem, tak i Julio Cortázar velice rychle opustil klasickou fantastickou povídku, aby se z něho stal autor, jenž co nejdůsledněji rozbíjí příběhový kánon, protože ho stále víc cítí jako umělý, jednou provždy vykonstruovaný a dnes už uplatnitelný jen v podbízivé, komerční literatuře. Mezi Cortázarovými povídkami v dalších jeho knížkách se jen výjimečně najdou takové, které postupují od expozice přes dějovou gradaci k završující pointě. A i v těch několika výjimečných je vždy příběh aspoň nějakým způsobem zpochybněn, nabízí více interpretačních možností.
</TEXT>
<HEADING>
Tykadla do skutečnosti
</HEADING>
<TEXT>
Takže jakých nových vypravěčských postupů použil Cortázar ve svých povídkách a románech? Pokusil se nahradit zavedenou konstrukci klasického příběhu (tak vzdálenou skutečnosti, protože žádný život se nikdy neskládá z příběhů, ale jen ze situací, momentek spojených pouhou časovou posloupností) něčím autentičtějším, čímsi opravdovějším, co z literatury natahuje tykadla do skutečnosti. Tedy mozaika, koláž, montáž, postupy blízké dadaismu, surrealismu, patafyzice, ale i oulipovské poetice (známé u nás z překladu Perekova románu Život návod k použití). Ale inspiraci hledal například i ve výtvarném umění, v tom úporném hledání autentičnosti, jež se projevilo v mezních aktivitách, happeningu, fluxusu, později pak v performanci, tedy v čemsi, co se pohybuje kdesi na hranicích výtvarného umění a dalších uměn, aby tam vneslo nový nápor skutečnosti, opravdovosti, aby znovu nabouralo estetické konstrukce. A všimněte si v těch souvislostech například titulní povídky Konce hry. Není to tak náhodou sugestivní popis jakéhosi magického happeningu? A o tři desítky let později, na konci svého života, Cortázar sepsal a se svou poslední láskou, kanadskou fotografkou Carol Dunlopovou nafotografoval, ale především prožil knihu Atonauti kosmomagistrály aneb Nadčasová cesta Paříž - Marseille, jejíž vznik, živý proces jejího vzniku, se stal, jak sám autor říká, "zenovým aktem", čili jinak řečeno, byl blízký například i principům konceptuálního umění. Nuže, v povídkovém žánru našel Cortázar novou šanci pro autentičnost a opravdovost tak, že strukturu příběhu (expozici, dějovou gradaci, pointu) vystřídal strukturou rituálu, obřadu a hry, a vrátil se tak k čemusi, co je nejen na počátku každé lidské ontogeneze (dětství je rájem rituálů, obřadů, her), ale zřejmě i v počátcích lidské historie. Ubral na dějové dynamičnosti, aby o to víc zintenzivnil dynamičnost okamžiku, metafyzický zážitek chvíle, té klímovské vteřiny věčnosti. Konec hry je knížkou, v níž už je naplno přítomna cortázarovská poetika, ale přitom ještě zůstává zastřešena laplatskou fantastikou. Úvodní povídka Spojitost parků, to je bludný kruh, hra s kostkami fikce a reality: ten, kdo čte knihu, nalezne v ní sebe samého čtoucího knihu. V povídce Zakryté dveře zas není zcela jasné, jestli to, co hotelový host slyší z vedlejšího pokoje, není jen součástí jakéhosi zneklidňujícího rituálu. A povídka Bakchantky se oddává podrobnému popisu čehosi, co je ve skutečnosti možná jen hodně bizarním společenským obřadem. V povídce Posezení pak nahlížíme korespondenční špehýrkou do tajemných her smrtících společenských intrik. A tak bych mohl pokračovat. Většinou jsou to povídky, které se pohybují právě na pomezí fantastického příběhu a autentického nepříběhu a především rozehrávají hru naší vlastní představivosti. A k tomu pak náleží i to, že každá čtenářská interpretace je vždy nepřesná a neúplná a nahraditelná variacemi mnoha dalších interpretací. A ještě cosi stojí za zmínku: Cortázar vysloveně plýtvá nápady. Například krátká povídka Žlutá květina. Tentýž nápad rozvine mnohem později Ira Levin do obsáhlého a dějově atraktivního románu o klonovaných Hitlerech Hoši z Brazílie. Zatímco Cortázar se v Žluté květině soustředil na jediný detail: variování náhod a nehod v dalších reinkarnacích téhož osudu, což v nás vyvolává mrazivý zážitek determinace našich životů.
</TEXT>
<HEADING>
Argentinská knížata ducha
</HEADING>
<TEXT>
Brněnské vydání Konce hry je zajímavé i tím, že rozšiřuje řady Cortázarových překladatelů. Po objevitelských překladech hispanisty Kamila Uhlíře převzaly štafetu Hedvika Vydrová a Bohumila Límová a na počátku sedmdesátých let překládal objemný román Nebe, peklo, ráj Vladimír Medek. A k nim tedy čerstvě přibyla i Mariana Housková. A tedy mě napadá, že by možná stál za úvahu jak pro překladatelku, tak pro edici Artigas, Cortázarův první román Výherci (Los Premios), který si už kdysi pohotově přeložili Slováci. Ale možná i kontroverzní román Kniha pro Manuela (Libro de Manuel), odměněný v Paříži cenou Médicis. A na závěr jeden autentický nepříběh. Dnes víme o Argentině, že je ekonomicky rozvrácenou zemí. Ale ve dvacátých a třicátých letech vyplouvaly z Evropy do Buenos Aires lodě s těmi, co tam hledali blahobyt a prosperitu. A na jedné z nich byl i bratr mé matky Alex. A v letošním roce se Alexova dcera, má sestřenice Emilia Elsa vrátila i s provdanou dcerou zpátky do Evropy, napřed do Itálie, pak do Německa. Není to žádná intelektuálka, a přesto dobře zná Borgese i Cortázara. Vysvětlila mi, že argentinští spisovatelé jsou pro Argentince knížaty ducha. Jistý současný český politik by na to možná řekl, že právě proto je Argentina ekonomicky rozvrácenou zemí.
Kniha týdne
Julio Cortázar KONEC HRY
Přeložila Mariana Housková. Vydalo nakladatelství Julius Zirkus, Brno 2002, 224 strany.
</TEXT>
</DOC>
<DOC>
<DOCID>LN-20021221065</DOCID>
<DOCNO>LN-20021221065</DOCNO>
<DATE>12/21/02</DATE>
<TITLE>
próza
</TITLE>
<HEADING>
Thomas Bernhard Imitátor hlasů (Prostor)
</HEADING>
<TEXT>
Kdo si chce pouze potvrdit, že rakouský prozaik a dramatik Thomas Bernhard (1931 - 1989) byl cynik, nihilista a mizantrop, má nyní jedinečnou příležitost. Ve stovce kratičkých próz defilují sebevrazi, vrazi a jejich oběti, šílenci, zbloudilí jeskyňáři, nepochopení tvůrci jedním slovem ztroskotanci. Vypravěč jim přitom věnuje sotva pár vět nebo jedno dvě přebujelá souvětí a ani slovo soucitu. Kdo se však nespokojí s úsudkem čtenářů, kteří vyžadují za všech okolností laskavý humor a jednoznačné humanistické poselství, bude touto knihou vrchovatě obdarován. Neunikne mu totiž, že v tomhle seriálu nelze - navzdory opakovanému tragickému vyústění epizod - nic předvídat, že v něm není nic vypočteného, že každý další díl není jen pokračováním, ale zastavením nad propastí. Nezúčastněný postoj vypravěče není neúčastný. Zaznamenává detaily lidského jednání a řeči, jež naznačují záhadné pohnutky osudového pádu nebo zbloudění. Nepodává však vysvětlení - a tímto mlčením demonstruje nevyslovitelnost osudu svých postav. To, co Bernhard ve svých groteskách zesměšňuje, není člověk, ale obvyklé způsoby podání jeho příběhu (především ve zpravodajství). To, co obžalovává, opět není člověk, ale anonymní, a tím nelidské síly, jako je kulturní obec, společnost - zkrátka lidstvo.
</TEXT>
<HEADING>
Hana Andronikova Srdce na udici (Petrov)
</HEADING>
<TEXT>
Napsat dobrou povídku není o nic lehčí než napsat dobrý román. Však ani jednoho není nazbyt. O to větší očekávání budil anoncovaný povídkový soubor autorky, která se díky své próze Zvuk slunečních hodin stala "objevem" roku 2002. V Srdci na udici Andronikova zvolila už jednou vyzkoušený a celkem osvědčený prozaický postup. Na rozdíl od většiny svých literárních souputníků (ostatně i v tom je třeba hledat pramen jejího úspěchu) potlačuje touhu po sebesdělení prostřednictvím autobiografického vyprávění a propůjčuje svůj hlas druhým. Výběr figur přitom zjevně není diktován generační, profesionální, společenskou ani duchovní spřízněností: chlapec, kterému se po rozvodu rodičů zhroutí svět, maratonský běžec, který strávil část života ve francouzské legii, matematik středního věku - odborník na superstruny, umírající žena, která nedokázala dát svým nejbližším najevo, jak je miluje... Každý z nich se snaží podle svých intelektuálních a citových možností určit a pojmenovat své místo ve světě, který se s každou další povídkou jeví tak malý, že není možné, aby se v něm osudy jednotlivých postav neprotnuly, nebo alespoň nedotkly. Andronikové povídky jsou kultivované a celkem rafinovaně komponované do celku knihy. Po jejich přečtení však naléhá už nad Slunečními hodinami případná otázka: Říká, či alespoň chce autorka říct něco víc, než to, co stojí černé na bílém na těch 230 stranách její knihy?
</TEXT>
<HEADING>
Emma Tennantová Sylvia a Ted (Eroika)
</HEADING>
<TEXT>
Osud americké básnířky Sylvie Plathové (1932 - 1963) je symbolem dramatického sváru uměleckého génia a tradičních představ o úloze ženy v rodinné, resp. společenské, struktuře. Britská spisovatelka Emma Tennantová vzala její životní příběh, důkladně nastudovaný z dobových historických pramenů a četných osobních svědectví, a s notnou dávkou imaginace jej dotvořila do románové fresky. Hrdinka, štvaná svým okolím i sebou samou v ní míří k neodvratnému tragickému konci své cesty. Manželství s básníkem Tedem Hughesem, příliš osudové, než aby mohlo být záchytnou sítí pro příliš křehkou a citově labilní Sylvii, se rozpadá - i formálně - pod náporem smyslné živelnosti Assie Wevillové, fatální ruskoněmecké židovky, kterou autorka líčí jako "temný" protiklad hlavní hrdinky. Ani ona však nenajde v úspěšném a silném Tedovi záchranu (ten stále miluje svou první ženu) a stejně jako Sylvia končí sebevraždou. Tennantové románová rekonstrukce je postavená především na rozkrývání spletité psychologie výjimečných osobností, jimiž všichni tři hlavní protagonisté nepochybně jsou, přičemž nerezignuje ani na volání jakýchsi mystických hlasů rodu, náboženské tradice, dětství, z nichž se snaží vyčíst odpovědi na dosud nezodpovězené otázky života a smrti nadané básnířky. Divné je, že v její knize o Sylvii Plathové, vystavěné na hranici fikce a skutečnosti, nenajdeme ani jeden verš Sylvie Plathové. To je přece koneckonců to jediné hmatatelné svědectví, které nám po sobě výjimečná tvůrkyně zanechala.
mytologie
Ukradený meloun. Kubánské lidové pohádky, povídky a humorky (Nakladatelství Lidové noviny)
Po mýtech a legendách z různých koutů světa přichází NLN s knihou věnovanou lidové slovesnosti na Kubě. Tuto pro českého čtenáře poměrně málo literárně známou oblast dlouhá léta mapuje hispanista a etnolog Oldřich Kašpar, překladatel a editor celého díla. V kubánských pohádkách lze zachytit výrazné stopy pramenů indiánských, černošských a překvapivě velké množství motivů důvěrně známých, jen s pozměněnými reáliemi. A tak mezi nimi čtenář najde typicky "smíchanou" pohádku O želvě, která chodila čertovi na banány, vyprávění o původu lidí a přírody s prvky naivního křesťanství jako např. pověst Proč mají ženy studený zadek, a dokonce povídku O princezně, kterou vyhnali za to, že milovala svého otce víc než sůl. Pro lidové pohádky a povídky na Kubě je charakteristická demokratičnost a sociálnost (zdravý rozum je největším bohatstvím), zřetelně se ukazuje také jejich "živost a životnost" - do tradičního textu vstupují moderní reálie: např. anekdota Střevíce poslané telefonem nebo O vesničanovi, který jel poprvé vlakem. Kniha Ukradený meloun vychází vstříc jak čtenáři již obeznámenému s danou oblastí (soubor je přehledně uspořádán žánrově i tematicky a texty doplňují krom literárněhistorické předmluvy vydavatelské poznámky a slovníček méně známých pojmů), tak čtenáři-laikovi, jemuž zprostředkovává setkání s kulturou země, která nakonec není tak vzdálená, jak se na mapě zdá.
</TEXT>
<HEADING>
Vlastimil Vondruška Dýka s hadem (Moba)
</HEADING>
<TEXT>
Děj knihy se odehrává v roce 1269 za vlády Přemysla Otakara II. Ten buduje v severních Čechách hrad Bezděz a dohledem nad jeho výstavbou pověřuje Oldřicha z Chlumu. Oldřich je pro významnou funkci severočeského královského prokurátora nezvykle mladý a nečekaně vzdělaný. Má za úkol hájit zemské právo a královy zájmy, vyšetřovat i soudit hrdelní zločiny. Příležitostí bude mít hned několik. Autor, zkušený historik a spisovatel, provádí čtenáře po dodnes známých lokalitách - k jedné (?) vraždě dojde na Grabštejně, k další v johanitské komendě v (Českém) Dubu, vyšetřování je vedeno v Hrádku, v Chrastavě, v Zahrádkách etc. Život hrdinů, svobodných i poddaných, je vylíčen barvitě a pro nepoučeného současníka může být místy až překvapivý. A tak se pěkná detektivka může stát "zdrojem nejen zábavy, ale i poučení".
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer e-mail: hana.zahradnickova@lidovky.cz
</TEXT>
</DOC>
<DOC>
<DOCID>LN-20021221066</DOCID>
<DOCNO>LN-20021221066</DOCNO>
<DATE>12/21/02</DATE>
<TITLE>
V biblické Palestině trestali únos dívky smrtí, nevěru s otrokyní mohl muž odčinit obětováním berana
</TITLE>
<TEXT>
Pastevci, řemeslníci, kněží, členové královské dynastie. To jsou obyvatelé Palestiny na přelomu letopočtu. Jak žila v této římské provincii typická rodina?
Za svitu pochodní, zpěvu a zvuku bubínků prochází ulicemi Jeruzaléma svatební průvod. Družičky odvádějí budoucí manžele do ženichova domu. Dívka se může vdávat už ve věku dvanácti a půl roku. Svatbě však ještě předcházely zásnuby, které trvaly celý rok. Ženich si přichází pro nevěstu obvykle večer v první svatební den. Mnohdy ji vidí poprvé, sňatek domluvili rodiče třeba i v době, kdy se oba snoubenci ještě batolili. Jde o svazek z rozumu. O partnerovi se rozhoduje podle majetku, velikosti pozemků nebo výši věna. Ženich ve slavnostním oděvu a s čelenkou na hlavě kráčí k domu své nastávající. Naproti mu vycházejí vstříc přítelkyně nevěsty. Ta očekává ženicha ve vyšívaných šatech a zahalená v závoji. Když její otec pronesl na rozloučenou krátké požehnání, dal se svatební průvod do pohybu. Obě rodiny provázené družičkami s planoucími pochodněmi a za bubnování mířily k domu ženicha. Nevěsta seděla v nosítkách, někdy s rozpuštěnými vlasy a s nezahaleným obličejem, takže každý mohl obdivovat nebo také kritizovat její vzhled. Celá ves je na nohou, když průvod se zpěvem a tancem, s myrtovými ratolestmi v rukou dojde k ženichovu domu. Když se vdávala panna, trvalo svatební veselí týden, u vdovy tři dny. Mezitím se připravuje nevěstina komůrka, původně baldachýn nebo stan, kam se po prvním dni hodování odebrali ženich a nevěsta. Jako důkaz panenství se ukazovala krví potřísněná látka nebo košile. Tento zvyk se na některých místech Blízkého východu udržuje dodnes. Na celou hostinu dohlíží jeden z ženichových přátel, kterému pomáhají družbové. Denně přicházejí a odcházejí hosté, družbové však musejí setrvat u svatebního páru celý týden. Pohoštění měl na starosti správce hostiny.
</TEXT>
<HEADING>
Ženu lze koupit nebo odpracovat
</HEADING>
<TEXT>
Zvolit si partnera podle sympatií a náklonnosti většinou nepřicházelo v úvahu. Budoucí nevěstu nebo ženicha vybírali otcové, někdy se poradili také s manželkami. Žena se obvykle kupovala, i když tento termín plně neodpovídá realitě. Částka za nevěstu představovala spíše kompenzaci za odcházejícího člena rodiny než jednoznačně obchodní cenu. Místo platby existovala i možnost "koupit" si ženu až několikaletou službou v domě nevěsty. Dívka na vdávání se ale dala získat i jinak než vzájemnou domluvou rodičů. Muž si mohl vybrat ženu například z válečných zajatkyň. Mnohem nebezpečnějším způsobem byl únos. Šlo o velice riskantní záležitost, a to i když dívka s útěkem souhlasila. Únos se považoval za těžkou urážku otcovské autority. Bratři nebo jiní mužští příbuzní dívky pronásledovali uprchlíky tak dlouho, dokud se jim nepodařilo oba provinilce zabít. V lepším případě se ostuda "ututlala" dohodou mezi oběma otci. K udobření ovšem přispívalo hlavně značně veliké věno za svedenou dívku.
</TEXT>
<HEADING>
Pánem rodiny byl muž
</HEADING>
<TEXT>
Rodina ve starších biblických dobách sestávala nejenom z rodičů a dětí. K jejím příslušníkům patřili také dědové, báby, strýci, tety, bratranci a sestřenice. Rodový klan zahrnoval až na několik desítek lidí a o důležitých věcech rozhodoval nejstarší muž. Ale na přelomu letopočtu se už děti od svých rodičů osamostatňují. "Mnoho pastevců nomádů se natrvalo usazuje ve městech a vazby s klanem se přetrhávají," vysvětluje profesor Petr Pokorný, ředitel Centra biblických studií Akademie věd ČR a Univerzity Karlovy v Praze.
Vládcem rodiny už není nejstarší děd nebo strýc, ale zcela jednoznačně manžel. Neměl sice až taková práva jako například v sousedních zemích, kde mohl dát ženu nebo děti jako zástavu věřiteli, nebo je dokonce prodat do otroctví. "Muž ale mohl tělesně trestat ženu i děti, rozhodoval o domácích financích a o partnerech potomků. Zároveň se ale musel starat o to, aby rodina nestrádala a neocitla se na pokraji bídy," přibližuje postavení manžela profesor Pokorný. Pokud měl muž dostatek peněz, mohl si koupit a vydržovat i více žen. Polygamie byla povolena. Většinou se ale kvůli tomu, aby se majetek přespříliš netříštil, vžila monogamie. Povinným se tento typ svazku stal až s rozšířením křesťanství. Žena-matka se ovšem v domácnosti těšila úctě a očekávalo se, že ji děti budou poslouchat. Zastávala v rodině důležité postavení. Dávala jména potomkům a měla odpovědnost za jejich počáteční výchovu. V sobotu žena nepracovala. A pokud zůstala rodina bez mužského potomka, mohla majetek zdědit žena. V tom případě se stala plnoprávným vlastníkem pozemků.
</TEXT>
<HEADING>
Roli žen vylepšily až římské zákony
</HEADING>
<TEXT>
Dříve, než se Palestina stala římskou provincií a začalo zde platit římské právo, měl muž mnohem větší volnost při rozhodování o rozvodu. Když se manželovi stala žena "něčím odporná", mohl ji velmi jednoduše vypovědět z domu. Stačilo prý třikrát opakovat větu "Zapuzuji tě". Na cestu dostala žena rozlukový list, kterým muž potvrzoval, že jí dal svobodu. Tato listina byla pro ženu velice důležitá, protože bez ní se nemohla znovu vdát. Poté, co se v Palestině začalo uplatňovat římské právo, mohly se stát důvodem k rozvodu patrně jenom nevěra, popřípadě neplodnost ženy. Pokud se muž chtěl rozvést z jiných příčin, musel vyplatit manželce odstupné ve výši daru, který za ni zaplatil jejím rodičům. "Postavení žen se zlepšilo pod správou Římanů i v tom, že tehdy mohly i manželky podávat návrh na rozvod," dodává profesor Pokorný. Nového partnera si žena většinou nemusela hledat, pokud její manžel zemřel. Podle tehdejších zvyklostí se slušelo, aby si ji vzal svobodný bratr zesnulého muže. Pokud to neudělal, dávali mu najevo své opovržení nejen příbuzní, ale i sousedé v širokém okolí. Ovdovělá a opuštěná žena mohla najít útočiště u rodičů nebo u vzdálenějších příbuzných, ale mnohdy ji čekala chudoba a živoření na okraji společnosti.
</TEXT>
<HEADING>
Dívky zůstávaly negramotné
</HEADING>
<TEXT>
Synové, jako příští dědici majetku nebo jeho části, měli na rozdíl od dcer jisté výhody. Ve srovnání s okolními zeměmi se židovská společnost starala prakticky o stoprocentní gramotnost chlapců. "V synagogách se učili číst, psát a počítat," říká profesor Pokorný. Všechny tyto dovednosti potřeboval budoucí "přednosta", ale také živitel rodiny k tomu, aby mohl dobře vést živnost nebo hospodářství. Rodinu totiž navenek zastupovali pouze muži. Ženy jen velmi výjimečně zastávaly v živnosti nebo v hospodářství nějakou důležitější roli. Vzdělávání dívek bylo proto mnohem omezenější. Pod dohledem matky se dívky učily především vařit na ohništi a ovládat mlýnek na obilí, jeden z nejdůležitějších kuchyňských předmětů. Ženy také musely umět příst a tkát.
</TEXT>
<HEADING>
Zálety se trestaly smrtí
</HEADING>
<TEXT>
Nevěra vdané ženy se považovala za těžký zločin a nevěrnici čekala smrt. V Palestině jako v římské provincii směl vynášet absolutní trest pouze římský soudce. Ale když se prozradila záletnost vdané ženy, nestačil někdy soud ani zasednout. Dav nevěrnici ukamenoval. Římské právo tento způsob popravy neznalo, a šlo tedy o nelegální čin. Přesto velitelé vojenských posádek většinou nad ukamenováním přimhouřili oči, než aby se potýkali s rozběsněným davem. Muž, který svedl vdanou ženu, mohl být také popraven, ale obvykle až po řádném soudu. Pokud se ženatý muž dopustil nevěry s otrokyní, stačilo k odčinění, aby nechal obětovat v chrámu berana.
Nevěra vdané ženy se považovala za těžký zločin a nevěrnici čekala smrt. V Palestině jako v římské provincii směl vynášet absolutní trest pouze římský soudce. Ale když se prozradila záletnost vdané ženy, nestačil někdy soud ani zasednout. Dav nevěrnici ukamenoval. Římské právo tento způsob popravy neznalo, a šlo tedy o nelegální čin. Přesto velitelé vojenských posádek většinou nad ukamenováním přimhouřili oči, než aby se potýkali s rozběsněným davem. Muž, který svedl vdanou ženu, mohl být také popraven, ale obvykle až po řádném soudu. Pokud se ženatý muž dopustil nevěry s otrokyní, stačilo k odčinění, aby nechal obětovat v chrámu berana.
</TEXT>
</DOC>
<DOC>
<DOCID>LN-20021221067</DOCID>
<DOCNO>LN-20021221067</DOCNO>
<DATE>12/21/02</DATE>
<TITLE>
Výzkumné cesty v 18. a 19. století zaplnily muzea a učebnice přírodopisu zástupy nově objevených ryb, plazů, ptáků a savců. Zdálo se, že zoologové budou už jen paběrkovat. Hon na "velká zvířata" však nepřestal přinášet výsledky.
</TITLE>
<TEXT>
Indonéští lovci perel neměli neklidné vody kolem ostrova Komodo dvakrát v lásce. Větší strach než příboj u skalistých břehů jim naháněly divoké zkazky o velkých dracích dštících oheň a polykajících koně i s jezdcem. Holandští koloniální úředníci se jen smáli. Kdo by věřil domorodým báchorkám? V roce 1912 se vrátil z Komoda s "dračí povídačkou" i holandský letec, který po havárii letounu strávil na ostrově několik týdnů. "Chudák, přišel tam o rozum," říkali všichni. Jen v P. A. Ouwensovi, řediteli zoologického muzea v jávském Buitenzorgu, zahlodal červík pochybností. Poprosil přítele z koloniální armády, aby se na maličký ostrůvek vypravil a výpověď nešťastného aviatika prověřil. Důstojník "draky" na Komodu skutečně našel. Nedštili oheň a síru a koně by nespolkli. Přesto si střízlivě uvažující voják uvědomoval, že jeho zprávě o ještěrech dorůstajících délky tří metrů a vážících 130 kg nikdo neuvěří bez hmatatelných důkazů. A tak poslal P. A. Ouwensovi s popisem "draků" i bednu s dvěma kůžemi těchto impozantních plazů. Zkušenému zoologovi bylo jasné, že "draci" patří mezi varany, a dal jim vědecké jméno varan komodský (Varanus komodensis). Zároveň si uvědomil, že nově popsaný druh vlastně dobře zná. Nápadně se podobá varanům, kteří obývali Austrálii před 60 miliony roků.
</TEXT>
<HEADING>
Inspirace pro King Konga
</HEADING>
<TEXT>
Svět chtěl vidět komodské "draky" živé. První světová válka odsunula výpravy za varany stranou. Jakmile válečná vřava utichla, zamířili na Komody biologové i dobrodruzi. K nejvelkolepějším patřila americká expedice přírodovědce Henryho Fairfielda Osborna a dobrodruha Douglase Burdena. Do New Yorku se vrátili s 12 preparovanými kusy a párem živých varanů. Dva vycpané exempláře zdobí dodnes sbírky American Museum of Natural History. Živé exempláře skončily v zoo v Bronxu. I když měla expedice nesporné přírodovědné ambice, nepodceňovala ani propagaci. Velký úspěch sklidil dokumentární film o setkání s třímetrovým plazem, k němuž významně přispělo i "účinkování" Burdenovy manželky. Příběh křehké ženy, která pronikne s vědeckou výpravou na malý tropický ostrůvek a přiveze odtamtud obrovské, dosud neznámé zvíře, neunikl pozornosti hollywoodských filmařů. Byl to námět na skutečný "biják". Málo fotogenické varany vyměnili scenáristé za obřího primáta a v roce 1933 se začal točit slavný King Kong.
</TEXT>
<HEADING>
Záhada Johnstonova koně
</HEADING>
<TEXT>
Když se americký žurnalista a cestovatel Henry Morton Stanley prodíral v roce 1890 konžským pralesem Ituri, zarazilo ho, že se místní Pygmejové nepodivují jeho koním.
"Podobné zvíře žije v pralese a my ho lovíme do jam. Říkáme mu o'api," vysvětlovali drobní pralesní lovci Stanleyovi. Stanley popsal příhodu v knize Nejtemnější Afrika a dodal, že se zřejmě jedná o "pralesního osla". To bylo slovo do pranice. Přírodovědci měli za to, že všechna velká africká zvířata už objevili. Jako jeden z mála vzal tyto zvěsti vážně pozdější ugandský guvernér sir Henry Johnston. V roce 1899 se vydal do Konga, aby "osla" našel. Měl štěstí. Pomohl z nouze jedné skupince Pygmejů a ti mu na oplátku přislíbili, že mu pomohou s honem na o'api. Popsali mu ji jako hnědé zvíře s pruhy na zadních nohách a Johnstona jen utvrdili v přesvědčení, že je na stopě pralesní zebře. Potvrdil mu to i nákup dvou čelenek z podivné pruhované kůže na místním trhu. Johnston je poslal do Londýna i s nárokem na uznání popisu nového tvora. Navrhoval pro něj jméno Equus johnstoni čili kůň Johnstonův. Učencům v Londýně pouhý kus kůže nestačil. Za přesvědčivějšími důkazy o existenci "pralesního koně" Johnston znovu vyrazil do Konga. Vděční Pygmejové ho zavedli ke stezkám vyšlapaným záhadným tvorem, ale Johnston se jim vysmál. Stopu v blátě zanechaly paznehty sudokopytníka a Equus johnstoni by musel mít kopyto lichokopytníků. Pygmejové jen pokrčili rameny nad sebedůvěrou muže, který na rozdíl od nich o'api nikdy neviděl. Aby dokázali, že neberou svůj příslib pomoci na lehkou váhu, darovali Johnstonovi kůže a lebky ze dvou ulovených o'api. Johnston je přibalil ke zprávě pro Zoologickou společnost v Londýně v přesvědčení, že teď už uznání "jeho koně" nestojí nic v cestě. Jenže právě lebky zatloukly snům o pralesním koni poslední hřebík do rakve. Jasně ukázaly, že o'api je pralesním druhem žirafy a patří mezi sudokopytníky. Bylo načase Johnstonova koně překřtít. Ve jménu okapi pruhovaná dodnes zaznívá původní název Pygmejů. Zkrátka nepřišel ani Johnston. Tvor nese latinský název Okapia johnstoni. O tom, že se vyplatí naslouchat domorodcům, se přesvědčil nejeden zoolog. Ralph Wetzel slyšel počátkem 70. let vyprávět obyvatele paraguajského Chaca o divokém praseti tagua. Do té doby znala zoologie jen dva druhy jihoamerických prasat pekari. Tagua byl třetí. Wetzel jej popsal jako pekariho Wagnerova a teprve dodatečně zjistil, že paleontologové znají toto zvíře z vykopávek už od třicátých let, ale považují jej za vyhynulé nejméně 8000 roků.
</TEXT>
<HEADING>
Divoký tur z padělatelské dílny?
</HEADING>
<TEXT>
K místům, odkud ještě stále přicházejí zprávy o nových, vědě dosud neznámých zvířatech patří horské džungle Laosu, Kambodže aVietnamu. V roce 1992 tu byla objevena nesmírně vzácná pralesní antilopa saola (Pseudoryx nghetinhensis). Jen o rok později tu vědci narazili na jelenovi podobného muntžaka obrovského (Megamuntiacus vuquangensis), dorůstajícího rozměrů velikého psa. V současné době se zoologové přou, zda v této části světa žije i záhadný tvor nesoucí vědecké jméno Psedonovibos spiralis. Toho popsali dva němečtí zoologové na základě rohů koupených na jednom kambodžském tržišti. Rohy se podobají dutým rohům turů, ale konce mají stočené do spirály. Kambodžští lovci připisují zvířeti zálibu v pojídání jedovatých hadů a považují rohy za účinný talisman proti hadímu uštknutí. Záhadu tura se spirálovitými rohy měly vyřešit analýzy DNA izolované z několika trofejí. Němečtí a rakouští genetici dospěli k závěru, že Psedonovibos patří do příbuzenstva ovcí a koz. Ruské analýzy jiného exempláře zakládají podezření, že jde o druh buvola. Francouzští genetici vedení Alexandrem Hassaninem prohlásili rohy za podvrh vyrobený z kravských rohů zkroucených nad ohněm, protože v rozích našli pouze DNA domácího skotu. Nejnovější výzkumy ale vracejí turovi se spirálově stočenými rohy na hodnověrnosti. V depozitářích kansaské univerzity se podařilo objevit rohy se stočenými špičkami. Trofeje dovezl do USA z Indočíny v roce 1930 lovec Richard Sutton, který zvířata prokazatelně sám zastřelil. Rohy proto nemohou být výrobkem lidské ruky. Zmínky o turovi se spirálovitými rohy se našly i ve starších dokumentech, například ve zprávě francouzského stavebního inženýra Edgara Boulangera z roku 1881 a v čínském rukopise z roku 1607. Je tedy možné, že Pseudonovibos ve Vietnamu a Kambodži skutečně žil, ale časem se stal vzácným nebo dokonce vyhynul. Dnešní trhovci uspokojují poptávku po zázračných rozích na ochranu před uštknutím přinejmenším zčásti "domáckou výrobou". Čas od času možná napálí i zoology.
</TEXT>
<HEADING>
Dva a půl tisíce let objevování goril
</HEADING>
<TEXT>
Už v roce 460 př. n. l. doplula flotila kartaginských lodí pod vedením státníka Hanna až do oblasti dnešního Kamerunu. Odtud se Kartaginci vydali proti proudu Nigeru do vnitrozemí. Cestou se střetli s "obrovskými černými lidmi, chlupatými po celém těle". Hannovi lidé se pokusili rozmnožit řady zajatých otroků o tyto "velké chlupaté černochy", ale se zlou se potázali. Polapené gorily se bránily tak urputně, že je museli zabít. Kůže goril pak visely v chrámu v Kartágu a my o nich máme svědectví z římských spisů. Přesto o gorilách kolovaly ještě o dvě tisíciletí později jen divoké bajky a zvěsti. Ty nezažehnali ani misionáři Savage aWilson, když získali v Gabunu gorilí lebku a londýnští anatomové Wyman a Owen podle ní popsali v roce 1847 gorilu jako živočišný druh. Objevování goril tím neskončilo. V roce 1902 zastřelil německý důstojník Oskar von Beringe v horách na pomezí Konga a Ugandy lidoopa, kterého nejdříve považoval za šimpanze. S překvapením však zjistil, že jde o gorilu. Vědci nejprve popsali von Beringeův úlovek jako nový druh Gorilla beringei. Dnes jsou většinou tyto gorily horské považovány jen za poddruh.
</TEXT>
<HEADING>
Moře - zásobárna neznámých živočichů
</HEADING>
<TEXT>
Odlehlá horská údolí nebo neproniknutelné džungle zřejmě hostí ještě nejednoho vědě neznámého tvora. Daleko více jich však skrývá oceán. Nový velký obyvatel mořských hlubin se může vynořit prakticky kdykoli. V listopadu roku 1976 zápolila posádka americké vojenské lodi s kotvou konstruovanou do podoby padáku tak dlouho, až ji vytáhla na palubu i s pětimetrovým žralokem, který se do ní omylem zakousl a zčásti ji dokonce spolkl. Jen díky této náhodě mohl ichtyolog Leighton Taylor popsat podmořského hltouna jako zcela nový druh. Řadu velkých mořských tvorů vědci popsali teprve poté, co se mršiny těchto zvířat dostaly na pobřeží, často i ve velmi pokročilém stadiu rozkladu. Tak byli objeveni nejen žraloci či obří sépie, ale i dosud zcela neznámé druhy velryb.
Tým biologů z University of California v San Diegu dospěl rozborem dědičné informace z trusu afrických slonů k závěru, že jde možná hned o tři samostatné druhy. Jeden druh by měl být reprezentován "klasickými" slony ze savan východní Afriky. Druhým druhem je mnohem menší slon obývající pralesy. Od obou se geneticky dosti významně odlišují sloni ze západní Afriky, kterých už zřejmě nežije více než 12 000 kusů (celá populace slonů v Africe čítá 400 až 500 tisíc kusů) a které chová jako jediná na světě jedna zoo na Pobřeží slonoviny. Případné rozdělení slona afrického na tři druhy ale budou muset potvrdit další výzkumy. jp
V roce 2002 popsala novozélandská genetička Merel Delaboutová novou velrybu ze skupiny vorvaňovců a dala jí vědecké jméno Mesoplodon perrini. K popsání druhu jí stačily genetické analýzy, kterými prokázala, že se dědičná informace těchto velryb výrazně liší od dědičné informace vorvaňovce Mesoplodon hectori popsaného v sedmdesátých letech na základě anatomických znaků. jp
</TEXT>
</DOC>
<DOC>
<DOCID>LN-20021221068</DOCID>
<DOCNO>LN-20021221068</DOCNO>
<DATE>12/21/02</DATE>
<TITLE>
Jak se cestovalo ve starověké Judeji a jak mohla probíhat pouť Josefa a Marie do Betléma
</TITLE>
<TEXT>
Před více než dvěma tisíci let, za vlády římského císaře Augusta Oktaviána, došlo k nebývalému nárůstu dopravy v celém římském impériu. Kvůli sčítání lidu ruch na cestách ještě zesílil.
Císařští poslové se vydali na cestu z Říma, aby rozhlásili panovníkovo nařízení, že je třeba provést sčítání lidu. Do Galileje a Judeje cestovali převážně po moři, na jednoduchých plachetnicích s vyobrazením oka na přídi. Plavidla měla snímatelné plachty, kotvy na přídi, zádi i na bocích. Při bouři lodníci zpevnili korpus lodi příčně uvázanými řetězy nebo lany. Císař nařídil, aby se každý muž dostavil se svou rodinou do místa svého rodiště, kde budou zapsaní, jak bychom dnes řekli, do registru obyvatelstva. V té době měl z milosti císaře místní vládu v Jeruzalémě a okolní zemi ve svých rukou král Herodes a jistě se velmi snažil, aby vůle římského panovníka byla co nejrychleji naplněna. V zemi judské začal velký pohyb obyvatelstva a tehdejší dopravní systémy nebývale ožily. Bylo tomu tak jistě i v Nazaretu. Dnes město s padesáti tisíci obyvateli má své jméno odvozeno z hebrejského "necer", což znamená výhonek, výrůstek. Na cestu se chystal i tesař Josef, v Nazaretu známý stavební odborník. Mířil do města Betléma, protože pocházel z tamního Davidova rodu. S cestou byla spojena velká starost, protože jeho manželka byla těhotná a každým dnem čekala příchod děťátka.
</TEXT>
<HEADING>
Na oslu po kamenité stezce
</HEADING>
<TEXT>
Jak asi Josef s Marií putovali? Cesta na jih do města Betléma, ležícího asi třicet kilometrů jižně od Jeruzaléma, by dnes autem po asfaltové silnici z Nazaretu trvala bezmála dvě hodiny. Josefa a jeho ženu Marii však čekaly kamenité cesty a stezky nejen rozlehlými údolími s vyschlými koryty řek a říček, ale především soutěskami judských pahorkatin. Museli počítat s tím, že putování může trvat čtyři až pět dní. Římané nechávali cesty tvořící páteř impéria upravovat tak, aby po nich mohly projíždět i válečné vozy tažené koňmi. Byly to převážně dvojkolové vozové jednotky, ve kterých kočí i bojovník stáli. Velkou technickou vymožeností byla loukoťová kola, která dovolovala lehkým vozům dosahovat na rovných úsecích závratných rychlostí. Náboje kol byly promazány zvířecím tukem. Prostí obyvatelé používali menší dvoukolové vozy s plnými dřevěnými koly, přičemž "pohonnými jednotkami" byli převážně oslíci. Pravidla provozu na pozemních komunikacích jistě pamatovala na absolutní přednost vozů císařských činitelů nebo osob jimi pověřených. Vůz však byl na trase, po níž cestovali Josef s Marií, spíš výjimkou. Poutníci kráčeli pěšky, tu a tam jeli na oslu. Dá se předpokládat, že na oslíka usedla i Marie, zatímco Josef vedl zvíře za uzdu. Stejně jako ostatní poutníci se orientovali ve dne podle slunce a v noci podle hvězd. Je zřejmé, že některé úseky současných silnic a cest vedou ve stopách historických stezek a starověkých dopravních systémů. Součástí dávných tras byla i útočiště sloužící lidem i zvířatům k odpočinku, hostince i místa pro modlitby a ztišení, aby se duši poutníka dostalo opory v překonávání strastí života. Cesty byly značeny kameny ohlazenými jednoduchými střevíci i bosou nohou. Po dopravních trasách spolu s poutníky přicházely do lidských sídel informace o významných událostech.
</TEXT>
<HEADING>
Skrytý smysl cesty
</HEADING>
<TEXT>
Když skupina poutníků s Josefem a Marií dorazila do Betléma, naplnil se skrytý a přitom hlavní smysl cesty - v prostém prostředí chléva přišlo na svět dítě, jehož jméno a život dodnes naplňuje štěstím duše mnohých lidí.
Meteor, populárně-vědecký magazín, bude 28. prosince mimo jiné vysílat: * Přátelům přírody do nového roku * Jak měřit kvalitu života * Jen čtvrt hodinky po obědě * Astronautické rokování roku 2002 * Facka v Beverly Hills
Z dnešního rozhlasového pořadu Meteor Českého rozhlasu 2 - Praha, vysílaného krátce po osmé hodině. Repríza 24. 12. krátce po půlnoci. Text upravila a zkrátila redakce LN.
</TEXT>
</DOC>
<DOC>
<DOCID>LN-20021221069</DOCID>
<DOCNO>LN-20021221069</DOCNO>
<DATE>12/21/02</DATE>
<TITLE>
Klíč k základním otázkám vzniku života se možná jmenuje nanobakterie.
</TITLE>
<TEXT>
Neuvěřitelně malá, většinou oválná nebo kulovitá tělíska, která se nacházejí v některých horninách, ale také v meteoritech - to jsou tzv. nanobakterie. Jejich rozměry se měří na stotisíciny milimetru. Podle některých vědců to jsou fosilie nejstarších a nejprimitivnějších živých tvorů, podle jiných jen náhodné minerální artefakty. Pokud by se potvrdilo, že jde opravdu o pozůstatky živé hmoty, přiblížila by se biologie k rozřešení základních otázek souvisejících se vznikem a rozšířením života ve vesmíru. Vědci, kteří nepatrné kuličky v karbonátových horninách a jílech vydávali za nejprimitivnější formu života, dlouho živořili na okraji vědy. Všechno se změnilo roku 1996, kdy badatelé z americké kosmické agentury NASA oznámili, že v meteoritu pocházejícím z Marsu objevili fosilizované zbytky mikroskopických tvorů. Podobnost s pozemskými nanobakteriemi totiž byla víc než zjevná.
</TEXT>
<HEADING>
Maginotova linie proti kacířům
</HEADING>
<TEXT>
Výzkum nanobakterií zahájil v roce 1990 profesor Robert Folk z University of Texas v Austinu. Když v elektronovém mikroskopu zkoumal karbonátové horniny z horkých minerálních pramenů, objevil v kalcitu a aragonitu drobné kulovité nebo oválné útvary velké 25 až 200 nanometrů. I když byly menší než dnešní bakterie, v mnohém se jim nápadně podobaly. Nešlo jen o tvar, ale také o to, že stejně jako některé dnešní bakterie se často shlukovaly do řetízků nebo chomáčovitých kolonií. Folka proto napadlo, že věci, které vidí, byly kdysi skutečně živými organismy. Postupně došel k závěru, že šlo o jakési "trpasličí formy" pravěkých bakterií - o vůbec první formu života na naší planetě. V následujících letech pak rozšířil svůj výzkum na další pozemské horniny a minerály, zejména na jíly, silikátové horniny, minerály obsahující síru a další, na jejichž vzniku se mohla kdysi podílet činnost mikroorganismů. V mnohých z nich opravdu našel kuličky připomínající bakterie. Jeho přívrženci dokonce objevili tyto kulovité útvary v krvi savců, včetně lidí. Podle některých teorií v tomto případě už nejde o fosilie, ale o aktivní formy způsobující některé chorobné změny tkání. Folkovy výzkumy našly celou řadu přívrženců, ale ještě početnější tábor odpůrců. Zejména geologové a mineralogové poukazují na to, že prokázat biologický původ tak malých objektů je velmi těžké a že stejně dobře mohou být výsledkem chemických a fyzikálních procesů. Dokonce i někteří zastánci biologického původu záhadných objektů připouštějí, že ledacos z toho, co je vydáváno za nanobakterie, vzniklo anorganickou cestou. Kritici nové teorie zformulovali svá nesouhlasná stanoviska na pracovním shromáždění svolaném americkou Národní akademií věd v říjnu 1998. Profesor Folk toto zasedání následně označil za "Maginotovu linii vztyčenou proti nanobakteriálním kacířům". Vědci, kteří nevěří na trpasličí bakterie z úsvitu věků, poukazují především na to, že jejich rozměry nejsou slučitelné se životem. Objem nanobakterie je řádově tisíckrát menší než objem typické dnešní bakterie, což podle nich není dost na to, aby mohly obsahovat struktury potřebné k samostatnému životu, především k rozmnožování. Viry jsou sice ještě menší než nanobakterie, ke svému rozmnožování však potřebují hostitelskou buňku. Tento mechanismus však hypotetické nanobakterie použít nemohly, protože v jejich době prostě žádné větší buňky neexistovaly.
</TEXT>
<HEADING>
Příchozí z kosmu
</HEADING>
<TEXT>
Příznivci nanobakterií však upozorňují, že existují prokazatelně živé mikroorganismy, jejichž rozměry se od nanobakterií příliš neliší. Biologové například již dříve popsali půdní bakterie s průměrem 80 nm a bakterie žijící v moři velké pouhých 50 nm. Navíc i některé organely v buňkách mají rozměry blízké nanobakteriím - a dnes už málokdo pochybuje, že vznikly z původně samostatných primitivních mikroorganismů. Pokud by se prokázalo, že nanobakterie skutečně kdysi byly živými organismy, vrhlo by to zcela nové světlo na vznik života. Podle některých Folkových příznivců totiž jejich přítomnost v určitých horninách není náhodná: právě fyzikálně-chemické vlastnosti jílů urychlily proměnu složitých organických sloučenin na živou hmotu. Nanobakterie se ale nenacházejí jen v pozemských horninách. Obsahují je také některé uhlíkaté chondrity, což je vzácný druh meteoritů. Již v 60. letech 20. století si několik vědců všimlo, že chondrit, který roku 1864 dopadl u francouzské obce Orgeuil, obsahuje nejen velké množství složitých uhlíkatých sloučenin, ale i struktury připomínající fosilizované mikroorganismy. Byli umlčeni argumentem, že za sto let pobytu na Zemi do meteoritu pronikl pozemský život. Později však byly prozkoumány meteority Allende a Murchison krátce po jejich dopadu - a v obou se našly nanobakterie. Když pak NASA oznámila nález těchto struktur také v martovském meteoritu ALH84001, bylo zřejmé, že podivné objekty jsou v naší části vesmíru zřejmě velmi rozšířené. Povzbudilo to zastánce dávné teorie panspermie, podle níž život nevznikl zde na Zemi, ale přišel z vesmíru v podobě jakýchsi zárodků, které ve velkém množství křižují mezihvězdný prostor. Na definitivní rozhodnutí, čím vlastně doopravdy jsou nanobakterie, si ale budeme ještě muset počkat.
Příznivci nanobakterií však upozorňují, že existují prokazatelně živé mikroorganismy, jejichž rozměry se od nanobakterií příliš neliší. Biologové například již dříve popsali půdní bakterie s průměrem 80 nm a bakterie žijící v moři velké pouhých 50 nm. Navíc i některé organely v buňkách mají rozměry blízké nanobakteriím - a dnes už málokdo pochybuje, že vznikly z původně samostatných primitivních mikroorganismů. Pokud by se prokázalo, že nanobakterie skutečně kdysi byly živými organismy, vrhlo by to zcela nové světlo na vznik života. Podle některých Folkových příznivců totiž jejich přítomnost v určitých horninách není náhodná: právě fyzikálně-chemické vlastnosti jílů urychlily proměnu složitých organických sloučenin na živou hmotu. Nanobakterie se ale nenacházejí jen v pozemských horninách. Obsahují je také některé uhlíkaté chondrity, což je vzácný druh meteoritů. Již v 60. letech 20. století si několik vědců všimlo, že chondrit, který roku 1864 dopadl u francouzské obce Orgeuil, obsahuje nejen velké množství složitých uhlíkatých sloučenin, ale i struktury připomínající fosilizované mikroorganismy. Byli umlčeni argumentem, že za sto let pobytu na Zemi do meteoritu pronikl pozemský život. Později však byly prozkoumány meteority Allende a Murchison krátce po jejich dopadu - a v obou se našly nanobakterie. Když pak NASA oznámila nález těchto struktur také v martovském meteoritu ALH84001, bylo zřejmé, že podivné objekty jsou v naší části vesmíru zřejmě velmi rozšířené. Povzbudilo to zastánce dávné teorie panspermie, podle níž život nevznikl zde na Zemi, ale přišel z vesmíru v podobě jakýchsi zárodků, které ve velkém množství křižují mezihvězdný prostor. Na definitivní rozhodnutí, čím vlastně doopravdy jsou nanobakterie, si ale budeme ještě muset počkat.
</TEXT>
</DOC>
<DOC>
<DOCID>LN-20021221070</DOCID>
<DOCNO>LN-20021221070</DOCNO>
<DATE>12/21/02</DATE>
<TITLE>
Vakcíny, mocná zbraň proti zhoubné chorobě, nebo jen další planý poplach?
</TITLE>
<TEXT>
Univerzální vakcína pro léčbu všech typů zhoubných nádorů nebude patrně nikdy vyvinuta. Již nyní je ale zřejmé, že vakcíny mohou člověka ochránit před některými nádory vyvolanými infekcí.
Ve starých lékařských spisech je možné narazit na záznamy podobné tomu, který učinil doktor Trnka v roce 1783. Tehdy napsal: "... pacientka trpící nádorem prsu se nakazila malárií, projevující se horečkami a zimnicí. Onemocnění malárií bylo doprovázeno zmenšováním nádoru, který po několika týdnech úplně zmizel..." Je něco takového vůbec možné? Jakkoli se to může zdát neuvěřitelné, i toto podivuhodné uzdravení umějí vědci vysvětlit. Pacientku zachránil její imunitní systém. Když jej totiž probudila ze "spánku" infekce, všiml si, že v těle je "navíc" ještě něco jiného - nádorové buňky. Spolu s prvoky, kteří způsobili, že pacientka dostala malarickou horečku, odstranil i nádor. Imunolog by řekl, že šlo o tzv. nespecifickou stimulaci imunitního systému.
</TEXT>
<HEADING>
Zhoubné buňky se mistrně maskují
</HEADING>
<TEXT>
Odborníky samozřejmě napadlo, zda nelze podobnou obrannou reakci vyvolat také u dalších pacientů. Vědci se pokoušeli probudit imunitní systém nemocných lidí nejrůznějšími způsoby. Podávali jim například oslabené viry, které se s úspěchem používají při očkování proti neštovicím, nebo dokonce živé kultury bakterií, ale úspěch většinou nepřicházel. Jedinou výjimkou se stali pacienti s nádorem močového měchýře. Často jim pomůže vakcína obsahující bakterie, které se běžně používají při očkování proti tuberkulóze. Vědci v boji s nádorovými onemocněními vyzkoušeli také jiný přístup, známý z očkování proti infekčním chorobám. Jde o tzv. specifickou stimulaci imunitního systému, kdy se jako očkovací látka používá usmrcený nebo oslabený virus či bakterie způsobující chorobu. Specifická protinádorová terapie je postavena na předpokladu, že zhoubné buňky obsahují jedinečné molekuly (antigeny), které imunitní systém informují o tom, že na těchto buňkách je cosi podezřelého. Pro vakcinaci tedy odborníci používali přímo mrtvé nádorové buňky, ale výsledky byly spíše skličující. Neúspěch je možno vysvětlit tím, že nádorové buňky jsou oproti zdravým často jen nepatrně pozměněné a navíc ovládají triky, které jim umožňují hrát s imunitním systémem velmi úspěšně hru na schovávanou. Vědci říkají, že nádorové buňky jsou tzv. málo imunogenní. Tento problém se výzkumníci snaží překonat tím, že usmrcené a většinou také rozrušené buňky nádoru podávají pacientům spolu s látkami, které aktivují imunitní systém, nebo nádorové buňky geneticky pozmění tak, aby byly více imunogenní. Přes všechny tyto komplikace již byla připravena vakcína nazvaná Melacine, která se používá v Kanadě při léčbě zhoubného nádoru kůže (melanomu).
</TEXT>
<HEADING>
Zabijácké lymfocyty si prohlížejí "zboží"
</HEADING>
<TEXT>
Ještě větší naděje jsou vkládány do vakcín s bílkovinami nebo jejich kratičkými kousky - peptidy, kterými se nádorová buňka liší od většiny zdravých buněk těla. Antigeny asociované s nádorem, jak se těmto bílkovinám odborně říká, však zatím nebyly u mnoha typů nádorů objeveny. A ty, které již známe, se mnohdy velmi obtížně připravují v takovém množství, aby stačily pro léčbu tisíců nemocných. Tuto nesnáz se pokoušejí vědci obejít tím, že pacienty imunizují geneticky upraveným oslabeným virem, do kterého předem vložili část DNA jako recept pro výrobu konkrétního peptidu. Tyto vakcíny se zkoušejí u lidí s nádorem kůže a tlustého střeva. Na hodnocení výsledků je zatím příliš brzy. Klinickým testům však předcházely experimenty na zvířatech a mnohé pokusy skončily úspěšně. Součástí imunitního systému jsou i tzv. dendritické buňky, které pohlcují všechno, co se v jejich blízkosti vyskytne, a potom to po malých kousíčcích, peptidech, vystaví na svém povrchu, stejně jako obchodník vystavuje zboží ve výloze. Mezi buňky, které si toto "zboží" se zájmem "prohlížejí", patří také cytotoxické T-lymfocyty. Nemilosrdní katové, kteří bez povšimnutí přejdou peptidy pocházející ze zdravých buněk pacienta, si "ohmatají" všechny neznámé peptidy. Potom vytrvale pátrají, které jiné buňky v těle tyto cizí peptidy obsahují. Když takové buňky najdou, bez milosti je popraví. Problém je v tom, že se tyto pro organismus cizí bílkoviny, které nádorové buňky jednoznačně usvědčují z jejich nekalých úmyslů, k dendritickým buňkám často nedostanou. Biology napadlo, že by dendritickým buňkám mohli v jejich nelehkém údělu pomoci. Odeberou pacientovi krev, ze které připraví dendritické buňky, a k nim v laboratorních podmínkách přidají příslušnou cizí bílkovinu, rozrušené nádorové buňky, nebo jen jejich DNA. Dendritické buňky vystavující na svém povrchu nádorové peptidy jsou pak vráceny do těla pacienta a mohou odstartovat lov, který na nádorové buňky uspořádají cytotoxické T-lymfocyty. Zdánlivě velmi prosté, ale ve skutečnosti se musí vědci potýkat s mnoha úskalími. Přesto jsou první zprávy z klinických pracovišť, kde touto metodou léčí melanomy, docela povzbudivé. Za několik let se patrně začnou ve větší míře používat také vakcíny proti novotvarům vyvolaným infekcí. Takových nádorů není málo.
</TEXT>
<HEADING>
Očkování by mohlo vyléčit až jeden milion pacientů
</HEADING>
<TEXT>
Odhaduje se, že ve světě je téměř pětina všech nádorových onemocnění spojena s infekcí. Mezi tyto případy patří například nádor děložního hrdla vznikající u pacientek nakažených lidským papilomárním virem. Tento typ nádoru ohrožuje ženy zejména v Evropě a Severní Americe. Obyvatele subsaharské Afriky a jihovýchodní Asie zase trápí jeden druh nádoru jater vyvolaný virem žloutenky typu B. Jedna studie uvádí, že pokud by se ohrožené skupiny lidí očkovaly pouze proti dvěma výše zmíněným virům, poklesl by počet případů nádorových onemocnění ročně o jeden milion. Zprávy z Thajska, kde proti hepatitidě B začali povinně očkovat všechny děti, jsou povzbuzující, neboť výskyt nádorů jater se značně snížil. Protinádorové vakcíny představují naději pro pacienty. Patrně nikdy ale nebude vyvinuta univerzální vakcína použitelná pro léčbu všech typů novotvarů. Namístě však není ani přílišná skepse. Již nyní je zřejmé, že vakcíny mohou člověka ochránit před některými nádory vyvolanými infekcí. V budoucnosti a vlastně už dnes se při léčbě alespoň u několika typů nádorů uplatní vakcíny využívající existenci antigenů asociovaných s nádory. A výzkum pokračuje. Budoucnost pacientů se tedy v tomto směru jeví v lehce narůžovělých barvách.
Na útok virů, bakterií nebo parazitů reaguje imunitní systém velmi rafinovaně. Kombinuje obranu s útokem. Jako první zbraň použije bílé krvinky bez speciálního určení, tzv. fagocytující (požíračské) buňky. Pokud je infekce skutečně nebezpečná, nasadí organismus zbraně těžkého kalibru - B-lymfocyty, které produkují protilátky, a cytotoxické neboli zabíječské T-buňky schopné ničit cizí buňky. Lymfocyty B i T jsou natolik inteligentní, že se učí ze zkušeností. Pokud alespoň jednou vir nebo určitou bakterii potkají, dovedou je poznat i v budoucnosti. Tato schopnost je základem běžně vznikající imunity, ale využívá se jí i k umělému navození imunity očkováním.
</TEXT>
<HEADING>
tm
</HEADING>
<TEXT>
Na fotografii, pořízené elektronovým mikroskopem, jsou tři cytotoxické lymfocyty (CTL), které odhalily a posléze obklopily nádorovou buňku (NB) a jsou připraveny ji zabít. Uvnitř lymfocytu vlevo nahoře jsou vidět cytotoxická granula, jedny z mocných zbraní CTL, které se přesunuly směrem k nádorové buňce a jsou připraveny zasáhnout.
1 cytotoxický lymfocyt CTL nádorová buňka NB
2 Jak tělo bojuje s nádorovými buňkami
buňka zabiják - cytotoxický lymfocyt (CTL) - rozpoznává nádorovou buňku
lymfocyt se připravuje ke smrtícímu úderu, jeho "municí" jsou cytotoxická granula (tečky uvnitř CTL), která se před zahájením útoku přesouvají směrem k nádorové buňce
z lymfocytu se uvolnila cytotoxická granula a zaútočila na nádorovou buňku
lymfocyt se vzdaluje od nádorové buňky a začíná pátrat po další oběti
nádorová buňka usmrcená po útoku lymfocytem
FOTO: NETHERLANDS CANCER INSTITUTE AMSTERDAM // ŠIMON / LN
Pramen: publikace Cellular and Molecular Immunology
</TEXT>
</DOC>
<DOC>
<DOCID>LN-20021221071</DOCID>
<DOCNO>LN-20021221071</DOCNO>
<DATE>12/21/02</DATE>
<TITLE>
Na Štědrý den spatřil světlo světa první lék ze skupiny sulfonamidů. Jeho objeviteli přichystal Hitler nezvyklou odměnu - kriminál.
</TITLE>
<TEXT>
Tak jako každý den i 24. prosince 1932 se doktor Gerhard Domagk šel podívat na svoje myšky. Před pár dny jim naočkoval smrtelně nebezpečné bacily, a když se rozvinula infekce, píchl jim jednu ze svých čerstvě připravených chemikálií. Předtím to takhle udělal nejméně stokrát, pokaždé se stejným koncem - látka nezabrala, myši uhynuly. Jenže dnes jako by se stal zázrak. Zvířata odsouzená k smrti nezemřela, ona žila! Že by Ježíškův dar myším? Nebo snad lidem? Ne, z toho exaktní věda skutečně nežije. Úspěch se po letech teoretizování i tvrdé experimentální práce na nejvyšší možné úrovni prostě musel dostavit. Jen shodou okolností došlo k objevu prvních moderních chemoterapeutik, syntetických chemikálií s léčivými účinky, právě na Štědrý večer. Takže po pořádku - jak to vlastně bylo?
</TEXT>
<HEADING>
Sen o kouzelné kulce
</HEADING>
<TEXT>
Snad každý zná příběh půvabné Weberovy opery Čarostřelec, ve které myslivečtí mládenci Max a Kašpar odlévají kouzelné kulky. Takové střely pak vždycky trefí určený cíl... V umění to možné je, ale v medicíně? Přitom už v 16. století někteří lékaři snili o substanci, která by dokázala zasáhnout přímo jádro nemoci. Hledali ji však v přírodě - podle zásady, že pokud příroda sešle nemoc, nabízí současně i lék proti ní. Na víc než na zbožné přání ale tehdejší znalosti nestačily. Chemii se však v medicíně ještě mělo dostat rehabilitace. Počátkem 20. století se o to zasloužil veselý a poživačný syn slezského hostinského - náruživý kuřák doutníků, pijan piva a intelektuál Paul Ehrlich. Už jako chemií okouzlený medik místo biflování experimentoval s umělými barvivy z anilinu, která právě začal chrlit německý chemický průmysl. Brzo se jimi naučil barevně zvýrazňovat všechny možné tkáně a bakterie pro mikroskopování. A přitom ho napadlo: Když na určitého mikroba dokážeme navěsit určité barvivo, proč bychom na něj nezkusili navěsit specifický jed? A tak ani nemusel znát myslivecké legendy, aby začal zkoušet chemikálie, které by uvnitř těla trefovaly právě a jen škodlivé bacily. Po šesti stech šesti syntézách dostal roku 1909 takovou sloučeninu arzenu, která hubila původce syfilidy. Sice za cenu škytavky, zvracení, křečí... nicméně byla to první umělá chemikálie, která léčila.
</TEXT>
<HEADING>
Vánoční dárek pro lidstvo
</HEADING>
<TEXT>
Ehrlich však svým pokračovatelům odkázal ještě jeden objev, totiž že takzvaná azobarviva (sloučeniny se dvěma vzájemně dvojně vázanými dusíky a benzenovými jádry) vnikají do bacilů a ničí je. Bohužel jsou azobarviva jedovatá. Tento signál čekal dvacet let, než dospěl ke svému příjemci. Byl jím Ehrlichův krajan, syn braniborského učitele Gerhard Domagk. Během první světové války se jako medik v prvním semestru dobrovolně přihlásil na frontu. "Na zážitky z polního lazaretu nikdy nezapomenu. Nejsložitější operace se prováděly pod širým nebem a za primitivních podmínek, často v noci při světle svíčky. Právě tam jsem poprvé poznal hrůzu infikovaných ran, způsobujících smrt během několika hodin," vzpomínal později německý lékař. Po skončení války Domagk dostudoval, brzy nato se habilitoval. A právě jeho docentská práce mu vynesla nabídku od chemického koncernu Bayer. V roce 1927 se tedy stal ředitelem nového Ústavu pro experimentální patologii a bakteriologii ve Wuppertalu. Tam Domagk původně hledal - víceméně náhodně, ale už mezi "Ehrlichovými" azobarvivy - z řady chemických sloučenin takové látky, které by ničily vždy jeden druh mikrobů, ale nebyly současně neúnosně jedovaté. Postupoval po ehrlichovsku (jinak to ani nešlo): chemici sloučeninu napřed "uvařili" a Domagk ji pak zkoušel na myších infikovaných pětadvaceti nejběžnějšími mikrobiálními patogeny. Stovky zvířat s neochvějnou pravidelností umíraly, když právě na Štědrý večer 1932 Domagk zjistil, že dvanáct myšek nakažených streptokoky od člověka s otravou krve se uzdravilo! Tou úspěšnou sloučeninou bylo žlutohnědé azobarvivo obsahující síru (konkrétně sulfonamidovou skupinu). Už na Boží hod odešla přihláška na patentový úřad. Pět týdnů nato se k moci dostal Adolf Hitler.
</TEXT>
<HEADING>
Léky nejsou všechno
</HEADING>
<TEXT>
Hned na počátku klinických zkoušek stál Domagk před zkouškou existenciálně lidskou: jeho dcerka se o něco škrábla a zhnisal jí prst. Dnes na to stačí dvě balení antibiotika, ale tenkrát to znamenalo buď fatální otravu krve, nebo amputaci, po níž nezbývalo než doufat, že sepse nepokročila dál. Milující otec Domagk volil třetí, na lidech dosud nevyzkoušenou cestu: svůj sulfonamid. Zabral jako od čarostřelce. V roce 1935 se lék (pod obchodním názvem Prontosil) objevil na trhu. Okamžitě způsobil senzaci - zachránil například život synovi amerického prezidenta Roosevelta, léčil celou řadu dosud smrtelně nebezpečných infekčních chorob. Lidé konečně získali zbraň proti zápalu plic, na který hojně umírali mladí i staří, na pohlavní nemoci, otravy krve a podobně. Není divu, že už roku 1938 byl Domagk poprvé navržen na Nobelovu cenu. Dostal ji rok poté, bohužel nedlouho po německém židovském novináři Carlu Ossietzkém. Skutečnost, že byl odměněn Žid, Hitlera rozběsnila natolik, že na cenu zanevřel. Domagk byl uvězněn a přinucen ocenění vrátit. Převzít je mohl až po válce - avšak už bez propadlé finanční odměny. Metodou obměňování látek s jistou biologickou aktivitou se chemoterapeutika vyrábějí dodnes - drtivá většina z dvaceti milionů dnes známých sloučenin je umělých a pochází z farmaceutických laboratoří. Chemoterapeutika jsou spolu s antibiotiky základem léčení infekčních chorob. S rostoucí úrovní hygieny a očkování nás však začínají ohrožovat především nemoci civilizační, u nichž kromě předem daných genetických předpokladů hraje stále větší roli "nezdravý", protože fyzicky příliš usedlý a psychicky naopak velmi hektický životní styl. Proto se dnešní medicína napřahuje k něčemu jinému než jen k farmakoterapii. Proč o tom tady a teď mluvíme? On totiž přesně tohle věděl už Gerhard Domagk. Dejme mu na závěr opět slovo: "Dnes už nejsou hlavními nepřáteli lidí bakterie, ale lidé."
Hned na počátku klinických zkoušek stál Domagk před zkouškou existenciálně lidskou: jeho dcerka se o něco škrábla a zhnisal jí prst. Dnes na to stačí dvě balení antibiotika, ale tenkrát to znamenalo buď fatální otravu krve, nebo amputaci, po níž nezbývalo než doufat, že sepse nepokročila dál. Milující otec Domagk volil třetí, na lidech dosud nevyzkoušenou cestu: svůj sulfonamid. Zabral jako od čarostřelce. V roce 1935 se lék (pod obchodním názvem Prontosil) objevil na trhu. Okamžitě způsobil senzaci - zachránil například život synovi amerického prezidenta Roosevelta, léčil celou řadu dosud smrtelně nebezpečných infekčních chorob. Lidé konečně získali zbraň proti zápalu plic, na který hojně umírali mladí i staří, na pohlavní nemoci, otravy krve a podobně. Není divu, že už roku 1938 byl Domagk poprvé navržen na Nobelovu cenu. Dostal ji rok poté, bohužel nedlouho po německém židovském novináři Carlu Ossietzkém. Skutečnost, že byl odměněn Žid, Hitlera rozběsnila natolik, že na cenu zanevřel. Domagk byl uvězněn a přinucen ocenění vrátit. Převzít je mohl až po válce - avšak už bez propadlé finanční odměny. Metodou obměňování látek s jistou biologickou aktivitou se chemoterapeutika vyrábějí dodnes - drtivá většina z dvaceti milionů dnes známých sloučenin je umělých a pochází z farmaceutických laboratoří. Chemoterapeutika jsou spolu s antibiotiky základem léčení infekčních chorob. S rostoucí úrovní hygieny a očkování nás však začínají ohrožovat především nemoci civilizační, u nichž kromě předem daných genetických předpokladů hraje stále větší roli "nezdravý", protože fyzicky příliš usedlý a psychicky naopak velmi hektický životní styl. Proto se dnešní medicína napřahuje k něčemu jinému než jen k farmakoterapii. Proč o tom tady a teď mluvíme? On totiž přesně tohle věděl už Gerhard Domagk. Dejme mu na závěr opět slovo: "Dnes už nejsou hlavními nepřáteli lidí bakterie, ale lidé."
</TEXT>
</DOC>
<DOC>
<DOCID>LN-20021221072</DOCID>
<DOCNO>LN-20021221072</DOCNO>
<DATE>12/21/02</DATE>
<TITLE>
test auta
</TITLE>
<TEXT>
Verzemi "šitými na míru" jednotlivým cílovým skupinám zákazníků chce ve třídě malých vozů oslovit italská automobilka Fiat. Model Punto tak nabízí v osmi akčních provedeních.
Fiat Punto několik let zaujímal prvenství v evropských prodejních žebříčcích a získal i ocenění evropského automobilu roku (1995). Druhá generace se objevila v roce 1999 a v současné době se Fiat pokouší navázat na prodejní úspěchy z minulých let. Ostré konkurenci ve třídě malých automobilů se nyní Italové rozhodli čelit přijatelnou cenou a širokou nabídkou jednotlivých verzí. Svůj záměr rozpracovali do podoby tzv. diamantové marketingové strategie. V jejím rámci chtějí u punta nabídnout za stejnou či podobnou cenu více verzí, které se budou lišit výbavou, a oslovit tak více zákazníků. Akční série u punta nesou názvy Class, Sound, Dynamic, Sporting a pro nejnáročnější zákazníky a příznivce rychlé jízdy jsou pak připraveny verze HGT, Emotion a Abarth.
</TEXT>
<HEADING>
Pro mladé muzika, pro rodinu prostor
</HEADING>
<TEXT>
My jsme měli možnost během testu vyzkoušet a porovnat akční modely Sound a Class, které shodně přijdou na 329 900 Kč. Provedení Sound má oslovit především mladé zákazníky. Je spojeno pouze s třídveřovým modelem a výbava zahrnuje airbag řidiče, elektrický posilovač řízení, centrální zamykání, elektrické ovládání oken, dělené zadní sedadlo, výškově nastavitelný volant i sedadlo řidiče a kvalitní hi-fi soupravu s rádiem Blaupunkt s CD přehrávačem, šesti reproduktory a subwooferem o celkovém výkonu 100 W. Dynamický charakter modelu Sound pak podtrhuje sportovní volant a celkové ladění interiéru. Fiat Punto Class je určen klasickým zákazníkům. Zaměřuje se jak na rodiny s dětmi, tak na starší klientelu. Preferuje ve výbavě spíše praktické doplňky. Za 329 900 Kč zákazník získá pětidveřové provedení a ve výbavě najde centrální zamykání s dálkovým ovládáním, elektrické ovládání oken, airbag řidiče, elektrický posilovač řízení, výškově nastavitelný volant i sedadlo řidiče, dělené zadní sedadlo, elektricky ovládaná zrcátka a boční ochranné lišty. Interiér obou verzí působí útulným dojmem. Tvrdší sedadla s poměrně výrazným bočním vedením ocení posádka při delších cestách. Dostatečný komfort a pohodlí pro dvě dospělé osoby průměrné výšky nabízí punto i na zadních sedadlech. Místa je dost v oblasti nohou i hlavy, tři pasažéři se budou trošku tísnit v oblasti ramen. Všechna tři místa vzadu jsou standardně vybavena výsuvnou opěrkou hlavy a tříbodovým bezpečnostním pásem. Přístrojová deska je přehledná a řidič má vše po ruce, kvalita a slícování některých plastů by však mohlo být o něco lepší. Výhodou u punta je veliký kufr. Pod kapotou punta se v současné době může nacházet čtveřice motorů. Tři zážehové čtyřválce: 1.2 8V (44 kW), 1.2 16V (59 kW), 1.8 16V (96 kW) a jeden vznětový 1.9 JTD (63 kW). My jsme v obou verzích vyzkoušeli silnější dvanáctistovku. Ta nás příjemně překvapila svou kultivovaností, pružností a tichým chodem. Celkově motor působil, jako by měl daleko větší objem. Přijatelná byla i spotřeba, která se v průměru nevyšplhala nad hranici 7 litrů na 100 km. Pětistupňová manuální převodovka je dobře odstupňovaná, řazení poměrně přesné. Jízdní vlastnosti punta jsou na dobré úrovni. V zatáčkách se pětidveřová verze sice vlivem komfortnějšího pérování trošku naklání, zvolenou stopu ale drží jistě. Třídveřové provedení je o poznání tvrdší a umožňuje razantnější průjezd zatáčkami, posádka ale musí počítat se sníženým cestovním komfortem při jízdě na nerovném povrchu. V extrému se chová punto mírně nedotáčivě. Řízení bylo dostatečně přesné a nic nelze vytknout ani brzdám. Punto má rozhodně mezi malými auty čím oslovit. Společnost Fiat navíc nyní poskytuje v rámci akce "Silná koruna"na všechny modely Punto velice zajímavou slevu ve výši 40 tisíc korun. To znamená, že nejlevnější punto tak nyní přijde již na 239 900 Kč.
My jsme měli možnost během testu vyzkoušet a porovnat akční modely Sound a Class, které shodně přijdou na 329 900 Kč. Provedení Sound má oslovit především mladé zákazníky. Je spojeno pouze s třídveřovým modelem a výbava zahrnuje airbag řidiče, elektrický posilovač řízení, centrální zamykání, elektrické ovládání oken, dělené zadní sedadlo, výškově nastavitelný volant i sedadlo řidiče a kvalitní hi-fi soupravu s rádiem Blaupunkt s CD přehrávačem, šesti reproduktory a subwooferem o celkovém výkonu 100 W. Dynamický charakter modelu Sound pak podtrhuje sportovní volant a celkové ladění interiéru. Fiat Punto Class je určen klasickým zákazníkům. Zaměřuje se jak na rodiny s dětmi, tak na starší klientelu. Preferuje ve výbavě spíše praktické doplňky. Za 329 900 Kč zákazník získá pětidveřové provedení a ve výbavě najde centrální zamykání s dálkovým ovládáním, elektrické ovládání oken, airbag řidiče, elektrický posilovač řízení, výškově nastavitelný volant i sedadlo řidiče, dělené zadní sedadlo, elektricky ovládaná zrcátka a boční ochranné lišty. Interiér obou verzí působí útulným dojmem. Tvrdší sedadla s poměrně výrazným bočním vedením ocení posádka při delších cestách. Dostatečný komfort a pohodlí pro dvě dospělé osoby průměrné výšky nabízí punto i na zadních sedadlech. Místa je dost v oblasti nohou i hlavy, tři pasažéři se budou trošku tísnit v oblasti ramen. Všechna tři místa vzadu jsou standardně vybavena výsuvnou opěrkou hlavy a tříbodovým bezpečnostním pásem. Přístrojová deska je přehledná a řidič má vše po ruce, kvalita a slícování některých plastů by však mohlo být o něco lepší. Výhodou u punta je veliký kufr. Pod kapotou punta se v současné době může nacházet čtveřice motorů. Tři zážehové čtyřválce: 1.2 8V (44 kW), 1.2 16V (59 kW), 1.8 16V (96 kW) a jeden vznětový 1.9 JTD (63 kW). My jsme v obou verzích vyzkoušeli silnější dvanáctistovku. Ta nás příjemně překvapila svou kultivovaností, pružností a tichým chodem. Celkově motor působil, jako by měl daleko větší objem. Přijatelná byla i spotřeba, která se v průměru nevyšplhala nad hranici 7 litrů na 100 km. Pětistupňová manuální převodovka je dobře odstupňovaná, řazení poměrně přesné. Jízdní vlastnosti punta jsou na dobré úrovni. V zatáčkách se pětidveřová verze sice vlivem komfortnějšího pérování trošku naklání, zvolenou stopu ale drží jistě. Třídveřové provedení je o poznání tvrdší a umožňuje razantnější průjezd zatáčkami, posádka ale musí počítat se sníženým cestovním komfortem při jízdě na nerovném povrchu. V extrému se chová punto mírně nedotáčivě. Řízení bylo dostatečně přesné a nic nelze vytknout ani brzdám. Punto má rozhodně mezi malými auty čím oslovit. Společnost Fiat navíc nyní poskytuje v rámci akce "Silná koruna"na všechny modely Punto velice zajímavou slevu ve výši 40 tisíc korun. To znamená, že nejlevnější punto tak nyní přijde již na 239 900 Kč.
</TEXT>
</DOC>
<DOC>
<DOCID>LN-20021221073</DOCID>
<DOCNO>LN-20021221073</DOCNO>
<DATE>12/21/02</DATE>
<TITLE>
Za jeden z největších světových hitů, "sáňkařskou odrhovačku" Jingle Bells, může holkař a darebák
</TITLE>
<TEXT>
Píseň Jingle Bells (Rolničky), kterou opatřil známým českým textem Vladimír Dvořák, je ve zpěvnících uváděna jako "tradicionál", "studentská vánoční" a podobně. Další nepřesnosti se dopustil spisovatel Robert Fulghum, když skladbu přisoudil americkému všeumělovi Johnu Pierpontovi (1785 - 1866).
Tento kardinální smolař vystudoval práva na Yalově univerzitě, kterou spoluzakládal jeho dědeček, poté chvíli živořil jako učitel a advokát a nakonec si otevřel obchod s konfekcí. Do dějin se zapsal až jako nepohodlný pastor kostela v Hollis Street v Bostonu. Pierpont totiž sympatizoval s Abolicionistickou stranou, tedy stranou, která usilovala o zrušení otroctví a jejíž dobré úmysly si později příliš radikálně vyložil známý fanatik John Brown. Ze zažloutlé církevní korespondence vyplývá, že odvážný kněz hlásal své pravdy tak dlouho, až byl propuštěn. Na kazatelnu nesměl, zkusil tedy kandidovat na post guvernéra státu Massachusetts a do Kongresu. Samozřejmě neuspěl. Když vypukla válka Severu proti Jihu, odešel kázat slovo boží k Dvacátému druhému pluku massachusettských dobrovolníků, nicméně už za čtyři týdny se kvůli zdravotním potížím vrátil domů. Dosloužil jako bezvýznamný úředník na ministerstvu financí ve Washingtonu. Celý život psal poezii - něco málo bylo publikováno i v českém tisku 19. století. Dochovala se sbírka religiózních veršů Sváteční dny odpočinku, Protiotrokářské básně, několik deníků, kázání, odborný příspěvek do nauky o slově Frenologie a Písmo svaté a školní učebnice Malý čtenář a Cvičení ze čtení a recitace. Je celkem logické, že takový všeuměl skládal i písně. Jenomže nesložil Rolničky. Staré dokumenty totiž vypovídají o tom, že skutečným autorem jedné z nejpopulárnějších amerických melodií je syn Johna Pierponta James. Populární fejetonista (a mimochodem rovněž duchovní) Robert Fulghum se zkrátka zmýlil, což lze omluvit, neboť stejně se mýlí i řada "seriózních" pramenů, ze kterých zřejmě vycházel.
</TEXT>
<HEADING>
Ničema a slečna Fanny
</HEADING>
<TEXT>
O sukničkáři a bonvivánovi Jamesi Pierpontovi (1822 - 1893) toho víme podstatně méně než o jeho zbožném tatínkovi. Oženil se s Elizou Purseovou, dcerou muže, který během občanské války zastával funkci starosty v georgijském městě Savannah. Spolu (a se šesti či sedmi dětmi) dlouhý čas obývali dům Johna Pierponta na Mystic Street č. 87 v Medfordu v rodném Massachusetts. James se marně pokoušel prorazit jako písničkář - Barevná koketa, Nic nevím polka, Má chaloupka, Ubohá Elsie, Rozhoupej ten zvon a další rozverné kousky absolutně propadly. Jedna skladba ale nesla název Kéž nezemřu zapomenutý. Snad šlo o narážku na otcův osud, každopádně nebesa tuto prosbu vyslyšela. Když byla roku 1857 publikována písnička Jingle Bells, strhl se kolem ní nečekaný povyk. Obyvatelé města Savannah v Georgii, kam se Pierpontovi mezitím odstěhovali, si ji přisvojili a tvrdili, že se v ní pouze odrážejí Jamesovy vzpomínky na dětství v Medfordu. Medfordští se ohradili s tím, že autora inspirovala velice živá vzpomínka na oslavy v jejich ulicích Mystic Street a Salem Street. Rolničky se linou ze všech rádií o Vánocích, jindy je stěží uslyšíte. Není to však vánoční píseň, ale zimní. V první sloce se dovídáme, že vypravěč s někým uhání na saních. Celou cestu se směje a zpívá si sáňkařskou odrhovačku za doprovodu rolniček (sleigh bells) na koňském ohonu (bob-tail). Ve druhé sloce vypravěč přiznává, že se rozhodl pozvat slečnu Fanny Brightovou na malý výlet. Jejich saně bohužel táhl kůň, který byl samá kost - zanedlouho je vyklopil do závěje, což potenciální pár kupodivu příliš nesblížilo. Třetí sloka odhalí, že téhož dne, kdy ochladly city slečny Brightové, vypravěč vyšel z domu a upadl na zmrzlém sněhu. Nedosti na tom, právě v té chvíli kolem jel jakýsi chlapík, který se cizímu neštěstí ošklivě zasmál a pak se rychle klidil. V závěru nás autor vybízí, abychom si užívali, dokud je bílo a dokud jsme mladí. Stačí jen chytit nebohé zvíře za zvonivý ocas, zapřáhnout ho a tradá! Není náhoda, že Pierpont složil písničku o saních. Nejde o žádný neurčitý dojem z klasických zimních radovánek. Staré texty jsou plné zapomenutých reálií a toto je jeden ze zářných příkladů. V Medfordu (platí to ale i o dalších amerických městech) totiž měli takovouto specialitu: jakmile napadl sníh, zapřáhli obyvatelé "one-horse open sleigh" a počali mezi sebou soutěžit. Závody otevřených saní byly nesmírně populární a nejčastěji se konaly na Mystic Street, tedy v ulici, kde Pierpontovi bydleli. Dokonce je možné, že se James některého dostihu zúčastnil.
</TEXT>
<HEADING>
Takový malý popěvek
</HEADING>
<TEXT>
Roku 1949 poskytla deníku Boston Globe (který o našem hrdinovi mimochodem nedávno napsal, že to byl "holkař" a "never-do-well", což lze velice chabě přeložit jako darebák) interview jistá Stella Howeová. Vyprávěla příhodu, jež se jednoho mrazivého zimního dne v 50. letech 19. století stala její babičce, tehdy slečně Otis Watermanové. Přišel k ní domů James Pierpont. Učinil tak z prostého důvodu: slečna Watermanová (či spíše její podnájemník a ředitel pěvecké školy William Webber) vlastnila jediné piano ve městě. James prý vstoupil se slovy: "Mám v hlavě takový malý popěvek." Sedl k nástroji a zahrál Jingle Bells. Slečna Watermanová poté zašveholila, že to je vskutku "a very merry little jingle", což snad ani nejde přeložit, ale všichni cítíme, jak tato věta zvoní. Název byl na světě. V dochovaném deníku Otis Watermanové z toho dne nalézáme zápis, že pomohla panu Pierpontovi vymyslet refrén. Osud se překonal a Pierponta neproslavila jedna píseň, ale hned dvě. V době občanské války stoupenci Konfederace se slzami v očích zpívali jednu z opravdových hymen té doby, Jamesovu skladbu We Conquer Or Die (Zvítězíme, nebo zemřeme). O zmíněném žabomyším sporu mezi městy Medford a Savannah psaly noviny po celém světě. Skončil tak, že v Medfordu visí dvě pamětní desky a v Savannah dokonce stojí Pierpontův pomník.
Roku 1949 poskytla deníku Boston Globe (který o našem hrdinovi mimochodem nedávno napsal, že to byl "holkař" a "never-do-well", což lze velice chabě přeložit jako darebák) interview jistá Stella Howeová. Vyprávěla příhodu, jež se jednoho mrazivého zimního dne v 50. letech 19. století stala její babičce, tehdy slečně Otis Watermanové. Přišel k ní domů James Pierpont. Učinil tak z prostého důvodu: slečna Watermanová (či spíše její podnájemník a ředitel pěvecké školy William Webber) vlastnila jediné piano ve městě. James prý vstoupil se slovy: "Mám v hlavě takový malý popěvek." Sedl k nástroji a zahrál Jingle Bells. Slečna Watermanová poté zašveholila, že to je vskutku "a very merry little jingle", což snad ani nejde přeložit, ale všichni cítíme, jak tato věta zvoní. Název byl na světě. V dochovaném deníku Otis Watermanové z toho dne nalézáme zápis, že pomohla panu Pierpontovi vymyslet refrén. Osud se překonal a Pierponta neproslavila jedna píseň, ale hned dvě. V době občanské války stoupenci Konfederace se slzami v očích zpívali jednu z opravdových hymen té doby, Jamesovu skladbu We Conquer Or Die (Zvítězíme, nebo zemřeme). O zmíněném žabomyším sporu mezi městy Medford a Savannah psaly noviny po celém světě. Skončil tak, že v Medfordu visí dvě pamětní desky a v Savannah dokonce stojí Pierpontův pomník.
</TEXT>
</DOC>
<DOC>
<DOCID>LN-20021221074</DOCID>
<DOCNO>LN-20021221074</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Zvířata (Animals) se jmenuje barevný katalog zvířat zobrazených v dílech, která jsou v držení Národní galerie. Zábavná publikace přináší nezvyklý pohled na umění a upozorňuje na nečekané souvislosti. Vyobrazení nejsou utříděna podle techniky, stylu, doby vzniku či významu, ale podle přírodopisného zařazení zvířat. V knize lze najít ryby, plazy, hmyz, bezobratlé, členovce a pochopitelně savce, jimž patří nejobsáhlejší oddíl. Lze srovnávat, jak různí umělci v různých dobách ztvárnili například chrousta, kozu domácí, tygra nebo psa. U všech identifikovaných zvířat jsou uvedena jejich latinská a anglická jména. Do atlasu jsou zařazena jak díla ze stálých expozic Národní galerie, tak ta, jež jsou uložena v depozitářích a jsou vystavována jen příležitostně nebo dokonce nejsou prezentována vůbec. Publikaci vydává Národní galerie ve spolupráci s občanským sdružením Opus Pictum. Stejnojmenná ediční řada by měla v budoucnu pokračovat výběry dalších námětů a jejich různých interpretací.
</TEXT>
</DOC>
<DOC>
<DOCID>LN-20021221075</DOCID>
<DOCNO>LN-20021221075</DOCNO>
<DATE>12/21/02</DATE>
<TITLE>
Zmizelá Praha. Fotoreprint čtvrtého svazku dávno nedostupné edice, pořízený nakladatelstvím Paseka, přináší v pohledu Emanuela Pocheho a Zdeňka Wirtha dnes již "neviditelnou" historii "Vyšehradu a zevních okresů Prahy". Výklad je doplněn unikátními fotografiemi.
</TITLE>
<TEXT>
České zpěvy vánoční. Vánoce, jak je dokumentují muzejní sbírky, představuje výstava přístupná do 28. února 2003 v Lobkovickém paláci na Pražském hradě. V expozici je soustředěno na 300 exponátů z historických, národopisných i hudebních fondů. K vidění jsou lidové hudební nástroje a zápisy vánoční hudby, ale i doklady církevní, měšťanské a venkovské kultury.
Evropa a Evropané. Bohatě ilustrované dějiny evropského kontinentu zachycují vývoj evropské civilizace a kultury od pravěku až po rok 1999. Autor, francouzský historik Jean-Baptiste Duroselle, zdůrazňuje společné základy vývoje evropských národů a překračuje úzké nacionální hranice. Vzorně vytištěná kniha vyšla péčí nakladatelství Fortuna Print.
Ďábel z Vinohrad. Vzpomínkovou knihu na Jiřího Šlitra, jenž zemřel o Vánocích před 33 lety, vydalo nakladatelství Regia. Editor Jiří Datel Novotný soustředil vzpomínky známých osobností, doplnil je faktografií, výmluvnými fotografiemi, pozoruhodnými dopisy, Šlitrovými rukopisy a především množstvím Šlitrových kreseb.
Forbíny vzpomínek. Vítáme soudruha Wericha, Volové v divadle a o divadle, Jak se u Werichů rodilo... Titulky kapitol z vyprávění Jana Wericha naznačují, v jakém duchu se nesou unikátní nahrávky z nakladatelství Lotos. Záznamy pořízené na besedách jsou staré více než 40 let a dosud nebyly zveřejněny.
Města a městečka. Pátý svazek (Par - Pra) unikátní a záslužné encyklopedie Karla Kuči Města a městečka v Čechách, na Moravě a ve Slezsku vydalo nakladatelství LIBRI. Od Pardubic po Pravlov jsou tu popsány a obrazově přiblíženy všechny současné, bývalé i zaniklé městské lokality. 220 stran z 671 je věnováno pražské aglomeraci.
</TEXT>
</DOC>
<DOC>
<DOCID>LN-20021221076</DOCID>
<DOCNO>LN-20021221076</DOCNO>
<DATE>12/21/02</DATE>
<TITLE>
Neporaženou českou reprezentaci čekají zápasy s Finskem a Ruskem
</TITLE>
<TEXT>
Odjížděli jako outsideři, teď se ale budou prát o celkové vítězství. Absencemi opor oslabená hokejová reprezentace dnes v Moskvě v souboji neporažených týmů změří síly s Finskem. Pokud svěřenci trenéra Lenera zvítězí, loňská obhajoba titulu na turnaji Baltika Cup se jim přiblíží. V opačném případě budou v neděli s Ruskem bojovat jen o druhou příčku.
MOSKVA - Klíčový zápas k případné obhajobě prvenství z loňského ročníku čeká dnes české hokejisty na turnaji Baltika Cup. Těm se zatím ve zmrzlé Moskvě daří nad očekávání. Bez 14 opor, které se trenérům omluvily, totiž zdolali jak Švédsko, tak Slovensko. "Zůstáváme ale nohama pevně na zemi, na prvenství zatím nemyslíme. Chceme hlavně hrát dobře, praktikovat agresivní hokej, o což jsme se snažili doposud," tvrdí trenér Slavomír Lener, jež měl pro hru nadcházejícího českého soupeře jen slova chvály. "Finové zde mají dobrý tým. Připsali si tři zasloužená vítězství a zápas s Ruskem byl jedním z nejlepších v celé Tour," soudí hlavní kouč. U Seveřanů ocenil zejména jejich bruslařskou techniku a výborný pohyb po celém kluzišti. "Navíc mají nejlepší defenzivu ze všech. Není to jen otázka brankářů, ale oni pochytají i spoustu kotoučů ve středním pásmu," všiml si Lener. Finové v dosavadních třech zápasech inkasovali pouze dvě branky, stejně jako oba čeští brankáři. Při letošním třetím vzájemném zápasu těchto soupeřů v neoficiálním mistrovství Evropy se do české svatyně postaví Adam Svoboda, který Finy vychytal v Moskvě i před rokem, kdy Češi vyhráli 4:2. Letošní dvě utkání měla zcela odlišný ráz a vždy zvítězili domácí. Zatímco ve Zlíně vyhrála česká reprezentace vysoko 7:2, v Helsinkách prohrála 0:2.
</TEXT>
<HEADING>
Tým šel nakupovat do komplexu GUM
</HEADING>
<TEXT>
Hokejisté dnes k zápasu nastoupí po dvou dnech volna. Ty v Moskvě vedle trénování strávili i nakupováním vánočních dárků. "Zašli jsme s klukama do slavného obchodního komplexu GUM. Koupil jsem ale jen nějaké drobnosti, většinu dárků už mám doma zabalených," pochlubil se obránce IFK Helsinky Robert Kántor, jenž letošní Vánoce stráví v Brně. "Ty tři dny, co doma strávíme, budou hodně hektické. Protože už šestadvacátého odjíždíme zpátky do Finska," dodal Kántor.
Hokejisté dnes k zápasu nastoupí po dvou dnech volna. Ty v Moskvě vedle trénování strávili i nakupováním vánočních dárků. "Zašli jsme s klukama do slavného obchodního komplexu GUM. Koupil jsem ale jen nějaké drobnosti, většinu dárků už mám doma zabalených," pochlubil se obránce IFK Helsinky Robert Kántor, jenž letošní Vánoce stráví v Brně. "Ty tři dny, co doma strávíme, budou hodně hektické. Protože už šestadvacátého odjíždíme zpátky do Finska," dodal Kántor.
</TEXT>
</DOC>
<DOC>
<DOCID>LN-20021221077</DOCID>
<DOCNO>LN-20021221077</DOCNO>
<DATE>12/21/02</DATE>
<TITLE>
Hingisová odřekla další turnaj. Švýcarka Martina Hingisová (22) se do konce ledna na tenisové kurty nevrátí. Rodačka z Košic si po květnové operaci kotníku prodloužila přestávku a jak oznámili pořadatelé turnaje WTA v Tokiu, obhájkyně titulu na přelomu ledna a února do Japonska nepřiletí. Už před tím se odhlásila z Australian Open.
</TITLE>
<TEXT>
Schumacher a Kosteličová sportovci Evropy. Nejlepšími sportovci Evropy byli ve Varšavě vyhlášeni německý jezdec F1 Michael Schumacher, pětinásobný mistr světa, a chorvatská sjezdařka Janica Kosteličová, která na ZOH v Salt Lake City získala tři zlaté medaile.
Zápas Klička s Lewisem byl odložen. Ukrajinský boxer Vitalij Kličko se podle vyjádření svého promotéra utká s Lennoxem Lewisem o titul profesionálního mistra světa těžké váhy až v dubnu. Klaus-Peter Kohl sdělil, že zápas o mistrovský pás organizace WBC se neuskuteční 3. března, ale až 12. dubna, případně o týden později.
Kasparov - Karpov 1:1. Stav exhibičního zápasu šachových exmistrů světa Anatolije Karpova a Garriho Kasparova je po prvním dnu nerozhodný 1:1. Oba ruští velmistři vyhráli v New Yorku partie, v nichž měl soupeř výhodu bílých figur.
</TEXT>
</DOC>
<DOC>
<DOCID>LN-20021221078</DOCID>
<DOCNO>LN-20021221078</DOCNO>
<DATE>12/21/02</DATE>
<TITLE>
říká lyžař Ladislav Rygl, který se téměř po roce chystá na návrat do světa soutěží v severské kombinaci
</TITLE>
<TEXT>
Do světa velkého sportu se zkusí vrátit po téměř jedenácti měsících, protkaných operacemi vážně zraněného kolena i úvahami, jestli má podobný počin vůbec smysl. Vítěz tří závodů Světového poháru v severské kombinaci Ladislav Rygl čeká v těchto hodinách netrpělivě na zprávu, jestli mu Mezinárodní lyžařská federace udělí tzv. divokou kartu, opravňující někdejší světové eso soutěžit znovu s nejlepšími lyžaři planety.
HARRACHOV - Před týdnem v Harrachově po oficiálním tréninku na závody Světového poháru prohlásil, že se na soutěž ještě necítí, protože má málo natrénováno. Ve stejném místě ale v těchto dnech, stranou mediální pozornosti, pod dohledem svého otce tvrdě trénuje a věří, že zdravotní trable už snad definitivně odvál čas.
</TEXT>
<HEADING>
LN: Hrajete rád karty?
</HEADING>
<TEXT>
Umím mariáš, ale musel bych ho chvíli pravidelně hrát, abych se zase dostal do jeho tajů. S klukama z mančaftu většinou z mariáše plynule přejdeme k Prší a podobným dětským hrám. Proč se ale vlastně ptáte?
LN: Český lyžařský svaz pro vás v těchto hodinách jednu kartu žádá. Říká se jí divoká a umožnila by vám startovat v seriálu Světového poháru...
Aha. Myslím si, že by mi ji měli dát, protože jsem všechna kritéria splnil. Jenže zároveň vím, že tahle divoká karta funguje jen chvíli, a pak ji už nedostanu. Znamená jakési buď, anebo. Buď potřebné body vyjedu a ve svěťáku se udržím, anebo ne a budu muset závodit jen v Evropském poháru.
LN: Kdo z lyžařů má na divokou kartu nárok?
Kritéria jsou celkem jasná. Člověk musí v předešlém roce skončit alespoň jednou ve Světovém poháru do desítky, což se mi povedlo ve Vysokých Tatrách, anebo na posledním mistrovství světa mezi deseti nejlepšími. To se mi taky povedlo, protože v Lahti jsem dojel šestý.
LN: Na kdy chystáte svůj velký návrat?
Na Silvestra se závodí v Oberhofu, tam ale asi nepojedu. Počítám až s Reit im Winklem 3. ledna.
LN: V pátek třináctého jste při oficiálním tréninku na závody Světového poháru v Harrachově usoudil, že ještě nejste dostatečně připravený. Co se dá za poměrně krátkou dobu do konce roku natrénovat?
Naběhat potřebné kilometry už samozřejmě nestihnu, doufám ale, že v Krkonoších budou především na skákání dobré podmínky a že se na můstku srovnám. Kolikrát jen stačí, aby se člověk dobře vyspal a začne se mu dařit. Skokanská forma se může přihlásit ze dne na den a já doufám, že do dvou týdnů snad začnu skákat pořádně.
LN: Před Světovým pohárem v Harrachově jste poznal, že na skokanském můstku ještě příliš pevný v kramflecích nejste. Vnímáte snad, stejně jako celou předchozí sezonu, stále ještě na odraze silnou bolest v koleni?
U skoku hraje velkou roli především psychika. Je to stejné jako kdybyste chodil do práce a pořád vás bolely zuby. Mě bolest vyloženě nebrzdí, ale vím o ní.
LN: Vy tedy bolest stále ještě cítíte, anebo se podvědomě obáváte, že se zase přihlásí?
Cítím ji při určitých pohybech. Doufám ale, že odezní úplně, protože slábne.
LN: Lékaři váš návrat do světa vrcholového sportu, navzdory přetrvávajícím problémům, schvalují?
Já jsem v poslední době nějak nestihl zajet k doktorům do Prahy na kontrolu. Prostě věřím, že bolest odezní. Každý lékař stejně říká trochu něco jiného. Jeden mi třeba oznámil, že moje kolena nejsou na špičkový sport stavěná a že mě budou zlobit pořád.
LN: Tvrdíte, že úspěchy ve skoku souvisejí zejména s psychikou. Jenže v naší republice skáčou mizerně specialisté i závodníci v severské kombinaci. Takže pouze v psychice vše nejspíš nebude... Vy víte co dělat, abyste se od ostatních českých závodníků odlišil a skákal daleko?
Na to nedokážu odpovědět. Že skáčeme blbě, je fakt. Proč ale, to by asi měli vědět spíše trenéři než já.
LN: Často se říká, že když lyžař dlouho neskáče, dostane strach. Bál jste se, když jste si poprvé po operaci po devíti měsících zase skočil?
Poprvé jsem si skočil někdy v půlce října na hmotě v Harrachově. Trochu jsem přemýšlel, jak to vlastně zase bude vypadat, když do vzduchu vylítnu. Skok jsem dost jistil, ale přistál jsem někde na 80 metrech, což bylo dost slušné. Byl jsem docela mile překvapený, ve vzduchu jsem totiž nemusel prakticky nic korigovat a v klidu jsem sjel dolů. Potíž je v tom, že se musím všechno zase učit znovu.
LN: Napadne vás někdy, že se vám návrat nepodaří a že vás už operované koleno do světové elity zpátky nepustí?
Tohle riziko samozřejmě existuje. Sport je ostatně obecně rizikové povolání. Na druhou stranu ale, které zaměstnání není. Nemusíte dělat třeba vůbec nic, vylezete před barák a přejede vás auto.
LN: Prý se občas po nevydařeném tréninkovém skoku celkem slušně vztekáte. Co děláte v podobných okamžicích - házíte snad lyžemi?
Pravdou je, že se někdy vztekám hodně a lyžema taky do sněhu mrsknu. Helma lítá taky. A řeknu vám, že tyhle věci občas pomůžou, protože se odreaguju. Něčím praštím a je mi líp.
LN: Jak vám bylo u srdce, když jste minulý víkend v Harrachově na vlastní oči sledoval zoufalé představení tzv. české elity v závodech Světového poháru?
Letos se zatím nezajelo vůbec nic, takže se podobné výsledky daly očekávat. Je to ošklivý a já se pořád ptám, jak to, že někomu nedojde, že se asi něco dělá špatně. Něco asi hodně špatnýho tam bude... Já tohle ale nemůžu komentovat, to je na trenérech.
LN: A jsme znovu u donekonečna omílané věci. Na návrat k závodění vás připravuje stále váš otec. Koho budete v sezoně víc poslouchat - otce, anebo nového reprezentačního trenéra Foltmana?
Vždycky dám víc na tátu. Pod jeho vedením jsem měl pokaždé nejlepší výsledky. A když se podívám, kam to spěje za dobu, co reprezentaci vede pan Foltman, tak myslím, že bych byl blbej, kdybych tátovi nevěřil.
LN: Přesně před týdnem odvezli lékaři ze závodů Světového poháru Zdeňka Máku do nemocnice pro totální vyčerpání. Neobáváte se, že by vás po tak dlouhé pauze mohlo potkat cosi podobného?
Člověk podobně samozřejmě může dopadnout. Zdeněk Máka je myslím podobný typ jako já, oba jezdíme spoustu závodů doslova na krev. Při maximálním nasazení se může stát, že má člověk černo před očima a švihne sebou. Mám však jisté obavy, jestli u Zdeňka nejde ještě o něco jiného. Třeba o nějakou nemoc. Zdravýmu člověku by se něco podobného asi stát nemělo.
LN: Naposledy jste závodil letos 10. února. Na zimní olympiádě jste toho dne skončil až na 39. místě a porazil jste pouze pět lyžařů. Vzpomenete si někdy...?
Spíš jen tak nějak matně. Ten den bych radši vypustil z mysli.
LN: V Americe jste po skončení her prohlásil, že jste možná absolvoval poslední závod v životě. To jste myslel vážně?
Myslel. Po svém trápení a hádkách v reprezentaci se mi do dalšího závodění vůbec nechtělo.Když jsem přijel z olympiády, hodil jsem lyže do garáže a nevybalené tam zůstaly až do srpna. Když jsem ale kulhal o berlích, lyžování mně zase začalo hrozně chybět a názor jsem změnil.
LN: Brzy se tedy do seriálu Světového poháru asi vrátíte. Přemýšlíte v duchu opět o stupních vítězů?
</TEXT>
<HEADING>
Tak vysoko zatím přemýšlet nemůžu.
</HEADING>
<TEXT>
LN: Snad dvacet metrů nad střediskem Dukly Liberec v Harrachově, kde jste v týdnu pobýval, postavil penzion legendární skokan na lyžích Pavel Ploc. Se závoděním skončil už v 28 letech, protože byl zvyklý vyhrávat a dvacátá místa, na něž po příchodu 'véčka' klesl, ho přestala uspokojovat. Vás by bavilo závodit, ale o stupních vítězů jen číst v novinách?
Přiznám se, že mě někdy napadá, jestli se vůbec ještě zase skákat naučím. Na druhou stranu ale, když jsem se k lyžování vrátil, přece všechno nesbalím kvůli několika podělanejm skokům.
LN: Medaile ze světových šampionátů a olympiád vás zatím obcházely. Věříte, že zmíněné prokletí jednou zlomíte?
Olympiáda je až za tři roky, tak daleko nepřemýšlím. Po úspěchu samozřejmě toužím, jen momentálně nevím, co si mám pod tímhle pojmem přesně představit.
</TEXT>
</DOC>
<DOC>
<DOCID>LN-20021221079</DOCID>
<DOCNO>LN-20021221079</DOCNO>
<DATE>12/21/02</DATE>
<TITLE>
Slovo trpělivost skloňuje cyklokrosař Petr Dlask. Po dvou operacích kolena a achilovky je zpět v terénářském pelotonu, ale vrátit se na pozici, na jaké byl začátkem února roku 2001, kdy získal na MS v Táboře stříbrnou medaili, je těžké.
</TITLE>
<GEOGRAPHY>PRAHA</GEOGRAPHY>
<TEXT>
Jako další krůček po cestě vzhůru je pro cyklokrosaře Petra Dlaska nedělní druhé pokračování Světového poháru v belgickém Kalmhoutu. To, že jde správnou cestou, naznačil před týdnem vítězstvím na domácí trati v Mladé Boleslavi v seriálu Budvar Cup. Skoro po dvou letech projel cílem zase první. "Je to dobré znamení a povzbuzení, ale jezdí se bez cizinců, takže se to nedá brát doslova," ohlíží se reprezentační trenér Petr Klouček. "Byl to první závod po návratu ze čtrnáctidenního soustředění na Mallorce. Když se najeté kilometry neprojeví teď, tak určitě někdy v budoucnu," je přesvědčen Dlask. I když se v neděli pojede na horké belgické půdě, mladoboleslavský cyklista věří v další pokrok. "Ne že by se daly čekat zázraky, ale chtěl bych se vklínit do první desítky. Zároveň ale nechci, aby to vypadalo, že mám přehnané cíle," přemítá Dlask. Cyklokrosařský program pokračuje mezi vánočními a novoročními svátky sérií závodů v Belgii. "Pouťáky to rozhodně nejsou. Je v tom jedna Superprestige a i na ostatních se sejde výborná konkurence, protože nastoupí víc Belgičanů, než může reprezentovat ve Světovém poháru," ví jezdec pražského Autoru. "Ještě je předčasné tvrdit, že definitivně stoupám. Po operacích tělo zesláblo, připadal jsem si, jako bych začínal od nuly. Měl jsem ovšem velkou touhu, vedle sebe výborného trenéra a další lidi v týmu," vyjmenovává Dlask, ale vzápětí přiznává: "Myslel jsem si ale, že vzestup bude trochu rychlejší. Vím ale, že se nic nesmí uspěchat, chce to trpělivost. Dolů se člověk dostane raz dva, ale cesta zpátky je nesmírně obtížná." V Kalmhoutu mimo Dlaska pojedou Jiří Pospíšil, Václav Ježek, Kamil Ausbuher, Tomáš Trunschka a šestým jezdcem, jímž musí být povinně závodník kategorie do 23 let, je Martin Bína. "Nic extra od kluků neočekávám, kdyby dopadli jako ve Frankfurtu, byl bych byl spokojen," vzpomněl Klouček úvodní závod SP, kde před měsícem vybojoval Pospíšil šesté místo, Ježek osmé a Dlask dojel dvanáctý.
PRAHA - Jako další krůček po cestě vzhůru je pro cyklokrosaře Petra Dlaska nedělní druhé pokračování Světového poháru v belgickém Kalmhoutu. To, že jde správnou cestou, naznačil před týdnem vítězstvím na domácí trati v Mladé Boleslavi v seriálu Budvar Cup. Skoro po dvou letech projel cílem zase první. "Je to dobré znamení a povzbuzení, ale jezdí se bez cizinců, takže se to nedá brát doslova," ohlíží se reprezentační trenér Petr Klouček. "Byl to první závod po návratu ze čtrnáctidenního soustředění na Mallorce. Když se najeté kilometry neprojeví teď, tak určitě někdy v budoucnu," je přesvědčen Dlask. I když se v neděli pojede na horké belgické půdě, mladoboleslavský cyklista věří v další pokrok. "Ne že by se daly čekat zázraky, ale chtěl bych se vklínit do první desítky. Zároveň ale nechci, aby to vypadalo, že mám přehnané cíle," přemítá Dlask. Cyklokrosařský program pokračuje mezi vánočními a novoročními svátky sérií závodů v Belgii. "Pouťáky to rozhodně nejsou. Je v tom jedna Superprestige a i na ostatních se sejde výborná konkurence, protože nastoupí víc Belgičanů, než může reprezentovat ve Světovém poháru," ví jezdec pražského Autoru. "Ještě je předčasné tvrdit, že definitivně stoupám. Po operacích tělo zesláblo, připadal jsem si, jako bych začínal od nuly. Měl jsem ovšem velkou touhu, vedle sebe výborného trenéra a další lidi v týmu," vyjmenovává Dlask, ale vzápětí přiznává: "Myslel jsem si ale, že vzestup bude trochu rychlejší. Vím ale, že se nic nesmí uspěchat, chce to trpělivost. Dolů se člověk dostane raz dva, ale cesta zpátky je nesmírně obtížná." V Kalmhoutu mimo Dlaska pojedou Jiří Pospíšil, Václav Ježek, Kamil Ausbuher, Tomáš Trunschka a šestým jezdcem, jímž musí být povinně závodník kategorie do 23 let, je Martin Bína. "Nic extra od kluků neočekávám, kdyby dopadli jako ve Frankfurtu, byl bych byl spokojen," vzpomněl Klouček úvodní závod SP, kde před měsícem vybojoval Pospíšil šesté místo, Ježek osmé a Dlask dojel dvanáctý.
</TEXT>
</DOC>
<DOC>
<DOCID>LN-20021221080</DOCID>
<DOCNO>LN-20021221080</DOCNO>
<DATE>12/21/02</DATE>
<TITLE>
Na souboj dvou osobností se zřejmě změní dnešní večer, při kterém budou vyhlášeny výsledky tradiční novinářské ankety Sportovec roku. Hlavními aspiranty na prvenství jsou atlet Roman Šebrle a skokan Aleš Valenta. Podle všech indicií se ale zdá, že zlato z olympijského Salt Lake City přebije ostatní letošní triumfy českých sportovců.
</TITLE>
<GEOGRAPHY>PRAHA</GEOGRAPHY>
<TEXT>
Valentu favorizuje i loňský sportovec roku oštěpař Jan Železný, jenž se letos po zdravotním výpadku na ME v Mnichově nevešel ani mezi 25 nejlepších. "Myslím, že vyhraje Valenta, protože olympijské zlato má velkou váhu," tvrdí Železný, jenž mezi elitní desítkou chybí poprvé od roku 1997. I ostatní celebrity českého sportu mluví o Valentovi jako o velmi pravděpodobném vítězi. "Olympijské zlato je nade vše, i když i Šebrle je extratřídou," míní tenista Jiří Novák. "Výsledek ankety je jednoznačný. Medaile z olympiády je medaile z olympiády, s tím se nedá nic dělat," tvrdí mistr světa v moderním pětiboji Michal Sedlecký, další z letošní elitní desítky.
</TEXT>
<HEADING>
Akrobat by dal doživotně titul Železnému
</HEADING>
<TEXT>
"Moje dva tituly se dají s jeho triumfem těžko srovnávat. Každý děláme úplně odlišný sport, navíc jeden je letní a druhý typicky zimní. Já jsem letos dosáhl maximum, co jsem mohl, ale evropské tituly na olympijské zlato nestačí," řekl i sám Šebrle. A koho by volil největší favorit Valenta? Právě loňského vítěze Jana Železného. "Vím, že letos žádnou medaili nezískal. Ale vyhrát třikrát olympiádu, to je výkon, před nímž musí každý smeknout. Já bych ho vyhlásil Sportovcem roku doživotně," tvrdí Valenta, který již ve středu vyhrál anketu o armádního sportovce roku. Ve Valentův prospěch mluví i historka se sázkaři. Sazka přijala předminulou neděli na severní Moravě stotisícovou sázku na Valentovo vítězství v původním kursu 2,8:1. Stejnou sumu pak vložil do hry také sázející z jižní Moravy, ten již ve změněném kursu 2,5. S ohledem na vysoký počet tipů na olympijského vítěze ze Salt Lake City poté Sazka snížila jeho kurs až na 1,2. SValentovým vítězstvím by také skončila nadvláda atletů v anketě. Zástupci královny sportu vyhráli poslední tři její ročníky, za deset let sklidili celkem sedm triumfů.
</TEXT>
<HEADING>
Vítěz inkasuje čtvrt milionu korun
</HEADING>
<TEXT>
Obsazení elitní desítky se oproti loňsku značně obměnilo. Dlouhodobou formu, která je znovu vynesla mezi nejlepší, si udrželi jen Tomáš Rosický, Dominik Hašek a Roman Šebrle. Kromě Železného chybí z největších postav českého sportu také například hokejista Jaromír Jágr. Naopak premiérově do první desítky pronikla hned pětice sportovců - pětibojař Michal Sedlecký, cyklistka Lada Kozlíková, atlet Jiří Mužík, tenista Jiří Novák a také největší favorit Valenta. Letošní vítěz se může těšit na finanční odměnu čtvrt milionu korun. V rámci večera bude vyhlášen také nejlepší kolektiv, junior a Sportovní hvězda, jež vzejde z televizního hlasování fanoušků. Do sportovní síně slávy pak bude uvedena třetí Sportovní legenda, která převezme Cenu Emila Zátopka. Dnešní vyhlašování z pražského hotelu Hilton vysílá přímým přenosem ČT 1 od 20 hodin.
Obsazení elitní desítky se oproti loňsku značně obměnilo. Dlouhodobou formu, která je znovu vynesla mezi nejlepší, si udrželi jen Tomáš Rosický, Dominik Hašek a Roman Šebrle. Kromě Železného chybí z největších postav českého sportu také například hokejista Jaromír Jágr. Naopak premiérově do první desítky pronikla hned pětice sportovců - pětibojař Michal Sedlecký, cyklistka Lada Kozlíková, atlet Jiří Mužík, tenista Jiří Novák a také největší favorit Valenta. Letošní vítěz se může těšit na finanční odměnu čtvrt milionu korun. V rámci večera bude vyhlášen také nejlepší kolektiv, junior a Sportovní hvězda, jež vzejde z televizního hlasování fanoušků. Do sportovní síně slávy pak bude uvedena třetí Sportovní legenda, která převezme Cenu Emila Zátopka. Dnešní vyhlašování z pražského hotelu Hilton vysílá přímým přenosem ČT 1 od 20 hodin.
</TEXT>
</DOC>
<DOC>
<DOCID>LN-20021221081</DOCID>
<DOCNO>LN-20021221081</DOCNO>
<DATE>12/21/02</DATE>
<GEOGRAPHY>HELSINKY</GEOGRAPHY>
<TEXT>
Velmi pečlivě se připravuje bývalý mistr světa formule 1 Miku Häkkinen na svůj premiérový start v rallye. Ten se uskuteční již za měsíc a finský pilot pojede s vozem Mitsubishi Lancer. "Uvidíme, jaká Arctic rallye bude. Ale v každém případě na mě udělalo velký dojem, jak se auto chová," svěřil se internetové stránce Sport1.de se svými pocity. První zkušenosti Häkkinen horlivě sbíral na zamrzlé řece Kemijoki na severu Finska. Za sebou má první dva dny testování, další chce stihnout ještě před Vánoci. "Mám dost času zvyknout si na auto a jeho limity. Ježdění mě hrozně baví. Na pneumatikách jsou obrovské kovové hřeby, které drží stopu i na úplně hladkém ledu," uchvátilo jej. Rallye bere mistr světa v kokpitu F1 z let 1998 a 1999 vážně, zda u ní zůstane déle, ukáže čas. "Pokud na Arctic rallye dojedu do druhého místa, asi budu startovat častěji," naznačil.
</TEXT>
</DOC>
<DOC>
<DOCID>LN-20021221082</DOCID>
<DOCNO>LN-20021221082</DOCNO>
<DATE>12/21/02</DATE>
<TITLE>
Posledních pár měsíců zbývá basketbalovému vladaři Michaelu Jordanovi do doby, kdy definitivně odehraje svůj poslední zápas v NBA. Odborníky i jeho spoluhráče již nyní ale irituje fakt, že místo aplausu přistupuje veřejnost k za dva měsíce čtyřicetileté hvězdě velmi chladně.
</TITLE>
<GEOGRAPHY>WASHINGTON</GEOGRAPHY>
<TEXT>
"Nevědí, jestli se dívají na pólo nebo co si vůbec myslí...," odsoudil fanoušky v Torontu Jordanův spoluhráč z Washingtonu a respektovaný veterán Charles Oakley za to, že poslednímu vystoupení legendy v kanadské hale Air Canada Center nevěnovali téměř žádnou pozornost. Jordan pravidelně neskóruje třicet bodů za zápas, občas se u něj v kolonce bodů objeví jen jednociferné číslo, kometátoři si již zvykli titulovat ho místo "Air Jordan" přezdívkou "Floor Jordan" (Podlaha). Pravda, Jordan již není akrobata s výskokem metr a půl ale mazaný veterán, jenž se proplíží obranou a skóruje. Jenže stejně jako mizí body z Jordanových statistik, vytrácí se i zájem veřejnosti. Například v současném hlasování fanoušků All Star je živoucí legenda až na průběžném 10. místě pořadí hráčů celé ligy.
</TEXT>
<HEADING>
Je opomíjen, i když naplnil nejoptimističtější prognózy
</HEADING>
<TEXT>
Přitom výkony na palubovce basketbalista předvádí často takové, o jakých v nejlepších prognózách mluvili odborníci po ohlášení jeho comebacku. Letošní průmer má 17,4 bodu na utkání (35. nejlepší střelec ligy), před jeho příchodem slabý Washington se pohybuje na hranici padesátiprocentní úspěšnosti a aktuálně mu patří osmé místo ve Východní konferenci, tedy poslední post zaručující účast v play off. Přitom poslední sezonu před Jordanovým návratem vyhrál Washington jen 19 z 82 utkání a nyní může propolout do play off teprve podruhé za posledních šestnáct let. Navíc udělal Jordan Wizards dobrou reklamu, přehlížený tým, do kterého se zdráhaly velké hvězdy přestupovat, například v létě získal jednoho z nejlepších střelců NBA Jerry Stackhouse. Výkony Jordana, jemuž v únoru bude čtyřicet a je třetím nejstarším mužem NBA, jsou v lize, kde je průmerný věk lehce nad 27 let, unikátní a činí ho možná stejně výjimečným, jako když ve své nejlepší době vNBA panoval. "Zestárl, je pomalejší, přesto i nyní je Michael kategorie sama pro sebe," říká trenér Washingtonu Doug Collins.
</TEXT>
<HEADING>
Kritika spoluhráčů
</HEADING>
<TEXT>
I v kabině se hvězdný hráč proměnil. Daleko intenzivněji vystupuje na veřejnosti s kritikou mladších spoluhráčů, snaží se je dostávat pod tlak. "Někteří z našich mladíků nehrají na sto procent," nechal se slyšet a zatímco sezonu začínal jako střídající hráč, řekl si výslovně trenérovi o to, aby ho zařadil do základní pětky. Když minulý týden poprvé hrál proti Scottie Pippenovi, bývalému spoluhráči z Chicaga, jenž vlastní také šest titulů, rozlítil se znovu na své spoluhráče. "Zatímco Scottieho koně byli na zápas připraveni, mé muly toho mnoho nepředvedly," hněval se po prohře Washingtonu s Portlandem. Prohry prožívá daleko intenzivněji. Zatímco řada ostatních hráčů Washingtonu totiž své místo a pozici v NBA zatím ještě hledá, Jordanovy již zbývá jen několik měsíců, než řekne definitivní adieu. Pak se hodlá znovu vrátit na post sportovního ředitele Wizards.
I v kabině se hvězdný hráč proměnil. Daleko intenzivněji vystupuje na veřejnosti s kritikou mladších spoluhráčů, snaží se je dostávat pod tlak. "Někteří z našich mladíků nehrají na sto procent," nechal se slyšet a zatímco sezonu začínal jako střídající hráč, řekl si výslovně trenérovi o to, aby ho zařadil do základní pětky. Když minulý týden poprvé hrál proti Scottie Pippenovi, bývalému spoluhráči z Chicaga, jenž vlastní také šest titulů, rozlítil se znovu na své spoluhráče. "Zatímco Scottieho koně byli na zápas připraveni, mé muly toho mnoho nepředvedly," hněval se po prohře Washingtonu s Portlandem. Prohry prožívá daleko intenzivněji. Zatímco řada ostatních hráčů Washingtonu totiž své místo a pozici v NBA zatím ještě hledá, Jordanovy již zbývá jen několik měsíců, než řekne definitivní adieu. Pak se hodlá znovu vrátit na post sportovního ředitele Wizards.
</TEXT>
</DOC>
<DOC>
<DOCID>LN-20021221083</DOCID>
<DOCNO>LN-20021221083</DOCNO>
<DATE>12/21/02</DATE>
<GEOGRAPHY>BERLÍN</GEOGRAPHY>
<TEXT>
Pětinásobný automobilový mistr světa Michael Schumacher takřka tradičně odjel před pár dny na dovolenou do Norska, kde už pošesté tráví s rodinou Vánoce. Do království sněhu více než 200 kilometrů severně od Osla přitom obvykle vyjíždí na nejméně čtyři týdny. Sněhovou "pustinu", kde je navíc touto dobou víc tma než světlo, považuje nejčtenější německý deník Bild za poněkud netypický prázdninový cíl zřejmě nejlépe placeného sportovce světa, 33letého miliardáře Schumiho, jak se mu v Německu říká. "Tady v osamění sbírám síly pro svá vítězství. Tady jsem úplně jiný člověk," svěřuje se závodník. Jeho zimní říší je dům za milion eur se 600 čtverečními metry obytné plochy a nezbytnou saunou. Tam tráví Schumacher své Vánoce se ženou Corinnou a dětmi - pětiletou Ginou-Mariou a tříletým Mickem. Sousedem v blízkosti je norský olympijský vítěz v běhu na lyžích Björn Dählie. Pouhé lenošení ale pobyt neobnáší. Kondiční program zahrnují dlouhé běžecké túry na lyžích a halový fotbal v nedalekém Nybergsundu. Jiné německé sportovní celebrity už takový výjezd za hranice všedních dnů neplánují. Fotbalový internacionál a prezident klubu Bayern Mnichov Franz Beckenbauer zůstává v rakouském letovisku Kitzbühlu. Bývalý wimbledonský vítěz Boris Becker jede za svými dětmi, které žijí v Miami na Floridě s jeho bývalou manželkou Barbarou.
</TEXT>
</DOC>
<DOC>
<DOCID>LN-20021221084</DOCID>
<DOCNO>LN-20021221084</DOCNO>
<DATE>12/21/02</DATE>
<TITLE>
rozhovor:
</TITLE>
<HEADING>
Lucie Bílá
</HEADING>
<TEXT>
Před pár týdny opět vyhrála anketu Zlatý slavík o nejoblíbenější českou zpěvačku roku, přestože její poslední album pochází z roku 1999. Skalním fanouškům, zdá se, její mlčení nevadí. A je jich zřejmě drtivá většina, protože popularita Lucie Bílé ani náhodou neklesá. Příští rok se ostatně "ty lidičky" už konečně zase dočkají... Přestože ale v současnosti nic nenahrává, práce má prý hvězda českého showbyznysu až nad hlavu. Také proto odmítá touto dobou poskytovat osobní rozhovory, a tak vznikají jen díky existenci elektronické pošty. "Kvůli vám jsem si koupila i notebook," volala Lucie Bílá ještě před pár dny do redakce LN. Odpovědi na otázky přesto nakonec dorazily faxem, napsané rukou. Příruční počítač totiž zpěvaččiny snahy o jeho zvládnutí nepřežil.
LN: Podle anket popularity jako je Český slavík či TýTý to už několik let vypadá, že v Česku není jiná zpěvačka než Lucie Bílá. Jak si vy sama takovou přízeň publika vysvětlujete?
Nevím, jestli je to tak úplně otázka pro mě. Navíc kdybych si některé věci uměla vysvětlit a začala s nimi kalkulovat, byly by rázem pryč. Lidé mají kolem sebe tolik tlaků a ovlivňuje je tolik obchodních triků, že si můžou klidně pustit tele-shopping a ne zpěvačku, od které chtějí upřímnost.
LN: Ale například v anglosaských zemích, kde má světový showbyznys hlavní slovo, by se těžko mohlo stát, aby se někdo držel tak pevně na vrcholu popularity, ačkoliv mu poslední řadová deska vyšla už před více než třemi lety.
Srovnáváte světový showbyznys s českým, ale ono to tak úplně nejde. Žádná z hvězd anglosaských zemí netočí desku dvakrát do roka, ani netočí zběsile každou televizi, která se jí nabídne, protože má strach, že už žádná nabídka nepřijde. Mají svá dobrá i méně zdařilá období. Své dobré i méně povedené projekty. Ale v té houpačce nevidí katastrofu, jen normální vývoj. My, o co jsme menší, o to se asi snažíme běžet rychleji. Ale svět stejně hned tak nedoženem. Já se jen snažím nenechat se do obchodu se svými emocemi tlačit ani vydavatelskou firmou, ani smlouvami. Nejsem motivovaná penězi, ani strachem o pozici. Chráním v sobě pokoru a hlavně lásku ke svému povolání.
LN: Ale od vydání vašeho posledního alba (Úplně nahá, 1999) přece jen uplynuly více než tři roky. To už je dost dlouhá doba, ne?
Až budu opravdu přesvědčena, že mám co vydat, tak to udělám. Po pravdě řečeno - mám za víc než patnáct let své kariéry na kontě pět dlouhohrajících desek, ovšem o třech z nich dnes pochybuju. Nebaví mě něco vydávat jen proto, že bych měla. Snažím se nepřesycovat posluchače, ale ani sebe.
LN: Jenže stále účinkujete v úspěšném muzikálu Johanka z Arku, koncertujete, máte za sebou třináctý díl svého vlastního televizního pořadu, nepolevujete ani v charitativní činnosti. Spíš to vypadá, že vám na novou desku prostě nezbývá čas.
Už jsem si zvykla, že ať dělám cokoli, vždycky je to: "dlouho nic nevydala" nebo naopak "bože, co to ta Bílá zase vyvádí". Tak to totiž bylo i s Cardiffem. (V době, kdy měla Bílá ve velšském hlavním městě účinkovat s muzikálem na festivalu Johanka z Arku, upřednostnila dříve daný závazek účastnit se významné reklamní akce svého finančního partnera, protože v muzikálu byla možná alternace - pozn. LN.) Kdybych tam jela, byla bych sobec, který myslí jen na sebe a na své výhody a nedrží slovo. A protože jsem nejela, tak jsem ta, která myslí víc na byznys než na umění a jsem nevděčná.
Myslím, že podobně to bude i s mou deskou. Nicméně těším se na ni moc - vyjde příští rok.
LN: Dlouho jste velmi úspěšně spolupracovala s Ondřejem Soukupem a Gabrielou Osvaldovou. Jak vlastně vypadá složení vašeho dnešního tvůrčího týmu? Dá se čekat, že k němu bude patřit váš muž Stanislav Penk, který sestavil i vaši současnou koncertní kapelu? Ondry i Gábiny si hrozně vážím. Johanka je nádherné představení a některé společné písničky jsou pro mě poklady. I když jsem teď oslovila jiný tým lidí, jsem přesvědčená, že spolu spoustu věcí ještě uděláme. Jsme si navzájem dětmi. Jen shodou okolností dal právě Stáňa dohromady partu lidí, kteří se na koncerty umí těšit a ze kterých je cítit radost. Novou kapelu jsem si moc přála. Několik let za sebou jsem vyprodávala několikatisícové haly a produkovala mega-akce. Začalo se mi ale stýskat po kontaktu s publikem. Po koncertech, kde vidím lidem do očí a můžu s nimi mluvit. Jen tak.
LN: Lidé znají vaši popovou polohu, časté jsou vaše výlety do klasiky... Teď jste se ale v rámci vánočního turné představila v mnohem ostřejší bigbítové poloze, než u vás bylo v posledních letech zvykem. Kterým směrem se Lucie Bílá bude asi ubírat dál?
Kdo ví? Baví mě si hrát - improvizovat v písničkách, mluvit nebo se v nich hledat. Budu asi ten věčně nespokojený a tím i krásně rozervaný umělec, který potřebuje objevovat nejintenzivnější komunikaci se svým obecenstvem. Možná, že ji najdu v soulu, ale stejně tak mě láká vážnější podoba, ať už s klasickým kytaristou Lubomírem Brabcem, s klavíristou Péťou Maláskem či se žesťovým kvintetem, se kterým jsem nahrála pár krásných věcí v kostele sv. Václava v Lanškrouně. Nebo také s Pražskou komorní filharmonií, kde hraje Stáňa a se kterou na příští rok plánujeme turné. Já vím, že mi to někdy dlouho trvá, ale stojí mi to za to. Hudba je krásně barevná a nesmí se zradit kalkulem.
LN: Sledujete svoji tuzemskou konkurenci? Zamlouvá se vám někdo z vašich kolegů?
Obdivuju třeba Dana Bártu či Monkey Business. A tak trochu jim i závidím jejich svět. Dělají si opravdu doslova, co chtějí. Nikdo na ně netlačí, nikdo nekomentuje jejich výroky ani nepitvá soukromí. A není to tím, že by o sobě nechtěli vyprávět, ale zřejmě není jejich planeta na rozdíl od té mojí pro média atraktivní. Jejich svět neživí bulvární ani jiné plátky, a tak je noviny nechají žít. Můžou tak v klidu čekat na "MŮŽU". Jak dlouho chtějí. To já mám kolikrát pocit, že právě média řídí můj život, nebo by ho řídit chtěla. Ale budou to muset nechat na mně.
LN: Sledujete další hudební i nehudební osudy lidí, se kterými měla vaše kariéra kdysi dost co do činění? V letošních parlamentních volbách třeba kandidoval a v kampani zpíval Petr Hannig.
Potkala jsem v životě pár lidí, kteří mě něčím ovlivnili a kterým za to děkuju, ať to byla skupina Arakain, Jirka Vondráček, Dodo Doležal, Vlasta Henych... Je jich opravdu spousta, ale naše cesty se už dávno rozešly. A komentovat kandidaturu Péti Hanniga mi připadá jako smát se své první lásce, že mu za těch dvacet let, co jsme se neviděli, narostlo břicho. To je jen a jen jeho věc.
LN: Zvláště ve svých začátcích jste nebyla ušetřena mnohdy nečistých praktik manažersko-kapelnických mafií. Je zákulisí českého showbyznysu podle vás dnes jiné?
Tahle otázka mi připadá víc než legrační. Nevím, o jakých praktikách je řeč a slovo mafie v souvislosti s českým "showbyznysem" mi připomíná dva medvídky od Kolína, jak si hráli na lupiče.
LN: Jenže se říká, že každý musí mít někoho mocného, kdo za ním dlouhodobě stojí. Proto je - až na výjimky - na českých obrazovkách vidět stále stejné tváře a z českých rádií je slyšet stále stejné hlasy.
V tomhle světě obstojí prostě ten, kdo jde za svým snem, ví co chce a nenechá se odradit ani prvními neúspěchy, ani zavřenými dveřmi. Nikoliv ten, kdo doma fňuká, že "kdyby někoho znal, tak..." Tady se každý akorát vymlouvá a hledá viníka. Znám jich několik, co nadávali v hospodě před revolucí, že "kdyby byl jinej režim"... No a režim jinej je a oni nadávají dál v té samé hospodě u toho samého stolu: "kdybych měl ty konexe!" Mně se moc líbí věta jednoho pána: "kdyby - kdyby měla moje babička kolečka, byla by školním autobusem".
LN: Jak tedy vnímáte poslední "přestřelku" mezi šéfem vaší zastupující umělecké agentury Art Production K/2 Milošem Zapletalem a ředitelem divadla Ta Fantastika Petrem Kratochvílem? Bulvární média ten konflikt popisovala velmi dramaticky.
To je jen další pohádka, kterou vyprávěli ti, kterým se to hodilo. Miloše Zapletala si vážím právě pro jeho morální zásady. Nikdy by nic tak hloupého a necitlivého neřekl, i kdyby ho o to někdo poprosil. (Zapletal na podzim podle deníku Blesk údajně pokřikoval na Kratochvíla cosi o "židovském rypáku" a Kratochvíl za to prý Zapletala fyzicky napadl a obvinil z antisemitismu - pozn. LN.)
LN: O vašem talentu pochybuje asi málokdo. Není vám tedy líto, že středem pozornosti bývá spíše váš soukromý život než pěvecké umění?
</TEXT>
<HEADING>
Já mlčím jen zdánlivě.
</HEADING>
<TEXT>
LN: Blíží se volba nového prezidenta České republiky, proto otázka, kterou jste nemohla nečekat: Pokud bude zvolen, bude Václav Klaus naší zemi lepším prezidentem než Václav Havel?
Václav Havel je srdce této země, Václav Klaus může být její hlavou. Obojího je zapotřebí.
LN: A protože jsou za dveřmi Vánoce, nelze se nezeptat, jak se na ně těšíte? O turné "Bílé Vánoce Lucie Bílé 2002" už byla řeč, ale přece jen to budou vaše první Vánoce s novou rodinou.
Před časem jsem ztratila to, co je v mém životě nejdůležitější - domov a zázemí. Bylo to to nejhorší, co mi kdo mohl udělat. Teď jsem znovu na začátku a můj nový dům má už první cihly v základech. Budu tedy vděčně sedět u vánočního stromku s prsty překříženými a přát si z celého srdce za všechny Ježíšky, kteří ještě přijdou, aby mě už podobná věc nikdy nepotkala. Budu to samé přát všem kolem sebe.
</TEXT>
</DOC>
<DOC>
<DOCID>LN-20021221085</DOCID>
<DOCNO>LN-20021221085</DOCNO>
<DATE>12/21/02</DATE>
<TITLE>
téma:
</TITLE>
<TEXT>
Proč zdobíme stromeček? Proč jíme kapra? Proč pečeme cukroví? Proč vůbec slavíme Vánoce? Držíme se těch rituálů, jsou jakýmsi tichým připomenutím klidu a bezpečí rodiny, a možná už ani nevíme, jak se zrodily.
</TEXT>
<HEADING>
Zrození betlémů
</HEADING>
<TEXT>
V roce 1223 dovolil papež jistému řeholníkovi, dnes známému jako František z Assisi, oslavit Vánoce zvláštním způsobem. A ten na to prý řekl: "Chtěl bych zpodobnit zrození betlémského dítěte a na nějaký způsob spatřit tělesnýma očima nuznost a bídu, ve které se nalézalo..." K představení si vybral jeskyni italské Greccio, nechal tam postavit žlab, přivedl volka a osla a o půlnoci sloužil mši. Ale až do 15. století si svět počkal na první skutečně scénické vylíčení celého biblického příběhu. Součástí betlému, přesněji řečeno jesliček, už nebyla jen svatá rodina a tři králové, ale i betlémská krajina, lidé a zvířata, což všechno mělo diváky do děje vtáhnout. Pražané se jako první v Čechách i na Moravě jesliček dočkali v roce 1560, kdy je do malostranského kostela sv. Klimenta přivezli jezuité. Časem se z kostelů začaly šířit do domácností, a když koncem 18. století Josef II. vykázal betlémy coby symbol jezuitské tyranie z církevních prostor, byli to právě prostí lidé, kteří se jich ujali. Zrodila se tak bohatá tradice lidových betlemářů, kteří biblický příběh obohatili o zpodobnění vlastního světa: svého kraje, lidí z vesnice, zvířat ze dvorku. Až do poloviny 19. století byly jesličky hlavní ozdobou rodinných Vánoc, pak je zastínil stromeček, přesto přetrvaly. Připomeňme si ovšem pozapomínanou zásadu: máme-li dostát křesťanské legendě, smíme betlém sice stavět už první adventní neděli, ale teprve na Štědrý den do jesliček položit Jezulátko a až na Tři krále, tedy 6. ledna, přidat Kašpara, Melichara a Baltazara.
</TEXT>
<HEADING>
Kristův strůmek
</HEADING>
<TEXT>
Legenda vypráví, že v roce 573 trávil významný středověký řeholník, opat Kolumbán, čas zimního slunovratu na dvoře burgundského krále. Ač panovník už byl pokřtěný, jeho okolí ještě uctívalo pohanské modly a jednou z nich byla jedle na nedalekém vrchu. Na den Ježíšova narození ji tedy Kolumbán nechal ozdobit hořícími pochodněmi rozvěšenými do kříže a přilákaným zástupům vyprávěl křesťanský příběh o zrození Spasitele. Paradoxně ještě dlouho katolická církev zdobení stromů tvrdě trestala jako pohanský zvyk. Šířit se začalo až od konce 16. století, a to z Alsaska. K nám přišlo počátkem 19. století. O Vánocích roku 1812 se první stromek objevil v rodině ředitele Stavovského divadla Jana Karla Leibicha, a i když nový zvyk nejdřív přebíraly jen bohatší rodiny, během třiceti let už se stromky v Praze prodávaly na trzích běžně. Říkalo se jim Kristovy strůmky a do první poloviny 20. století pronikly prakticky do všech domácností. Veřejné stromy se v křesťanském světě začaly objevovat po první světové válce, u nás se poprvé rozzářil v Brně. O jeho postavení (a především o kasičku pod ním) se zasloužil spisovatel Rudolf Těsnohlídek, který o vánočním čase našel v lese maličkou opuštěnou holčičku. Peníze nasbírané do kasičky měly tedy posloužit strádajícím dětem a ta tradice se udržuje u veřejných stromů dodnes.
</TEXT>
<HEADING>
Ořechy nebo skleněné koule?
</HEADING>
<TEXT>
Kdysi na začátku se na stromeček věšelo, co bylo při ruce. Ořechy, jablka, cukroví, vykrájené brambory. Časem se ty drobnosti zlatily, další vlna přinesla ozdoby z papíru a vaty a v 70. letech 19. století přišlo na řadu sklo. Záhy nato kult rodiny, Vánoc a nazdobeného domova rozjel ozdobičkové téma nevídaným způsobem. Dělaly se z vosku, skla, plechu, drátků, korálků, papíru, hadříků, cukrového těsta, vlny, proutí, slámy. Dokonce byly čas od času aktuální: ve 30. letech jablonečtí korálkáři, oslněni technikou, vyráběli maličké motorky a letadla, v 50. letech se mezi materiály zařadila umělá hmota. Mimochodem, občas zasáhla i ideologie - na německých stromcích se za války houpaly skleněné hákové kříže. V posledních letech se na český stromeček vrací lidové tradice. Znovu tedy ořechy, jablka, perníčky, sláma, kukuřičné šustí. Snad je to tichý vzdor proti zářivému Santa Clausovi.
</TEXT>
<HEADING>
Dost důvodů pro kapra
</HEADING>
<TEXT>
Štědrý den - předvečer Narození Páně - v podstatě uzavírá čtyřtýdenní předvánoční půst a kapr se nejí náhodou. V tento den postní pravidla zakazují jíst maso teplokrevných zvířat, mezi něž, jak známo, ryba nepatří. Pro křesťany je ryba navíc symbolem Ježíše Krista, v počátcích křesťanství se dokonce stala kryptogramem nového náboženství: řecké ichtys shrnuje první písmena slov Iesús Christos Theú Hyios Sótér čili Ježíš Kristus, Boží syn, Spasitel. Rybami, pokrmem chudých, Ježíš nasytil zástupy, dva z jeho učedníků byli rybáři a také samého Ježíše Krista připomíná křesťanská tradice jako rybáře lidí... Za zlatých dob rybníkářství bývalo v Čechách ryb dostatek po celý rok, ale od 17. století, kdy panstvo rybníkářské svobody omezilo, upadalo, ryby se staly vzácností a už nikdy staré pozice nedobyly. Štědrovečerní kapr v sobě tedy spojuje postní předpisy i svátečnost výjimečné lahůdky. Mimochodem, za starých časů se v chudých rodinách, které si ho nemohly dovolit, pekly alespoň buchty v pekáčích tvaru ryby. Z vánočního kapra se vaří polévka, smaží se, dělá se namodro, načerno a schovávají se z něj šupiny. Pokud je při večeři položíme pod talíře, přinesou nám příští rok peníze.
</TEXT>
<HEADING>
Zelím proti prašivině
</HEADING>
<TEXT>
Především si pamatujme: kolik chodů při večeři, tolik mandelů v létě na poli. Tak věřili naši předkové. Ostatně, všechno, co se týkalo sváteční lidové tabule, mělo svůj tajemný význam. Obvykle se začínalo oplatkami mazanými medem, který v novém roce chránil od mnohého zlého. Někde se zapékaly s bylinkami, aby se zachovalo zdraví. Pak přicházela na stůl polévka. Málokdy rybí, spíš se hledělo, aby v ní byly houby, kterým se připisovaly zázračné schopnosti. Kralovaly i černému kubovi z krup a hřibů modráků. V něm nesměl chybět ani česnek se svou posilující a ochrannou mocí. Naše prabáby v něj věřily natolik, že ho na svatvečer servírovaly i kohoutům a houserům, aby byli bujní, a psům, aby na zloděje štěkali. Snad všude se pražil naklíčený hrách na pučálku a z prosa se vařila kaše. Kulatá a hojná zrnka byla totiž zárukou budoucího bohatství. Celá řada tradičních jídel se vařila ze sušených švestek, hrušek a jablečných křížal. Ovoce se jedlo ve směsi, aby v rodině zůstala svornost, a nejrozšířenější název té dobroty byl muzika. V jižních Čechách se připravoval sladkej vocet, jakýsi kompot ze sušených švestek, mandlí, rozinek, vařených s praženou moukou, perníkem a šťávou z koření. Stejně jako podobná odvárka se připravoval v předstihu a do Štědrého dne čekal ve studeném sklepě. Do kategorie sladkostí patřilo (a patří) i cukroví, jehož původ historikové hledají dokonce v předkřesťanském obřadním a magickém pečivu. Ale především se téměř všude muselo na stole objevit zelí v jakékoliv podobě. Každý z něj musel sníst aspoň lžíci, aby nedostal prašivinu. Štědrovečerní hostinu pak korunovala vánočka čili štědrovnice či taky calta, húska, štrucla, štricka nebo pletenice, připomínaná už v 16. století. Aby se vyvedla, musíme ji dělat v bílé zástěře a šátku, nesmíme mluvit a při kynutí těsta musíme vyskakovat hodně vysoko.
</TEXT>
<HEADING>
Čas čarování
</HEADING>
<TEXT>
Je stará věc, že ten, kdo na Štědrý den nevydrží postit se do chvíle, kdy se na nebi objeví první hvězda, neuvidí zlaté prasátko či, jak říkají na Slovácku, svatý Šprecht mu provrtá břicho. Méně už pamatujeme na to, že cukroví by mělo být sedm druhů, chodů při večeři devět a v případě lichého počtu strávníků by mělo být prostřeno o talíř víc. Že přes Štědrý večer nesmí zůstat viset prádlo a hospodyně nesmí při večeři vstát od stolu. Když se takto pokusíme zajistit si pro příští rok zdraví, štěstí a bohatství, můžeme začít věštit podrobnosti. Nejjednodušší je vzít jablko, ten plod rajského stromu, přetnout je kolmo na jádřinec a zkontrolovat jádra. Jsou-li rozložena do pěticípé hvězdy, sejdeme se všichni do roka ve zdraví. Pokud nejsou, může někdo chybět. Bez problémů nahlédneme do příštího roku i s pomocí lodiček. Stačí velká mísa, voda, rozpůlené a vyloupnuté ořechové skořápky a zbytky vánočních svíček. Pak už si jen každý vyrobíme svoji lodičku a pustíme ji na hladinu. Když zůstane u břehu, změny nás nečekají. Pokud se potopí, nic se nezlepší. Pokud popluje s jinou lodičkou, dočkáme se lásky, přátelství či výhodné spolupráce. Když dopluje k protějšímu břehu, získáme, po čem toužíme. Těch variant a jejich výkladů jsou desítky. Zvyk lití olova nám zanechali Keltové, materiál dodají rybářská olůvka, která v plechovce roztavíme nad plamenem svíčky. Tekoucí kov rychle vlijeme do vody a ze ztuhlého odlitku hádáme, čemu se podobá. Tvarů mohou být stovky, a tak si aspoň připomeňme, že rovné čáry, kruh, čtverec, ovál, trojúhelník, hvězda či květina signalizují štěstí, harmonii, lásku a blahobyt. Čím pravidelnější tvar, tím lépe, každé jeho narušení znamená problém. Kříž a kostelní věž věští smrt, husté mřížky vězení, had zradu a nepřátelství. Ověřené je vysekat díru do ledu a na hladině hledat svůj osud. Při večeři také sledujme stíny na stěnách. Čí nemá hlavu, do roka zemře. Děvče, které chce vědět, jestli se vdá, hází za hlavu střevíc a hlídá, jestli dopadne špičkou ke dveřím. Pokud dívce vykvete přesně na Štědrý den barborka, do roka se vdá. Chce-li vědět, kdo bude ženich, musí si na půlnoční mši zastrčit kvetoucí haluzku za pás. Který mládenec ji vytrhne, za toho půjde. Štěstí zaručeně nosí jmelí, ale musíme je dostat, nikoliv si je koupit. Zavěšené nad štědrovečerní stůl přinese štěstí a požehnání. Podle anglické tradice muž smí políbit každou ženu, která pod jmelím stojí. Ale možná bychom ze země za lamanšským průlivem měli převzít jiný krásný zvyk, který tvrdí, že pokud každý zašeptáme do první zapálené svíčky na stromečku jedno přání, jmelí nám je splní. A pokud od této svíčky zapálíme loňské jmelí, magický kruh se uzavře a s novou snítkou vstoupí do života štěstí nové.
Je stará věc, že ten, kdo na Štědrý den nevydrží postit se do chvíle, kdy se na nebi objeví první hvězda, neuvidí zlaté prasátko či, jak říkají na Slovácku, svatý Šprecht mu provrtá břicho. Méně už pamatujeme na to, že cukroví by mělo být sedm druhů, chodů při večeři devět a v případě lichého počtu strávníků by mělo být prostřeno o talíř víc. Že přes Štědrý večer nesmí zůstat viset prádlo a hospodyně nesmí při večeři vstát od stolu. Když se takto pokusíme zajistit si pro příští rok zdraví, štěstí a bohatství, můžeme začít věštit podrobnosti. Nejjednodušší je vzít jablko, ten plod rajského stromu, přetnout je kolmo na jádřinec a zkontrolovat jádra. Jsou-li rozložena do pěticípé hvězdy, sejdeme se všichni do roka ve zdraví. Pokud nejsou, může někdo chybět. Bez problémů nahlédneme do příštího roku i s pomocí lodiček. Stačí velká mísa, voda, rozpůlené a vyloupnuté ořechové skořápky a zbytky vánočních svíček. Pak už si jen každý vyrobíme svoji lodičku a pustíme ji na hladinu. Když zůstane u břehu, změny nás nečekají. Pokud se potopí, nic se nezlepší. Pokud popluje s jinou lodičkou, dočkáme se lásky, přátelství či výhodné spolupráce. Když dopluje k protějšímu břehu, získáme, po čem toužíme. Těch variant a jejich výkladů jsou desítky. Zvyk lití olova nám zanechali Keltové, materiál dodají rybářská olůvka, která v plechovce roztavíme nad plamenem svíčky. Tekoucí kov rychle vlijeme do vody a ze ztuhlého odlitku hádáme, čemu se podobá. Tvarů mohou být stovky, a tak si aspoň připomeňme, že rovné čáry, kruh, čtverec, ovál, trojúhelník, hvězda či květina signalizují štěstí, harmonii, lásku a blahobyt. Čím pravidelnější tvar, tím lépe, každé jeho narušení znamená problém. Kříž a kostelní věž věští smrt, husté mřížky vězení, had zradu a nepřátelství. Ověřené je vysekat díru do ledu a na hladině hledat svůj osud. Při večeři také sledujme stíny na stěnách. Čí nemá hlavu, do roka zemře. Děvče, které chce vědět, jestli se vdá, hází za hlavu střevíc a hlídá, jestli dopadne špičkou ke dveřím. Pokud dívce vykvete přesně na Štědrý den barborka, do roka se vdá. Chce-li vědět, kdo bude ženich, musí si na půlnoční mši zastrčit kvetoucí haluzku za pás. Který mládenec ji vytrhne, za toho půjde. Štěstí zaručeně nosí jmelí, ale musíme je dostat, nikoliv si je koupit. Zavěšené nad štědrovečerní stůl přinese štěstí a požehnání. Podle anglické tradice muž smí políbit každou ženu, která pod jmelím stojí. Ale možná bychom ze země za lamanšským průlivem měli převzít jiný krásný zvyk, který tvrdí, že pokud každý zašeptáme do první zapálené svíčky na stromečku jedno přání, jmelí nám je splní. A pokud od této svíčky zapálíme loňské jmelí, magický kruh se uzavře a s novou snítkou vstoupí do života štěstí nové.
</TEXT>
</DOC>
<DOC>
<DOCID>LN-20021221086</DOCID>
<DOCNO>LN-20021221086</DOCNO>
<DATE>12/21/02</DATE>
<TITLE>
"Vy máte své objížďky, i my máme své," odpověděl můj palestinský průvodce Nadam, když jsem se ho před návštěvou vánočního Betléma zeptal, jak se dostaneme do města, v němž už téměř tři týdny platí zákaz vycházení. Bál jsem se ale zbytečně. Nadam se vyznal.
</TITLE>
<TEXT>
Čekal včas na určeném místě. "Napravo je El Hadr, nalevo Bejt Džallah, ale tady je ještě Zóna A, čili území pod izraelskou svrchovaností," vysvětloval, když jsme vyjeli. Po několika stech metrech zastavujeme. Po kontrole ani stopy. Pár kroků po blátivé cestě (zrovna poprvé v této sezoně napršel "opravdový" zimní déšť), a za dvěma betonovými sloupy už je Betlém. Kolem spousta hezkých vilek, ale nikde živá duše. Žaluzie v oknech jsou všude stažené. Najednou za sebou slyšíme hluk motoru. Nadamovi vystřeluje ruka - stopuje. Vůz skutečně zastavuje, jsou v něm dvě volná místa. "Jak za starých dobrých časů, kdy ještě každý každému pomáhal," poznamenává šofér. Nějaká kontrola ale přece jen být musí: jeden z vozů vojáci zastavují. Za porušení zákazu vycházení trestají řidiče zabavením klíče od startéru. Nezabavili mu ale mobil - přes něj právě žádá svého bratra, aby pro něho přijel. Telefon, především mobilní, se stal v Betlémě (a v jiných palestinských městech, v nichž byl nařízen zákaz vycházení) nejdůležitějším komunikačním prostředkem. U starosty Betléma Hanny Násira jsem viděl tři nebo čtyři přístroje a každý zvonil alespoň jednou za pět minut. "Tato uzavřenost se snáší velmi těžce," stěžuje si na zákaz Georgette. Ve svém snad tisíciletém domě s dvoumetrovými zdmi, jenž se spíš podobá jeskyni, nás přijala s radostí. Jako ostatně každého hosta, zejména teď. "Hlavně děti zákaz vycházení těžce snášejí, často riskují a troufají si vyjít do ulic," stěžuje si naše hostitelka. V blízkosti centra lze ale potkat i několik dospělých. "Byla jsem u své sestry a jejích dětí," říká postarší kolemjdoucí žena, která nechce prozradit ani své jméno. "Co mi mohou udělat? Uvrhnout mě do vězení?"
</TEXT>
<HEADING>
Kde bereme mouku? Radši se neptejte
</HEADING>
<TEXT>
Dodržování zákazu vycházení nelze stoprocentně kontrolovat. Z Betléma, Bejt Džally, Bejt Sachuru vedou stovky cest a stezek. Terorista, jenž se vyzná v okolí - chce-li - se může bez potíží dostat ven, směrem na Jeruzalém nebo Hebron. Naproti tomu zákaz vycházení je velmi účinným prostředkem, jak ztrpčit život obyčejným lidem. Ulice jsou prázdné. Odpadky se hromadí na rozích ulic. Brány hotelů jsou uzavřeny na zámek, v oknech restaurací je tma. Ve školách se nevyučuje. Pouze maturanti se scházejí v soukromých domech a pod dozorem svých profesorů se připravují na zkoušky. Najednou cítím vůni chleba: pekárna je otevřena! Lidé, kteří sem míří, se kolem sebe opatrně rozhlížejí. Nakupují na několik dní. Z pekárny právě odchází muž s 30 plackami v nylonovém sáčku v podpaždí. "Ale odkud berete mouku," ptám se pomocníka (jediného, který víceméně rozumí anglicky). "Raději se na to zeptejte šéfa." Šéf ovšem není k mání. Div divoucí, v prvním patře sousedního domu je otevřeno i knihkupectví. Jeho mladý majitel Ajman říká: "Bydlím v sousedství, doma se nudím, tak se raději přikradu do obchodu. Kupující však skoro nepřicházejí. Mysleli jsme, že v době půstu ramadán prodáme mnoho cédéček, ale zákaz vycházení všechno narušil." "Byl jste už v Izraeli," ptám se Ajmana. "Ovšem. Jistou dobu jsem pracoval v Tel Avivu v restauraci." "Naučil jste se hebrejsky?" "Samozřejmě. Hlavně ve vězení." "Byl jste také uvězněn?" "Tři roky." "A proč?" "Ale... vlastně pro nic. Bylo to za předešlé intifády, v roce 1989." "Co jste udělal?" "Jenom to, co ostatní." "Střílel jste snad?" "Kdepak! Já jsem mírumilovný člověk. Jenom jsem házel kameny. My jsme tady převážně mírumilovní lidé. Je tady několik fanatiků, ty by bylo třeba odstranit." "Myslíte, že i mezi Izraelci jsou mírumilovní lidé?" "Ovšemže jsou. Ale i mezi nimi jsou fanatici. Vždyť říkám: je třeba odstranit fanatiky, na naší i na jejich straně."
</TEXT>
<HEADING>
Křesťanský svět město opustil
</HEADING>
<TEXT>
Starosta Betléma Hanna Násir mne o pár hodin později přijal ve svém domě. Úřad městské rady je uzavřen. Násir řídí město - pokud může - prostřednictvím telefonu. "Betlém má pocit, že ho křesťanský svět opustil," říká starosta. "V tomto městě se narodil náš Pán, Ježíš Kristus, kníže míru. Betlém je pokojné město a jím i zůstane. Obracím se s výzvou na mírumilovné lidi na celém světě, ať vyvinou nátlak na izraelskou vládu, aby armáda před Vánoci ustoupila z Betléma a umožnila jim svobodně světit Vánoce." "Z vánočních svátků nám už nezůstalo více, než svátečný průvod skautských hnutí a půlnoční mše. Jestliže včas zruší zákaz vycházení, můžeme stihnout zorganizovat průvod i půlnoční mši. Ale já v to příliš nevěřím. Izraelská vláda se rozhodla anektovat Hrobku pramatky Ráchel (na okraji města). Mám pocit, že tento dlouhý zákaz vycházení slouží právě tomuto cíli. Vždyť Betlém neohrožuje bezpečnost Izraele. Jeruzalémský atentátník, jehož čin posloužil jako záminka pro vyhlášení zákazu vycházení, nebyl z Betléma, nýbrž z obce Dura u Hebronu," pokračuje starosta. Starosta Betléma tvrdí, že situace je velmi vážná. Podle něho kvůli stále se zhoršující hospodářské situaci z Betléma a okolí v uplynulých dvou letech emigrovalo do Kanady, Austrálie, Jižní Ameriky 1500 křesťanů a asi 2500 muslimů. "A bude-li to takto pokračovat, vlna emigrace ještě zesílí," dodává.
</TEXT>
<HEADING>
Zamčené "Mírové centrum"
</HEADING>
<TEXT>
Nejen ulice, ale i hlavní náměstí Betléma, vždy rušné, plné chvátajících lidí, jsou teď prázdné. Nedávno postavené přepychově vybavené betlémské "Mírové centrum" je dokonce zamčené. I když není těžké dostat se dovnitř: rozbité skleněné dveře ještě nebyly zasklené. Naproti na střeše zavřené restaurace hlásá starý nápis: "Betlém vítá předsedu Jásira Arafata". Letos pro to asi nebude mít ale příležitost. Mešita na hlavním náměstí je zrovna tak tichá a opuštěná jako chrám Zrození páně. Často jsem byl v Betlémě, ale nikdy jsem ho ještě takhle neviděl. Dělá dojem mátožného města. Bylo nutné dlouho zvonit, než nám otevřeli faru vedle chrámu Zrození páně. Otec George Lewett právě odpovídal na otázky zpravodaje argentinské televize. Strážce nám vypravuje, že před chvílí tady byli dánští a kanadští novináři. Uzavřený Betlém vzbuzuje mezinárodní pozornost a věru nepřispívá k dobrému jménu izraelské vládní politiky. "Poskytujeme lidem duchovní pomoc. Nyní to velice potřebují," říká otec George. "Pokoušíme se zajistit, aby mohli pokračovat ve svém duchovním životě a zůstat v rodné zemi. Byli bychom šťastní, kdyby se situace stabilizovala a uklidnila. Doufám, že před Vánoci zruší zákaz vycházky. Je pravda, že lidé nejsou ve sváteční náladě, přece však by bylo dobré, kdyby mohli slavit Vánoce společně. I když třeba oslavy nebudou takové jako v minulých letech. Jsem tady sedm let, ale situace nikdy nebyla tak vážná." Otec Amdžat Sabara dodává: "Kdyby zrušili zákaz vycházení, alespoň na tváři dětí bychom mohli vykouzlit úsměv." "Přejete si něco vzkázat čtenářům za hranicemi," ptám se při odchodu. "Budeme vděčni, pomodlí-li se za nás a udělají-li vše, co mohou, abychom se dožili klidnější doby. Pocit osamělosti je velice tíživý, proto je tak dobře, víme-li, že na nás někdo myslí." Po mobilním telefonu voláme taxi. Musíme na něj dost dlouho čekat - jede oklikami, aby nenarazil na vojenskou hlídku. Potom uháníme vražednou rychlostí ke kraji města, kde jsem zanechal vůz. Moje neblahé předtuchy se nepotvrzují: nacházím ho neporušený na místě. "Na shledanou, Nadame!" - Na shledanou, ale za lepších podmínek," loučím se svým betlémským průvodcem.
Nejen ulice, ale i hlavní náměstí Betléma, vždy rušné, plné chvátajících lidí, jsou teď prázdné. Nedávno postavené přepychově vybavené betlémské "Mírové centrum" je dokonce zamčené. I když není těžké dostat se dovnitř: rozbité skleněné dveře ještě nebyly zasklené. Naproti na střeše zavřené restaurace hlásá starý nápis: "Betlém vítá předsedu Jásira Arafata". Letos pro to asi nebude mít ale příležitost. Mešita na hlavním náměstí je zrovna tak tichá a opuštěná jako chrám Zrození páně. Často jsem byl v Betlémě, ale nikdy jsem ho ještě takhle neviděl. Dělá dojem mátožného města. Bylo nutné dlouho zvonit, než nám otevřeli faru vedle chrámu Zrození páně. Otec George Lewett právě odpovídal na otázky zpravodaje argentinské televize. Strážce nám vypravuje, že před chvílí tady byli dánští a kanadští novináři. Uzavřený Betlém vzbuzuje mezinárodní pozornost a věru nepřispívá k dobrému jménu izraelské vládní politiky. "Poskytujeme lidem duchovní pomoc. Nyní to velice potřebují," říká otec George. "Pokoušíme se zajistit, aby mohli pokračovat ve svém duchovním životě a zůstat v rodné zemi. Byli bychom šťastní, kdyby se situace stabilizovala a uklidnila. Doufám, že před Vánoci zruší zákaz vycházky. Je pravda, že lidé nejsou ve sváteční náladě, přece však by bylo dobré, kdyby mohli slavit Vánoce společně. I když třeba oslavy nebudou takové jako v minulých letech. Jsem tady sedm let, ale situace nikdy nebyla tak vážná." Otec Amdžat Sabara dodává: "Kdyby zrušili zákaz vycházení, alespoň na tváři dětí bychom mohli vykouzlit úsměv." "Přejete si něco vzkázat čtenářům za hranicemi," ptám se při odchodu. "Budeme vděčni, pomodlí-li se za nás a udělají-li vše, co mohou, abychom se dožili klidnější doby. Pocit osamělosti je velice tíživý, proto je tak dobře, víme-li, že na nás někdo myslí." Po mobilním telefonu voláme taxi. Musíme na něj dost dlouho čekat - jede oklikami, aby nenarazil na vojenskou hlídku. Potom uháníme vražednou rychlostí ke kraji města, kde jsem zanechal vůz. Moje neblahé předtuchy se nepotvrzují: nacházím ho neporušený na místě. "Na shledanou, Nadame!" - Na shledanou, ale za lepších podmínek," loučím se svým betlémským průvodcem.
</TEXT>
</DOC>
<DOC>
<DOCID>LN-20021221087</DOCID>
<DOCNO>LN-20021221087</DOCNO>
<DATE>12/21/02</DATE>
<TITLE>
Jak se slaví Vánoce ve světě
</TITLE>
<HEADING>
Berlín
</HEADING>
<TEXT>
Předvánoční čas v Německu provázejí tradiční trhy a poutě. Vše začíná první adventní víkend, kdy přichází čas prvních výzdob - adventních věnců se svíčkami pro dospělé a kalendářů pro děti. Souběžně začínají v Berlíně tradiční řemeslnické trhy, kde si můžete pod dohledem mistrů kovářů, tesařů či pekařů zkusit ukout, odlít, vytesat nebo vyformovat vlastní vánoční dárek. V některých oblastech Německa přichází, stejně jako v Čechách a na Moravě, svatý Mikuláš. Nejprve si ale 5. prosince prohlédne, jak si děti vyčistily boty. Teprve druhý den, na svůj svátek, těm pečlivým do nablýskaných bot nadělí dárky; pro nepořádníky má brambory, uhlí a mrkev. Letos se k trhovcům přidali také obchodníci. Po zrušení tradičních zimních výprodejů je to pro ně příležitost vylepšit si obchodní bilanci, jež proti loňsku klesla o 15 %. Němci po zvolení staronové "rudo-zelené" vládní koalice ale začínají mít hluboko do kapes. A tak například na zahájení předvánočních trhů v tradičně bohatém Bonnu přišla jen polovina očekávaných zákazníků. Největší pozornosti se těší vždy perníky a svařené víno. To se ohřívá ve velkých měděných kádích. Na přání a za příplatek se do něj přidává rum, koňak nebo kávový likér a podává se v malovaných hrníčcích. Záloha na ně je téměř shodná s cenou nápoje: 1,5 euro, resp. 1,8 euro za 2 dcl vína. Řada lidí si je ostatně nosí domů jako suvenýr. Kdo by rád něco slaného, může se zakousnout do "strouhaného koláče", tedy našeho bramboráku. Na trhu se nakupují i dárky, ty jednodušší a přírodní, třeba dřevěné tradiční hračky z Krušných hor. Podle statistik je ale většina obdarovaných na Vánoce s nadílkou stejně nespokojená. Jen 40 % lidí dostane to, co by chtěli. Muži považují za naprosto nevhodný dar slipy, košile a ponožky, ženy pak kuchyňské přístroje. Děti to mají složitější. Stěžovat si nemohou. Jim naděluje Weihnachtsmann, má rezavé vlasy a vousy, nosí plášť s kapucí a cestuje na divokém větru. Pochází nejspíše ze severního Německa. Dříve odnášel v pytli přes rameno neposlušné děti a metlou trestal nevěrné ženy. Se stoupajícím věkem se jeho povaha změnila, dnes je to hodný, rozvážný a dobromyslný starý muž. Naopak v jižním Německu děti o Štědrém večeru navštěvuje výhradně Ježíšek v doprovodu andělů. Dárky se nadělují pochopitelně pod vánoční strom. Každoročně se prodá 25 milionů jehličnanů. Představy o ideálním vánočním stromku Němcům nejvíce splňuje Nordmannova jedle. Vyšlechtil ji finský botanik Alexander von Nordmann počátkem 30. let 19. století. Najdete ji ve 40 % domácností z oněch 25 milionů po celé Spolkové republice, které se rozhodly pro přírodní vánoční klasiku. A odkud vlastně stromky pocházejí? V naprosté většině z domácích zásob, z lesních hospodářství je to asi desetina. Ostatní vyrostly na speciálních plantážích. A právě před nimi varují ekologové. Organizace na ochranu lesa "Robin Wood" dokazuje, že tyto velkoplošné výsadby zatěžují půdu a ohrožují ekosystém. Lesníci používají velké množství postřiků, pesticidů a hnojiv. Záliba Němců v exotických odrůdách, jako je americký stříbrný smrk, korejská jedle nebo i zmíněná Nordmannova, která je původem z Kavkazu, představuje další ohrožení, protože tyto porosty nejsou tradiční pro střední a západní Evropu. Obchod s vánočními stromky ale nabyl už průmyslových rozměrů, a tak odborníci hledají optimální řešení. Nejdále jsou zatím v Institutu vánočních stromků v Kodani. Do pěti let slibují naklonovat stromek, který drží dlouho vláhu, má pevné jehličí a ideální tvar. Také toto řešení se ekologům nelíbí, ale nic proti němu asi nezmohou. Většina Němců si bez živých vánočních stromků nedokáže Vánoce představit; přitom požadují, aby jejich cena byla co nejnižší, a to může zaručit jen průmyslová produkce.
Předvánoční čas v Německu provázejí tradiční trhy a poutě. Vše začíná první adventní víkend, kdy přichází čas prvních výzdob - adventních věnců se svíčkami pro dospělé a kalendářů pro děti. Souběžně začínají v Berlíně tradiční řemeslnické trhy, kde si můžete pod dohledem mistrů kovářů, tesařů či pekařů zkusit ukout, odlít, vytesat nebo vyformovat vlastní vánoční dárek. V některých oblastech Německa přichází, stejně jako v Čechách a na Moravě, svatý Mikuláš. Nejprve si ale 5. prosince prohlédne, jak si děti vyčistily boty. Teprve druhý den, na svůj svátek, těm pečlivým do nablýskaných bot nadělí dárky; pro nepořádníky má brambory, uhlí a mrkev. Letos se k trhovcům přidali také obchodníci. Po zrušení tradičních zimních výprodejů je to pro ně příležitost vylepšit si obchodní bilanci, jež proti loňsku klesla o 15 %. Němci po zvolení staronové "rudo-zelené" vládní koalice ale začínají mít hluboko do kapes. A tak například na zahájení předvánočních trhů v tradičně bohatém Bonnu přišla jen polovina očekávaných zákazníků. Největší pozornosti se těší vždy perníky a svařené víno. To se ohřívá ve velkých měděných kádích. Na přání a za příplatek se do něj přidává rum, koňak nebo kávový likér a podává se v malovaných hrníčcích. Záloha na ně je téměř shodná s cenou nápoje: 1,5 euro, resp. 1,8 euro za 2 dcl vína. Řada lidí si je ostatně nosí domů jako suvenýr. Kdo by rád něco slaného, může se zakousnout do "strouhaného koláče", tedy našeho bramboráku. Na trhu se nakupují i dárky, ty jednodušší a přírodní, třeba dřevěné tradiční hračky z Krušných hor. Podle statistik je ale většina obdarovaných na Vánoce s nadílkou stejně nespokojená. Jen 40 % lidí dostane to, co by chtěli. Muži považují za naprosto nevhodný dar slipy, košile a ponožky, ženy pak kuchyňské přístroje. Děti to mají složitější. Stěžovat si nemohou. Jim naděluje Weihnachtsmann, má rezavé vlasy a vousy, nosí plášť s kapucí a cestuje na divokém větru. Pochází nejspíše ze severního Německa. Dříve odnášel v pytli přes rameno neposlušné děti a metlou trestal nevěrné ženy. Se stoupajícím věkem se jeho povaha změnila, dnes je to hodný, rozvážný a dobromyslný starý muž. Naopak v jižním Německu děti o Štědrém večeru navštěvuje výhradně Ježíšek v doprovodu andělů. Dárky se nadělují pochopitelně pod vánoční strom. Každoročně se prodá 25 milionů jehličnanů. Představy o ideálním vánočním stromku Němcům nejvíce splňuje Nordmannova jedle. Vyšlechtil ji finský botanik Alexander von Nordmann počátkem 30. let 19. století. Najdete ji ve 40 % domácností z oněch 25 milionů po celé Spolkové republice, které se rozhodly pro přírodní vánoční klasiku. A odkud vlastně stromky pocházejí? V naprosté většině z domácích zásob, z lesních hospodářství je to asi desetina. Ostatní vyrostly na speciálních plantážích. A právě před nimi varují ekologové. Organizace na ochranu lesa "Robin Wood" dokazuje, že tyto velkoplošné výsadby zatěžují půdu a ohrožují ekosystém. Lesníci používají velké množství postřiků, pesticidů a hnojiv. Záliba Němců v exotických odrůdách, jako je americký stříbrný smrk, korejská jedle nebo i zmíněná Nordmannova, která je původem z Kavkazu, představuje další ohrožení, protože tyto porosty nejsou tradiční pro střední a západní Evropu. Obchod s vánočními stromky ale nabyl už průmyslových rozměrů, a tak odborníci hledají optimální řešení. Nejdále jsou zatím v Institutu vánočních stromků v Kodani. Do pěti let slibují naklonovat stromek, který drží dlouho vláhu, má pevné jehličí a ideální tvar. Také toto řešení se ekologům nelíbí, ale nic proti němu asi nezmohou. Většina Němců si bez živých vánočních stromků nedokáže Vánoce představit; přitom požadují, aby jejich cena byla co nejnižší, a to může zaručit jen průmyslová produkce.
</TEXT>
</DOC>
<DOC>
<DOCID>LN-20021221088</DOCID>
<DOCNO>LN-20021221088</DOCNO>
<DATE>12/21/02</DATE>
<TITLE>
Jak se slaví Vánoce ve světě
</TITLE>
<HEADING>
Londýn
</HEADING>
<TEXT>
Ulice britských měst už od poloviny listopadu zdobily vánoční žárovky ověšené kolem výloh, stromů, interiérů v restauracích či pouličních lamp. Míra komercializace svátků narození Ježíše Krista se v ničem neliší od té, se kterou se rok co rok musí vypořádat lidé v Česku. Oproti Čechům a Moravanům ale Britové slaví Štědrý večer o den později, tedy 25. prosince. Přesto začne správná Britka připravovat jedno z klasických vánočních jídel už týdny dopředu. Paradoxně je tím prvním pokrmem poslední součást štědrovečerního chodu-sytý ovocný puding polévaný brandy. Jako součást tradice chodí uvařený puding během adventu míchat každý člen rodiny a přitom si přeje přání. V průběhu večeře pak do pudingu Britové ukrývají mince (aby bylo dost peněz) či ozdobičku s ukrytým přáním pro děti. Přibližně ve stejné době, kdy obyvatelé Spojeného království začínají připravovat puding, si také pořizují vánoční stromeček. I tuto tradici Češi dobře znají. V Anglii a Walesu ji založil před téměř dvěma sty lety princ Albert, manžel královny Viktorie, který jej královské rodině představil v roce 1840. O více než sto let později vznikla v hlavním městě Anglie tradice další - od roku 1947 každoročně pošle Norsko do Londýna obrovský vánoční strom, který Britové vztyčí na Trafalgarském náměstí jako vzpomínku na norsko - anglické spojenectví během druhé světové války. Stromky potom Britové zdobí zářivkami, břečťanem, cesmínou či jmelím (pod kterým se pověrčivě políbí pro štěstí). Ve chvíli, kdy si doma postaví vánoční stromeček, mohou svolat vánoční párty, další tradiční událost, při níž sezvaní přátelé popíjejí litry svařeného vína ochuceného pomerančem, hřebíčkem a skořicí. Ještě před Štědrým večerem samozřejmě rozešlou svým přátelům, známým a příbuzným vánoční pohlednici, která mimochodem vznikla v Británii. První vánoční pozdrav byl zaslán v roce 1840, zatímco dneska si jich lidé jen ve Spojeném království rozešlou přes miliardu. A pak už konečně může přijít Štědrý den. Děti si pověsí velké barevné ponožky ke krbu nebo vedle své postele, aby do nich mohl Santa Claus naházet dárečky. Pro ostatní členy rodiny jsou pak dary k nalezení přímo pod stromečkem. Štědrovečerní večeře však přichází až následujícího dne. V troubě se už od rána peče krocan s ořechovou nádivkou , který se pak podává s opečenými bramborami, dušenou mrkví a hráškem. Pak už čeká členy rodiny jen sváteční pečivo ze sušeného ovoce korunované vánočním pudingem. Později během dne ti kdo ještě v žaludku najdou trochu místa, jedí vánoční dort - sytý ovocný koláč s marcipánem a cukrovou polevou. Potom si ještě zapráskat papírovými trubičkami, ve kterých jsou schované poklady v podobě bižuterie či plastikové hračky, takzvanými "crackery". Tato zvláštní hračka je na koncích smotaná a vykukují z ní dvě šňůrky. Když za ně dva lidé zatáhnou současně, vydá cracker práskající zvuk a obsah se vysype na podlahu. Po infantilní legraci ale najednou rozdovádění Britové zvážní a usednou před televizi. Nečeká je žádná zábavná kabaretní show, jaké jsou k vidění na českých obrazovkách, nýbrž sama královna. Ta ke svému lidu promlouvá o Vánocích každý rok a její vánoční proslov patří ke koloritu Vánoc tak neodmyslitelně, jako v Česku kapr ke štědrovečerní večeři. S přáteli a vzdálenějšími příbuznými se pak Britové veselí následujícího dne, na českého Štěpána - oni tomu říkají Boxing Day neboli "krabicový den". Sejdou se a zpívají koledy a znovu pijí spoustu svařeného vína, bílého i červeného. I tady se ale zvyky pomalu mění. Mladá generace Britů není ochotná trávit hodiny v kuchyni, a tak míří na štědrovečerní večeři do restaurace. O tom, že nově nastupující tradice má mezi Brity stále větší oblibu, svědčí i to, že rezervace do všech dobrých restaurací v Londýně jsou na Štědrý večer už dávno rozebrány.
Ulice britských měst už od poloviny listopadu zdobily vánoční žárovky ověšené kolem výloh, stromů, interiérů v restauracích či pouličních lamp. Míra komercializace svátků narození Ježíše Krista se v ničem neliší od té, se kterou se rok co rok musí vypořádat lidé v Česku. Oproti Čechům a Moravanům ale Britové slaví Štědrý večer o den později, tedy 25. prosince. Přesto začne správná Britka připravovat jedno z klasických vánočních jídel už týdny dopředu. Paradoxně je tím prvním pokrmem poslední součást štědrovečerního chodu-sytý ovocný puding polévaný brandy. Jako součást tradice chodí uvařený puding během adventu míchat každý člen rodiny a přitom si přeje přání. V průběhu večeře pak do pudingu Britové ukrývají mince (aby bylo dost peněz) či ozdobičku s ukrytým přáním pro děti. Přibližně ve stejné době, kdy obyvatelé Spojeného království začínají připravovat puding, si také pořizují vánoční stromeček. I tuto tradici Češi dobře znají. V Anglii a Walesu ji založil před téměř dvěma sty lety princ Albert, manžel královny Viktorie, který jej královské rodině představil v roce 1840. O více než sto let později vznikla v hlavním městě Anglie tradice další - od roku 1947 každoročně pošle Norsko do Londýna obrovský vánoční strom, který Britové vztyčí na Trafalgarském náměstí jako vzpomínku na norsko - anglické spojenectví během druhé světové války. Stromky potom Britové zdobí zářivkami, břečťanem, cesmínou či jmelím (pod kterým se pověrčivě políbí pro štěstí). Ve chvíli, kdy si doma postaví vánoční stromeček, mohou svolat vánoční párty, další tradiční událost, při níž sezvaní přátelé popíjejí litry svařeného vína ochuceného pomerančem, hřebíčkem a skořicí. Ještě před Štědrým večerem samozřejmě rozešlou svým přátelům, známým a příbuzným vánoční pohlednici, která mimochodem vznikla v Británii. První vánoční pozdrav byl zaslán v roce 1840, zatímco dneska si jich lidé jen ve Spojeném království rozešlou přes miliardu. A pak už konečně může přijít Štědrý den. Děti si pověsí velké barevné ponožky ke krbu nebo vedle své postele, aby do nich mohl Santa Claus naházet dárečky. Pro ostatní členy rodiny jsou pak dary k nalezení přímo pod stromečkem. Štědrovečerní večeře však přichází až následujícího dne. V troubě se už od rána peče krocan s ořechovou nádivkou , který se pak podává s opečenými bramborami, dušenou mrkví a hráškem. Pak už čeká členy rodiny jen sváteční pečivo ze sušeného ovoce korunované vánočním pudingem. Později během dne ti kdo ještě v žaludku najdou trochu místa, jedí vánoční dort - sytý ovocný koláč s marcipánem a cukrovou polevou. Potom si ještě zapráskat papírovými trubičkami, ve kterých jsou schované poklady v podobě bižuterie či plastikové hračky, takzvanými "crackery". Tato zvláštní hračka je na koncích smotaná a vykukují z ní dvě šňůrky. Když za ně dva lidé zatáhnou současně, vydá cracker práskající zvuk a obsah se vysype na podlahu. Po infantilní legraci ale najednou rozdovádění Britové zvážní a usednou před televizi. Nečeká je žádná zábavná kabaretní show, jaké jsou k vidění na českých obrazovkách, nýbrž sama královna. Ta ke svému lidu promlouvá o Vánocích každý rok a její vánoční proslov patří ke koloritu Vánoc tak neodmyslitelně, jako v Česku kapr ke štědrovečerní večeři. S přáteli a vzdálenějšími příbuznými se pak Britové veselí následujícího dne, na českého Štěpána - oni tomu říkají Boxing Day neboli "krabicový den". Sejdou se a zpívají koledy a znovu pijí spoustu svařeného vína, bílého i červeného. I tady se ale zvyky pomalu mění. Mladá generace Britů není ochotná trávit hodiny v kuchyni, a tak míří na štědrovečerní večeři do restaurace. O tom, že nově nastupující tradice má mezi Brity stále větší oblibu, svědčí i to, že rezervace do všech dobrých restaurací v Londýně jsou na Štědrý večer už dávno rozebrány.
</TEXT>
</DOC>
<DOC>
<DOCID>LN-20021221089</DOCID>
<DOCNO>LN-20021221089</DOCNO>
<DATE>12/21/02</DATE>
<TITLE>
Jak se slaví Vánoce ve světě
</TITLE>
<TEXT>
O belgických Vánocích kolují ve střední Evropě různé mýty. Třeba že Vlámové a Valoni nemají stromeček, nedávají si dárky a nejedí kapra. Pouze poslední část věty je pravdivá, a to ještě jen zčásti. Ryba je totiž v belgickém jídelníčku po celý rok tak často na stole jako vepřový řízek u nás. "Vánoce v Belgii mají stejnou tradici jako ve střední Evropě. Rodiny se scházejí u jednoho stolu, dávají si drobné dárky, i když někdy až 25. prosince, a všichni přikládají svátkům velký význam," říká Jan Weger, český psycholog žijící v Bruselu už 34 let. "Vánoce na sněhu jsou tu tak jednou za 6 až 7 let. Je to ale jen poprašek. Takové ty klasické bílé Vánoce jako z Ladových obrázků Belgičané vůbec neznají. Klima je tady díky Golfskému proudu vlhké, ale teplejší, takže často na Štědrý den prší. Uvidíme, jaké to bude letos," směje se Weger, který si i po letech potrpí na kapra a cukroví. "České cukroví je pro Belgičany něco neskutečného. Ačkoliv milují sladkosti, zvláště pralinky, cukroví neznají. Když ho belgickým známým nabídnu, šílí a pějí chválu," dodává. Brusel bude slavit úterý 24. 12. přece jen trochu jinak než obyvatelé české kotliny. Belgičané se nezdráhají zajít na večeři do restaurace. Menu je různé, ale dvě věci nesmějí chybět - ústřice a husí játra. Čerstvé ústřice přivážejí do Bruselu kamiony, stejně jako oblíbené škeble, jež se vaří s přísadami ve vodě a pak se v přiklopených hrncích nosí na naaranžovaný stůl. Belgická vánoční tabule se skládá ze 6 až 8 chodů, mezi něž patří třeba krůta, zvěřina, vařená zelenina, sýrové talíře či speciální ovocný koláč. Přílohou jsou pověstné bruselské bramborové hranolky. A co se pije? Většinou pravé šampaňské. Když čas pokročí a lidem vytráví, tak se vydají na procházku a mají možnost si zabruslit na speciálních kluzištích. To bruselské je kousek od Grand Place na náměstí St. Catherine. Právě sem si labužníci z Evropy chodí do tří rybáren kupovat kapry. "Kapr? Neznám. My jíme na Vánoce jen lososa a tygří krevety," divila se Ilke Vanwerdeová, pro niž byla česká tradice stejně překvapivá jako zjištění, že dárky v Česku nosí Ježíšek, nikoliv Noel. Její rodina si navíc stejně jako většina dává jen symbolické dárky.
</TEXT>
</DOC>
<DOC>
<DOCID>LN-20021221090</DOCID>
<DOCNO>LN-20021221090</DOCNO>
<DATE>12/21/02</DATE>
<TITLE>
Jak se slaví Vánoce ve světě
</TITLE>
<TEXT>
Rakušané milují Vánoce a vše, co k nim patří a proto tu mají svátky i jiné kouzlo než komerční. A protože Rakušané jsou mistry světa v organizování turistiky, snaží se i v předvánoční době vytvořit milou atmosféru adventního prostředí. Nutno dodat - s úspěchem. Náměstí a mnohá zákoutí se mění na vánoční trhy. Ve městech vyrostou speciální kiosky, od nichž se už na dálku táhne vůně vánočního punče a svařeného vína. U hrníčku tu lidé dokáží postávat nekonečně dlouho. O Vídni se teď tvrdí, že neleží na krásném modrém Dunaji, nýbrž právě na punči. Před Vánoci tu žijí lidé také kulturou. Neuvěřitelně mnoho jich chodí na neuvěřitelně drahé koncerty a výstavy. Vídeň je skutečně svůdná hlavně večer, zahalená do vánočního osvětlení. Poezii Vánoc vyzařují historické budovy, hotely..., zkrátka tomu nikdo neunikne. Hodně lidí vychutnává tuto dobu doma a svátky pak tráví na horách. Ve většině domácností vévodí dekoracím adventní věnec, o Štědrém dni zazáří klasický vánoční stromek. Sympatické je, že nejsou teď "nablýskaná" pouze velká města. I v sebemenší zapadlé vesničce září vánoční strom, silnici lemují světelné vánoční motivy a v místním kostelíku leží jezulátko v útulném betlému. Není tajemstvím, že Rakušané mají v povaze podobné rysy jako my. A tak s představou Vánoc je spojeno také hodování a - přiznej-me - někdy i značné přejídání. Na Štědrý den má většina lidí rybu. Na mnoha stolech však zaujímá své výsadní postavení také vídeňský řízek s bramborovým salátem, který ale, na rozdíl od nás, neobsahuje majonézu ani žádný hrášek a podobnou zeleninu. Pouze brambory s cibulkou a sladkokyselým nálevem s trochou oleje. Do pravého rakouského salátu však patří červená cibule. Na Boží hod připravují hospodyňky většinou krůtu. A nemusí to být vždy mohutná čtyř- a vícekilogramová drůbeží dáma. Oblíbené jsou už rozporcované - krůtí prsa je velice jednoduché a rychlé proměnit v dobré sváteční jídlo. Na Štěpána si v mnoha domácnostech pochutnávají na divočině. Stále více však přibývá těch, kteří usednou k obloženým mísám a sporáky po tom vánočním maratonu nechají odpočívat. Další rakouskou specialitou je snad dovolená o Vánocích. Mnoha lidem začaly svátky už tento týden a končí 6. ledna. Tříkrálový svátek je určitým symbolem závěru Vánoc a začátku nového pracovního roku.
</TEXT>
</DOC>
<DOC>
<DOCID>LN-20021221091</DOCID>
<DOCNO>LN-20021221091</DOCNO>
<DATE>12/21/02</DATE>
<TITLE>
Vánoce ve světě
</TITLE>
<TEXT>
Vánoce v Římě jsou především svátky náboženské. Začínají prakticky 8. prosince, svátkem Neposkvrněného početí. V ten den se papež přichází modlit pod sochu Panny Marie na náměstí piazza di Spagna. Následující dva týdny se obyvatelé Říma věnují přípravám a k těm patří v první řadě stavění jesliček. Italská dítka tráví celé dny vytvářením krajiny z mechu a větviček s potůčky a jezírky ze staniolu a každý rok obohacují svou sbírku o nové figurky. Betlémy v italských rodinách jsou většinou z umělé hmoty, ale ve starých kostelech můžete objevit i vzácné betlémy staré několik století. Každý rok se staví velké jesličky také na Svatopetrském náměstí pod velkým vánočním stromem, který papeži darují věřící pokaždé z jiné evropské země. Ten letošní smrk byl přivezen z Chorvatska. Vánoční ulice Říma se v posledních letech nijak neliší od pražských, vídeňských anebo madridských. Všude stejný světelný déšť a stejné ozdoby. Snad jen uličky osvícené jemným světlem loučí a olejových svítilen působí trochu jinak. A také záhony červených euforbií a barevných bramboříků budete těžko hledat více na sever. Ty letošní jsou první vánoční nákupy s eurem. Letos se prý ale nikomu do nákupů moc nechce. Kvůli cenám, kvůli krizi, kvůli pesimismu, který všechny zachvátil. Kupují se pouze nejnutnější a většinou praktické dárky. Největší úspěchy sklízejí obchody, ve kterých kupující mohou utratit poslední liry. I když jde spíše o reklamu. Lidí, kteří by si nechali liry až do dneška, je mezi Italy málo. Štědrý den je dnem půstu. Od rána do půlnoci se jí jen bezmasé pokrmy (mezi něž se řadí i ryby). Maso nepřipouští ani velkolepá štědrovečerní hostina s mnoha chody, připravovaná pro spoustu příbuzných a známých. Sejdou se všichni u stolu kolem osmé, aby jedli, pili a bavili se až do chvíle, kdy se odchází na půlnoční mši. Předkrm, první chod i druhé chody štědrovečerní večeře musejí být výlučně z ryb. Fantazii se meze nekladou. Každý italský kraj, každé větší městečko má vlastní tradici v přípravě těchto rybích hodů. U Jaderského moře vám předloží třeba špagety s mořskými měkkýši a směs ryb v husté rajčatové omáčce, v horách připravují zase sušenou tresku, v Pádské nížině mají jako specialitu marinovaného úhoře, jinde dostanete krevety anebo jemný mořský jazyk atd. do nekonečna.
</TEXT>
<HEADING>
Rodinné hry, čarodejnice Befana a uhlí z cukru
</HEADING>
<TEXT>
Od stolu se vstává před půlnocí a jde se do kostela. Řím je velkolepý a dojemný, když se rozezní stovky zvonů, aby ohlásily narození Ježíše. Na Boží hod vánoční se scházejí tisíce Římanů na Svatopetrském náměstí, aby si vyslechli požehnání urbi et orbi, které papež uděluje městu Římu a celému světu. Svátky se pak tráví s rodinou a přáteli. Od rána do večera se tu hrají společenské hry. Zejména karty a tombola, což je jakési domácí bingo. Většinou se nechávají vyhrávat děti. I když ne všichni strýčkové a babičky jsou ochotní prohrávat. Znám i takové, kteří nedokážou prohrát ani ty fazole, o které se hraje. Hlavně se ale zase jí. To vše trvá až do 6. ledna. V ten den se katolická Itálie vrací na jednu noc ke svým pohanským kořenům. Itálie neslaví Tři krále, nýbrž starou protivnou čarodějnici Befanu, která v noci létá na koštěti nad ztichlými městy a komínem hází do krbů nadílku pro děti. Ty hodné dostávají sladkosti a hračky, ty zlobivé černé uhlí. Ale i to "uhlí" je z cukru.
Od stolu se vstává před půlnocí a jde se do kostela. Řím je velkolepý a dojemný, když se rozezní stovky zvonů, aby ohlásily narození Ježíše. Na Boží hod vánoční se scházejí tisíce Římanů na Svatopetrském náměstí, aby si vyslechli požehnání urbi et orbi, které papež uděluje městu Římu a celému světu. Svátky se pak tráví s rodinou a přáteli. Od rána do večera se tu hrají společenské hry. Zejména karty a tombola, což je jakési domácí bingo. Většinou se nechávají vyhrávat děti. I když ne všichni strýčkové a babičky jsou ochotní prohrávat. Znám i takové, kteří nedokážou prohrát ani ty fazole, o které se hraje. Hlavně se ale zase jí. To vše trvá až do 6. ledna. V ten den se katolická Itálie vrací na jednu noc ke svým pohanským kořenům. Itálie neslaví Tři krále, nýbrž starou protivnou čarodějnici Befanu, která v noci létá na koštěti nad ztichlými městy a komínem hází do krbů nadílku pro děti. Ty hodné dostávají sladkosti a hračky, ty zlobivé černé uhlí. Ale i to "uhlí" je z cukru.
</TEXT>
</DOC>
<DOC>
<DOCID>LN-20021221092</DOCID>
<DOCNO>LN-20021221092</DOCNO>
<DATE>12/21/02</DATE>
<TITLE>
Vánoce ve světě
</TITLE>
<TEXT>
Zeptáte-li se Pařížana na Vánoce, můžete si být celkem jisti, že vyšpulí ústa a udělá to známé "pffffff". Jako že pro něj neznamenají bůhvíco. Důkazem je i to, že i 24. prosince je v Paříži řada obchodních domů otevřena až do sedmi či osmi hodin večer, kdy by se už mělo sedět u slavnostně prostřeného štědrovečerního stolu. Jiné je to samozřejmě v Alsasku, kde jsou domečky překrásně nazdobené, všude, kam se podíváte, najdete trhy a stoly prohýbající se pod nákladem vybraných lahůdek. Někde si pochutnávají na husích či kachních játrech, jinde se nemohou dočkat typického vánočního dezertu, kterým je roláda politá čokoládou, připomínající svou strukturou dřevo. Také se jí neřekne jinak než poleno. Každý region slaví Vánoce po svém, třeba v mystické Bretani to vypadá jinak než v Alsasku, ale právě tady připomínají Vánoce skutečně náboženský svátek více než kdekoliv jinde. Co o Vánocích všechny Francouze spojuje, jsou bohaté labužnické tabule. Když jsem se jedné Francouzky zeptal, jaký je tady nejoblíbenější vánoční dárek, dlouze se zamyslela a pak řekla: čokoláda. Jako by nemysleli na nic jiného.
</TEXT>
<HEADING>
Posedlost žárovkami a návrháři stromečků
</HEADING>
<TEXT>
Posedlost žárovkami někteří vysvětlují tím, že se jedná o kompenzaci za nedostatek sněhu. Alespoň v Paříži. O Champs-Elysees kdosi prohlásil, ze je to ulice dobrá snad jen na přehlídky. Tedy pokud nemilujete nákupy a nevlastníte několik karet k tomu potřebných, zvláště na tomto místě. Nejslavnější pařížská ulice ale vypadá v tom osvětlení opravdu mimořádně vznešeně. I když už se Francouzi rozhodli umístit žárovičky všude, kde se dá, přesto jim v tomto směru rozhodně nelze upřít vkus. Na rozdíl třeba od poněkud dětinských Američanů, kteří si žárovkami omotají celý dům kolem dokola a ještě si z nich na zahrádce vytvoří roztomilého kolouška, popřípadě vznešenou labuť. Paříž opravdu nevypadá jako Disneyland, i když některé výlohy naznačují, že jsou na dobré cestě. Na druhé straně byl letos vůbec poprvé ozdoben obchodní dům Galeries Lafayette překrásnou barevnou arabskou mozaikou, která jen dokládá smysl Francouzů pro estetiku. Město módních tvůrců učinilo své pověsti zadost ve středu, kdy už podeváté ozdobili nejslavnější designéři vánoční stromečky. Nápadům se meze nekladou a pokud je některý stromeček ozdoben dámskými kalhotkami, jistě si pomyslíte, že tvůrce měl pro toto své pocitové vyjádření jistě nějaký důvod. Pro většinu Francouzů jsou Vánoce především dobou, kdy se setkávají rodiny a společně se mohou věnovat nejoblíbenější činnosti - jídlu. Stává se tedy, že v Paříži zůstávají snad jen cizinci, neboť každý druhý Pařížan se narodil jinde než tady. A setkávání rodin právě v Paříži je velmi obtížné, neboť byty - pokud zrovna nebydlíte v luxusním šestnáctém obvodu - jsou tu velmi malé. Elektronická pošta už dorazila i do Francie. Výsledkem je, že děti jen výjimečně Noelovi posílají dopis s nějakým přáním pěkně zalepený v obálce. Mnohem častěji se s ním spojí pomocí internetu, aby ho požádaly o nějakou počítačovou hru. Říká se, že Francouzi ze všeho nejvíce nesnášejí nudu a ten, kdo tráví čas v Paříži, jistě uzná, že Vánoce tady nudné rozhodně nejsou, i když jim asi chybí naše srdečnost. Vánoce tady vás znovu utvrdí v tom, co se o Francouzích říká. Že nežijí ve světě, který tu je, ale ve světě, který kdysi existoval.
Posedlost žárovkami někteří vysvětlují tím, že se jedná o kompenzaci za nedostatek sněhu. Alespoň v Paříži. O Champs-Elysees kdosi prohlásil, ze je to ulice dobrá snad jen na přehlídky. Tedy pokud nemilujete nákupy a nevlastníte několik karet k tomu potřebných, zvláště na tomto místě. Nejslavnější pařížská ulice ale vypadá v tom osvětlení opravdu mimořádně vznešeně. I když už se Francouzi rozhodli umístit žárovičky všude, kde se dá, přesto jim v tomto směru rozhodně nelze upřít vkus. Na rozdíl třeba od poněkud dětinských Američanů, kteří si žárovkami omotají celý dům kolem dokola a ještě si z nich na zahrádce vytvoří roztomilého kolouška, popřípadě vznešenou labuť. Paříž opravdu nevypadá jako Disneyland, i když některé výlohy naznačují, že jsou na dobré cestě. Na druhé straně byl letos vůbec poprvé ozdoben obchodní dům Galeries Lafayette překrásnou barevnou arabskou mozaikou, která jen dokládá smysl Francouzů pro estetiku. Město módních tvůrců učinilo své pověsti zadost ve středu, kdy už podeváté ozdobili nejslavnější designéři vánoční stromečky. Nápadům se meze nekladou a pokud je některý stromeček ozdoben dámskými kalhotkami, jistě si pomyslíte, že tvůrce měl pro toto své pocitové vyjádření jistě nějaký důvod. Pro většinu Francouzů jsou Vánoce především dobou, kdy se setkávají rodiny a společně se mohou věnovat nejoblíbenější činnosti - jídlu. Stává se tedy, že v Paříži zůstávají snad jen cizinci, neboť každý druhý Pařížan se narodil jinde než tady. A setkávání rodin právě v Paříži je velmi obtížné, neboť byty - pokud zrovna nebydlíte v luxusním šestnáctém obvodu - jsou tu velmi malé. Elektronická pošta už dorazila i do Francie. Výsledkem je, že děti jen výjimečně Noelovi posílají dopis s nějakým přáním pěkně zalepený v obálce. Mnohem častěji se s ním spojí pomocí internetu, aby ho požádaly o nějakou počítačovou hru. Říká se, že Francouzi ze všeho nejvíce nesnášejí nudu a ten, kdo tráví čas v Paříži, jistě uzná, že Vánoce tady nudné rozhodně nejsou, i když jim asi chybí naše srdečnost. Vánoce tady vás znovu utvrdí v tom, co se o Francouzích říká. Že nežijí ve světě, který tu je, ale ve světě, který kdysi existoval.
</TEXT>
</DOC>
<DOC>
<DOCID>LN-20021221093</DOCID>
<DOCNO>LN-20021221093</DOCNO>
<DATE>12/21/02</DATE>
<TITLE>
3 premiéry
</TITLE>
<TEXT>
Televizní premiéra filmového zpracování Erbenovy básnické sbírky Kytice. Kameraman a režisér F. A. Brabec zfilmoval sedm příběhů jako sedm hororů. Báseň Kytice je emotivním vstupem do celého vyprávění. Balada Vodník je filmovou epopejí o spojení a nepochopení dvou rozdílných světů - pozemského a vodního. Polednice je jen stařena, která se toulá od vesnice k vesnici. Do tváře jí nevidíme, ale vzbuzuje hrůzu... a ještě k tomu ta neblahá věštba. Příběh Svatební košile je nejemotivnější romantický horor, ve kterém se střetává pozemský život se záhrobním. Dceřina kletba je o zoufalém nedorozumění dvou generací - milující matka trpí navzdory svým náboženským zásadám pocitem viny za postižené dítě. Příběh Zlatý kolovrat je vystavěný na obludnosti duše, kde tvář zůstává stejná, ale povaha je jiná. Sedmý horor Štědrý večer uzavírá kruh lidských vášní i tragédií postavou staré ženy, která přijímá svůj osud s pokorou a smířením.
Hrají: L. Rybová, D. Bárta, J. Švandová, K. Sedláčková, K. Roden a další.
Nový film ČT je únosem diváka do světa, ve kterém slova láska, přátelství a rodina ještě neztratila svůj smysl. Jde o napínavé vyprávění o dospívajícím Liborovi, který se během pár minut dostává z exkluzivního prostředí dnešní bohaté vrstvy do situace, kdy musí bojovat o holý život. Ztratí všechno, ale může získat tolik, že neváhá riskovat.
Hrají: V. Kotek, B. Hrzánová, R. Holub, H. Maciuchová další. Režie I. Pokorný.
Premiéra českého filmu o "mladém pětasedmdesátníkovi", věčném snílkovi a recesistovi, který se, na rozdíl od své milované a ustarané manželky, odmítá smířit s údělem rezignujícího stáří a žije svůj život jako nikdy nekončící výzvu. Hlavní a svou poslední filmovou roli ztvárnil v této povedené tragikomedii Vlastimil Brodský.
Dále hrají: S. Zázvorková, S. Zindulka, O. Vetchý, P. Špalková, S. Stašová, Z. Kabátová a další. Režie V. Michálek.
</TEXT>
<HEADING>
3 pohádky na štědrý večer
</HEADING>
<TEXT>
Královský slib - 19.00, ČT 1 - Premiéra pohádky, ve které dva, kteří se nemilují, žene k sňatku slib královských otců. Jeden z králů ale v boji padne... Hrají K. Issová, L. Vondráčková, J. Kraus... Režie K. Hanzlík.
Pyšná princezna - 19.25, Nova - Slavná česká pohádka. Hodit střevícem by si měla princezna Krasomila o Vánocích, a ne pyšně čekat, až jí zahradník (vlastně král Miroslav) střevíček zaváže... Režie B. Zeman (1952).
Byl jednou jeden král - 21.05, Prima - Tvrdohlavý král Jan Werich chce svým poddaným dokázat, že sůl není nad zlato. Ale s pomocí Vlasty Buriana se mu to moc nedaří. Režie B. Zeman (1954).
</TEXT>
<HEADING>
12 tipů LN
</HEADING>
<TEXT>
16.10, Nova - Francouzsko-německo-italský dobrodružný film. Gérard Depardieu jako Obelix získá neuvěřitelnou sílu díky magickému nápoji. Vymyslí plán, jak zachránit vesnici před nájezdem Římanů v čele s Juliem Caesarem. Režie C. Zidi (1999).
11.05, ČT 1 - První díl českého komediálního seriálu Jaroslava Dietla na motivy románu Gustava Flauberta. Nezapomenutelné hlavní role dvou úředníků v důchodu ztvárnili Jiří Sovák a Miroslav Horníček. Režie J. Roháč (1972).
20.00, ČT 1 - Slavná česká pohádka o krásné Ladě, zlém králi Kazisvětovi a dobrém princi Radovanovi. Hrají: M. Kyselková, F. Smolík, J. Zíma, J. Kurandová, S. Neumann, J. Vinklář a další. Režie Martin Frič (1959).
21.30, ČT 2 - Premiéra kriminální komedie Woodyho Allena. Dvojice starších manželů sleduje osudy druhých. Když jejich sousedka zemře na infarkt, začnou podezřívat jejího muže z vraždy... Hrají: W. Allen, D. Keatonová a další (1993).
13.35, ČT 2 - Tragikomický příběh Dušana Kleina na motivy Třešňákovy povídky Minimax vypráví o zážitcích mladého umělce (O. Vetchý) a jeho přítele židovského obchodníka s koberci (V. Brodský) v období normalizace (1992).
16.10, Nova - V českém filmu by si kamarádi měli připravit pro své děti na zasněžené chatě lití olova. Možná by z něho vyčetli, že se schyluje k přepadovce manželek... Hrají: J. Satinský, J. Šulcová, E. Balzerová, V. Postránecký a další. Režie D. Klein (1983).
17.55, Nova - Jedna z nejslavnějších filmových pohádek byla natočena v česko-německé koprodukci. Zazářili v ní především Libuše Šafránková v roli Popelky a Pavel Trávníček v roli prince. Režie Václav Vorlíček (1973).
18.10, Prima - Belgický detektiv Hercule Poirot sní o Vánocích bílých, klidných a bez vraždy. Přesto bude muset zrovna o svátcích vyšetřovat, kdo zabil majitele diamantových dolů. V hlavní roli D. Suchet. Režie E. Bennett (1994).
14.55, ČT 1 - Setkání známých hudebních sólistů s podtitulem "Rýmování o životě". Účinkují: Lucie Bílá, Iva Bittová, Jana Kirschner, Petr Hapka, Richard Müller, Jarek Nohavica a Hana Hegerová. Koncert bude moderovat Milan Lasica.
12.10, ČT 2 - Slavný americký muzikál v hlavní roli s Audrey Hepburnovou oceněný osmi Oscary. Profesor Henry Higgins chce z prosté květinářky Lízy Doolittlové udělat pravou dámu. Režie George Cukor (1964). V anglickém znění s titulky.
</TEXT>
</DOC>
<DOC>
<DOCID>LN-20021221094</DOCID>
<DOCNO>LN-20021221094</DOCNO>
<DATE>12/21/02</DATE>
<TEXT>
MLADÁ BOLESLAV - Mladoboleslavský důchodce choval ve svém domě a v přilehlých kůlnách v naprosto nevyhovujících podmínkách šest desítek psů. Během podzimu se podařilo ho přesvědčit, aby se zvířat dobrovolně vzdal. Městští policisté pak psy rozvezli do několika útulků. Úřady tak dořešily případ, který trval několik let. Oznámili to včera zástupci městské policie a okresní veterinární správy. Podrobnosti případu nechtějí úředníci ani strážníci příliš rozvádět s odůvodněním, že jde o komplikovaný sociální případ. Muž si přiváděl domů ztracené psy, o které se nadšeně staral, ale v hrozných podmínkách. Jejich počet postupně narůstal, protože se mezi sebou množili. "Byla to degenerativní, příbuzenská plemenitba, která je nezákonná. Není možné psy takto chovat, časem by z toho vznikaly deformace a zrůdy," řekl Jaroslav Šverma z okresní veterinární stanice. Mrtvá zvířata důchodce zakopával do země. Psy choval v domě, ve sklepích i v kůlnách. Lidé z okolí si stěžovali na velký hluk. Jan Lébl z městské policie řekl, že jednání s důchodcem bylo velmi obtížné. S muži v uniformě nechtěl vůbec mluvit. Specialista na odchyt psů z městské policie proto k němu musel chodit vždy v civilu. "Dnes už je ale případ vyřešen," řekl Lébl. Muž si mohl nechat pouze dva psy stejného pohlaví.
</TEXT>
</DOC>
<DOC>
<DOCID>LN-20021221095</DOCID>
<DOCNO>LN-20021221095</DOCNO>
<DATE>12/21/02</DATE>
<GEOGRAPHY>PŘÍBRAM</GEOGRAPHY>
<TEXT>
Rozsáhlá rekonstrukce kamenné terasy a schodiště okolo baziliky Nanebevzetí Panny Marie na poutním místě Svatá Hora v Příbrami skončila. Opravovat se začalo po tradičních červnových oslavách korunovace a práce se prováděly za plného provozu. Rekonstrukce stála devět milionů korun, z nich osm milionů uhradil stát a zbytek církev a veřejná sbírka. Stavební firma musela terasu ukotvit a zabezpečit injektáží, přeložit čtyři schodiště a vyměnit poškozené nebo zničené kamenné prvky. Zjistilo se přitom, že první větší úpravy terasy jsou asi z roku 1936. Její úloží ale tehdy nebylo zpevněno betonem, proto začalo "ujíždět", sdělil místostarosta Ivan Šedivý. V rámci rekonstrukce bylo nyní v suterénu mníšecké kaple postaveno bezbariérové sociální zařízení. V dalších letech by měly být zrestaurovány také kamenné umělecké prvky včetně více než čtyřiceti soch. Na jejich stavu se vážně podepsal déšť, popílek z ovzduší, mech i konstrukční vady. Na opravu ale zatím nejsou peníze. Podle Šedivého by sochy bylo třeba alespoň zakonzervovat. Příbramská Svatá Hora je nejvýznamnějším a nejstarším mariánským poutním místem v České republice. V roce 1861 ji dostali do správy redemptoristé, kteří tam působili až do roku 1950. Na Svatou Horu se znovu vrátili po 40 letech a ihned zahájili opravy.
</TEXT>
</DOC>
<DOC>
<DOCID>LN-20021221096</DOCID>
<DOCNO>LN-20021221096</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Tři roky vězení. Takový je trest pro sochaře Pavla Opočenského za to, že si po léta vodil domů nezletilá děvčata a platil jim za sexuální služby. Rozsudek včera vynesl soudce Obvodního soudu pro Prahu 2 Ondřej Havlín. "Po dobu několika let se stýkal s děvčaty, která obhajoba sice označuje za lolitky, nicméně došlo jak k orálnímu, tak ke klasickému sexuálnímu styku s nimi," zdůvodnil soudce rozsudek. Sochař označil verdikt za příliš přísný. Nevěděl prý, jak jsou dívky staré: "Když jsem to zjistil, byl jsem šokován." Soud při posuzování závažnosti jeho jednání nebral v úvahu, že byl již za údajnou onanii před dětmi v roce 1998 stíhán. Řízení totiž tehdy přerušila amnestie. "Na obžalovaného se proto hledí, jako by stíhán nebyl," řekl soudce.
</TEXT>
</DOC>
<DOC>
<DOCID>LN-20021221097</DOCID>
<DOCNO>LN-20021221097</DOCNO>
<DATE>12/21/02</DATE>
<TITLE>
OSTRAVA - Tři roky uplynuly v těchto dnech od chvíle, kdy policie zatkla na česko-polském hraničním přechodu bývalého šéfa Moravia Banky Jiřího Barona. Nyní je hlavní postavou probíhajícího procesu, ve kterém je spolu s ním obviněno dalších šestnáct manažerů. Ze všech vazebně stíhaných finančníků to byl právě sedmačtyřicetiletý Baron, kdo si zatím odseděl nejvíc - 19 měsíců. Na svobodě je nyní jen díky sedmimilionové kauci. Na tu se mu, bývalému učiteli z Třince, složili podle jeho slov přátelé. V případě Moravia Banka vznikla na severní Moravě v roce 1992, zkrachovala o sedm let později. "Až do roku 1994 jsem já a moje firmy byli pouze klienty banky. Pak jsme se dozvěděli, že část akcií je na prodej a koupili je. Domnívali jsme se, že cena akcií půjde nahoru a my je prodáme s velkým ziskem," říká o začátku pro něj dnes velmi nepříjemného příběhu Baron. Podnikal již na začátku 90. let, kdy spoluzakládal dvě soukromé školy v Třinci a v Havířově. K nim se přidala leasingová společnost s názvem Betafin. Ta koupila ony akcie, jejichž vlastnictví přivedlo Barona do vazby a před soud. "Nikdy jsme neměli více akcií Moravia Banky než nějakých sedm procent," vysvětluje vlastnické otazníky v bance Baron. Moravia Banka také nikdy neměla výraznějšího vlastníka - počty akcionářů se pohybovaly mezi 80 a 90. Baron byl předsedou dozorčí rady. Když se jednou za tři měsíce členové rady v bance scházeli, musel se prý Baron na vrátnici prokazovat průkazkou. "Neměl jsem v bance ani klíče od záchodu, natož pak od trezoru," říká muž, kterému hrozí až dvanáctileté vězení.
</TITLE>
<HEADING>
Kapitál chyběl všem
</HEADING>
<TEXT>
Na přímou otázku, kdo může za krach banky, Baron odpovídá, že na vině je ekonomická situace republiky z konce devadesátých let. Úvěry nesplácely ani podniky se státní účastí, natož pak ty soukromé. Všem chyběl kapitál. "Do ozdravění českého bankovnictví stát později investoval 500 miliard. Kdyby tehdy pomohl jedinou miliardou Moravia Bance, bohatě bychom přežili," domnívá se. "Už v roce 1998 jsme začali poznávat, že není všechno zlato, co se třpytí," odpovídá Baron na otázku, kdy management zjistil, že banka je na tom špatně. Ve stejné situaci se ovšem tehdy ocitaly prakticky všechny české finanční ústavy. O tom, že bance byla odebrána licence, se 2. září 1999 dozvěděl Baron z ranních rozhlasových zpráv. Tu dobu popisuje jako hektickou. "Létal jsem po světě a sháněl nového silného vlastníka," uvádí. Dodnes tvrdí, že kdyby banka přežila ještě tři měsíce, velký vlastník by do ní vstoupil. "Dokumenty o tom mám schované, až přijde čas, třeba je zveřejním." Policie Barona zatkla před třemi lety. V neděli 19. prosince 1999 na česko-polském hraničním přechodu. Bývalý šéf dozorčí rady se vracel z polského městečka Skozcov. "Pečou tam výtečné jahodové koláče, jezdívám pro ně často. Dodnes nevím, kdo ty koláče nakonec snědl," říká Baron o okamžicích svého zatčení. Následujících devatenáct měsíců ve vazbě je pro něj traumatizujícím zážitkem: "Zažijete velké ponížení. Stačí jenom, když jdete na velkou stranu a ostatní tři spoluvězni se na vás dívají." Ve vazbě prý často přemýšlel, proč při svém podnikání raději nezůstal pouze u škol. Ty ostatně fungují dodnes a on je jejich zaměstnancem.
Moravia Banky je obviněno 17 mužů z úvěrových podvodů, zneužívání informací v obchodním styku, klasických podvodů a porušování povinností při správě cizího majetku. Škoda, kterou měli způsobit, přesahuje jednu miliardu korun. Soud začal letos v září a jeho konec právníci očekávají nejdříve za rok. Čísla, která proces doprovázejí, jsou doslova impozantní: sám soudní spis váží padesát kilogramů a má téměř 25 tisíc stran.
hkr
</TEXT>
</DOC>
<DOC>
<DOCID>LN-20021221098</DOCID>
<DOCNO>LN-20021221098</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Několik let trvající spor o sjezdovku na Lysé hoře v Beskydech vyřešil včera ministr životního prostředí Libor Ambrozek. Nepovolil provoz velké severní sjezdovky. Lyžařům bude moci sloužit jen malá, jižní sjezdovka, pro jejíž provoz však bude muset být splněno několik podmínek. Například výška sněhové pokrývky musí být nejméně 40 centimetrů, hranice trati musí být vymezena bariérami a musí být dořešené parkování vozidel. "Posuzoval jsem případ velmi pečlivě. Severní sjezdovka představuje příliš velké riziko pro horský ekosystém," objasnil své rozhodnutí Ambrozek. Severní sjezdovka se nachází v oblasti horských beskydských smrčin ve vzácném vegetačním stupni. Tím, že je povrch sjezdovky vykácen, je okolní les ohrožen postupným rozvratem. Zalesnění požaduje i správa CHKO Beskydy. S rozhodnutím ministra jsou spokojeni také ekologové. "Považujeme to za hezký vánoční dárek veřejnosti, která právem očekává, že přírodní rezervace budou chránit naše přírodní klenoty, a ne sloužit jako něčí zlatý důl," řekl Michal Rezek z Hnutí Duha. Proti ministrovu rozhodnutí již není odvolání.
</TEXT>
</DOC>
<DOC>
<DOCID>LN-20021221099</DOCID>
<DOCNO>LN-20021221099</DOCNO>
<DATE>12/21/02</DATE>
<GEOGRAPHY>PRAHA</GEOGRAPHY>
<TEXT>
Pražský městský soud vrátil vrchnímu státnímu zastupitelství kauzu bývalého předsedy Českomoravského fotbalového svazu Františka Chvalovského k došetření. Oznámila to soudkyně Dana Pacholíková s tím, že tento týden odeslala spis žalobci. Podle soudkyně se státní zastupitelství dopustilo při vyšetřování kauzy procesního pochybení, které bylo zřejmě způsobeno tím, že začátkem letošního roku nebyl ještě zcela sjednocen výklad novely trestního řádu. Chyba podle ní spočívala v tom, že v obžalobě jsou popsány skutky, pro které nebylo zahájeno trestní stíhání Chvalovského. "Z pohledu soudu se jedná o pochybení, které nelze v řízení před soudem nijak napravit," konstatovala soudkyně. Bývalý fotbalový boss a pět dalších manažerů připravili podle žalobce Komerční banku o 1,5 miliardy korun.
</TEXT>
</DOC>
</CZE>