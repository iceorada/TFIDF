<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020923001</DOCID>
<DOCNO>LN-20020923001</DOCNO>
<DATE>09/23/02</DATE>
<TITLE>
Německé volební drama: Stoiber podle odhadů těsně vedl, ale Schröder zřejmě bude schopen sestavit vládu
</TITLE>
<GEOGRAPHY>BERLÍN</GEOGRAPHY>
<TEXT>
Německé parlamentní volby se změnily ve velké drama, srovnatelné pouze s prezidentskými volbami v USA v roce 2000. Po uzavření volebních místností se okamžitě začaly objevovat odhady, které nejprve neurčily vítěze, později naznačovaly velice těsné vítězství opozičních křesťanských demokratů CDU/CSU Edmunda Stoibera. Podle odhadů, které se během včerejších večerních hodin neustále měnily, Stoiber skutečně vítězil. Kvůli propadu jeho tradičního spojence FDP však nebude mít šanci sestavit většinovou vládu. Ve volebním štábu CDU/CSU se vítězství slavilo už krátce po zveřejnění prvních výsledků. Zaplněná centrála strany skandovala "Edmund, Edmund!" a Edmund Stoiber vystoupil se svým prvním hodnocením. "Jedno je jisté CDU/CSU vyhrála volby. Velká strana středu je znovu tady a stala se nejsilnější stranou Bundestagu a s naším volebním výsledkem uděláme, co se dělat dá," prohlásil. Konzervativci zároveň vyloučili velkou koalici mezi CDU/CSU a SPD. Kancléř Gerhard Schröder se za vítěze voleb neprohlásil, nicméně řekl, že by byl rád, kdyby pokračovala dosavadní koalice SPD-Zelení: "Budeme-li mít většinu, využijeme ji." Právě volební zisk koaličního partnera SPD Zelených Schröderovi s největší pravděpodobností zajistí další čtyři roky u moci. Straně, jejíž hlavní postavou byl ministr zahraničí a nejpopulárnější německý politik Joschka Fischer, se totiž podařilo porazit tradičního partnera CDU/CSU liberály z FDP. Zelení si tak splnili svůj hlavní cíl a stali se třetí nejsilnější stranou S polkového sněmu. Počet křesel SPD ve S polkovém sněmu mohou ještě zvýšit tzv. převisové mandáty. O ty se zvyšuje počet členů v parlamentu a podle některých odhadů by jich mohla SPD získat více než CDU/CSU.
Schröderovi sociální demokraté oproti volbám v roce 1998 ztratili dvě až tři procenta. SPD podpořilo o pět procent méně dělníků, přestali jí důvěřovat také čtyři procenta nezaměstnaných. A právě na tom, že se vládě nepodařilo výrazněji snížit nezaměstnanost, vydělal Edmund Stoiber. Kancléř Schröder i přes volební ztrátu prohlásil, že se necítí jako poražený. "Rád bych sice dosáhl výsledku z minulých voleb. Náš cíl ale byl pokračování rudo-zelené koalice, a ten se doufám podaří splnit," řekl. Dlouhé měsíce před volbami si Stoiberova strana držela v průzkumech vedení. Ztratila je ale kvůli nasazení Schröderova kabinetu při srpnových povodních a kvůli Schröderovu odmítání účasti Německa v případné válce v Iráku. "Já jsem debatu o Iráku nezahájil kvůli volební kampani. Jen jsem formuloval pozici Německa. Nechtěl jsem si polepšit ve volbách, ale vždy jsem měl na mysli to, co má říct kancléř Německa v tak složité situaci," řekl k tomu včera večer v televizní debatě předsedů hlavních stran ve Spolkovém sněmu kancléř Schröder. Jeho postoj k americkému nátlaku na Irák vyhovoval nejvíce koaličnímu partnerovi SPD Zeleným, kteří ve včerejších volbách dosáhli nejlepšího výsledku za 22 let své existence. "Jsme tak šťastní. Objevilo se téma války a míru a my máme velice kompetentního ministra zahraničí. Za úspěchem stojí kombinace témat a lidí," prohlásil lídr Zelených Rezzo Slauch. Oproti SPD si CDU/CSU polepšila přibližně o čtyři procenta. "Volební boj jsme nevedli prostřednictvím osobností, ale prostřednictvím témat. Zaměřili jsme se na hospodářství, zaměstnanost. Nedělali jsme to jako Schröder a nevyvolávali jsme strach z války," řekl předseda CDU/CSU Stoiber. Postkomunistická PDS podle odhadů vyklízí pozice v parlamentu. Nepřekročila totiž zřejmě pětiprocentní hranici pro vstup do Spolkového sněmu. V parlamentu může být ale zastoupena díky mandátům získaným z přímé volby. Volební odhady ale tvrdí, že zatím má šanci pouze na dva, což nestačí, aby mohla v Bundestagu založit poslanecký klub. K tomu jsou nutná tři křesla. Porážku přiznávají také liberálové z FDP, které těsně před volbami poškodil skandál Jürgena Möllemana. Ten rozesílal volební materiály napadající čelné představitele židovských obcí v Německu a izraelského premiéra Šarona. Předseda strany Guido Westerwelle vyzval okamžitě po volbách místopředsedu Möllemana k rezignaci.
Volební výsledky (odhady ve 21.45 hodin)
Podle televize ARD
</TEXT>
</DOC>
<DOC>
<DOCID>LN-20020923002</DOCID>
<DOCNO>LN-20020923002</DOCNO>
<DATE>09/23/02</DATE>
<TITLE>
Vyjadřovat se k výsledkům německých parlamentních voleb v prvních hodinách po uzavření volebních místností, kdy se situace mění každým okamžikem, to je úkol nesnadný a nevděčný, zejména, když síly jsou takřka vyrovnané. Leč novinová rotačka na definitivní výsledky počkat nemůže. Práce komentátora je o to těžší v případě, když běžci v cílové rovině mají tak shodné šance, že o vítězi může rozhodnout délka nosu. Všechny německé ústavy pro výzkum veřejného mínění se shodovaly v názoru, že to bude klání napínavé do poslední chvíle. A tak se i stalo. V životě jsem ještě nezažil povolební večer tak dramatický a plný zvratů. Několik institutů sice předpovídalo slabý náskok dosavadní červeno-zelené koalice, avšak prominentní demoskopický ústav v Allensbachu ještě včera hlásil, že černo-žlutá opozice má tenounký předstih před vládnoucími sociálními demokraty a Zelenými.
</TITLE>
<TEXT>
S výhradou, že se výsledky mohou v průběhu pozdního večera ještě změnit a v krajním případě třeba zvrátit nynější stav, konstatuji, že po dvaadvacáté hodině, kdy komentář odesílám, vypadá výsledek tak, že opoziční CDU/CSU, která zprvu vedla před sociálními demokraty o dvě procenta, má nyní už jen předstih 0,7 procenta. Vzhledem k propadu liberální FDP a k relativnímu úspěchu Zelených tak s největší pravděpodobností volby do Spolkového sněmu vyhrála dosavadní vládní koalice v čele s kancléřem Schröderem, a to s náskokem asi pěti mandátů nad opozičním svazkem křesťanských stran CDU/CSU s liberálními demokraty FDP. Takže kancléřský kandidát Edmund Stoiber, dosavadní předseda vlády spolkové země Bavorsko, zřejmě do Berlína nepřesídlí.
</TEXT>
<HEADING>
Německá "pravice", německá "levice"
</HEADING>
<TEXT>
Jak jsem nakoupil, tak prodávám. Pokud v nejbližších dnech bude někdo tvrdit, že takový výsledek s naprostou samozřejmostí očekával a předpokládal, nebude to seriózní výpověď. Navzdory stále preciznějším propočtům demoskopů neexistují ve fungující demokracii předem jisté a zaručené volební výsledky. Obzvláště ne v demokracii tak mnohovrstvé, pluralitní a komplikované jako je německá. Abychom měli aspoň přibližnou představu její složitosti, zopakujme si několik údajů. Spolková republika Německo má 82 milionů obyvatel, z toho 42 milionů žen a 40 milionů mužů. Volební právo mělo tentokrát přes 62 milionů občanů, více než kdykoli v minulosti. Poprvé mohlo volit více než 3,3 milionu mladých lidí, kteří v uplynulých čtyřech letech překročili věkovou hranici osmnácti let. V novém německém parlamentu zasedne asi 600 místo dosavadních 656 poslanců, počet volebních okrsků byl snížen z 328 na 299. Za zmínku zajisté stojí, že volebního práva mohlo tentokrát poprvé využít 900 tisíc nových držitelů německých pasů, z toho rovného půl milionu před nedávnem integrovaných německých občanů tureckého původu. Tyto volby do Spolkového sněmu byly v pořadí patnácté; dodejme slůvko "teprve", protože za 53 let existence SRN to opravdu není mnoho, zejména ve srovnání s Itálií nebo Francií. Ale je nesporný fakt, že v uplynulém půlstoletí bylo Německo (nepočítáme-li dočasnou existenci nesvéprávné sovětské filiálky NDR na německé půdě) politicky neobyčejně stabilní. Tato stabilita se osvědčila zejména při změnách vlád. Zažil jsem jich v Německu za uplynulých 33 let několik. V podstatě šlo vždy o výměnu v samém středu politického spektra, kdy buď levý střed vystřídal střed pravý, anebo naopak. Kdokoli v německých souvislostech hovoří o "pravici" anebo "levici" podle českém zlozvyku, nevystihuje situaci. Nikdy jsem neměl pocit, že by vládnoucí CDU/CSU byla ve své praxi méně sociální nežli vláda sociálnědemokratická. A také vlády vedené SPD nejevily nijak nápadnější etatistické tendence než jejich pravostředoví předchůdci. V Německu je zřetelnou "levicí" postkomunistická PDS, která se tentokrát, jak se zdá, už do parlamentu vůbec neprodere, za "pravici" pak jsou považovány neonacistická NPD a podobná seskupení, která ve volbách obvykle končí s výsledkem nula a něco. Kancléřský kandidát Stoiber vynaložil ve své předvolební kampani mnoho úsilí na to, aby se zbavil nálepky "pravičáka", která v Německu - na rozdíl od nás - platí za žalovatelnou urážku. Jednu chvíli se večer zdálo, že CDU/CSU s FDP povládnou se slabounkou většinou dvou mandátů ve Spolkovém sněmu. Pak se situace otočila a o pouhé dva mandáty vedla dosavadní vládní koalice kancléře Schrödera. Německu tudíž hrozilo cosi na způsob dnešních českých poměrů, kdy nepřítomnost jednoho poslance anebo nával furiantství poslankyně mohou přivodit i vládní krizi. Sice stále platí úsloví, že "většina je většina", avšak v kritických dobách, jaké prožíváme a jaké můžeme nepochybně očekávat v budoucnu, může "tenounká" majorita znamenat slabou a impotentní, nutných reforem neschopnou vládu. A takový kabinet si v Německu nikdo nepřeje.
</TEXT>
<HEADING>
Ráno moudřejší večera...
</HEADING>
<TEXT>
I když tedy obě velká politická seskupení v SRN takový úmysl rozhodně popírají, asi by nakonec nezbytně sáhly po neoblíbeném řešení "velké koalice" CDU/CSU s SPD. Podle současného stavu toho nebude třeba, protože s předstihem pěti mandátů - pokud zůstane zachován - už může dosavadní sestava Schröder/Fischer vládnout celkem pohodlně. Čas k podrobnějšímu zhodnocení německých voleb nadejde, jakmile budou známy konečné výsledky. Za den či dva budeme moudřejší.
I když tedy obě velká politická seskupení v SRN takový úmysl rozhodně popírají, asi by nakonec nezbytně sáhly po neoblíbeném řešení "velké koalice" CDU/CSU s SPD. Podle současného stavu toho nebude třeba, protože s předstihem pěti mandátů - pokud zůstane zachován - už může dosavadní sestava Schröder/Fischer vládnout celkem pohodlně. Čas k podrobnějšímu zhodnocení německých voleb nadejde, jakmile budou známy konečné výsledky. Za den či dva budeme moudřejší.
</TEXT>
</DOC>
<DOC>
<DOCID>LN-20020923003</DOCID>
<DOCNO>LN-20020923003</DOCNO>
<DATE>09/23/02</DATE>
<TITLE>
PRAHA - Přibližně dvanáct milionů telefonů v České republice dostalo v noci na neděli nová čísla. Po více než ročních přípravách a třech hodinách přečíslovávání samého tak skončila největší akce v moderní historii českých telekomunikací. Problémy, které se zatím vyskytly, hodnotí zástupci operátorů jako zanedbatelné. Český Telecom například zaznamenal drobné potíže se spojením na sedm policejních ústředen v severních a východních Čechách. Sami policisté však podle vlastních slov žádné problémy nezaregistrovali. Ostatní tísňové linky fungovaly bez vad. Záchranáři pouze zaznamenali zvýšený počet hovorů. Mnoho lidí totiž volalo, aby se ujistilo, že i během přečíslování jsou tísňové linky v provozu. Zástupci telekomunikačních společností upozorňují, že větší komplikace mohou nastat dnes a v dalších dnech. Není totiž jisté, zda se všechny firmy na přečíslování dostatečně připravily a zajistily si správné nastavení svých pobočkových ústředen a dalších koncových zařízení.
</TITLE>
<TEXT>
Čtěte přílohu Nová čísla na stranách 13 až 15
</TEXT>
</DOC>
<DOC>
<DOCID>LN-20020923004</DOCID>
<DOCNO>LN-20020923004</DOCNO>
<DATE>09/23/02</DATE>
<TEXT>
Jedna z posledních předvolebních fotografií zachycuje německého kancléře Gerharda Schrödera, jak se v Budestagu posmívá svému vyzyvateli Edmundu Stoiberovi, který právě hřímá u řečnického pultu. První povolební prognózy ukazují, že to možná byl smích přece jen trochu předčasný. Stoiber podle všeho kancléře porazil. Neví se sice přesně o kolik, ale už to, že se neoblíbený bavorský premiér dokázal vyrovnat dlouhodobě druhému nejpopulárnějšímu politikovi Německa, je hodno obdivu. Schröderovi nepomohlo nic. Jeho obliba, mediální zručnost, sliby, které daleko převýšily to, k čemu se SPD zavázala v minulých volbách. Ani náhlý pacifismus a tuhý odpor k americkému tažení proti Iráku. Kancléř se teď musí modlit, aby jeho zelený přítel Joschka Fischer nasbíral výrazně víc hlasů než konkurenční FDP, která se má stát nevěstou křesťanských demokratů. Ať už se ale volební štěstí přikloní k černo-žlutým či rudo-zeleným, nejtěsnější volební výsledek v dějinách Německa si mezi své politické úspěchy zapíše především Edmund Stoiber. Bude to pro něj příjemná satisfakce za Schröderův předčasný posměch.
</TEXT>
</DOC>
<DOC>
<DOCID>LN-20020923005</DOCID>
<DOCNO>LN-20020923005</DOCNO>
<DATE>09/23/02</DATE>
<TITLE>
BRATISLAVA - Slovenští voliči s největší pravděpodobností odvrátili hrozbu, že Evropská unie a NATO zabouchnou jejich zemi vstupní dveře. V parlamentních volbách dostalo nejvíce hlasů Hnutí za demokratické Slovensko (HZDS) kontroverzního expremiéra Vladimíra Mečiara - 19,5 procenta, což by se mělo proměnit v 36 parlamentních křesel. Z vítězství se ale raduje tábor reformě orientovaných stran. Pravicové a liberální formace mají dokonce možnost sestavit většinovou vládu. Je také možné, že nová slovenská vláda se od té staré příliš lišit nebude. Nečekaný úspěch totiž slavila Slovenská demokratická a křesťanská unie (SDKU) dosavadního premiéra Mikuláše Dzurindy, která i přes nepříliš příznivé předvolební prognózy skončila druhá. Ve volbách se těsně přehoupla přes 15procentní hranici a měla by obsadit 28 křesel v parlamentu. Až třetí příčku obsadila levostředová strana Smer ambiciózního mladého poslance Roberta Fica. Ta by měla s necelými třinácti a půl procenty obsadit 25 křesel. V volbách, konaných na Slovensku v pátek a v sobotu, zabodovala i Komunistická strana Slovenska (KSS - 6,32 procenta a přibližně 11 křesel), která prosazuje bezplatné zdravotnictví a školství. Slovenští komunisté zásadně odmítají vstup do NATO, Evropskou unii pak budou akceptovat pouze tehdy, pokud se zreformuje a "Slováci nebudou ve vlastním domě sluhy". Do parlamentu se podle očekávání probojovala i etnická a pravicová Strana maďarské koalice (SMK - 11,16 procenta hlasů, asi 20 křesel). Stejně jako dosud vládní, konzervativní Křesťanskodemokratické hnutí (KDH - 8,25 procenta, 15 křesel) a liberální Aliance nového občana (ANO - 8,01 procenta, také 15 křesel) spolumajitele vlivné televize Markíza Pavola Ruska.
</TITLE>
<TEXT>
Tříprocentní hranici, nutnou k získání státního příspěvku, který činí 60 korun za jeden hlas, překonala také dvě seskupení rozštěpených nacionalistů Pravá slovenská národní strana (PSNS - 3,65 procenta) a Slovenská národní strana (SNS 3,32 procenta). Bez parlamentních křesel, ale se státními příspěvky se bude muset obejít i Hnutí za demokracii (HZD 3,28 procenta) nedávných odpadlíků od HZDS. K volbám, které proběhly bez vážnějších incidentů, se vydalo celkem 70,07 procenta Slováků. Dosavadní premiér Mikuláš Dzurinda již oznámil, že jeho formace SDKU bude usilovat o vznik "čistě" pravicové vlády, tedy uzavření koalice se stranami SMK, KDH a ANO. Zároveň uvedl, že s Robertem Ficem zatím nemluvil, neboť k tomu "nebyl důvod". Ve stejném duchu se vyjádřil i předseda KDH Pavol Hrušovský. Dnes pravděpodobně proběhne setkání slovenského prezidenta Rudolfa Schustera s lídry nových parlamentních stran. Analytici nevylučují, že SDKU či jiná pravicová strana již prezidentovi předloží návrh nové vlády. Schuster včera politikům slíbil, že on "nebude brzdou" sestavování nové koalice. Naopak předseda HZDS Vladimír Mečiar se zatím stáhl do pozadí. S novináři o víkendu odmítl hovořit s tím, že konkrétnější informace bude mít po dnešním setkání s prezidentem Schusterem. Analytici neočekávají, že by Mečiar opět stanul v čele vlády: kromě komunistů již daly všechny strany najevo, že je pro ně osoba bývalého premiéra nepřijatelná.
</TEXT>
</DOC>
<DOC>
<DOCID>LN-20020923006</DOCID>
<DOCNO>LN-20020923006</DOCNO>
<DATE>09/23/02</DATE>
<TITLE>
Tošenovský chce být šéfem ODS
</TITLE>
<TEXT>
Hejtman Moravskoslezského kraje Evžen Tošenovský by chtěl v čele ODS vystřídat současného předsedu Václava Klause. Včera oznámil, že se na prosincovém mimořádném kongresu ODS bude ucházet o křeslo předsedy strany.
</TEXT>
<HEADING>
Praha otevře další dva mosty
</HEADING>
<TEXT>
Ve středu budou v Praze otevřeny pro osobní dopravu další dva mosty přes Vltavu - Jiráskův a Libeňský. Další úlevou pro přetížené pražské komunikace bude zprůjezdnění Strakonické ulice. Od zítřka však bude uzavřen Palackého most. Nebudou přes něj moci jezdit ani držitelé tzv. karet D.
</TEXT>
<HEADING>
Baroš opět zářil v Liverpoolu
</HEADING>
<TEXT>
Českým fotbalistům, kteří si vydělávají v zahraničních ligách, se o víkendu mimořádně dařilo. Například odchovanec Baníku Ostrava, útočník Milan Baroš, dal v dresu Liverpoolu již třetí gól ve dvou zápasech, dortmundský střelec Jan Koller rozhodl zápas německé ligy proti Hanse Rostock.
Čtěte Sportovní noviny
</TEXT>
</DOC>
<DOC>
<DOCID>LN-20020923007</DOCID>
<DOCNO>LN-20020923007</DOCNO>
<DATE>09/23/02</DATE>
<TITLE>
Lídři demokratické pravice již začali vyjednávat o koalici
</TITLE>
<TEXT>
Šanci pokračovat v reformách a integraci do EU a NATO má Slovensko. Proevropské liberální a konzervativní strany dostaly dost hlasů na to, aby sestavily vládu.
BRATISLAVA - Již podruhé vyhrál, aniž by mu to bylo co platné. Vladimír Mečiar i v roce 1998 zaznamenal nejlepší volební výsledek, ale nikdo s ním nechtěl sestavit vládní koalici. Zůstal v opozici a v izolaci - jak vnitřní, tak i mezinárodní. Letos se situace opakuje. S tím rozdílem, že Mečiarovo Hnutí za demokratické Slovensko (HZDS) nezískalo 27 procent hlasů jako v roce 1998, ale jen 19,5 procenta. HZDS se přesto podle jeho místopředsedy Jána Kovarčíka domnívá, že by prezident Rudolf Schuster měl sestavením vlády pověřit zprvu Mečiarovo hnutí.
</TEXT>
<HEADING>
Partneři už jednají
</HEADING>
<TEXT>
Slovensku však bude patrně vládnout pravicová koalice, jejímž základem se stane Slovenská demokratická a křesťanská unie (SDKU, 28 křesel v parlamentu) dosavadního premiéra Mikuláše Dzurindy. Záhy po oznámení prvních předběžných výsledků voleb, tedy v sobotu odpoledne, proběhly podle televize TA3 první konzultace mezi lídry Křesťanskodemokratického hnutí (KDH, 15 křesel v parlamentu) a SDKU. Během včerejška již jednali lídři všech pravicových a liberálních stran. Pro tuto vládu se počítá i se Stranou maďarské koalice (SMK), která poslední čtyři roky vládla s Dzurindou. Její požadavky - zřízení maďarské univerzity na Slovensku, nová diskuse o Benešových dekretech, vytvoření "maďarského" podunajského regionu však děsí především silně národovecky orientované politiky KDH. Je tedy možné, že jednání mezi slovenskými (KDH) a "maďarskými" (SMK) politiky budou velmi těžká. V jejich nezdar doufá vedení HZDS, které na tento rozpor upozorňuje. A (snad) předpokládá, že by je politici KDH mohli vzít na milost. Do pravicového čtyřlístku patří ještě liberální Aliance nového občana (ANO, 15 parlamentních křesel), jejíž lídr a spolumajitel vlivné televize Markíza již oznámil předběžný souhlas se vstupem do pravicové vlády. Zklamán je podle všeho lídr levostředového Smeru (25 křesel) Robert Fico, který se těšil na premiérské křeslo. Hned po skončení voleb zopakoval, že "nikdy nevznikne vláda, ve které by pohromadě seděl Dzurinda, Mikloš (dosavadní ekonomický vicepremiér za SDKU) a Fico". Ukázalo se však, že se pravicové strany bez Smeru obejdou. Robert Fico se chlubí pragmatismem: je proto možné, že názor nakonec změní. V praxi by to vypadalo zřejmě tak, že by do vlády poslal stranické kolegy. Otázkou zůstává, zda se slovenská pravice bude chtít se stranou Smer dělit o moc. Účast Ficovy strany ve vládě podporuje prezident Schuster, spolupráci s ním - byť ne nutně vládní - si však přeje i maďarská koalice.
Výsledky stran, které se dostaly do parlamentu
odhadovaný počet křesel - z celkem 150
HZDS 36
SDKU 28
Smer 25
SMK 20
KDH 15
ANO 15
KSS 11
Hnutí za demokratické Slovensko (HZDS)
</TEXT>
</DOC>
<DOC>
<DOCID>LN-20020923008</DOCID>
<DOCNO>LN-20020923008</DOCNO>
<DATE>09/23/02</DATE>
<TITLE>
"Výsledek svědčí o tom, že Slovensko je schopno utvořit koalici demokratických stran, která úspěšně dovrší snahu předchozí vlády o brzký vstup do NATO a EU."
</TITLE>
<TEXT>
český prezident Václav Havel
"Volby potvrdily, že Slováci chtějí plnou rychlostí pokračovat na cestě do Evropy." rakouský kancléř Wolfgang Schüssel
"Věříme, že výsledek voleb povede k sestavení vlády, která bude schopna pokračovat v reformách a dovést zemi do Evropské unie". mluvčí Evropské komise Jean-Christoph Filori
"Mečiar je pod 20 procenty, což se nečekalo, Dzurinda skončil na druhém místě, což se také nečekalo, a strany pravého středu jsou schopny vytvořit vládu i bez Roberta Fica, což se nečekalo do třetice." nejmenovaný představitel EU, citovaný bruselským zpravodajem agentury ČTK
"Jakmile Fico přejde do opozice, začne na Slovensku růst nový mladý Mečiar." belgický politolog Jean-Michel De Wael
Pramen: ČTK, Reuters
</TEXT>
</DOC>
<DOC>
<DOCID>LN-20020923009</DOCID>
<DOCNO>LN-20020923009</DOCNO>
<DATE>09/23/02</DATE>
<TITLE>
Střídání extremistů čeká po volbách slovenský parlament. Nacionalisté z něj odcházejí, komunisté přicházejí.
</TITLE>
<TEXT>
BRATISLAVA (od zvláštního zpravodaje LN na Slovensku) Slovenští ortodoxní komunisté (KSS) vstupují do slovenského parlamentu. Činí tak s šedivým aparátnickým klidem, šatníkem i slovníkem. V komunistické centrále se vše zdá být bezbarvé a hlavně tiché. "Spolupracujeme se sto dvaačtyřiceti bratrskými dělnickými a komunistickými stranami celého světa. Již nám gratulovali soudruzi z české KSČM, Řecka, Japonska, Číny, Kuby a Ruské federace," konstatoval partajní předseda Jozef Ševc, zeť nechvalně proslulého komunistického ideologa Vasila Biľaka. "Naši předchůdci dokázali mnoho. Obyvatelé Slovenska umějí srovnávat, jak bylo dříve, jak je nyní a jak by mohlo být v budoucnu," uvedl Ševc navzdory tomu, že svoji stranu označil za "poučenou" vzhledem k přehmatům z minulosti. Co se týče ekonomiky, komunisté hodlají iniciovat přechod strategických podniků zpět, alespoň částečně, do státních rukou. Ačkoliv o vyvlastňování prý rozhodně nepůjde. Komunistická strana hodlá být "konstruktivní opozicí" v převážně pravicovém slovenském parlamentě. Vládu s komunisty totiž žádná z demokratických stran sestavovat nemíní. Spolupracovat s ní bude jen Hnutí za demokratické Slovensko (HZDS), ale výhradně na parlamentní půdě. Komunisté úspěšně lovili mezi nejchudšími Slováky. A ve východoslovenských Medzilaborcích prý dokonce zvítězili.
</TEXT>
<HEADING>
Slota: Národ je hloupý
</HEADING>
<TEXT>
Volební porážku příliš důstojně nenesou extremisté z opačné strany politického spektra, nacionalisté z obou následnických formací Slovenské národní strany (SNS), kteří ještě v letech 1994 - 1998 seděli ve vládě. Ve volbách z roku 1998 získali devět procent hlasů. Nyní jim kromě mírného poklesu zájmu ze strany voličů dohromady dostala obě nacionalistická uskupení necelých sedm procent uškodil právě rozkol ve vlastních stranách. I pro něj ale mají své vlastní vysvětlení. "Máme indicie o tom, že tajná služba dostala za úkol rozdělit národní hnutí," prohlásil pro zpravodajskou televizi TA3 místopředseda SNS Jaroslav Paška. Výstřední nacionalistický předák Ján Slota z Pravé slovenské národní strany pak jen konstatoval, že jeho národ je hloupý. A jedním dechem přiznal, že i on je jeho součástí.
Volební porážku příliš důstojně nenesou extremisté z opačné strany politického spektra, nacionalisté z obou následnických formací Slovenské národní strany (SNS), kteří ještě v letech 1994 - 1998 seděli ve vládě. Ve volbách z roku 1998 získali devět procent hlasů. Nyní jim kromě mírného poklesu zájmu ze strany voličů dohromady dostala obě nacionalistická uskupení necelých sedm procent uškodil právě rozkol ve vlastních stranách. I pro něj ale mají své vlastní vysvětlení. "Máme indicie o tom, že tajná služba dostala za úkol rozdělit národní hnutí," prohlásil pro zpravodajskou televizi TA3 místopředseda SNS Jaroslav Paška. Výstřední nacionalistický předák Ján Slota z Pravé slovenské národní strany pak jen konstatoval, že jeho národ je hloupý. A jedním dechem přiznal, že i on je jeho součástí.
</TEXT>
</DOC>
<DOC>
<DOCID>LN-20020923010</DOCID>
<DOCNO>LN-20020923010</DOCNO>
<DATE>09/23/02</DATE>
<TITLE>
Ve volebních štábech jednotlivých stran se odrážely první výsledky voleb. Na politicích Smeru a HZDS bylo znát mírné zklamání, stoupenci dosavadního premiéra Dzurindy zase neskrývali své nadšení.
</TITLE>
<TEXT>
BRATISLAVA (od zvláštního zpravodaje LN na Slovensku) - Stoly byly stále pokryté talíři s pečenou drůbeží, knedlíky, se zelím, sladkostmi i zeleninou. V baru si ani na minutu neoddechly pracovité servírky. Několikrát přijel pick-up dodavatele potravin, aby mísy doplnil novými pochutinami. Novináři unaveně posedávali před centrálou Smeru, nízkým sídlištním domem, a vyhřívali se na slunci. Předvolební průzkumy stavěly stranu mladého a opatrně populistického poslance Roberta Fica, která vznikla teprve v roce 1999, do čela slovenského politického pelotonu. Proto bylo v jejím tiskovém středisku plno. Výsledky však nakonec nebyly takové, jaké si mladý politik představoval. Tvářil se však chladně a novináře odkazoval na dobu po jednáních. Až když bylo zřejmé, že pravicové strany jsou schopny vládnout samy, připustil, že Smer může skončit i v opozici. Lídři Hnutí za demokratické Slovensko (HZDS) se netvářili nadšeně, neboť neměli proč. Jejich hnutí sice zvítězilo ve volbách s bezmála dvaceti procenty voličských hlasů, politikům však bylo jasné, že ve vládě velmi pravděpodobně nezasednou. V místnosti pro novináře nebyl v prvních hodinách po skončení voleb dokonce ani televizor, ačkoliv televizní stanice ihned zveřejňovaly první volební odhady. Ve volebním štábu také chyběly stranické celebrity: lídr hnutí Vladimír Mečiar prý zůstal s rodinou v Trenčianských Teplicích, volební dvojka Eva Antošová dostala ledvinový záchvat a mezi novináře nepřišla, ačkoliv byla ve stranické budově. Reportéři se tedy museli spokojit s několika místopředsedy hnutí. Ti se však od stranického předsedy lecčemu přiučili: včera totiž jedním dechem vypočetli údajné nedostatky voleb (v Bratislavě byli podle nich dokonce distribuovány obálky bez volebního lístku HZDS), aby vzápětí po této slovní exhibici uznali výsledky voleb. Dobrá nálada naopak panovala ve volebním štábu SDKU dosavadního premiéra Mikuláše Dzurindy, kde napjaté očekávání postupně přerostlo pochopitelně, že se stále příznivějšími odhady - v nadšení. Straníci i příznivci skandovali, chvílemi i zpívali stranické chorály. Mikuláš Dzurinda z politiky neodchází pokořen: ač dlouho zachovával kamennou tvář, nedokázal skrýt zadostiučinění.
</TEXT>
</DOC>
<DOC>
<DOCID>LN-20020923011</DOCID>
<DOCNO>LN-20020923011</DOCNO>
<DATE>09/23/02</DATE>
<TITLE>
LN: Jste spokojen s výsledky voleb?
</TITLE>
<TEXT>
Smer bude důležitý při dalších politických jednáních. O to nám šlo. Jsme mezi nejsilnějšími politickými stranami, naplnili jsme své ambice. Podařilo se nám to i bez peněz ze státního rozpočtu a spřátelených médií.
LN: Chcete být premiérem?
Bude-li Smer sestavovat vládu, určitě ano. Je to legitimní ambice.
</TEXT>
<HEADING>
LN: Bude podle Vás sestavena pravicová koalice?
</HEADING>
<TEXT>
Podle všeho bude v parlamentu Smer jedinou stranou, která se tlačí ke středu, respektive nalevo od středu. Ostatní strany jsou pravicové. Buď tedy vznikne čistě pravicová koalice, nebo sestavíme vládu, kde bude Smer sehrávat velice důležitou úlohu.
LN: Věříte, že bude Slovensko letos vyzváno ke vstupu do NATO?
Myslím si, že ano. Neměli bychom s tím mít těžkosti. Domnívám se, že Slovensko si to zaslouží vzhledem k tomu, co pro vstup v posledních čtyřech letech udělalo.
</TEXT>
</DOC>
<DOC>
<DOCID>LN-20020923012</DOCID>
<DOCNO>LN-20020923012</DOCNO>
<DATE>09/23/02</DATE>
<TITLE>
BERLÍN (od zvláštního zpravodaje LN v Německu) - "Nemůžeme pánům ze Západu nechat volnou ruku," říká šedesátiletý Horst Petersen poté, co odevzdal hlasovací lístek pro východoněmecké postkomunisty ze Strany demokratického socialismu (PDS). Mezi lidmi, kteří přicházeli své hlasy odevzdat do volebních místností v Gymnáziu Karla Schillera na berlínském sídlišti Marzahn, by se stěží našel někdo, kdo kandidátům PDS neodevzdal alespoň jeden ze svých dvou hlasů. Sídliště Marzahn svoji velikostí předčí pražské Jižní Město. V panelácích tu žije asi 400 tisíc lidí, pochopitelně značně nespokojených. Ačkoli do "ozdravění" sídliště pumpuje miliony euro nejen berlínská radnice a čtvrt se pomalu mění z noclehárny na žijící součást města, patří Marzahn k baštám postkomunistů.
</TITLE>
<HEADING>
Chceme je jako opozici
</HEADING>
<TEXT>
"Jsem proti válce a pro dobré vzdělání. Je pro mě důležité, aby o nás rozhodovali ti správní - SPD a PDS," míní středoškolská učitelka Dagmar Schäfferová. Prodavačka Ulrike Meyerová sice nechce, aby se postkomunisté objevili ve spolkové vládě. "Jako opozici je ale potřebujeme," tvrdí Meyerová. Také na voliče žijící uprostřed betonových věžáků na východě Berlína se dosud PDS mohla spolehnout při každých svobodných volbách. K dalším jejím oporám patřilo třeba město Halle nebo Meklenbursko - Pomořany - jediná spolková země, kde se postkomunisté v koalici se sociálními demokraty (SPD) dostali do zemské vlády. Všechny tyto oblasti spojuje jediné: nezaměstnanost. Ta dosahuje v Meklenbursku 19 procent. Otázka, zda se PDS udrží v bundestagu, patřila k hlavním hádankám letošních voleb. Prognózy jí dávaly jen 4,5 procenta podpory. Pro vstup do sněmu je ale potřeba překonat pětiprocentní hranici. Předběžné volební výsledky ze včerejší prognózy PDS ubraly ještě půl procenta. Jedinou nadějí PDS tak zůstaly tzv. přímé mandáty, díky nimž kandidáti s dostatečnou podporou postupují do bundestagu přímo bez ohledu na volební výsledek strany. Předběžné výsledky ale postkomunistům nedávaly příliš šancí ani tam. Výsledky ze sídliště Marzahn sice ještě včera nebyli k dispozici, ale voliči z Halle nebo BerlinaLichtenbergu svoji tradiční stranu s největší pravděpodobností opustili. Odborníci přičítají neúspěch změnám ve vedení strany - bouřliváka Georga Gysiho v čele PDS vystřídala méně razantní Gabi Zimmerová.
"Jsem proti válce a pro dobré vzdělání. Je pro mě důležité, aby o nás rozhodovali ti správní - SPD a PDS," míní středoškolská učitelka Dagmar Schäfferová. Prodavačka Ulrike Meyerová sice nechce, aby se postkomunisté objevili ve spolkové vládě. "Jako opozici je ale potřebujeme," tvrdí Meyerová. Také na voliče žijící uprostřed betonových věžáků na východě Berlína se dosud PDS mohla spolehnout při každých svobodných volbách. K dalším jejím oporám patřilo třeba město Halle nebo Meklenbursko - Pomořany - jediná spolková země, kde se postkomunisté v koalici se sociálními demokraty (SPD) dostali do zemské vlády. Všechny tyto oblasti spojuje jediné: nezaměstnanost. Ta dosahuje v Meklenbursku 19 procent. Otázka, zda se PDS udrží v bundestagu, patřila k hlavním hádankám letošních voleb. Prognózy jí dávaly jen 4,5 procenta podpory. Pro vstup do sněmu je ale potřeba překonat pětiprocentní hranici. Předběžné volební výsledky ze včerejší prognózy PDS ubraly ještě půl procenta. Jedinou nadějí PDS tak zůstaly tzv. přímé mandáty, díky nimž kandidáti s dostatečnou podporou postupují do bundestagu přímo bez ohledu na volební výsledek strany. Předběžné výsledky ale postkomunistům nedávaly příliš šancí ani tam. Výsledky ze sídliště Marzahn sice ještě včera nebyli k dispozici, ale voliči z Halle nebo BerlinaLichtenbergu svoji tradiční stranu s největší pravděpodobností opustili. Odborníci přičítají neúspěch změnám ve vedení strany - bouřliváka Georga Gysiho v čele PDS vystřídala méně razantní Gabi Zimmerová.
</TEXT>
</DOC>
<DOC>
<DOCID>LN-20020923013</DOCID>
<DOCNO>LN-20020923013</DOCNO>
<DATE>09/23/02</DATE>
<TITLE>
Přirovnat Hitlera k Bushovi je nepřijatelné, prohlásila poradkyně amerického prezidenta pro otázky národní bezpečnosti Condoleezza Riceová.
</TITLE>
<GEOGRAPHY>BERLÍN/WASHINGTON</GEOGRAPHY>
<TEXT>
Vztahy mezi USA a Německem, ze kterého se v posledních dnech ozývala silná kritika plánované americké operace v Iráku, se včera ještě více vyhrotily. Americký ministr obrany Donald Rumsfeld totiž prohlásil, že na nadcházejícím mítinku NATO ve Varšavě se nehodlá setkat se svým německým protějškem Peterem Struckem. Ve vztazích mezi Německem a USA to poprvé silně "zaskřípalo" ve čtvrtek. Německá ministryně spravedlnosti Herta Däubler-Gmelinová tehdy údajně prohlásila, že jednání amerického prezidenta George W. Bushe v otázce plánované vojenské operace USA proti Iráku připomíná Adolfa Hitlera. Ten prý také volal po válce, aby odvrátil pozornost od problémů v domácí politice. Po těchto slovech, o kterých ministryně spravedlnosti tvrdí, že je v tomto kontextu neřekla, se spustila lavina kritiky od amerických politiků. Bushova poradkyně pro otázky národní bezpečnosti Condoleezza Riceová řekla, že vyjádření Däubler-Gmelinové "jsou jednoduše nepřijatelná, a to i kdyby byly pravdivá jen z poloviny. Jak může někdo použít Hitlerovo jméno ve stejné větě jako jméno amerického prezidenta?" Riceová řekla, že nechápe, "jak mohl něco takového říci někdo z Německa, vzhledem k tomu, co pro osvobození země od Hitlera udělaly Spojené státy". Výroky německé ministryně kritizoval rovněž mluvčí Bílého domu Ari Fleischer a Rumsfeldův náměstek Paul Wolfowitz.
</TEXT>
<HEADING>
Stoiber chce jet do Washingtonu
</HEADING>
<TEXT>
Kancléř Gerhard Schröder, který během své kampaně získával hlasy voličů odmítáním účasti Německa na americkém "dobrodružství" v Iráku, poslal v pátek americkému prezidentovi smířlivý dopis. "Chtěl bych Ti touto cestou říct, jak hluboce lituji toho, že se Tě údajné výroky německé ministryně hluboce dotkly. Chci Tě ujistit, že v mém kabinetu nemá místo nikdo, kdo postaví amerického prezidenta do řady se zločincem," napsal Bushovi. Däubler-Gmelinová ho prý ale ujistila, že nic takového neřekla. Nejmenovaný vládní zdroj nicméně včera řekl, že už bylo rozhodnuto o tom, že Däublerová-Gmelinová nebude v žádném případě v nové vládě, pokud by ji sestavoval Gerhard Schröder. Edmund Stoiber, hlavní Schröderův vyzyvatel v boji o kancléřský post, ještě včera prohlašoval, že jeho první zahraniční cesta - jako šéfa nové vlády povede do Bílého domu. Tam prý urovná to, co Schröderova vláda pokazila. Koalice CDU/CSU, jejímž volebním lídrem Stoiber byl, požadovala, aby Däubler-Gmelinová okamžitě opustila vládu.
Kancléř Gerhard Schröder, který během své kampaně získával hlasy voličů odmítáním účasti Německa na americkém "dobrodružství" v Iráku, poslal v pátek americkému prezidentovi smířlivý dopis. "Chtěl bych Ti touto cestou říct, jak hluboce lituji toho, že se Tě údajné výroky německé ministryně hluboce dotkly. Chci Tě ujistit, že v mém kabinetu nemá místo nikdo, kdo postaví amerického prezidenta do řady se zločincem," napsal Bushovi. Däubler-Gmelinová ho prý ale ujistila, že nic takového neřekla. Nejmenovaný vládní zdroj nicméně včera řekl, že už bylo rozhodnuto o tom, že Däublerová-Gmelinová nebude v žádném případě v nové vládě, pokud by ji sestavoval Gerhard Schröder. Edmund Stoiber, hlavní Schröderův vyzyvatel v boji o kancléřský post, ještě včera prohlašoval, že jeho první zahraniční cesta - jako šéfa nové vlády povede do Bílého domu. Tam prý urovná to, co Schröderova vláda pokazila. Koalice CDU/CSU, jejímž volebním lídrem Stoiber byl, požadovala, aby Däubler-Gmelinová okamžitě opustila vládu.
</TEXT>
</DOC>
<DOC>
<DOCID>LN-20020923014</DOCID>
<DOCNO>LN-20020923014</DOCNO>
<DATE>09/23/02</DATE>
<TITLE>
Pochybnosti o projektu trvají. Ministryně Petra Buzková zvažuje, že informace o něm předá policii.
</TITLE>
<GEOGRAPHY>PRAHA</GEOGRAPHY>
<TEXT>
Počítače s internetem sotva v polovině škol, mnoho vypovězených smluv a pochybnosti o hospodárném čerpání peněz, které prošetřuje Nejvyšší kontrolní úřad. Taková je podoba pompézního projektu Internet do škol zhruba dva roky po jeho schválení Zemanovou vládou. Projekt za více než sedm miliard korun, který vláda posvětila v dubnu roku 2000, provázejí od začátku problémy. První se objevily už předloni na podzim, kdy ministerstvo školství i přes varování odborníků odložilo vypsání výběrového řízení na generálního ředitele projektu. Důsledky se objevily záhy - protože soutěž nebyla vypsána do konce roku, ale až s půlročním zpožděním, nemohly se čerpat již uvolněné peníze ze státního rozpočtu. Podmínky zakázky právní experti označili za nevýhodné pro stát a kritizoval je i tehdejší ministr financí Jiří Rusnok. Do soutěže se přihlásilo šest zájemců, pět jich však kontrolní komise pro formální nedostatky vyškrtla. Generálním dodavatelem se v říjnu loňského roku staly AutoCont On-line a Český Telecom. Projekt nyní prošetřuje Nejvyšší kontrolní úřad a také odbor resortní kontroly. "Jsou pochybnosti, zda byly hospodárně čerpány finanční prostředky v současné první etapě projektu," řekla LN mluvčí ministerstva školství Hana Vítková.
</TEXT>
<HEADING>
Buzková mnoho smluv vypověděla
</HEADING>
<TEXT>
Ministryně Petra Buzková ihned po nástupu do funkce nařídila zveřejnit všechny smlouvy s názvy firem, předmětem činnosti a proplacenými penězi. Mnoho z nich vypověděla. Mezi prvními kontrakt se společností GoodCom, která při zavádění internetu poskytovala služby v oblasti komunikace a propagace. Ta si jen za první rok svých služeb přišla na více než milion sto tisíc korun a podobnou částku resort prý vyplatil i letos. "Vůbec nechápu, proč ministerstvo takové smlouvy uzavíralo," prohlásila nedávno Buzková. Smluv, které umožnily firmám získat od resortu maximálně až dva miliony korun, resort uzavřel za minulého vedení nejméně pět. Buzková zvažuje, zda má projekt, ve kterém kontrola odhalila mnoho nejasností, předat policii. "Čekám na doporučení kontrolního odboru a závěru NKÚ," prohlásila v tisku. Většina smluv s generálním dodavatelem se však podle Vítkové již při příchodu Buzkové uskutečnila a nebylo možné je vypovědět. Za nedostatky zaplatil i šéf sekce Drahomír Fránek, který měl na ministerstvu projekt na starosti. Buzková ho koncem srpna odvolala. Zdeněk Svoboda z odboru strategie informační politiky ministerstva školství uvedl, že je nyní internet přibližně na 3200 školách z celkových 3620, jež první etapa zahrnuje. "Do konce října by tato část měla být hotova. Generální dodavatel začal menšími školami, zatímco velká zařízení na internet teprve čekají," řekl Svoboda. Proto se prý nedá přesně určit, jaká část škol je internetem už vybavena. "Druhá část projektu se připravuje, otázkou jsou i náklady," dodal Svoboda. Buzková pro zbývající část projektu počítá s tím, že se dodávky uskuteční ve spolupráci s kraji. Tedy ne metodou generálního dodavatele. Školení chce svěřit do rukou učitelů a pedagogů. "Kraje by si vybraly toho, koho by chtěly. Zvolit si mohou i AutoCont. My budeme garantem, vydáme i technické parametry, jež firmy budou muset splňovat," dodala Hana Vítková.
Ministryně Petra Buzková ihned po nástupu do funkce nařídila zveřejnit všechny smlouvy s názvy firem, předmětem činnosti a proplacenými penězi. Mnoho z nich vypověděla. Mezi prvními kontrakt se společností GoodCom, která při zavádění internetu poskytovala služby v oblasti komunikace a propagace. Ta si jen za první rok svých služeb přišla na více než milion sto tisíc korun a podobnou částku resort prý vyplatil i letos. "Vůbec nechápu, proč ministerstvo takové smlouvy uzavíralo," prohlásila nedávno Buzková. Smluv, které umožnily firmám získat od resortu maximálně až dva miliony korun, resort uzavřel za minulého vedení nejméně pět. Buzková zvažuje, zda má projekt, ve kterém kontrola odhalila mnoho nejasností, předat policii. "Čekám na doporučení kontrolního odboru a závěru NKÚ," prohlásila v tisku. Většina smluv s generálním dodavatelem se však podle Vítkové již při příchodu Buzkové uskutečnila a nebylo možné je vypovědět. Za nedostatky zaplatil i šéf sekce Drahomír Fránek, který měl na ministerstvu projekt na starosti. Buzková ho koncem srpna odvolala. Zdeněk Svoboda z odboru strategie informační politiky ministerstva školství uvedl, že je nyní internet přibližně na 3200 školách z celkových 3620, jež první etapa zahrnuje. "Do konce října by tato část měla být hotova. Generální dodavatel začal menšími školami, zatímco velká zařízení na internet teprve čekají," řekl Svoboda. Proto se prý nedá přesně určit, jaká část škol je internetem už vybavena. "Druhá část projektu se připravuje, otázkou jsou i náklady," dodal Svoboda. Buzková pro zbývající část projektu počítá s tím, že se dodávky uskuteční ve spolupráci s kraji. Tedy ne metodou generálního dodavatele. Školení chce svěřit do rukou učitelů a pedagogů. "Kraje by si vybraly toho, koho by chtěly. Zvolit si mohou i AutoCont. My budeme garantem, vydáme i technické parametry, jež firmy budou muset splňovat," dodala Hana Vítková.
</TEXT>
</DOC>
<DOC>
<DOCID>LN-20020923015</DOCID>
<DOCNO>LN-20020923015</DOCNO>
<DATE>09/23/02</DATE>
<TITLE>
Vicepremiér míní, že předsedu Senátu při volbě prezidenta republiky nepodpoří kluby ODS a ČSSD
</TITLE>
<TEXT>
Šachová partie o příštího prezidenta nabírá obrátky. Předseda Senátu Petr Pithart, jeden z vážných kandidátů, jím nebude, tvrdí místopředseda vlády Pavel Rychetský.
PRAHA - O nástupci Václava Havla ve funkci prezidenta republiky prý rozhodnou hlasy ČSSD a ODS: Kandidát KDU-ČSL Petr Pithart, jehož zřejmě podpoří i další strany bývalé čtyřkoalice, nemá šanci na zvolení. V sobotním pořadu ČT 1 Špona to prohlásil místopředseda vlády Pavel Rychetský (ČSSD). "Pro mne osobně by v úvahu přicházel, ale myslím si, že při tajné volbě v parlamentu není volitelný," řekl Rychetský. Míní, že pro Pitharta nebudou hlasovat ani kluby ODS, ani ČSSD. Dodal, že obě strany mají většinu ve sboru 281 zákonodárců - tedy v součtu poslanců a senátorů. Tato většina rozhoduje o novém prezidentovi, pokud vzejde až z posledního možného, třetího kola volby. Své kandidáty zřejmě do prvního kola nasadí všechny parlamentní strany. Při současném rozdělení sil ve sněmovně i Senátu je málo pravděpodobné, že by z něj vyšel vítěz. Do kola druhého by postoupilo po jednom kandidátu s nejvyšším počtem hlasů od poslanců a od senátorů. Pokud by se ani v tomto kole sněmovna a Senát neshodly, v kole třetím by už rozhodovala většina ze všech zákonodárců. Podle místopředsedkyně ČSSD Marie Součkové je logické, že sociální demokraté i další strany budou v 1. kole prosazovat vlastní kandidáty. "Neumím si představit, že by někdo kandidáta za svou stranu nevolil," poznamenala. Je ale prakticky jasné, že se nebude opakovat hladký průběh předchozích voleb, kdy byl s jedinou výjimkou vždy zvolen Václav Havel už v prvním kole, a že vznikne patová situace. Že by se poté strany současné vládní koalice spojily, o tom se podle Součkové zatím vůbec nejednalo.
</TEXT>
<HEADING>
Jednat či nejednat?
</HEADING>
<TEXT>
Sociální demokraté se navíc rozhodli podpořit ambice svého "koně" výsledkem stranických primárek. Ty budou formou všelidového hlasování (i s možnou účastí nečlenů ČSSD) 22. a 23. října a o týden později. O přízeň veřejnosti se mají ucházet expremiér Miloš Zeman, bývalý ministr spravedlnosti Jaroslav Bureš, ombudsman Otakar Motejl, bývalý prezident Akademie věd ČR Rudolf Zahradník a předseda Ligy proti rakovině Zdeněk Dientsbier. Představitelé zbylých dvou stran vládní koalice se rozcházejí v názoru, jak na Rychetského prohlášení zareagovat. Zastupující předseda US-DEU Ivan Pilip se domnívá, že by se vládní strany měly ještě před prezidentskými volbami dohodnout na společném postupu pro další kola volby. Podle místopředsedy KDU-ČSL Jana Kasala se žádná jednání určitě nepovedou a vyjednávat se začne až po neúspěšném prvním kole. "Každá koalice, která vládne, by o volbě prezidenta měla jednat a neponechat tak důležitou věc náhodě," prohlásil Pilip. S Rychetského počty nesouhlasí. "Vypadá to, jako kdyby se chtěl dohodnout s ODS," usoudil. Podle Kasala je Pithart rozhodně dál ve hře jako člověk s nadhledem a bez výrazné vazby na některou z politických stran. Domnívá se, že pro předsedu Senátu zvednou v tajných volbách ruku i zástupci jiných stran.
Sociální demokraté se navíc rozhodli podpořit ambice svého "koně" výsledkem stranických primárek. Ty budou formou všelidového hlasování (i s možnou účastí nečlenů ČSSD) 22. a 23. října a o týden později. O přízeň veřejnosti se mají ucházet expremiér Miloš Zeman, bývalý ministr spravedlnosti Jaroslav Bureš, ombudsman Otakar Motejl, bývalý prezident Akademie věd ČR Rudolf Zahradník a předseda Ligy proti rakovině Zdeněk Dientsbier. Představitelé zbylých dvou stran vládní koalice se rozcházejí v názoru, jak na Rychetského prohlášení zareagovat. Zastupující předseda US-DEU Ivan Pilip se domnívá, že by se vládní strany měly ještě před prezidentskými volbami dohodnout na společném postupu pro další kola volby. Podle místopředsedy KDU-ČSL Jana Kasala se žádná jednání určitě nepovedou a vyjednávat se začne až po neúspěšném prvním kole. "Každá koalice, která vládne, by o volbě prezidenta měla jednat a neponechat tak důležitou věc náhodě," prohlásil Pilip. S Rychetského počty nesouhlasí. "Vypadá to, jako kdyby se chtěl dohodnout s ODS," usoudil. Podle Kasala je Pithart rozhodně dál ve hře jako člověk s nadhledem a bez výrazné vazby na některou z politických stran. Domnívá se, že pro předsedu Senátu zvednou v tajných volbách ruku i zástupci jiných stran.
</TEXT>
</DOC>
<DOC>
<DOCID>LN-20020923016</DOCID>
<DOCNO>LN-20020923016</DOCNO>
<DATE>09/23/02</DATE>
<TEXT>
NEW YORK - Prezident Václav Havel podepsal v sobotu v New Yorku zákony, kterými chce vláda získat peníze na likvidaci následků povodní. Zákony schválil parlament ve zrychleném jednání. Podepsané zákony odveze do ČR náměstek ministra zahraničí Alexandr Vondra. Prezident, který je v USA na oficiální návštěvě, podepsal zákon o zmrazení horní hranice pro výpočet nemocenských a předlohu, která o jeden rok odkládá zavedení nové platové stupnice. Podepsal také tři zákony, které umožňují rychlejší likvidaci následků záplav. Úzkou vazbu na povodně má zákon, podle kterého bude pro zemědělce postižené povodněmi uvolněno půl miliardy korun. Rolníkům v zaplavených oblastech budou odpuštěny splátky za privatizovaný a pronajatý majetek a splátky za prodej státní zemědělské půdy.
</TEXT>
</DOC>
<DOC>
<DOCID>LN-20020923017</DOCID>
<DOCNO>LN-20020923017</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Dva čeští pašeráci drog, Emil Novotný a Radek Hanykovics, strávili ve vězení v Thajsku již více než šest let. Nyní jim svítá naděje, že si trest budou moci odpykat v ČR. Zítra začne platit česko-thajská dohoda, která umožňuje předávání odsouzených pachatelů k výkonu trestu ve státě, jehož jsou občany. České ministerstvo spravedlnosti může začít jednat s thajskými partnery o předání obou vězňů do ČR. Úmluva nezakládá právní nárok na vydání, ale vytváří prostor pro vydání odsouzených. Thajští představitelé dali najevo, že nebudou vydání Hanykovicse (33) a Novotného (26) komplikovat. Oba byli odsouzeni k 50 letům vězení, několik let jim později odpustila královská amnestie.
</TEXT>
</DOC>
<DOC>
<DOCID>LN-20020923018</DOCID>
<DOCNO>LN-20020923018</DOCNO>
<DATE>09/23/02</DATE>
<TEXT>
ČESKÉ BUDĚJOVICE - Pouze šest českých měst se včera oficiálně přihlásilo k Evropskému dni bez aut organizovaném Evropskou komisí v Bruselu. Města se při této celoevropské akci zavazují, že v jeden určený den uzavřou část svých center pro automobilovou dopravu a budou propagovat formy dopravy, které jsou šetrnější k životnímu prostředí. V ČR se k výzvě připojily České Budějovice, Olomouc, Hodonín, Kroměříž, Hlučín a Vsetín. "Bez aut se ani v budoucnu neobejdeme. Důležité je ale přesvědčit lidi, že v mnoha případech je pro ně zdravější i výhodnější veřejná a cyklistická doprava," řekl LN ministr životního prostředí Libor Ambrozek, který se včera zúčastnil Evropského dne bez aut v Českých Budějovicích. Ministr přijel vlakem v doprovodu velvyslance Evropské komise v Praze Ramiro Cibriána. Oba spolu s radními objeli část centra Budějovic na kolech.
</TEXT>
</DOC>
<DOC>
<DOCID>LN-20020923019</DOCID>
<DOCNO>LN-20020923019</DOCNO>
<DATE>09/23/02</DATE>
<GEOGRAPHY>OSTRAVA</GEOGRAPHY>
<TEXT>
Ostravský radní a kandidát ČSSD na primátora Aleš Zedník se v sobotu v Ostravě-Porubě oženil. Nechyběl vládní vůz s modrým majáčkem, který přivezl ministra financí Bohuslava Sobotku. Ten byl ženichovi za svědka. Hostem svatby se stal i předseda sněmovny Lubomír Zaorálek. Čtyřiačtyřicetiletý ekonom Aleš Zedník si vzal za ženu Ditu Hermanovou, která pracuje na obvodním úřadě jako úřednice. Radní je autorem publikace s názvem "Životní a kulinářské recepty Ing. Aleše Zedníka". Jeho konkurenty v boji o primátorský post se stanou radní za ODS Miroslav Svozil, zastupitel za US-DEU Radim Nováček, lidovec Vladimír Gelnar nebo hudebník a DJ Petr Novák z nově založené strany Helax - Ostrava se baví.
</TEXT>
</DOC>
<DOC>
<DOCID>LN-20020923020</DOCID>
<DOCNO>LN-20020923020</DOCNO>
<DATE>09/23/02</DATE>
<TEXT>
V případě neúspěchu vládní koalice s US-DEU a KDU-ČSL by ČSSD hledala podporu pro své návrhy i u komunistů. V sobotním pořadu ČT Špona to uvedl místopředseda vlády Pavel Rychetský (ČSSD). Hlasy by ČSSD hledala napříč politickým spektrem. "Nerozlišuji jestli napravo, nebo nalevo. Pro mě jsou ty hlasy stejné," vysvětlil svůj postoj Rychetský. Zároveň naznačil, že například u sociálních zákonů má vláda ČSSD největší šanci uspět právě u komunistů. To by ale neznamenalo, že by sociální demokraté šli s komunisty do vlády. To jim zakazuje bohumínské usnesení.
</TEXT>
</DOC>
<DOC>
<DOCID>LN-20020923021</DOCID>
<DOCNO>LN-20020923021</DOCNO>
<DATE>09/23/02</DATE>
<TITLE>
PRAHA - Kandidovat na post předsedy občanských demokratů se rozhodl hejtman Moravskoslezského kraje Evžen Tošenovský. Včera oznámil, že se na prosincovém mimořádném kongresu ODS bude ucházet o předsednické křeslo. Jeho asistent pro LN potvrdil, že Tošenovský bude kandidovat i proti dosavadnímu předsedovi Václavu Klausovi. Ten sice nebyl k zastižení, ale už dříve možnou Tošenovského kandidaturu komentoval slovy, že není přesvědčen, zda je Tošenovský "výrazně definovanou osobou s ódéesovským myšlenkovým schématem". Své rozhodnutí hejtman zdůvodnil neúspěchem strany v červnových volbách. "K tomu rozhodnutí mě přiměly výzvy členů strany. Přicházejí z celé republiky, podporu proto cítím nejen v Moravskoslezském kraji. Vedení ODS oznámilo, že na prosincovém kongresu dá své mandáty k dispozici. Moje kandidatura je reakcí na výzvu Václava Klause, který řekl, že je potřeba, aby se noví kandidáti o funkce ucházeli. Vzal jsem si dva měsíce na rozmyšlenou a rozhodl se kandidovat," řekl LN Tošenovský.
</TITLE>
<HEADING>
Kolegové nejsou rozhodnutím překvapeni
</HEADING>
<TEXT>
Je přesvědčen, že je nezbytné změnit politiku ODS, a to právě příchodem nových tváří do nejvyššího vedení. "Na naší politické scéně ODS zůstala jedinou skutečně pravicovou stranou. Je potřeba, aby přestala hrát roli zakřiknutého subjektu, který v parlamentu nemá šanci nic ovlivnit," prohlásil Tošenovský. Reakce na jeho kandidaturu se různí. "Jsem rád, že kandiduje. Považuji ho za zkušeného politika, který by mohl sjednotit českou pravici," uvedl místopředseda ODS Ivan Langer, o němž je ovšem známo, že nevychází s Václavem Klausem. Další místopředseda strany Petr Nečas, který má ke Klausovi blíž, není tak nadšený. "Tento krok mě nepřekvapil. Každý, kdo aspiruje na podobné místo, by však měl myslet především na dlouhodobý úspěch strany," řekl Nečas. "Je dobře, že to oznámil včas. Dává mu to možnost se připravit a objet regiony. Není to pro mě překvapení, měl jsem pocit, že k tomuto rozhodnutí směřuje," sdělil místopředseda ODS Jan Zahradil, který před časem prohlásil, že bude kandidovat, jen pokud se Václav Klaus už o tuto funkci nebude ucházet. O Tošenovském jako o možném nástupci současného předsedy ODS Václava Klause začala média spekulovat již v roce 1998. Tošenovský o rok dříve odmítl svůj vstup do rekonstruované Klausovy vlády. Nyní říká: "Jsem připraven převzít zodpovědnost i za nejvyšší funkce." Tošenovský vystudoval Vysokou školu báňskou v Ostravě. Poté pracoval jako matematik a analytik ve Vítkovických železárnách. Od roku 1993 vedl ostravský magistrát. Je ženatý a má dvě děti.
Je přesvědčen, že je nezbytné změnit politiku ODS, a to právě příchodem nových tváří do nejvyššího vedení. "Na naší politické scéně ODS zůstala jedinou skutečně pravicovou stranou. Je potřeba, aby přestala hrát roli zakřiknutého subjektu, který v parlamentu nemá šanci nic ovlivnit," prohlásil Tošenovský. Reakce na jeho kandidaturu se různí. "Jsem rád, že kandiduje. Považuji ho za zkušeného politika, který by mohl sjednotit českou pravici," uvedl místopředseda ODS Ivan Langer, o němž je ovšem známo, že nevychází s Václavem Klausem. Další místopředseda strany Petr Nečas, který má ke Klausovi blíž, není tak nadšený. "Tento krok mě nepřekvapil. Každý, kdo aspiruje na podobné místo, by však měl myslet především na dlouhodobý úspěch strany," řekl Nečas. "Je dobře, že to oznámil včas. Dává mu to možnost se připravit a objet regiony. Není to pro mě překvapení, měl jsem pocit, že k tomuto rozhodnutí směřuje," sdělil místopředseda ODS Jan Zahradil, který před časem prohlásil, že bude kandidovat, jen pokud se Václav Klaus už o tuto funkci nebude ucházet. O Tošenovském jako o možném nástupci současného předsedy ODS Václava Klause začala média spekulovat již v roce 1998. Tošenovský o rok dříve odmítl svůj vstup do rekonstruované Klausovy vlády. Nyní říká: "Jsem připraven převzít zodpovědnost i za nejvyšší funkce." Tošenovský vystudoval Vysokou školu báňskou v Ostravě. Poté pracoval jako matematik a analytik ve Vítkovických železárnách. Od roku 1993 vedl ostravský magistrát. Je ženatý a má dvě děti.
</TEXT>
</DOC>
<DOC>
<DOCID>LN-20020923022</DOCID>
<DOCNO>LN-20020923022</DOCNO>
<DATE>09/23/02</DATE>
<TITLE>
POZOR! FINÁLE. Již za 4 dny se dozvíte, zda jste vyhráli. Zajistěte si páteční Lidové noviny.
</TITLE>
<TEXT>
Potřebujete další informace o čtenářské Hře Lidových novin? Volejte na soutěžní linku: 0776/ 999 200. Linka je v provozu ve všední dny od 9 do 13 hodin.
</TEXT>
</DOC>
<DOC>
<DOCID>LN-20020923023</DOCID>
<DOCNO>LN-20020923023</DOCNO>
<DATE>09/23/02</DATE>
<TITLE>
Streetparty zaměřená proti NATO, válečným konfliktům a automobilismu se obešla bez násilí
</TITLE>
<TEXT>
Čtyři zadržení a na více než hodinu zastavená doprava ve Veletržní ulici. To je výsledek sobotní streetparty, kterou v centru Prahy uspořádali anarchisté.
PRAHA - Pouliční slavnosti s heslem "Ne světu válek a mocenských bloků" zaměřené proti NATO, válečným konfliktům a automobilismu se zúčastnily přibližně dvě stovky převážně mladých levicově orientovaných lidí. Anarchisté se sešli v sobotu hodinu po poledni na Těšnově, kde vyvěsili několik plakátů s protiválečnou tématikou, pouštěli hudbu z reproduktorů a řečníci v projevech napadali NATO. "Je sice vydávána za obránce demokracie a lidských práv, ale často demokracii a lidská práva pošlapává," prohlásil například jeden z organizátorů akce Ondřej Slačálek. Krátce po třetí hodině odpolední se průvod demonstrantů vydal na plánovaný pochod centrem města směrem k Letné. Asi na půl hodiny anarchisté zablokovali část magistrály. V jednom jízdním pruhu tak mohly jet pouze autobusy městské dopravy. Ostatní automobily dav nepustil. Na řidiče anarchisté v čelu průvodu vykřikovali hesla "Ulice lidem", "Auta smrdí a zabíjejí" či "Válku válce".
</TEXT>
<HEADING>
Více než 350 policistů
</HEADING>
<TEXT>
Pod dohledem mnoha policistů se průvod celkem poklidně vydal do Veletržní ulice, kde se zcela zastavil. Anarchisté se usadili na vozovku, někteří hráli fotbal nebo žonglovali a silnici zablokovali. Postupně jich však začalo ubývat a okolo šesté večerní byl provoz v celé oblasti obnoven. "Chtěli jsme, aby alespoň na chvíli ulice patřila lidem," zdůvodnil formu protestu Slačálek s tím, že si tak připomněli i nedělní evropský Den bez aut. Organizátoři z Československé anarchistické federace, Feministické skupiny 8. března a hnutí ORASolidarita upozorňovali i na problematiku militarizace ve světě. Policie, kterou jistilo osm mikrobusů speciální jednotek, neměla v průběhu akce příliš mnoho práce. Na streetparty dohlíželo podle šéfa policejního zásahu Vladislava Husáka asi 350 policistů. Asistovalo jim ještě několik dalších v civilu. Zasahovat museli pouze čtyřikrát. Ještě na Těšnově na počátku shromáždění kvůli nesrovnalostem v dokladech a protiprávnímu jednání zadrželi policisté dva anarchisty. Později byli oba propuštěni. "Jeden tak nějak podivně mával pacičkou, tak jsme ho sebrali," zdůvodnil zadržení policista v civilu. Skutečnost, že mladík byl odveden kvůli tomu, že hajloval, však Slačálek odmítl. "Je to nesmysl, jen si rukou chránil obličej před policejním fotografem," tvrdil Slačálek. Další se podle Ivy Knolové z pražské policejní správy dopustil přestupku. "Na místě veřejně přístupném močil," řekla Knolová. Krátce před ukončením demonstrace policie na stanici předvedla mladíka, který demontoval dopravní značku. Oba byli propuštěni.
</TEXT>
<HEADING>
Čeho se dopustili účastníci streetparty
</HEADING>
<TEXT>
* Mladík údajně hajloval, organizátoři akce nařčení odmítli. * Jeden z účastníků neměl podle policie v pořádku doklady. * Mladý rebel demontoval na ulici dopravní značení. * Anarchista močil na veřejně přístupném místě.
* Mladík údajně hajloval, organizátoři akce nařčení odmítli. * Jeden z účastníků neměl podle policie v pořádku doklady. * Mladý rebel demontoval na ulici dopravní značení. * Anarchista močil na veřejně přístupném místě.
</TEXT>
</DOC>
<DOC>
<DOCID>LN-20020923024</DOCID>
<DOCNO>LN-20020923024</DOCNO>
<DATE>09/23/02</DATE>
<TITLE>
Částečně zlepšit komplikovanou dopravu v metropoli pomůže opětné otevření dvou mostů. Některé ulice se naopak uzavřou.
</TITLE>
<GEOGRAPHY>PRAHA</GEOGRAPHY>
<TEXT>
Pro individuální automobilovou dopravu se ve středu otevřou další dva mosty, které byly od povodní uzavřeny. Oznámil to internetový portál Flashnews. Jde o mosty Jiráskův a Libeňský, které po záplavách sloužily jen pro městskou hromadnou dopravu. Další úlevou, které středeční změny přinesou pro přetížené komunikace, bude zprůjezdnění Strakonické ulice. Otevřeny budou všechny čtyři jízdní pruhy. Čtyři jízdní pruhy už také budou řidičům k dispozici na Lahovickém mostě, kde se zvláště ve směru do centra tvoří velké kolony aut přijíždějících z jihu. Řidičům v Praze ovšem zkomplikuje situaci uzávěra ulic Ječná a Žitná, které budou vyhrazeny pro městskou hromadnou dopravu. Neprůjezdná bude také Malá Strana. Podle informací z pražského magistrátu budou fyzické zátarasy bránit průjezdu v místě, kde Karmelitská ulice ústí na Malostranské náměstí. Uzavřen bude také Palackého most. Bude se to týkat i držitelů karet D, pro něž byl doposud most průjezdný. V metru, jehož částečný výpadek způsobuje městu velké dopravní komplikace, už není záplavová voda. Tuto informaci včera přinesla Česká televize. Stále se ovšem odčerpává voda, která po mytí stanic zůstává v jejich nejhlubších částech. Všechny trasy metra budou jezdit nejdříve v březnu 2003, a to za sníženého pohodlí pro cestující, například prostory stanic se budou stále opravovat. Trasu C chce dopravní podnik opravit do začátku zasedání NATO v listopadu.
PRAHA - Pro individuální automobilovou dopravu se ve středu otevřou další dva mosty, které byly od povodní uzavřeny. Oznámil to internetový portál Flashnews. Jde o mosty Jiráskův a Libeňský, které po záplavách sloužily jen pro městskou hromadnou dopravu. Další úlevou, které středeční změny přinesou pro přetížené komunikace, bude zprůjezdnění Strakonické ulice. Otevřeny budou všechny čtyři jízdní pruhy. Čtyři jízdní pruhy už také budou řidičům k dispozici na Lahovickém mostě, kde se zvláště ve směru do centra tvoří velké kolony aut přijíždějících z jihu. Řidičům v Praze ovšem zkomplikuje situaci uzávěra ulic Ječná a Žitná, které budou vyhrazeny pro městskou hromadnou dopravu. Neprůjezdná bude také Malá Strana. Podle informací z pražského magistrátu budou fyzické zátarasy bránit průjezdu v místě, kde Karmelitská ulice ústí na Malostranské náměstí. Uzavřen bude také Palackého most. Bude se to týkat i držitelů karet D, pro něž byl doposud most průjezdný. V metru, jehož částečný výpadek způsobuje městu velké dopravní komplikace, už není záplavová voda. Tuto informaci včera přinesla Česká televize. Stále se ovšem odčerpává voda, která po mytí stanic zůstává v jejich nejhlubších částech. Všechny trasy metra budou jezdit nejdříve v březnu 2003, a to za sníženého pohodlí pro cestující, například prostory stanic se budou stále opravovat. Trasu C chce dopravní podnik opravit do začátku zasedání NATO v listopadu.
</TEXT>
</DOC>
<DOC>
<DOCID>LN-20020923025</DOCID>
<DOCNO>LN-20020923025</DOCNO>
<DATE>09/23/02</DATE>
<TITLE>
Velice udiven byl i bývalý prezident USA Bill Clinton, který nečekal, že proslov českého prezidenta bude tak osobní
</TITLE>
<TEXT>
Elie Wiesel, Harvey Keitel či Bill Clinton. To je jen několik z mnoha hostů, kteří se zúčastnili pátečního večera věnovaného Václavu Havlovi.
NEW YORK - Nabitý sál Absolventského centra Univerzity města New Yorku vstává a dává se do bouřlivého potlesku. Dovnitř vchází český prezident Václav Havel, exprezident USA Bill Clinton a nositel Nobelovy ceny Elie Wiesel. Slavnostní páteční večer pod názvem "Pocta Václavu Havlovi - spisovateli a prezidentu" začíná krátkým "klipem", jehož rychle sestříhané záběry mapují Havlovu kariéru. Podstatná část filmu se věnuje listopadu 1989. Ohlédnutím za politickou kariérou je i Havlův dvacetiminutový projev. Prezident ho sice pronáší anglicky, chvílemi se ale zdá, jako by publikum nerozumělo. Na podobně osobní, sebereflexivní projevy není Amerika od prezidentů zvyklá. Udiven se zdá být i Bill Clinton, který Havlův projev poslouchá v křesle na pódiu. S nohou přes nohu se zpočátku zamyšleně dívá kupředu. Když z Havlových úst zazní "velmi jsem za tu dobu znejistěl", rychle se otočí směrem k řečnickému stolku, za nímž stojí český prezident, a když slyší, "stávám se de facto nepřítelem sebe sama", zdá se, jako by se mu na tváři rozhostil udivený výraz. Elie Wiesel také na chvíli vzhlédne od listů papíru, jimiž se probírá.
</TEXT>
<HEADING>
Wiesel: Havlovi se zlepšila angličtina
</HEADING>
<TEXT>
V následující diskusi Wiesel nabízí vlastní odpověď na to, jak se Havel za třináct let působení ve funkci hlavy státu změnil. "Zlepšila se tvoje angličtina," směje se Wiesel, který také tvrdí, že s Havlem je skutečně těžké soutěžit ve skromnosti. Přes kompliment o lepší angličtině se český prezident v následující diskusi raději vrací ke své mateřštině. Odpoví ale jen na jednu otázku moderátora, na druhou nechce reagovat s tím, že "dnes již mluvil dost". Pak vchází na pódium herec Harvey Keitel, jehož etuda rozesměje celý sál. Keitel ocenil Havlovu osobní statečnost a připomněl, jak v 80. letech společně s Robertem De Nirem, Allenem Ginsbergem a dalšími šli na československé velvyslanectví předat protestní nótu proti Havlovu uvěznění. Vzápětí se mu ale popletou cedulky s poznámkami, podle kterých mluví. Odmlčí se, pak dvakrát opakuje totéž, a vzápětí rozpačitě zvolá "Co jsem to sakra chtěl říct?" "Promiňte, ale od včerejška jsem nebyl doma," omlouvá se Havlovi i publiku, a své vystoupení ukončí tím, že Havla pozve ke spolupráci ve svém divadelním souboru.
V následující diskusi Wiesel nabízí vlastní odpověď na to, jak se Havel za třináct let působení ve funkci hlavy státu změnil. "Zlepšila se tvoje angličtina," směje se Wiesel, který také tvrdí, že s Havlem je skutečně těžké soutěžit ve skromnosti. Přes kompliment o lepší angličtině se český prezident v následující diskusi raději vrací ke své mateřštině. Odpoví ale jen na jednu otázku moderátora, na druhou nechce reagovat s tím, že "dnes již mluvil dost". Pak vchází na pódium herec Harvey Keitel, jehož etuda rozesměje celý sál. Keitel ocenil Havlovu osobní statečnost a připomněl, jak v 80. letech společně s Robertem De Nirem, Allenem Ginsbergem a dalšími šli na československé velvyslanectví předat protestní nótu proti Havlovu uvěznění. Vzápětí se mu ale popletou cedulky s poznámkami, podle kterých mluví. Odmlčí se, pak dvakrát opakuje totéž, a vzápětí rozpačitě zvolá "Co jsem to sakra chtěl říct?" "Promiňte, ale od včerejška jsem nebyl doma," omlouvá se Havlovi i publiku, a své vystoupení ukončí tím, že Havla pozve ke spolupráci ve svém divadelním souboru.
</TEXT>
</DOC>
<DOC>
<DOCID>LN-20020923026</DOCID>
<DOCNO>LN-20020923026</DOCNO>
<DATE>09/23/02</DATE>
<TITLE>
svěřil se českým novinářům exprezident USA Bill Clinton
</TITLE>
<TEXT>
NEW YORK (od zvláštního zpravodaje LN v USA) - Na Billa Clintona čekalo pod pódiem sálu v budově Absolventského centra Newyorské univerzity po skončení diskuse s Václavem Havlem a Eliem Wieselem na třicet lidí. Americký exprezident se s nimi zdravil, objímal a fotografoval. Jeho ochranka ale nekompromisně zatrhla jakýkoli pokus novinářů položit mu nějakou otázku. Když odcházel ze sálu, na necelé dvě minuty se u hloučku českých novinářů zastavil.
</TEXT>
<HEADING>
Čeho si na Václavu Havlovi ceníte nejvíce?
</HEADING>
<TEXT>
Toho, že ho mohu nazývat svým přítelem. Společně jsme pracovali na začlenění České republiky do NATO a mobilizovali podporu pro zastavení etnických čistek v Kosovu a v Bosně. Skutečnost, že to podpořil, mi hodně pomohla, když jsem byl prezidentem. Myslím, že tím dal velký příklad do budoucna. Budu také vždy oceňovat příklad, který dal celým svým životem. Stal se symbolem svobody nejen pro Čechy, ale i pro lidi po celém světě.
Jakou radu byste jako bývalý prezident dal Havlovi, který brzy také opustí funkci?
Je to dobrý život. Je hezké zase žít vlastní život, užívat si trochu soukromí. Přesto je mnoho příležitostí, jak být prospěšný. Vzdáte se moci, ale stále můžete mít hodně vlivu, když na tom pracujete. Dostalo se nám velké cti zastávat úřad, a i když už nejsme u moci, stále můžeme být prospěšní společnosti. A o to se snažím já a to samé podle mě udělá i Havel.
(V tuto chvíli ochranka improvizované setkání rázně ukončila. Když ale Clinton slyšel další otázku - Zahrajete dnes Havlovi na saxofon? - se s úsměvem na tváři otočil)
Ne, ne, žádný saxofon, na ten hraju jenom v Praze, to víte... jenom tam mě políbí múza. Ale doufám, že se do Prahy zase brzy podívám. Mám to tam moc rád, je to jedno z mých nejoblíbenějších míst na světě. Když jsem tam přijel naposledy, bylo jedenáct v noci, ale stejně jsem stihl před zavírací dobou navštívit jazzový klub.
</TEXT>
</DOC>
<DOC>
<DOCID>LN-20020923027</DOCID>
<DOCNO>LN-20020923027</DOCNO>
<DATE>09/23/02</DATE>
<TEXT>
NEW YORK (od zvláštního zpravodaje LN v USA) - Méně hvězd než se čekalo dorazilo na páteční recepci v Absolventském centru Newyorské univerzity, která byla součástí večera na počest českého prezidenta. Do sálu tak proti očekávání nenašla cestu ani Julia Robertsová, ani Robert De Niro, Wynton Marsalis nebo Plácido Domingo, ale ani Bill Clinton, který chvíli předtím v diskusním sále zdůrazňoval potřebu soudržnosti. Vrcholem večera se tak stalo vystoupení Lou Reeda, který na Havlových večírcích v Americe hrává již tradičně. Reed v pestrobarevném saku zazpíval prezidentovi hit Perfect Day, jehož poslední verše si upravil právě pro tuto příležitost. "Je to skvělý den díky vám, Václave Havle. Držíte nás nad hladinou," zpíval. Pak pozval na pódium svou kolegyni Laurie Andersonovou a zahráli spolu zhudebněnou báseň Havran Edgara A. Poea. Společnost českému prezidentovi dále dělali spisovatelka a nositelka Nobelovy ceny za literaturu Toni Morrisonová, režisér Miloš Forman a zachránce několika set českých dětí před holocaustem sir Nicholas Winton. Se svým novopečeným manželem, slovenským zpěvákem Pavolem Haberou zavítala na recepci i česká topmodelka Daniela Peštová. Od organizátorů jedné ze sbírek na likvidaci následků povodní dostali manželé Havlovi symbolický šek na 160 tisíc dolarů (necelých pět milionů korun). Peníze byly shromážděny díky jedinému inzerátu, jenž nesl podpis Miloše Formana a byl zveřejněn v deníku The New York Times. Právě s Formanem chtěl Havel trávit sobotu, na niž si naplánoval odpočinek. Chtěli zajít na některá místa, která společně navštěvovali při Havlově cestě do New Yorku v roce 1968, včetně Central Parku.
</TEXT>
</DOC>
<DOC>
<DOCID>LN-20020923028</DOCID>
<DOCNO>LN-20020923028</DOCNO>
<DATE>09/23/02</DATE>
<TITLE>
Obrovskou lavinu v Severní Osetii spustil asi kus ledu uvolněný slabým zemětřesením
</TITLE>
<TEXT>
Stokilometrovou rychlostí se do jednoho z kavkazských údolí zřítila lavina, která pod 40 metry ledu a bahna pravděpodobně pohřbila 150 lidí.
GIZEL, Rusko - Mohutná lavina zavalila v Karmadonské soutěsce v Severní Osetii v noci na sobotu jednu obec a několik horských středisek. Podle včerejších odhadů ruských úřadů si vyžádala až 150 lidských obětí. "Nedalo se vůbec nic dělat, během chvilky to bylo všude kolem," řekl v ruské televizi jeden z očitých svědků pohromy. Zvuk valící se laviny přirovnal k leteckému bombardování. Záchranné práce stále pokračují. O víkendu záchranáři objevili v bahně a ve sněhu 22 mrtvých těl. 34 přeživších osob dopravili do bezpečí. Asi 100 dalších lidí však nadále zůstávalo na seznamu pohřešovaných. Karmadonská soutěska, která leží v blízkosti hlavního města Severní Osetie Vladikavkazu, je oblíbeným cílem turistů. Úřady se obávají, že v oblasti mohlo pobývat mnoho víkendových návštěvníků a odhadují počet mrtvých až na 150. Ve vesnici Nižnij Karmadon srovnala lavina se zemí vedle 12 obytných domů také třípatrové sanatorium. Není ovšem známo, zda v době neštěstí v léčebném domě někdo byl. Prezident Severní Osetie Alexandr Dzasochov pochybuje, že by někdo z těch, které pohřbila 40metrová vrstva suti, mohl přežít. "Tohle je naprosto bezprecedentní událost, dokonce i v této horské oblasti. Lavina strhla do údolí miliony tun ledu," řekl ruské televizi. Podle BBC lavinu, která se do údolí sesunula rychlostí 100 kilometrů za hodinu, strhnul kus ledovce, který se pravděpodobně v důsledku slabého zemětřesení utrhl z jedné z kavkazských hor. Led se sutí vytvořily asi 300 až 400 metrů široký pás zkázy, který dosahuje až do vzdálenosti 10 kilometrů od Vladikavkazu. Ruští záchranáři včera evakuovali 3000 obyvatel města Gizel, v jehož blízkosti se lavina zastavila. Dvě řeky, jejichž tok lavina přehradila, totiž hrozí vylitím z břehů.
</TEXT>
<HEADING>
Pohřešují se i filmaři
</HEADING>
<TEXT>
Mezi pohřešovanými je i populární ruský herec a režisér Sergej Bodrov, který v oblasti natáčel svůj nový film, a někteří členové jeho 26členného štábu. Jisté je, že sedm z nich, tedy všichni, kteří nebyli v inkriminovanou dobu s hlavní skupinou, katastrofu přežili. "Naším hlavním úkolem je teď předpovědět, jak se bude zbytek ledovce chovat," řekl pro agenturu Interfax ruský ministr pro mimořádné situace Sergej Šojgu. "Jestliže se náhle oteplí, budeme muset evakuovat ty, kteří by mohli být v zóně možné další katastrofy," dodal. Předseda klubu horalů Severní Osetie Kazbek Chamicajev se domnívá, že kalamitu lze přičíst deštivému počasí, které v oblasti panovalo celé léto.
Mezi pohřešovanými je i populární ruský herec a režisér Sergej Bodrov, který v oblasti natáčel svůj nový film, a někteří členové jeho 26členného štábu. Jisté je, že sedm z nich, tedy všichni, kteří nebyli v inkriminovanou dobu s hlavní skupinou, katastrofu přežili. "Naším hlavním úkolem je teď předpovědět, jak se bude zbytek ledovce chovat," řekl pro agenturu Interfax ruský ministr pro mimořádné situace Sergej Šojgu. "Jestliže se náhle oteplí, budeme muset evakuovat ty, kteří by mohli být v zóně možné další katastrofy," dodal. Předseda klubu horalů Severní Osetie Kazbek Chamicajev se domnívá, že kalamitu lze přičíst deštivému počasí, které v oblasti panovalo celé léto.
</TEXT>
</DOC>
<DOC>
<DOCID>LN-20020923029</DOCID>
<DOCNO>LN-20020923029</DOCNO>
<DATE>09/23/02</DATE>
<TITLE>
Podrobné plány pro útok proti Iráku má již od začátku září na stole americký prezident George Bush.
</TITLE>
<GEOGRAPHY>BAGDÁD/WASHINGTON</GEOGRAPHY>
<TEXT>
Irák nepřijme rezoluci Rady bezpečnosti OSN, která by mu předepisovala nové podmínky pro odzbrojení. Oznámil to v sobotu oficiální irácký mluvčí: "Irák nebude spolupracovat s novou rezolucí, která není v souladu s tím, co bylo dohodnuto s generálním tajemníkem OSN." O novou rezoluci, která by připouštěla použití síly v případě, že Irák nezničí své zásoby zbraní hromadného ničení, usilují Spojené státy s podporou Velké Británie. Irák je obviňuje, že jen hledají záminku k útoku proti němu, a ani USA se netají tím, že jejich cílem je Husajnovo svržení. Velitel amerických sil v Zálivu generál Tommy Franks v Kuvajtu řekl, že jeho jednotky jsou připraveny k akci a že "udělají, co se jim řekne". Prezident George Bush o útoku na Irák ještě nerozhodl. Od začátku tohoto měsíce však má k dispozici "všechna vojenská řešení" pro útok proti Iráku. "Prezident má v rukou řešení, nepřijal však zatím žádné rozhodnutí," řekl mluvčí Bílého domu Ari Fleischer v rozhovoru pro včerejší vydání listu The New York Times. List s odvoláním na zdroje z Pentagonu napsal, že jde o řešení, která jsou velmi podrobně rozpracována, avšak tajná. Ví se jen, že jakýkoliv útok by začal bombardováním, do něhož by byly zapojeny letouny B-52, a jeho cílem by bylo zničit velitelská spojení, generální štáb a iráckou protiraketovou obranu.
BAGDÁD/WASHINGTON - Irák nepřijme rezoluci Rady bezpečnosti OSN, která by mu předepisovala nové podmínky pro odzbrojení. Oznámil to v sobotu oficiální irácký mluvčí: "Irák nebude spolupracovat s novou rezolucí, která není v souladu s tím, co bylo dohodnuto s generálním tajemníkem OSN." O novou rezoluci, která by připouštěla použití síly v případě, že Irák nezničí své zásoby zbraní hromadného ničení, usilují Spojené státy s podporou Velké Británie. Irák je obviňuje, že jen hledají záminku k útoku proti němu, a ani USA se netají tím, že jejich cílem je Husajnovo svržení. Velitel amerických sil v Zálivu generál Tommy Franks v Kuvajtu řekl, že jeho jednotky jsou připraveny k akci a že "udělají, co se jim řekne". Prezident George Bush o útoku na Irák ještě nerozhodl. Od začátku tohoto měsíce však má k dispozici "všechna vojenská řešení" pro útok proti Iráku. "Prezident má v rukou řešení, nepřijal však zatím žádné rozhodnutí," řekl mluvčí Bílého domu Ari Fleischer v rozhovoru pro včerejší vydání listu The New York Times. List s odvoláním na zdroje z Pentagonu napsal, že jde o řešení, která jsou velmi podrobně rozpracována, avšak tajná. Ví se jen, že jakýkoliv útok by začal bombardováním, do něhož by byly zapojeny letouny B-52, a jeho cílem by bylo zničit velitelská spojení, generální štáb a iráckou protiraketovou obranu.
</TEXT>
</DOC>
<DOC>
<DOCID>LN-20020923030</DOCID>
<DOCNO>LN-20020923030</DOCNO>
<DATE>09/23/02</DATE>
<GEOGRAPHY>JERUZALÉM</GEOGRAPHY>
<TEXT>
Ledvina jedné z židovských obětí středečního sebevražedného atentátu v Tel Avivu byla transplantována sedmileté palestinské dívce. Obětí byl 19letý student ze Skotska, který přijel do Izraele studovat na talmudské škole. Rodina se rozhodla věnovat jeho orgány k transplantaci. Jednu ledvinu dostala sedmiletá Jasmína z východního Jeruzaléma. Na dárce čekala už dva roky. Nyní po transplantaci již lékaři označili její stav za stabilizovaný. "Nemám slov, jak bych poděkovala rodině oběti atentátu. Připojuji se k jejímu zármutku a děkuji jí za darování orgánu, který mojí dceři zachránil život," řekla Jasmínina matka. Při atentátu, k němuž se přihlásilo extremistické hnutí Hamas, zahynulo kromě atentátníka šest lidí a přes 60 bylo zraněno.
</TEXT>
</DOC>
<DOC>
<DOCID>LN-20020923031</DOCID>
<DOCNO>LN-20020923031</DOCNO>
<DATE>09/23/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouského ministra dopravy Mathiase Reichholda zvolil v sobotu mimořádný sjezd nacionalistické strany svobodných (FPÖ) novým předsedou. Reichhold vzápětí mj. potvrdil, že trvá na požadavku na odstavení české jaderné elektrárny Temelín a na zrušení Benešových dekretů. "Rozšíření bez Beneše pro nás není představitelné," prohlásil. FPÖ si od Reichholda slibuje uklidnění vnitrostranických sporů, které vedly až k vládní krizi a k předčasným parlamentním volbám. Ty čekají Rakušany 24. listopadu. Reichhold neměl protikandidáta a dostal hlasy od 92,2 procenta přítomných delegátů. Ministr nahradí ve funkci Susanne Riessovou-Passerovou, která se před dvěma týdny rozhodla odejít z vedení strany a z křesla vicekancléřky. Passerová stranu vedla přes dva roky. Letos se ale ocitla pod tlakem části FPÖ vedené populistickým korutanským hejtmanem Jörgem Haiderem. Ten na ministrech za Svobodné požadoval, aby odmítli nákup nových vojenských stíhaček a odklad daňové reformy. FPÖ se po odstoupení Passerové a jejích příznivců ocitla v hluboké krizi. Do čela strany byl nominován její bývalý dlouholetý předseda Haider, který se ale po několika dnech kandidatury vzdal se zdůvodněním, že se stal kvůli odporu proti stíhačkám terčem výhrůžek.
</TEXT>
</DOC>
<DOC>
<DOCID>LN-20020923032</DOCID>
<DOCNO>LN-20020923032</DOCNO>
<DATE>09/23/02</DATE>
<TITLE>
Bez vody a bez elektřiny se včera ocitl v poslední stojící budově svého dříve rozlehlého sídla palestinský vůdce Jásir Arafat.
</TITLE>
<GEOGRAPHY>RAMALLÁH/WASHINGTON</GEOGRAPHY>
<TEXT>
Spojené státy soudí, že izraelské obléhání sídla předsedy palestinské samosprávy Jásira Arafata v Ramalláhu nepřispěje k ukončení palestinských útoků. "Izraelské akce v Arafatově ústředí a v jeho okolí nejsou prospěšné potírání teroristického násilí ani podpoře palestinských reforem," řekla včera mluvčí Bílého domu Jeanie Mamoová. Zároveň rozhodně odsoudila palestinské sebevražedné atentáty a vyzvala Palestince k jejich zastavení. Izrael pak upozornila, aby "dále zvažoval důsledky svých akcí". Náměstek izraelského ministra obrany Weizman Širi včera poprvé oficiálně oznámil, že cílem izraelských operací v Ramalláhu je donutit Arafata k odchodu. "Nemáme ani v nejmenším záměr Arafata fyzicky zlikvidovat nebo silou obsadit jeho ústředí, ale chceme ho přimět, aby z vlastního rozhodnutí odešel," řekl Širi v izraelské televizi. Izraelská armáda včera přerušila přívod vody, elektřiny a telefonní spojení do Arafatova sídla. Palestinský předák byl podle lidí ze svého okolí navzdory nedostatku jídla a léků v dobré náladě. Na protest proti obklíčení a ničení Arafatova sídla vyšly do ulic palestinských měst na západním břehu Jordánu a v pásmu Gazy tisíce lidí. Při těchto protestech izraelská armáda včera ráno zastřelila čtyři Palestince. Dalších nejméně dvanáct lidí střelba zranila. Arafat je v Ramalláhu obléhán již od čtvrtka. Budovy v areálu jeho sídla byly pobořeny a izraelská armáda pokračovala v jejich ničení i během včerejšího dne. Z rozsáhlého komplexu zbyla jen jedna stojící budova - ta, v níž Arafat sídlí. Někteří palestinští představitelé vyslovili obavy, že by se mohla zřítit i ona.
</TEXT>
<HEADING>
Otázka času
</HEADING>
<TEXT>
Izraelská akce je odvetou za palestinské atentáty, při nichž přišlo minulý týden o život šest Izraelců a skotský student. Izraelský list Jediot Achronot včera napsal, že izraelská akce má kódové označení "Otázka času". Podle armádních představitelů citovaných izraelským rozhlasem je kapitulace Arafata a lidí, kteří jsou spolu s ním v areálu, otázkou 48 hodin. Palestinský vůdce ale prohlásil, že se nevzdá a že nevydá izraelské armádě ani několik desítek palestinských aktivistů, kteří se skrývají v jeho sídle a které Izrael stíhá kvůli podezření z organizování teroristických útoků.
Izraelská akce je odvetou za palestinské atentáty, při nichž přišlo minulý týden o život šest Izraelců a skotský student. Izraelský list Jediot Achronot včera napsal, že izraelská akce má kódové označení "Otázka času". Podle armádních představitelů citovaných izraelským rozhlasem je kapitulace Arafata a lidí, kteří jsou spolu s ním v areálu, otázkou 48 hodin. Palestinský vůdce ale prohlásil, že se nevzdá a že nevydá izraelské armádě ani několik desítek palestinských aktivistů, kteří se skrývají v jeho sídle a které Izrael stíhá kvůli podezření z organizování teroristických útoků.
</TEXT>
</DOC>
<DOC>
<DOCID>LN-20020923033</DOCID>
<DOCNO>LN-20020923033</DOCNO>
<DATE>09/23/02</DATE>
<TITLE>
Jemen zatkl pět členů Al Kajdy. Jemenské bezpečností síly zatkly v pátek večer v hlavním městě Saná pět Jemenců podezřelých z napojení na teroristickou síť Al Kajda. Předcházela tomu přestřelka, při níž byli zraněni dva z podezřelých a dva příslušníci bezpečnostních sil. Policie dál prohledává čtvrť, kde byli muži zatčeni. Jemen se snaží setřást ze sebe pověst útočiště muslimských radikálů a už oznámil zatčení 85 osob při zátazích na předpokládané členy Al Kajdy, jíž se přičítají loňské teroristické útoky v USA.
</TITLE>
<TEXT>
Rumsfeld: Bin Ládin je asi mrtvý. Terorista Usáma bin Ládin, hlavní podezřelý ze zosnování atentátů na USA loni v září, je možná mrtev, protože nic nepodporuje tezi, že ještě žije. Televizi CNN to řekl americký ministr obrany Donald Rumsfeld. "Nevěřím, že je hmatatelný důkaz, který by mě přesvědčil o tom, že od prosince je na živu, a my teď máme září," řekl.
Bomba v Indii zabila 15 lidí. Nejméně 15 lidí zemřelo včera při výbuchu bomby v malém nákladním autě převážejícím pasažéry v severoindickém státě Uttarpradéš. K pumovému atentátu se zatím nikdo nepřihlásil. "Patnáct lidí zahynulo při explozi silné bomby a tři zranění byli urychleně převezeni do nemocnice," sdělila policie.
Premiér Trimble dal IRA ultimátum. Severoirský protestantský premiér David Trimble v sobotu oznámil, že ministři z jeho strany opustí regionální vládu, jestliže katolická Irská republikánská armáda (IRA) do 18. ledna neprokáže, že se zřekla násilí. "Chceme, aby byl ukončen přechod IRA k míru," prohlásil. Odchod ministrů Ulsterské unionistické strany (UUP) by vedl ke zhroucení institucí, které jsou zakotveny v dohodě z Velikonoc roku 1998 o mírovém uspořádání v Severním Irsku.
</TEXT>
</DOC>
<DOC>
<DOCID>LN-20020923034</DOCID>
<DOCNO>LN-20020923034</DOCNO>
<DATE>09/23/02</DATE>
<GEOGRAPHY>ABIDŽAN</GEOGRAPHY>
<TEXT>
Oddíly věrné vládě prezidenta Pobřeží slonoviny Laurenta Gbagba včera večer zahájily mohutný útok na druhé největší město země Bouaké, které od čtvrtka kontrolují vzbouření vojáci. Rebelové naopak napadli město Pogo ležící na severu země u hranic s Mali. Vzbouření vojáci požadují, aby byli přijati zpět do armády, vláda však označila jejich vzpouru za pokus o státní převrat. Včera rebelové nabídli vládě mírové rozhovory, ta ale požaduje, aby nejprve složili zbraně. Francie vyslala v noci na neděli do země vojenské posily, aby "zajistila bezpečnost francouzských občanů a dalších cizinců" v nepokoji zmítané africké republice. V Pobřeží slonoviny žije přibližně 20 tisíc francouzských občanů. Francouzská vojenská letadla a vrtulníky přistály v Abidžanu, hospodářsky nejvýznamnějším městě Pobřeží slonoviny. Na tamější základně je tak nyní celkem asi 600 vojáků. V zemi panují od čtvrtka nejhorší nepokoje od roku 1960, kdy získala nezávislost na Francii. Podle odhadů při nich zahynulo nejméně 270 lidí. Rebely ovládaným městem Bouaké ve střední části Pobřeží slonoviny včera pochodovaly tisíce civilistů. Rozzlobený dav skandoval protivládní hesla a oslavoval povstalce. Vzbouření vojáci oznámili, že chtějí prostřednictvím Francie vyjednávat s místní vládou, a zabránit tak dalšímu krveprolévání. "My povstalci jsme připraveni vyjednávat pod patronátem Francie, která musí zajistit dodržení dohod," řekl seržant Alfred Camin. "Chceme se vyhnout krveprolití."
</TEXT>
</DOC>
<DOC>
<DOCID>LN-20020923035</DOCID>
<DOCNO>LN-20020923035</DOCNO>
<DATE>09/23/02</DATE>
<TITLE>
Levicoví i pravicoví populisté zcela ovládli slovenské volby
</TITLE>
<TEXT>
Jiná politika, jiná scéna. Příští volby už budou "úplně normální", ozývalo se z řad sociologů po vyhlášení neoficiálních výsledků slovenských parlamentních voleb. Slovensko může směle vyrazit k branám NATO a Evropské unie, Mečiar zůstal definitivně stranou, příště se už nezvedne. Optimismus bratislavských pozorovatelů je pochopitelný. Ve slovenských volbách se opravdu rozhodovalo především o tom, zda náš východní soused má šanci bezproblémově vplout do severoatlantické společnosti. Jenže ani radost z vítězství předpokládané "proevropské" pravicové koalice (SDKÚ, SMK, KDH, ANO) v čele se současným premiérem Mikulášem Dzurindou nedokáže zakrýt, že ve volbách nejvíce uspěli populisté.
</TEXT>
<HEADING>
Mečiar, Fico, Rusko
</HEADING>
<TEXT>
O Vladimíru Mečiarovi a jeho HZDS (36 mandátů) není třeba dlouho mluvit. Nebýt předvolební roztržky s jeho dlouholetou stranickou oporou Ivanem Gašparovičem a chytře vypuštěných informací o podivném financování Mečiarovy vily, dostala by HZDS hodně přes dvacet procent. Další návrat do premiérského křesla by se ovšem ani tak nekonal. Všechny důležité strany se dlouho dopředu od Mečiara distancovaly, bývalý premiér by prostě nenašel nikoho do spolku. S Mečiarem, který přestože vyhrál, ve skutečnosti prohrál, výčet populistických úspěchů nekončí. Směle sem lze zařadit i výkon Roberta Fica a jeho Smeru (25 mandátů), který byl černým koněm slovenských voleb. Fico, bývalý člen slovenské postkomunistické SDL, se stavěl do role pragmatika blairovskoschröderovského typu, který naservíroval Slovákům přesně to, po čem v průzkumech nejvíce toužili: sliby pořádku, spravedlnosti a stability. Třetí cesta Smeru, lemovaná návrhy řady populistických prvoplánových zákonů a šikovně sepsaným volebním programem, nakonec tolik nezabrala. Fico zůstal třetí, ale jeho pětadvacet hlasů se počítá. Šéf Smeru po zveřejnění výsledků prohlásil, že trvá na kritice premiéra Dzurindy a že s takovým mužem by on do vlády nešel. U Fica ale nikdo předem neví. Jeho pružnost je proslulá a není vyloučeno, že se při formování vládní koalice nakonec dostane i na něj. Fico by jistě splnil svůj slib, ale po vzoru Haidera by zůstal v pozadí, zatímco lidé ze stínového kabinetu Smeru by zastupovali Ficovy vize ve vládě. Do populistické řady Mečiar - Fico patří i nejsilnější mediální podnikatel Slovenska Pavol Rusko. Aliancia nového občana (ANO) získala přesně tolik, kolik chtěla. Patnáct křesel v parlamentu a otevřené dveře do vlády zaručují devětatřicetiletému Ruskovi bezpečnou pozici. Televize Markíza, která Ruskovi patří a díky (kvůli) níž se ANO dostala (šla) do nejvyšší politiky, bude dál dominovat inzertnímu trhu. Změna mediálního zákona, která by mohla ohrozit Ruskovu licenci, zřejmě skončí v zapomnění. Partnerovi ve vládě bude těžko někdo šlapat na paty.
</TEXT>
<HEADING>
Rudá nostalgie
</HEADING>
<TEXT>
Nadšení nad cestou Slovenska do Evropy, kterou letošní volby otevřely, mírní i nečekaný úspěch komunistů. Komunistická strana Slovenska se vrací do parlamentu poprvé od rozpadu Husákova režimu. Její rétorika se příliš neliší od politické mluvy českých komunistů: NATO je třeba okamžitě zrušit, do EU jen opatrně, stát musí ručit za sociální spravedlnost, je nutné zpět znárodnit některé podniky. Fráze o potřebách lidu, které komunisté racionálně (díky pochopení smyslu a mechanismu dějin) i intuitivně (kvůli mimořádně sociální citlivosti) znají ze všech nejlépe, zabraly u 182 tisíc voličů. Z velké části lze úspěch KSS vysvětlit nostalgií po starých jistotách a odklonem mnoha voličů od Mečiara. Na druhé straně je zřejmé, že komunisté vydělávají na dlouhodobě vysoké nespokojenosti nezaměstnaných (bez práce je každý šestý ekonomicky aktivní Slovák), kteří se od Dzurindovy vlády mnoha slibovaných nových míst nedočkali. Sečtou-li se mandáty KSS, Mečiarova Hnutí za demokratické Slovensko, ANO a Smeru, vznikne suverénní většina 87 hlasů. ANO a Smer samozřejmě nelze tak snadno míchat s Mečiarem a komunisty. Pokud si však odmyslíme programové rozdíly a soustředíme se na motivace, cíle a metody, vyjde najevo, že většina Slováků hlasovala pro účelovost, vycházející z populistické vypočítavosti a manipulace (Jak by asi toto "počítání průhledných populistů" dopadlo u nás?). S druhou Dzurindovou vládou se Slovensko téměř jistě dostane do NATO i do EU. Jiná politika přijde zřejmě až mnohem později.
Nadšení nad cestou Slovenska do Evropy, kterou letošní volby otevřely, mírní i nečekaný úspěch komunistů. Komunistická strana Slovenska se vrací do parlamentu poprvé od rozpadu Husákova režimu. Její rétorika se příliš neliší od politické mluvy českých komunistů: NATO je třeba okamžitě zrušit, do EU jen opatrně, stát musí ručit za sociální spravedlnost, je nutné zpět znárodnit některé podniky. Fráze o potřebách lidu, které komunisté racionálně (díky pochopení smyslu a mechanismu dějin) i intuitivně (kvůli mimořádně sociální citlivosti) znají ze všech nejlépe, zabraly u 182 tisíc voličů. Z velké části lze úspěch KSS vysvětlit nostalgií po starých jistotách a odklonem mnoha voličů od Mečiara. Na druhé straně je zřejmé, že komunisté vydělávají na dlouhodobě vysoké nespokojenosti nezaměstnaných (bez práce je každý šestý ekonomicky aktivní Slovák), kteří se od Dzurindovy vlády mnoha slibovaných nových míst nedočkali. Sečtou-li se mandáty KSS, Mečiarova Hnutí za demokratické Slovensko, ANO a Smeru, vznikne suverénní většina 87 hlasů. ANO a Smer samozřejmě nelze tak snadno míchat s Mečiarem a komunisty. Pokud si však odmyslíme programové rozdíly a soustředíme se na motivace, cíle a metody, vyjde najevo, že většina Slováků hlasovala pro účelovost, vycházející z populistické vypočítavosti a manipulace (Jak by asi toto "počítání průhledných populistů" dopadlo u nás?). S druhou Dzurindovou vládou se Slovensko téměř jistě dostane do NATO i do EU. Jiná politika přijde zřejmě až mnohem později.
</TEXT>
</DOC>
<DOC>
<DOCID>LN-20020923036</DOCID>
<DOCNO>LN-20020923036</DOCNO>
<DATE>09/23/02</DATE>
<TITLE>
Český prezident zahájil loučení s politikou
</TITLE>
<TEXT>
Prezident Václav Havel pojal svůj newyorský projev jako osobní loučení se světem velké politiky a jejích "hvězd". Přes nostalgický a intimní tón se rozhodl zakončit rozechvělý proslov shrnutím pravd, k nimž po letech dospěl. Podle své veřejné zpovědi byl Havel kdysi sebejistý a snad i pyšný. Nyní již poučený životem dokáže z tribuny skromně hlásat: "Zraji a nabývám zkušeností i rozumu." Bájný hrdina sametové revoluce prý postupně pochopil, že svět není žádnou pohádkou. V tom reálném není tak jisté, že básníci (Havel) mají "Stejně silné slovo jako bankéři (Tošovský, ... Green?)". Přesto se nevzdává naděje, že projevy poetů budou brány vážněji než hlasy burziánů. Úvaha připomínající dětský seriál Z pohádky do pohádky. Tři politická moudra, která Havel odkazuje světu - vzájemný respekt různých kultur, planetární zodpovědnost a ohled na toho, "před nímž nelze nic zakrýt" - zastihla přítomné celebrity nepřipravené. Člověk se zkrátka musí hodně dlouho účastnit "světodějných změn", aby k tomu dospěl. Každý by měl podle pražského mudrce počítat s tím, že mu s novými úkoly síly vzrostou, nebo také mohou dojít. Havel nepřímo přiznal, že pro něj platí to druhé. Škoda jen, že neupřesnil, kdy k tomu ve své sebereflexi, jíž se tak rád veřejně oddává, dospěl. A proč se podle toho nezachoval již dříve.
</TEXT>
</DOC>
<DOC>
<DOCID>LN-20020923037</DOCID>
<DOCNO>LN-20020923037</DOCNO>
<DATE>09/23/02</DATE>
<TITLE>
Nová fáze hledání prezidenta - počítání
</TITLE>
<TEXT>
Ještě před pár týdny připomínalo hledání osoby nového českého prezidenta jakousi zvláštní burzu nápadů. Z útrob některých politických stran vycházely celé seznamy těch, kteří by mohli začátkem příštího roku převzít po Václavu Havlovi křeslo hlavy státu: seznamy byly tak rozmanité, že by snad ani nepřekvapilo, kdyby se na nich objevil Maxipes Fík nebo Rákosníček. Tato vcelku zábavná fáze hledání nového prezidenta nyní ustupuje do pozadí. Sociálnědemokratický místopředseda vlády Pavel Rychetský zahájil další "matematickou fázi" tohoto procesu. "Volební aritmetika" podle Rychetského říká, že o novém prezidentovi rozhodnou hlasy ČSSD a ODS: lidovecký kandidát Pithart je prý nevolitelný. Rychetský hovořil o většině obou velkých stran ve sboru "281 zákonodárců": při komplikovaném způsobu nepřímé volby prezidenta je taková většina platná ve třetím kole volby, kdy hlavu státu volí poslanci i senátoři dohromady. A ODS a ČSSD by skutečně převahu měly a to i pokud by říjnové volby třetiny Senátu skončily pro obě strany katastrofou. Jenže z jiného hlediska je Rychetského vstup do matematické fáze hledání nového prezidenta poněkud předčasný. Petr Pithart totiž může mít - právě kvůli komplikovanému způsobu volby výhodu v kole prvním. Do dalších kol by podle ústavy mohl postoupit jako ten kandidát, který získal nejvíce hlasů v Senátu: tam mají lidovci a unionisté spolu se zbytkem ODA slušnou pozici, která může po senátních volbách ještě posílit. Čísla, s nimiž Rychetský počítá, se tedy mohou změnit. Nebo se už ČSSD rozhodla, že prezidenta zvolí ve spolupráci s ODS?
</TEXT>
</DOC>
<DOC>
<DOCID>LN-20020923038</DOCID>
<DOCNO>LN-20020923038</DOCNO>
<DATE>09/23/02</DATE>
<TITLE>
Akce Internet do škol má své "vítěze"
</TITLE>
<TEXT>
Generálním dodavatelem výpočetní techniky akce Internet do škol se stala firma AutoCont on-line, dodavatelem připojení Český Telecom. Zvítězily snad tyto firmy v tuhém klání s pěti soupeři? To bychom nežili v Česku! Pětka vyřazených dojela na "formální nedostatky". Kdo prý nedovede poslat balík s nabídkou, nezaslouží si účast na projektu za sedm miliard. Má ale investice sedmi miliard záviset na definici, co je to "správná poštovní zásilka"? Navíc z nastavení celého projektu velmi záhy vyplynulo, že kdo bude mít v ruce jeho průběh, bude mít i zásadní slovo ohledně jeho obsahu. S projektem měly být spojeny i aktivity obchodní - vybrané firmy se měly na projektu účastnit tak, že by z tržby přispívaly určitou částkou. Od začátku to byla krize důvěry. Firma AutoCont je bezpochyby seriózní firma, o schopnostech Telecomu lze také těžko pochybovat. Bohužel jsme ale ztratili víru v regulérnost soutěží, kde pět uchazečů ze šesti je vyřazeno kvůli provázku na balíku. A čistým rukám generálního dodavatele neuvěříme, ani kdyby to byl Bůh Otec. Napříště by soutěž, v níž pět uchazečů ze šesti odchází kvůli formalitám, měla být automaticky anulována a vyhlášena nová - abychom se vyvarovali pochybností, zmatků a pro všechny strany bolestných přehodnocování, k nimž v případě Internetu do škol docházelo a dochází.
</TEXT>
</DOC>
<DOC>
<DOCID>LN-20020923039</DOCID>
<DOCNO>LN-20020923039</DOCNO>
<DATE>09/23/02</DATE>
<TITLE>
...a nikoliv jen podzemní koalici, když už veřejnost "opomněl" informovat o své dřívější schůzce se šéfem KSČM.
</TITLE>
<TEXT>
Soudruh Miroslav Grebeníček prásknul pátečním Lidovým novinám, že se s panem premiérem Špidlou nesešel jen jednou, v průběhu vládní krize, ale - jak dosud oba opomněli sdělit veřejnosti dvakrát, ještě před hlasováním o povodňovém daňovém balíčku. "Především jsme zvažovali možnost před každou schůzí sněmovny si říci názory na návrhy zákonů, které se budou projednávat," říká Grebeníček. Pánové se samozřejmě plně shodli na tom, že jejich komunikace není tajná, jen pan premiér o ní opravdu zapomněl říct lidem... A tak nejen přede mnou, ale věřím že i před řadou dalších pozorovatelů párovacích ceremoniálů poddruhu profesionální politik český vyvstaly dvě zásadní otázky. První: Proč si vlastně ten Špidla nezadal za totáče? A druhá: Nemají dnešní komunisté vlastně alespoň jednu pravdu? Laskavého čtenáře předem varuji, že ani na jeden z dotazů neznám odpověď. K první otázce je potřeba krátké vysvětlení. Všechny dostupné a věrohodné informace o premiéru Špidlovi nasvědčují, že jde o slušného, poctivého a čestného člověka, jehož tyto povahové vlastnosti uchránily před kolaborací s komunistickým režimem. Z dnešního pohledu je však s podivem, že se pan Špidla již před mnoha lety nestal nějakým reformním, perestrojkovým, či jakýmkoliv jiným podobným komunistou, který to myslel dobře, byl poctivý, slušný, a nějak nejlépe chybami minulosti, co již nebudeme opakovat - si racionalizoval všechna zvěrstva a zlo reálného socialismu. Samozřejmě - tito lidé to měli v KSČ těžké a končívali špatně, ale proč mezi ně vlastně Špidla nepatřil? Pro tak levicově zaměřenou osobnost, jakou - jak se nyní ukazuje - pan Špidla je, by nešlo o "kolaboraci", ale organické rozvíjení vlastních postojů. První, co mě v tomto smyslu varovalo, bylo zahajování vládních porad v šest ráno. Chceme patřit do světa v devět začínajících manažerů, nebo bude oficiálním ideálem této vlády dělník v Kolbence, co je v hokně od šesti? Vladimír Špidla odpověděl. Druhý signál, rána do hlavy, byla milionářská daň - t. j. do dnešní ekonomické reality technicky špatně přenesený levičácký nástroj třídního boje ze sedmačtyřicátého roku minulého století. Randíčka se soudruhem Grebeníčkem jsou pak důkazem do třetice všeho zlého. Proč se tak levicově orientovaný člověk nestal mladým komunistou plným ideálů? Problém nastolený druhou otázkou má větší celospolečenské dopady. Komunisté neustále tvrdí: voliči rozhodli, že chtějí levicovou vládu! Tvrzení sociálních demokratů, že komunisté jsou poněkud jiný typ levice než jejich strana, kroky vlády premiéra Špidly ale spolehlivě vyvracejí. Komunisté totiž mají pravdu - ten, kdo volil KSČM, volil stejnou politiku jako ten, kdo volil ČSSD.
</TEXT>
</DOC>
<DOC>
<DOCID>LN-20020923040</DOCID>
<DOCNO>LN-20020923040</DOCNO>
<DATE>09/23/02</DATE>
<TITLE>
LE FIGARO
</TITLE>
<TEXT>
Slováci dnes a zítra hlasují v historických parlamentních volbách, které rozhodnou o jejich vstupu do Evropské unie a Severoatlantické aliance. Volby na Slovensku jsou pravděpodobně "poslední bitvou" předsedy HZDS a bývalého premiéra Vladimíra Mečiara. Tato černá ovce západních národů by už po volbách neměla znovu povstat. Šedesátiletý bývalý boxer Mečiar už téměř "zahodil rukavice", když na jednom z posledních předvolebních mítinků řekl k publiku plnému důchodců: "Teď jsem jako vy". (...) Pokud Slováci něco dobře pochopili, pak je to fakt, že tyto třetí volby od roku 1993, kdy získali nezávislost, se netýkají pouze budoucnosti jejich země v příštích čtyřech letech, ale především jejich integrace do Evropské unie a NATO. Aliance na pražském listopadovém summitu rozhodne o přijetí dalších kandidátů a Evropská komise za necelé tři týdny zveřejní posudky kandidátských zemí. Byl to právě nacionalista, populista a autoritář Mečiar, kdo během své vlády sabotoval naděje Slováků na rychlý vstup do EU a NATO - a Slováci si uvědomují, že všechny koalice bez Mečiara vedou do Bruselu. (Paříž, 20. 9. 2002)
</TEXT>
</DOC>
<DOC>
<DOCID>LN-20020923041</DOCID>
<DOCNO>LN-20020923041</DOCNO>
<DATE>09/23/02</DATE>
<TITLE>
Ad LN 13. 9.: Metro: stavbaři přiznali chyby
</TITLE>
<TEXT>
"Místo betonové zdi, která tu měla být podle projektu postavena, tu byla jen zeď cihlová..." je konstatování, které působí trvalé mrazení v zádech. Kde všude v Česku stojí takové a podobné zdi? Pražské metro bývalo chloubou socialistického stavebnictví, ale zamýšlený protiatomový kryt neobstál ani v zatěžkávací zkoušce čtyřiatřicetihodinového přívalového deště. Jak by v obdobném testu asi dopadla další mamutí stavba, která také z velké části vznikala v časech socialistického marasmu a potěmkinád, proslulá atomová katedrála JETE? Pochybnosti o kvalitě její stavební části prosakovaly na veřejnost už v dobách normalizace a dnes, po zkušenostech s havárií metra, se zákonitě objevují znovu. Po srpnových povodních zkrátka nelze nad návrhy našich jižních sousedů, kteří žádají nové bezpečnostní prověrky a dodatečné stavební úpravy JETE, jen tak mávnout rukou. Nemusí totiž jít o přehnané obavy nedostatečně informovaných laiků, ale o šanci na větší bezpečnost nás všech. A čím dříve si to uvědomíme, tím líp.
</TEXT>
</DOC>
<DOC>
<DOCID>LN-20020923042</DOCID>
<DOCNO>LN-20020923042</DOCNO>
<DATE>09/23/02</DATE>
<TITLE>
Ad LN 2. 9.: Účel světí prostředky
</TITLE>
<TEXT>
Představy pana Zeyvala o osídlování pohraničí českých zemí po odsunu Němců, jsou velmi originální. I kdyby na těchto místech žila jenom jedna setina z více než tří milionů odsunutých, je myšlenka, že je nahradili učitelé a herci, jak tvrdí pan Zeyval, hodná génia Járy Cimrmana. Pokud jde o "neexistující obrovské prázdné plochy", troufám si tvrdit, že nejen že existovaly, ale nejspíš existují dodnes. Stačí porovnat mapu Šumavy vydanou těsně po válce s mapou současnou. Největší prázdné plochy určitě neobsazovali profesoři, výtvarní umělci a spisovatelé, jak tvrdí pan Zeyval, ale vojáci. Tím bylo vytvořeno jednak obludné hraniční pásmo, jednak tzv. vojenské výcvikové prostory. Tím byl problém s jejich dosídlováním tak nějak po bolševicku jednou pro vždy vyřešen.
</TEXT>
</DOC>
<DOC>
<DOCID>LN-20020923043</DOCID>
<DOCNO>LN-20020923043</DOCNO>
<DATE>09/23/02</DATE>
<TEXT>
Tož jsme vyhráli. Nad celým Valašským královstvím se vznáší slivovicové výpary. Hlasy všech Valachů pro vstup do EU, a to i nás pochybovačů žijících v exilu, jsou definitivně zajištěny. Neoslavujeme sice pana Teličku, ale naše vlastní vyjednavače, kteří opili ty pazúry bruselské, že vystřízliví až po našem vstupu. Neměli bychom však přes očividný a mediálně hojně frekventovaný historický úspěch zapomenout na některé další problémy, které se už bez Teličkova vyjednávacího týmu, bez naší diplomacie a bez základní shody českých demokratických politických sil neobejdou. Nejde jen o skloňované zemědělské dotace a vršící se bariéry na evropské i naší straně, ale také o téměř fantazmagorickou představu ČR coby faktického přispěvatele, a nikoli příjemce dotací z evropského rozpočtu. O to víc překvapuje špidlovskosvobodovsko-havlovská agresivní rétorika o jediné možné proevropsky orientované vládě a napadání domnělého antievropanství ODS. Kromě toho, že tím tato podivná vláda chce odvést pozornost od vlastní neschopnosti zvládat běžné problémy, a zakrýt tak populismus svého programového prohlášení, nepočítají tito hoši s naší historickou národní zkušeností. Až se slivovicová mlha zvedne, až my Valaši, a nejenom my, vystřízlivíme a probudíme se do socialistické reality dnešních dnů, bude nám evropská byrokratická současnost proti Špidlovu pracovnímu táboru minulosti připadat jako liberální ráj. Tak přichází svět o básníky, básníci a politici o iluze a naše země o jednoho eurorealistu.
</TEXT>
</DOC>
<DOC>
<DOCID>LN-20020923044</DOCID>
<DOCNO>LN-20020923044</DOCNO>
<DATE>09/23/02</DATE>
<TITLE>
Ad LN 7. 9.: Štve mě zneužívání povodní
</TITLE>
<TEXT>
V rozhovoru pan Knížák považuje zavedení milionářské daně za "jánošíkovský způsob" chování vlády, která podle něj bohatým bere a chudým dává. Mě by však také zajímalo, za jaký způsob považuje chování banky, která bohatým dává a chudým bere, když si od bohatých vypůjčuje za dvouprocentní úroky a chudým půjčuje za patnáctiprocentní i vyšší úroky.
</TEXT>
</DOC>
<DOC>
<DOCID>LN-20020923045</DOCID>
<DOCNO>LN-20020923045</DOCNO>
<DATE>09/23/02</DATE>
<TITLE>
Ad LN 12. 9.: 11. září a ideologický kýč
</TITLE>
<TEXT>
Americké vzpomínání na události z 11. září připadá panu Halíkovi jako ideologický kýč: "Efektní směs profesionálně dokonalých drastických záběrů (...) působí spíše jako pokrytecká propaganda a politická instrumentalizace utrpení..." Páter Halík jistě dobře ví, o čem mluví. Vždyť jeho církev nám dopřává pohled na utrpení umírajícího ukřižovaného člověka již dvě tisíciletí. Někdy jde o "profesionálně dokonalá" díla, jindy o sériově vyráběný tovar. Do styku s tímto "drastickým záběrem" přicházíme nejen na pietních místech, ale i v ložnicích a dětských pokojíčcích. Na poutích si jej můžeme zakoupit třeba jako přívěsek na klíče spolu s cukrovou vatou, okurkou rychlokvaškou či dětským samopalem. Páter Halík má pravdu: všeho lze zneužít a všechno se časem přejí. Smysl symbolů slábne.
</TEXT>
</DOC>
<DOC>
<DOCID>LN-20020923046</DOCID>
<DOCNO>LN-20020923046</DOCNO>
<DATE>09/23/02</DATE>
<TITLE>
Ad LN 13. 9.: Státní bytová politika pod vodou
</TITLE>
<TEXT>
Pan Axamit vědomě lže. Jako každý i on ví, že právě majitelé domů bytový fond předěláváním na kanceláře zničili, že v honbě za mamonem nepovolují výměny, štvou nájemníky a spekulují s úmrtím starých lidí, aby pak mohly být byty v cizině zhodnoceny (a aby to bylo co nejdříve, tak se tu a tam vypíná voda či topení). Řešení této neblahé situace nespočívá v deregulaci - a tím v dalším zatěžování státního rozpočtu v důsledku podpor na bydlení - nýbrž v důsledné kontrole (mnozí majitelé totiž ve státních bytech doposud bydlí), dále v zákazu předělávání bytů na kanceláře či držení prázdných bytů v rámci spekulace (jako v EU).
</TEXT>
</DOC>
<DOC>
<DOCID>LN-20020923047</DOCID>
<DOCNO>LN-20020923047</DOCNO>
<DATE>09/23/02</DATE>
<TITLE>
Ad LN 14. 9.: Vypukla vládní krize
</TITLE>
<TEXT>
Poslankyně Marvanová hlasovala v parlamentu v souladu se slibem daným voličům. Pan Pilip, a nejen on, označili tento krok za naivitu. Z toho plyne, že mnozí politikové pokládají plnění volebních slibů za naivní. Lze se pak divit voličům, že odmítají účast ve volbách, jestliže volební program je jen cárem papíru, na který jsou lákáni? Hana Marvanová prý otvírá bolševikům dveře do vlády. Skutečně si Pilip a spol. myslí, že tomu věříme? Přinejmenším vysoké preference Hany Marvanové a nezvolení Ivana Pilipa jsou jiskřičkou naděje, že alespoň část národa věří v čestnost a poctivost.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Senovážná 1254/4, 110 00 Praha 1 nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020923048</DOCID>
<DOCNO>LN-20020923048</DOCNO>
<DATE>09/23/02</DATE>
<TITLE>
V německé předvolební kampani došlo na antiamerikanismus a antisemitismus
</TITLE>
<TEXT>
Žijeme v roce, kdy používání příměrů s Adolfem Hitlerem dosahuje až inflačního rázu. S proponentem ideologie, jež vyvolala největší zkázu v lidských dějinách, je dnes srovnáván nejenom leckterý diktátor, ale i demokratický politik. Václav Havel minulou středu ve Washingtonu srovnal s Hitlerem Saddáma Husajna. To má opodstatnění, přinejmenším v tom, že zlo je třeba potlačit už v zárodku. O den dříve použil Karel Steigerwald (MfD) paralelu s Hitlerem v komentáři k návrhu sociálního demokrata Zdeňka Škromacha, aby se koaliční poslanci písemně zavázali, že budou hlasovat pro zásadní návrhy vlády ("podobný návrh měl i Hitler"). To už je moc, ale stále ještě jde o slabý odvar toho, co před týdnem řekla na adresu možné války USA proti Iráku německá ministryně spravedlnosti, sociální demokratka Herta Däubler-Gmelinová: "Bush chce odvést pozornost od svých vnitřních problémů. To je oblíbená metoda. Použil ji už Adolf Hitler."
</TEXT>
<HEADING>
Útok na spojence
</HEADING>
<TEXT>
Däubler-Gmelinová se hájí tím, že nesrovnávala osobnosti, ale jenom politické postupy, hájí se tedy stejně jako svého času Jörg Haider. Ani on přece počátkem 90. let nevyzdvihoval Hitlera, pouze hovořil o "řádné politice zaměstnanosti ve třetí říši" (cynik by při pohledu na 4 miliony nezaměstnaných v dnešním Německu řekl, že měl vlastně pravdu). Däubler-Gmelinová daleko překonala Miloše Zemana. Ten začátkem roku paušálně hovořil o sudetských Němcích jako o páté koloně Adolfa Hitlera a k Hitlerovi přirovnal i Jásira Arafata. Ale ani to přece nebyl osobní příměr, vždyť i Zeman mluvil o české zkušenosti s ustupováním zlu z konce 30. let (a v případě sudetských Němců citoval něco, co je implicitně obsaženo ve verdiktu norimberského tribunálu). Tak proč by měl někdo šanovat DäublerGmelinovou? Ta navíc - na rozdíl od Zemana - užila hitlerovský příměr vůči hlavnímu spojenci Německa v rámci NATO! A další aspekt věci. DäublerGmelinová je členkou jedné ze 14 vlád členských zemí Evropské unie, které v předjaří roku 2000 ostrakizovaly Rakousko za to, že v jeho vládě zasedla strana Jörga Haidera. Kdyby teď pro změnu chtěli Američané ostrakizovat Německo, mohl by se jim někdo divit?
</TEXT>
<HEADING>
Ještě není vyhráno
</HEADING>
<TEXT>
Nejde totiž o jeden slovní úlet ministryně spravedlnosti, ale o prohlubující se příkop mezi Amerikou a Evropou, nejlépe zosobněný právě ve vztahu USA Německo. Kancléř Gerhard Schröder v závěru volební kampaně prohlásil, že Německo nepůjde do války proti Saddámu Husajnovi, ani kdyby byla posvěcená rezolucí OSN. A to ještě před rokem, po 11. září 2001, mluvil o "neomezené solidaritě s USA". Dnes je už ale jinde, jak mu to připomíná německý i americký tisk (The New York Times: "Zdá se, že Schröder chce být proarabštější než Arabská liga."). Podobný úlet jako sociální demokratka DäublerGmelinová navíc předvedl už v květnu, na počátku volební kampaně, liberál Jürgen Möllemann: projevil pochopení pro palestinské teroristy a naznačil, že němečtí Židé sami přispívají k projevům antisemitismu v zemi tím, že podporují politiku Ariela Šarona. Celá věc má tedy jeden obecnější závěr nezávisle na tom, kdo vyhraje německé volby, respektive jaká bude vládní sestava. Německo je půlstoletí po válce demokratickým státem. S překvapením to občas zjišťují například Izraelci původem ze střední Evropy, kteří Německo ze zásadních důvodů odmítali navštěvovat. Pak tam přijedou a žasnou: země je demokratická, otevřená, nevypalují se tam synagogy jako třeba ve Francii se silnou arabskou menšinou.
</TEXT>
<HEADING>
Stále není vyhráno
</HEADING>
<TEXT>
Rovněž se nesplnily předpovědi euroskeptiků, kteří tvrdili, že integrací EU se Německo nepoevropští, ale naopak Evropa poněmečtí. Skutečností ale zůstává, že ani půlstoletí po válce není zcela vyhráno. Jde-li o symbolickou rétoriku, zaznívá z Německa hlas loajality s USA a Izraelem. V okamžiku, kdy se láme chleba - když jde o volby a o hlasy konkrétních lidí, přicházejí ke slovu apely na nízké, dlouhodobě zakódované pudy antiamerikanismus a antisemitismus.
Rovněž se nesplnily předpovědi euroskeptiků, kteří tvrdili, že integrací EU se Německo nepoevropští, ale naopak Evropa poněmečtí. Skutečností ale zůstává, že ani půlstoletí po válce není zcela vyhráno. Jde-li o symbolickou rétoriku, zaznívá z Německa hlas loajality s USA a Izraelem. V okamžiku, kdy se láme chleba - když jde o volby a o hlasy konkrétních lidí, přicházejí ke slovu apely na nízké, dlouhodobě zakódované pudy antiamerikanismus a antisemitismus.
</TEXT>
</DOC>
<DOC>
<DOCID>LN-20020923049</DOCID>
<DOCNO>LN-20020923049</DOCNO>
<DATE>09/23/02</DATE>
<TITLE>
Američtí vědci zjistili, že genetickou manipulací dokážou změnit sexuální orientaci octomilky obecné
</TITLE>
<TEXT>
Při teplotě vyšší než 30 stupňů Celsia se geneticky modifikovaní samečci přestali zajímat o samičky a obrátili svou pozornost na jiné samce.
WASHINGTON - Americkým vědcům se podařilo změnit sexuální orientaci octomilky obecné, lidově nazývané vinná muška. Podle zveřejněné americké studie dochází po zásahu do určitých neuronů k homosexuálnímu chování. Vědci pomocí genetických manipulací vpravili do určité skupiny neuronů octomilky zmutovaný gen citlivý na teplotu. "Tento gen přerušil nervové spojení v této skupině neuronů ve chvíli, kdy byli samečci mouchy vystaveni vyšší teplotě. Najednou se začali zajímat o jiné samečky," vysvětlil profesor Tošihiro Kitamoto z Beckmanova výzkumného institutu v Kalifornii, který celý výzkum řídil. Při pokusu došlo k modifikaci genu nazvaného shibire tak, aby byl citlivý na teploty a narušoval nervové přenosy. Při teplotě vyšší než 30 stupňů Celsia se "zmutované mušky" přestanou zajímat o samičky a svou pozornost věnují ostatním samečkům. Na sexuální chování samečků odpovídají stejným chováním, píše se mimo jiné ve studii. Když byly octomilky přemístěny do chladnějšího prostředí, vrátily se ke svému obvyklému sexuálnímu chování. K neuronům ovlivněným zmutovaným genem také patří nervy citlivé na pach, které jsou umístěny v hlavě a na nožičkách. Tyto neurony mohou mít za úkol zabraňovat přitažlivosti mezi samečky, a to odhalováním určitých feromonů, které samci produkují. "Podle mě je přitažlivost mezi samečky v nervovém systému octomilky určitým způsobem potlačena, použitím mé metody ale mohu vztah mezi samci uměle navodit," prohlásil pro britskou BBC Tošihiro Kitamoto. Octomilka obecná (Drosophila melanogaster) patří mezi nejčastěji geneticky zkoumané organismy. Její geny totiž dovolují vytvářet určité paralely s člověkem. Lidský genom se skládá asi z 30 tisíc genů. To je přibližně dvakrát tolik, kolik genů má muška octomilka. Rozluštění genomu této mušky bylo dokončeno v roce 2000, a to po postupném odhalování 13 600 genů, které tvoří její DNA. Dospělé octomilky dosahují velikosti okolo dvou až tří milimetrů a jsou rozšířené téměř po celém světě. Jsou potravním zdrojem dravého hmyzu, žab a mláďat malých druhů ještěrů.
</TEXT>
</DOC>
<DOC>
<DOCID>LN-20020923050</DOCID>
<DOCNO>LN-20020923050</DOCNO>
<DATE>09/23/02</DATE>
<TEXT>
LOS ANGELES - Losangeleský prokurátor odmítl požadavek Barta Sibrela, který chtěl pohnat před soud astronauta Edwina Aldrina (72) za to, že ho uhodil pěstí do obličeje. Astronaut, který byl členem posádky kosmické lodi Apollo 11 a který jako druhý člověk vystoupil na Měsíc, při vylíčení incidentu uvedl, že se pouze bránil. Bart Sibrel si "vykoledoval" ránu pěstí do nosu 9. září před jedním z hotelů v Beverly Hills, když obtěžoval Aldrina požadavkem, aby přísahal na bibli, že v roce 1969 skutečně chodil po měsíčním povrchu. Sibrel, který je zastáncem "konspirační teorie", podle níž záběry z procházky po Měsíci byly zfalšovány, si incident s Aldrinem natočil. Videozáznam ale ukázal, že Sibrel šťouchá do Aldrina biblí a častuje ho výrazy jako "zloděj, lhář a podvodník". Žádný proces se proto konat nebude.
</TEXT>
</DOC>
<DOC>
<DOCID>LN-20020923051</DOCID>
<DOCNO>LN-20020923051</DOCNO>
<DATE>09/23/02</DATE>
<TEXT>
Možná je svoboda slova nebezpečnější než cenzura a diktatura: ten, kdo mluví, je zbaven strachu, neboť mu nic nehrozí, projeví-li veřejně svůj názor na, a proto se nemusí starat o to, co říká. Jeho jedinou starostí je, aby byl slyšen, nikoli aby naslouchal sám sobě. Je skličující naslouchat třeba rozhlasové diskusi, do níž se tu a tam zapojují ti, kdo mají spoustu věcí na srdci, aniž je zajímá, o čem je zrovna řeč. Jev zvaný selektivní hluchota se šíří, protože nejen nenasloucháme sobě, ale snažíme se ze všech sil neslyšet ani otázky. Nadržený žvanil je jako bednička semtextu: běda, dovolá-li se. Obliba mobilních telefonů má jistě mnoho rozumných důvodů, ale také pár nerozumných; možnost neomezeně komunikovat s kýmkoli a kdykoli, protože odkudkoliv, je jedním z nich. Bezbřehá žvanivost je sama o sobě spíše komická než tragická. Horší je, že zamlžuje sám smysl toho, čemu se říká svoboda projevu slova. Neboť tu nelze zaměňovat s neomezenou možností komunikace. Je zřejmé, že má-li mít svoboda slova smysl, musíme na minimum omezit selektivní hluchotu a slyšet sebe i druhé. Právo projevit svůj názor je apel na mluvčího, aby vážil, chce-li mluvit proto, že má co říci, anebo proto, že na sebe chce svým křikem upozornit, protože v tomto případě neříká nic. Svoboda projevu dokonce není jen obecný právní nárok. Není to ani imperativ vybízející k neomezené komunikaci, nýbrž je to výzva, která zdůrazňuje náš vztah k tomu, co nahlas a veřejně říkáme. Bylo by totiž krátkozraké soudit, že je po starostech, je-li tato svoboda zaručena ústavou a je-li ústava dodržována. Je hloupé projevovat svůj názor jen proto, že je to dovoleno, a nikoli proto, že za svým názorem stojím. Mluvím-li svobodně, dávám tím tedy najevo, že jsem ochoten ručit za to, co říkám. A to je riskantní i tehdy, je-li svoboda projevu zaručena právním řádem. Sotva mohu na otázku, jak myslím svá slova, odpovědět, že na tom nezáleží, nechci-li být pokládán za tupce. Svoboda slova vytváří prostor, v němž je možné mluvit pravdu. Současně je ale zřejmé, že pravdou není cokoliv. Například pravdou není to, co opakuji po někom jiném, i kdyby to byla nenapadnutelná tvrzení. A pravdou není ani to, co odpovídá logickým pravidlům vyplývání z premis. Pravdou nemůže být něco nepůvodního, prefabrikovaného. Proto je na počátku všech uznávaných pravd někdo, kdo se veřejně přihlásil o slovo a vyslovil svůj názor, o jehož pravdivosti byl skálopevně přesvědčen, třebaže zprvu mu jen málokdo věřil. Není nezaručených pravd, ale pravdou není ani to, co není zaručeno osobním postojem k ní. Právě proto je možné, že svoboda slova je i tam, kde vládne cenzura a diktatura.
</TEXT>
</DOC>
<DOC>
<DOCID>LN-20020923052</DOCID>
<DOCNO>LN-20020923052</DOCNO>
<DATE>09/23/02</DATE>
<TEXT>
Berta. Staročeskou podobou tohoto jména je Perchta. Toto jméno německého původu má základ ve staroněmeckém slově berath, jež znamená "zářící" nebo "skvělá". V církevním kalendáři má dnes svátek Konstanc.
</TEXT>
</DOC>
<DOC>
<DOCID>LN-20020923053</DOCID>
<DOCNO>LN-20020923053</DOCNO>
<DATE>09/23/02</DATE>
<TITLE>
Přečíslování 12 milionů telefonů v České republice proběhlo bez vážnějších problémů
</TITLE>
<TEXT>
Více než tři hodiny trvala změna takřka všech telefonních čísel v České republice.
PRAHA - V noci na včerejšek přestala platit stará telefonní čísla. Telekomunikační společnosti během tří hodin přečíslovaly přibližně 4 miliony pevných linek a necelých osm milionů mobilních telefonů. Akce začala těsně před půlnocí, kdy svá čísla měnili mobilní operátoři. Samotné přečíslování jim nezabralo více než sekundu, další hodinu však probíhalo testování. Operátoři pevných linek měli poněkud složitější situaci. Přečíslování jejich čísel trvalo několik desítek minut, v případě Českého Telecomu dokonce dvě a půl hodiny. Ve tři hodiny ráno tak byla všechna čísla pro volání v rámci České republiky devítimístná. Žádné přitom nezačíná nulou.
</TEXT>
<HEADING>
Lidé začali zkoušet nová telefonní čísla
</HEADING>
<TEXT>
Jestli tomu tak doopravdy je, si lidé vyzkoušeli hned ráno. Například Český Telecom zaznamenal před desátou hodinou nárůst provozu oproti sobotě o téměř 40 procent. Jen během 15 minut zprostředkoval 127 000 meziměstských hovorů. Také mobilní operátoři registrovali zvýšení svého provozu až o několik desítek procent. Lidé také začali více volat na informační linky. Zatímco v sobotu využilo služeb informačního centra Českého Telecomu za celý den 3800 zákazníků, jen v neděli ráno tato linka odbavila 3000 dotazů. V pátek přitom za celý den volalo jen 1500 zájemců o informace. Přečíslování proběhlo bez větších problémů. K menším výpadkům došlo jen v několika severočeských městech, běžní uživatelé je přitom nemohli podle zástupců Českého Telecomu zaznamenat. Žádné problémy zatím nehlásily ani velké tuzemské podniky. Podle odborníků by však potíže mohly nastat dnes. "Zatěžkávací zkouškou bude až začátek pracovního týdne," uvedl mluvčí alternativního operátora GTS David Duroň. Mnoho firem mohlo totiž zanedbat přípravu na přečíslování a včas mu nepřizpůsobily své pobočkové ústředny a další koncová zařízení. O přečíslování, které si vyžádalo více jak miliardové náklady, rozhodl minulý rok Český telekomunikační úřad. Jeho předseda David Stádník sledoval celou akci v Národním centru řízení provozu Českého Telecomu. I podle něj proběhlo přečíslování bez problémů. "Nyní je na zákaznících, aby se nová čísla naučili používat a případně upravili svá koncová zařízení," podotkl.
Jak probíhalo přečíslování
22.30 Začátek přesměrování tísňových linek Českého Telecomu do sítě Eurotel na 750 mobilů rozdělených mezi záchranáře
23.15 RadioMobil a Český Mobil přesměrovaly tísňová volání na Eurotel
23.45 Mobilní operátoři zahajují fázi uzavírání číslovacího plánu odstranění nuly z telefonního čísla
0.15 Eurotel, RadioMobil i Český Mobil dokončily odstraňování nuly ze svých čísel, při zadání starého čísla spojení nefunguje
0.30 Telecom zahájil přečíslování, v jeho síti nelze volat
</TEXT>
<HEADING>
0.30 Přečíslování ukončila firma GTS
</HEADING>
<TEXT>
0.40 Volání ze SIM karty Eurotelu Go a T-Mobilu Twist do sítě Českého Telecomu je nadále zpoplatňováno, ačkoli se ozve informace, že číslo neexistuje. Firmy připouštějí chybu a slibují navrácení provolaného kreditu. Se sítí Oskar problém nebyl.
</TEXT>
<HEADING>
0.40 Přečíslování ukončil Aliatel
</HEADING>
<TEXT>
1.15 Telecom změnil nastavení telefonních čísel na všech 148 ústřednách ve své síti a začal testy. Obnoveno volání na tísňové linky, které běží paralelně s Eurotelem.
3.00 Telecom ukončil přečíslování, funguje již jen nový formát čísel
3.46 Mobilní operátoři obnovili provoz do pevných sítí dle nového číslovacího plánu
4.30 RadioMobil a Český Mobil převádí tísňová volání zpět do Telecomu
4.44 Oskar má už zhruba 15 minut zpoždění s přepojením tísňových volání svých zákazníků zpět do sítě Telecomu. Eurotel z tohoto důvodu nemůže začít s přepojováním krizových volání svých klientů zpět do sítě Českého Telecomu.
5.15 Eurotel ukončil provoz záložního systému tísňových linek a přesměroval tato volání do sítě Telecomu
</TEXT>
</DOC>
<DOC>
<DOCID>LN-20020923054</DOCID>
<DOCNO>LN-20020923054</DOCNO>
<DATE>09/23/02</DATE>
<TITLE>
"Telefonní síť byla přečíslována, žádné volání v rámci České republiky nezačíná nulou. Informace o nových číslech získáte na lince 1180 a 14111." Takový nebo podobný vzkaz uslyšel včera ten, kdo vytočil už neplatné telefonní číslo.
</TITLE>
<GEOGRAPHY>PRAHA</GEOGRAPHY>
<TEXT>
Základní pravidla nového číslování jsou poměrně jednoduchá. Každé tuzemské telefonní číslo je devítimístné. Žádné (ani mobilní) už nezačíná nulou. Při meziměstském (dálkovém) volání se nevytáčí žádné předčíslí.
</TEXT>
<HEADING>
Pevné linky
</HEADING>
<TEXT>
Nové číslo lze najít ve Zlatých stránkách nebo na internetové stránce Českého Telecomu www.cesky.telecom/precislovani. Informace o nových číslech poskytují i linky 1180 a 14111. Vlastní číslo lze zjistit i na výpisu z telefonního účtu. Vlastníci programovatelných telefonních stanic by si měli změnit čísla ve svých nastaveních. V případě, že na telefonním záznamníku je v "uvítání" uvedeno číslo volané stanice, měl by se vzkaz znovu nahrát. Podobně je třeba změnit i číslo, na které si uživatel nechává přesměrovávat své hovory.
</TEXT>
<HEADING>
Mobilní telefony
</HEADING>
<TEXT>
Čísla mobilních telefonů pouze ztratila svou úvodní nulu. Pokud bylo mobilní číslo v paměti přístroje uloženo v mezinárodním formátu (např. +420 606 123 456), nic se nemění. Takové číslo fungovalo jak před přečíslováním, tak nyní. Zákazníci by si měli zkontrolovat paměť svého přístroje a ze všech starých mobilních čísel odstranit úvodní nulu nebo je převést do mezinárodního formátu. Pokud by klienti nechtěli měnit všechna čísla ručně, mohou využít služeb svých operátorů a nechat si je převést na nový tvar pomocí speciálního programu, který je dostupný ve značkových prodejnách a u vybraných dealerů. Jestliže si uživatelé sami nastavovali číslo svého SMS centra, přístupového bodu na internet a do WAP, měli by si v menu telefonu zkontrolovat, zda i tato čísla jsou uložena v mezinárodním formátu. V případě, že zákazníci do nastavení nezasahovali, nemusejí se nyní o nic starat. Operátoři tato čísla standardně nastavovali už v mezinárodním formátu.
</TEXT>
<HEADING>
Faxy
</HEADING>
<TEXT>
I u těchto přístrojů je třeba změnit naprogramovaná čísla. Větším problémem je nastavení čísla faxu v hlavičce odchozích dokumentů. To by mělo mít i nyní svou starou podobu. Změna tohoto nastavení se přitom u většiny provádí jen v servisním modu, ke kterému mají přístup jen technici servisních firem. Je proto třeba je kontaktovat.
</TEXT>
<HEADING>
Internet
</HEADING>
<TEXT>
Po přečíslování je třeba změnit číslo providera v nastavení telefonického připojení k internetu na počítačích. Většinou stačí odstranit počáteční nulu. Například číslo 0971 123 456 je třeba převést na 971 123 456. To by měl uživatel zvládnout sám, popřípadě s pomocí servisní organizace.
</TEXT>
<HEADING>
Pobočkové ústředny
</HEADING>
<TEXT>
Přečíslování nepříznivě ovlivnilo funkčnost těchto koncových zařízení, která využívají především podniky. Ke změně nastavení je třeba si vyžádat služby servisní organizace, popřípadě firmu, která zajišťovala instalaci těchto zařízení. Bližší informace lze nalézt na internetové stránce www.ceskytelecom.cz.
Jak vypadají nová telefonní čísla v ČR
255 443 322 všechna telefonní čísla jsou devítimístná
žádné číslo nezačíná nulou
1 číslicí 1 začínají tísňová volání, doplňkové služby a kódy pro volbu operátora
6, 7, 8 a 9 číslicemi 6,7, 8 a 9 začínají čísla mobilů, přístupu na internet a další doplňkové služby pevných operátorů
</TEXT>
</DOC>
<DOC>
<DOCID>LN-20020923055</DOCID>
<DOCNO>LN-20020923055</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Pouze v sedmi městech na severu a východě Čech vznikly mírné problémy v souvislosti s přečíslováním. Síť Českého Telecomu měla potíže se spojením na policii na dvou místech v Liberci, v Lounech, Mostě, Litvínově, Žatci a Pardubicích. Severočeská policie o tom prý nic neví. "V noci jsme jednotlivá čísla obvolávali a vše fungovalo," řekl operační důstojník. "Uživatelé si závad nemuseli povšimnout," podotkl mluvčí Telecomu Vladan Crha. Právě volání na tísňové linky způsobovalo lidem největší starosti. Pevné telefony totiž byly od půlnoci do třetí hodiny ranní mimo provoz. Žádná ze složek záchranného systému však nehlásila jakékoliv potíže. Vše se prý odehrálo "absolutně bez problémů". Například středočeští hasiči přitom zaznamenali nadprůměrný počet telefonátů občanů. Ti si ověřovali, zda spojení na tísňové linky opravdu funguje. V Pelhřimově vypadl jeden hovor tísňového volání, ale volajícímu se podařilo dovolat napodruhé. Volání na tísňové linky garantoval Eurotel. Ten už v minulých dnech rozdal záchranářům ve všech okresech zhruba 800 telefonů. Na tyto přístroje byla směrována tísňová volání nejen od zákazníků Eurotelu, ale i zbývajících mobilních operátorů. Eurotel zaznamenal mezi půl jedenáctou hodinou v sobotu večer a pátou hodinou ráno celkem 2063 tísňových hovorů.
</TEXT>
</DOC>
<DOC>
<DOCID>LN-20020923056</DOCID>
<DOCNO>LN-20020923056</DOCNO>
<DATE>09/23/02</DATE>
<TITLE>
Až o dvacet procent levněji mohou od včerejška volat mimopražští majitelé pevných linek. Třetina meziměstských hovorů se totiž změnila na místní.
</TITLE>
<GEOGRAPHY>PRAHA</GEOGRAPHY>
<TEXT>
Přečíslování s sebou přineslo i jednu výhodu pro zákazníky. Více než třetina meziměstských hovorů se totiž od včerejší třetí hodiny ráno změnila na levnější místní hovory. Český Telecom a vlastně i alternativní provozovatelé pevných linek snížili počet telefonních obvodů ze 156 na 14. Přestaly existovat dřívější UTO a nahradily je obvody podobné současným krajům. Tedy pokud někdo volá například z Děčína do Ústí nad Labem nebo z Příbrami do Mladé Boleslavy či z Opavy do Frýdku-Místku, nebude už platit za minutu hovoru ve špičce 3,65 koruny, ale jen 1,40 (tyto ceny platí u cenového programu Home Standard pro volání přes síť Českého Telecomu). Majitelé pevných linek tak ušetři až 20 procent na hovorném.
</TEXT>
<HEADING>
Pražané neušetří
</HEADING>
<TEXT>
To se ovšem netýká Pražanů. Jejich nový telefonní obvod je totiž stejný jako předchozí. Pokud budou chtít volat za jeho hranice, bude se jejich hovor i nadále účtovat jako meziměstský. Přesněji řečeno jako "dálkový". Český Telecom totiž včera meziměstské hovory přejmenoval právě na dálkové. Další výhody přečíslování nejsou pro běžné uživatele tak viditelné. Nový číslovací plán totiž vytváří dostatek prostoru pro nová telefonní čísla mobilních operátorů a alternativních provozovatelů pevných linek. Z podobných důvodů docházelo k přečíslovávání i v zemích Evropské unie. V některých státech se čísla měnila dokonce několikrát. Tomu by se mohli obyvatelé České republiky vyhnout. Vzhledem k tomu, že mobilní telefon už vlastní více jak dvě třetiny Čechů, nedá se předpokládat, že by počet mobilů nějak dramaticky vzrostl. Tím nevzniká potřeba pro vytváření dalších rezerv pro telefonní čísla. I proto mobilní operátoři svým zákazníkům garantují, že jejich čísla se nebudou měnit nejméně osm let. Více volných telefonních čísel také umožní telekomunikačním společnostem nabízet nové služby. Přečíslování navíc dovolí zavedení tzv. přenositelnosti čísla. Tato služba, jejíž spuštění je naplánováno už na leden příštího roku, dovolí zákazníkům, aby si ponechali svá telefonní čísla, i když přejdou k jinému operátorovi. Přenositelnost se však nebude týkat případů, kdy se klient bude stěhovat do jiného telefonního obvodu.
</TEXT>
<HEADING>
Miliony za vizitky
</HEADING>
<TEXT>
Vedle zmíněných výhod přineslo přečíslování hlavně komplikace a nemalé výdaje. Operátoři se na celou akci připravovali více jak rok a investovali do ní řádově miliardy korun. Jen propagační kampaň měla podle informací Českého Telecomu přijít na 30 milionů korun. Další desítky milionů korun musely vynaložit firmy na změnu svých vizitek a dalších propagačních materiálů, úpravy pobočkových ústředen a dalších technologií. Právě kvůli velkým nákladům například Rakousko od přečíslování ustoupilo. Nová pravidla ohledně přidělování telefonních čísel tam platila pouze dvě hodiny. Loni v únoru totiž ministryně dopravy Monika Fortingerová nejprve podepsala a vzápětí stáhla příslušné nařízení. Rakouští politici a telekomunikační experti totiž zjistili, že se nevyplatí investovat na 7 miliard šilinků ( 17,5 miliardy korun), když už takřka všichni volají pomocí mobilních telefonů a žádná nová telefonní čísla nejsou potřeba.
Ceny dálkového a místního volání u vybraných tarifů Telecomu (v Kč/min.)
</TEXT>
</DOC>
<DOC>
<DOCID>LN-20020923057</DOCID>
<DOCNO>LN-20020923057</DOCNO>
<DATE>09/23/02</DATE>
<TITLE>
O českého zákazníka začalo s Českým Telecomem bojovat pět nových telekomunikačních společností
</TITLE>
<TEXT>
Nižší propojovací poplatky přiměly více operátorů vstoupit do přímé konkurence s Českým Telecomem.
PRAHA - I ti majitelé pevných linek, kteří neprovolají měsíčně tisícové částky, přestali být závislí pouze na službách dominantního operátora Českého Telecomu. Po velmi vlažném začátku se totiž alternativní provozovatelé pevných linek začali předhánět v nabídkách tzv. volby operátora. Novou službu bylo možné nabízet už na začátku července. Tehdy však volbu operátora spustil pouze Aliatel. Na začátku září se k němu přidala společnost Tele2. V polovině tohoto měsíce pak Český telekomunikační úřad snížil poplatky za propojení telefonních hovorů do pevných sítí. To umožnilo alternativním operátorům snížit své náklady a společnosti eTel, Contactel a Tiscali přimělo k tomu, aby se také pustily do přímého konkurenčního boje s Českým Telecomem. Volba operátora umožňuje zákazníkům Českého Telecomu snížit náklady na meziměstské hovory, volání na mobily a do zahraničí. Alternativní operátoři totiž u těchto hovorů nabízejí ceny až o několik desítek procent nižší. Navíc si neúčtují žádné měsíční paušály. Všechny firmy, kromě Tele2, však požadují, aby jejich klienti měsíčně provolali určitou částku. Ta se pohybuje od 210 korun (Tiscali) až po 1050 korun (eTel a Aliatel). Pokud zákazník tuto částku neprovolá, operátor si ji stejně naúčtuje. I když majitel pevné linky bude volat jen prostřednictvím alternativních operátorů, zůstává zákazníkem Českého Telecomu. Ten mu proto bude dále zasílat své účty, včetně pravidelného měsíčního paušálu. Zákazníci si mohou služby alternativních operátorů objednat poměrně jednoduše na informačních linkách nebo internetových stránkách jednotlivých společností. Po uzavření příslušné smlouvy pak stačí před vybranými hovory vytáčet čtyřmístné předčíslí, díky němuž se volání přepojí do sítě alternativního operátora. Ten jej potom "přepraví" na místo určení. Všechny společnosti přitom nabízejí zařízení, které se připojí k telefonu a které rozpozná druh vytáčeného hovoru a sám je do sítě vybraného operátora přepojí. Společnosti Tiscali a eTel dokonce umožňují jen tento druh spojení, čtyřmístné předčíslí u nich zatím použít nelze. Přepojovací zařízení jsou většinou instalovaná zdarma, pouze Tele2 nabízí svůj speciální telefon i-Hear za 2450 korun. Žádná ze společností zatím nezveřejnila, kolik zákazníků se jí podařilo přilákat. Většinou hovoří o "řádech tisíců". Český Telecom přitom podle svého mluvčího Vladana Crhy zatím "žádný úbytek zákazníků nepocítil". Vedle alternativních operátorů, kteří už své služby nabízejí, se chystá volbu operátora spustit nejméně dalších pět společností. Ty už s Českým Telecomem vyjednávají o příslušných propojovacích smlouvách. Ke konci roku by se přitom volba operátora mohla využít i pro připojení k internetu. Český telekomunikační úřad sice tuto možnost připustil ve svém srpnovém rozhodnutí, žádný operátor však ještě nepodepsal s Českým Telecomem potřebnou smlouvu. Zatím pouze Aliatel oznámil, že podniká všechny kroky k tomu, aby do konce letošního roku mohl připojení k internetu v rámci volby operátora nabízet.
5 nejčastějších otázek o volbě operátora
</TEXT>
<HEADING>
1 Jak funguje volba operátora?
</HEADING>
<TEXT>
Po vytočení čtyřmístného kódu před vlastním telefonním číslem se hovor přepojí ze sítě Českého Telecomu do sítě alternativního operátora. Ten potom volání "dopraví" na určené místo. (Pokud je nainstalovaný speciální směrovač, nemusí se čtyřmístný kód vytáčet.)
2 K jakým druhům hovoru lze volbu operátora využít?
Alternativní operátoři poskytují poměrně výrazné slevy u meziměstských hovorů, volání na mobily a do zahraničí. Některé společnosti nabízejí i místní volání, zde však není úspora tak velká. Až od konce roku budou některé společnosti nabízet v rámci volby operátora i připojení k internetu.
</TEXT>
<HEADING>
3 Kdo může volbu operátora využít?
</HEADING>
<TEXT>
Každý zákazník Českého Telecomu, pokud nemá cenový tarif Home Mini nebo Speciál. Někteří alternativní operátoři přitom nenabízejí své služby ve všech regionech.
4 Komu se platí paušál za vlastnictví pevné linky?
I nadále Českému Telecomu. Ten totiž zajišťuje spojení mezi vlastním telefonem a bodem propojení sítě Telecomu se sítí alternativního operátora.
5 Platí zákazník za volání v rámci volby operátora nějaké hovorné Českému Telecomu?
Ne, za takový hovor se platí jen alternativnímu operátorovi. Český Telecom si účtuje jen paušály a hovorné za volání, které nezajišťovala konkurenční společnost.
</TEXT>
<HEADING>
Aliatel (předvolba 1012)
</HEADING>
<TEXT>
Aliatel začal nabízet volbu operátora jako první už na začátku července. Během necelých tří měsíců měl podle zástupců firmy přilákat "tisíce" zákazníků. Nabídka společnosti je přitom určena především středním a malým podnikům a hodně volajícím domácnostem v celé České republice. Aliatel si každý měsíc účtuje minimální částku 525 korun. Typický klient přitom podle manažera hlasových služeb Aliatelu provolá měsíčně přes 2200 korun. Aliatel svým zákazníkům zdarma instaluje tzv. Smart Box, který automaticky přepojí vybrané hovory do sítě firmy, aniž by bylo nutné vytáčet před vlastním telefonním číslem kód 1012. V případě instalace Smart Boxu si však Aliatel měsíčně účtuje nejméně 1050 korun. V rámci spuštění volby operátora přišel Aliatel s akcí "Meziměsto za cenu místních hovorů". Ta má však trvat jen do konce tohoto roku. Služby Aliatelu si lze objednat na infolince 800 990 990 nebo na internetové stránce www.aliatel.cz.
Tele2 spustila službu volba operátora na začátku září. Jako jediná společnost mezi alternativními operátory si za své služby neúčtuje žádný minimální poplatek. Tím má být její nabídka dostupná i pro méně často volající zákazníky. Aby bylo možné službu Tele2 využívat, stačí se pouze zaregistrovat na infolince společnosti 800 209 020 nabo na internetové adrese www. tele2. cz. Po přidělení identifikačního čísla je možné do 24 hodin volat po vytočení kódu 1002 prostřednictvím sítě Tele2. Okamžikem prvního zavolání se majitel pevné linky stává zákazníkem společnosti. V případě, že uživatel nechce před každým voláním vytáčet čtyřmístné předčíslí, může si od Tele2 pořídit speciální telefon i-Hear Dect 3 za 2450. Ten lze jednoduše připojit k pevné lince a používat ho vedle stávajícího telefonu. Vzhledem k tomu, že si Tele2 neúčtuje žádné minimální částky, neomezuje své zákazníky ani minimální dobou platnosti smlouvy.
</TEXT>
<HEADING>
Contactel (předvolba 1015)
</HEADING>
<TEXT>
Contactel spustil volbu operátora na začátku září, těsně poté, co Český telekomunikační úřad snížil propojovací poplatky za ukončení hovorů do pevných sítí. Linka 1055 má být podle zástupců Contactelu určena pro domácnosti a malé firmy. Firma si však účtuje minimální částku 525 korun měsíčně. Služby Contactelu lze přitom využít i pro místní hovory. Novou službu si lze objednat na telefonním čísle 800 555 158 nebo na internetové stránce www.linka1055. cz. Zde je možné si stáhnout i příslušnou smlouvu. Po jejím vyplnění a odeslání (například na fax 255 755 770) zaktivuje Contactel Linku 1055 do 48 hodin. Od té doby může zákazník volat prostřednictvím sítě Contactelu po vytočení čtyřčíslí 1055 před vlastním telefonním číslem. Contactel svým klientům nabízí v případě uzavření smlouvy na nejméně šest měsíců bezplatné připojení tzv. dialeru, který sám přepojí vybrané hovory do jeho sítě, aniž by bylo nutné vytáčet čtyřmístné předčíslí.
</TEXT>
<HEADING>
eTel (předvolba 1010)
</HEADING>
<TEXT>
Firma eTel poskytuje některým zákazníkům Českého Telecomu možnost prostřednictvím její sítě už od začátku září. Na 1. říjen však připravuje nové cenové tarify, které budou využívat službu volba operátora. Ta by měla být zatím přístupna pro oblast Prahy a středních Čech. eTel se chce zaměřit především na podnikovou klientelu. Účtuje si totiž minimálně 1050 korun za měsíc. Zákazníci společnosti si budou moci vybrat ze čtyř tarifů ten, který bude z hlediska struktury jejich provozu nejvýhodnější. Program 1010 Standard má být základní nabídkou, tarif 1010 Express bude určen pro krátká volání. Program 1010 Plus bude naopak výhodný pro dlouhá volání a tarif 1010 EU pro hovory do zemí Evropské unie. eTel svým zákazníkům bude zdarma instalovat tzv. dialer, který sám přepojí vybrané hovory do sítě firmy. Přestože názvy nových tarifů obsahují číslo 1010, firma neumožní zákazníkům volat jen prostřednictvím tohoto předčíslí. Více informací poskytne zákaznická linka eTelu 800 134 715.
</TEXT>
<HEADING>
Tiscali (zatím nemá)
</HEADING>
<TEXT>
Tiscali byla doposud spojována pouze s internetem. Přenos hlasu začala nabízet až v září. Její služba Tiscali Call však není založena na principu volby operátora. Firma dodává zákazníkům speciální přístroj T-box, který se připojí k telefonu. T-box rozpozná, zda uživatel vytáčí meziměstské, mobilní nebo zahraniční číslo, a hovor přepojí na bezplatnou linku (800 xxx xxx) firmy Tiscali. Ta pak zprostředkuje spojení hovoru prostřednictvím své sítě. Nabídka Tiscali je určena hlavně pro domácnosti a menší podniky. Firma si účtuje minimálně 210 korun za měsíc. Službu si lze objednat na internetové stránce firmy www.tiscali.cz. Za připojení přístroje T-box si Tiscali účtuje vratnou zálohu ve výši 499 korun. Až do 31. října však tuto zálohu nevybírá. Smlouvu s Tiscali je nutné uzavřít na dobu nejméně šesti měsíců. O podrobnostech nabídky se lze informovat i na infolince Tiscali 800 876 087, popřípadě 800 184 184.
Srovnání cen operátorů pevných linek
</TEXT>
<HEADING>
OPERÁTOR ČESKÝ TELECOM ALIATEL TELE2
</HEADING>
<TEXT>
Pozn.: 1 ve špičce/mimo špičku/v noci, 2 ve špičce/mimo špičku, 3 nabídka platí pouze do konce roku, 4 cena hovorů v rámci internetového volání XCall
Pozn.: 1 ve špičce/mimo špičku/v noci, 2 ve špičce/mimo špičku, 3 nabídka platí pouze do konce roku, 4 cena hovorů v rámci internetového volání XCall
</TEXT>
</DOC>
<DOC>
<DOCID>LN-20020923058</DOCID>
<DOCNO>LN-20020923058</DOCNO>
<DATE>09/23/02</DATE>
<TITLE>
18. lekce: Elektronická pošta
</TITLE>
<HEADING>
Počítačový kurs LN pro začátečníky i mírně pokročilé
</HEADING>
<TEXT>
"Milá maminko, jsem v Indii a došly mi peníze. Pošli hned." Na rozdíl od normální pošty dorazí e-mail téměř vždy a tentýž den.
Elektronická pošta je téměř tak stará jako internet sám. Její vynalezení vyřešilo problém, jak co nejrychleji předat co nejvíce informací textu, obrázků nebo programů přesně na určené místo, pokud možno bezpečně a bez nutnosti investovat do dodatečných zařízení. K odesílání pošty potřebujete počítač a internet, svůj e-mailový účet a poštovního klienta. Poštovní klient je aplikace, která vám umožňuje odesílat, přijímat, skladovat a třeba třídit e-maily.
</TEXT>
<HEADING>
Jsem váš e-mailový klient
</HEADING>
<TEXT>
Ke každému operačnímu systému Windows se dodává poštovní klient Outlook Express. Tak jako u prohlížečů, Outlook není jediný. Má nepřeberně konkurentů - Pandoru, Netscape Messenger, Phoenix Mail, Pegasus Mail a další. Jedná se o programy, které si nainstalujete přímo do počítače. Maily, které přijmete (protokol POP) nebo zvolíte (protokol IMAP) - ukládáte na svůj hard disk. Jejich využití má své výhody i nevýhody. Tito klienti rozhodně šetří vaše peníze za připojení. Ve chvíli, kdy se rozhodnete přečíst si poštu, zadáte příkaz "Přijmout a odeslat poštu" a klient se připojí k internetu jen na dobu nezbytně nutnou pro stáhnutí pošty do vašeho počítače. Poté se odpojíte a pracujete nepřipojeni, tak zvaně offline, a na internet vstupujete opět až ve chvíli, kdy chcete něco odesílat. Vzhledem k tomu, že je klient u vás, jeho kapacita je omezená pouze kapacitou vašeho počítače. Můžete tedy skladovat tolik mailů a tak velkých, jak vás napadne (a jak vám hard disk dovolí). Aniž byste se připojovali na internet, můžete se také kdykoli k mailům vracet, podívat se do adresáře na kontakty tam uložené, maily si můžete předepsat dopředu přímo v klientovi. Poštovní klient je na jednu stranu bezpečný před očima jiných uživatelů na internetu. Na druhou stranu někteří z klientů otevírají automaticky přílohy, které mohou být zavirované a tím usnadní průnik virů do vašeho systému. Nevýhodou je také to, že pokud nepracujete s protokolem IMAP, těžko se na své maily podíváte odjinud, než ze svého počítače.
</TEXT>
<HEADING>
Schránka jako bonus
</HEADING>
<TEXT>
E-mailový účet si vždy musíte u někoho zřídit, ať už k němu přistupujete přes klienta nebo přes web. V poslední době je to s e-mailovými schránkami podobné jako s plastovými kreditními a věrnostními kartami v Americe. Stanete se zákazníkem někoho či členem něčeho a hned k tomu dostanete mail zdarma. E-mail si můžete zřídit u specialistů poskytovatelů e-mailu zdarma českých i cizích (jako centrum.cz, seznam.cz, hotmail.com), schránku dostanete od poskytovatele připojení (jako Volný post.cz, Contactel razdva.cz) nebo zřídíte-li si třeba bankovní účet (například genius.cz). Pokud se rozhodnete vytvořit si své stránky, webhostingová firma, která vám stránky uloží a zpřístupní pro internet, vám většinou automaticky přidá také mailovou schránku. Máte-li vlastní doménu (adresa stránky třeba ve formátu www.jsykorova.cz), bude mít váš e-mail stejnou koncovku a vy tak můžete vlastnit adresu typu jasna@jsykorova.cz. Výhodou mailů přes webové rozhraní je to, že se k nim dostanete kdykoli a odkudkoli, kde je připojení k internetu. Pracujete s nimi ale pouze, jste-li připojeni, stojí vás to tedy víc za poplatky. I tyto maily přístupné přes webové rozhraní však často můžete propojit se svým e-mailovým klientem skrze nastavení třeba na protokol POP3. Přestože nenabízejí tolik možností, jako e-mailoví klienti, nebývá u nich výjimkou přesměrování přijaté pošty kamkoliv (i na mobil), velikost schránky až do 50 MB nebo nastavení filtrů na odmítání nežádoucí pošty.
Příště: Outlook a e-maily zdarma
Internetovou verzi kursu najdete na adrese www.lidovky.cz/pckurs
Počítačový kurs pro Vás připravuje Jasna Sýkorová
Slovníček
</TEXT>
<HEADING>
* E-mailový klient
</HEADING>
<TEXT>
Program, který umožňuje správu poštovní schránky. To znamená, že díky němu můžete psát, posílat, číst a archivovat vaše zprávy. Nabízí i pokročilé funkce, jako posílat obrázky přímo v textu, či text různě barevně odlišovat. Jsou to MS Outlook, Pandora a další.
</TEXT>
<HEADING>
* Mail server
</HEADING>
<TEXT>
(Server k počítači připojeném do sítě) na němž jsou uložené virtuální poštovní schránky. Tedy přes něj probíhá veškerý poštovní provoz (přijímá, odesílá). S e-mailovým klientem komunikuje pomocí protokolů (standardizovaný způsob zápisu) jako jsou POP, IMAP, HTML.
</TEXT>
<HEADING>
* Protokol POP3
</HEADING>
<TEXT>
Současná verze protokolu POP, vytvořená v roce 1988. Umožňuje stáhnout a odeslat poštu do (z) poštovního klienta. Proti dřívějším verzím umožňuje pracovat i s velmi dlouhými zprávami, zvukem a videem.
</TEXT>
<HEADING>
* Protokol IMAP
</HEADING>
<TEXT>
Další protokol sloužící k interakci mezi serverem a e-mailovým klientem. Na rozdíl od protokolu POP umožňuje přístup k poště už přímo na serveru - tedy máte přístup k emailu z klienta na jakémkoli počítači.
</TEXT>
<HEADING>
* Freemailové služby
</HEADING>
<TEXT>
Nabízejí přístup k e-mailovému účtu na serveru přes webové rozhraní (stránky) a jejich služby jsou zdarma. Umožňují přístup k poště i bez klienta. Tedy odkudkoliv, kde je alespoň prohlížeč (a přístup na internet). Možnost používat POP či IMAP bývá nastavitelná.
Malá rada pro dnešní den
</TEXT>
<HEADING>
Jaká je budoucnost e-mailů zdarma?
</HEADING>
<TEXT>
Původní model - nabídneme uživatelům službu a oni nám za to budou chodit na reklamu, bohužel příliš nefunguje. Očekávejme tedy, že se dnešní maily zdarma spojí s dalším silným partnerem, který využije jejich uživatelské základny (jako Post.cz) nebo začnou ve spolupráci nabízet komerční služby (přístup k bankovnímu účtu jako Seznam.cz). Dříve nebo později se také budeme muset připravit na to, že za pokročilejší služby garance, zabezpečení ap., se začne platit.
Přístup k e-mailu přes webové rozhraní
WEBOVÉ ROZHRANÍ Mail přístupný odkudkoliv
DO KDY ZDARMA? Některé maily zdarma se musely spojit se silnějšími partnery. Tak jako post.cz.
</TEXT>
</DOC>
<DOC>
<DOCID>LN-20020923059</DOCID>
<DOCNO>LN-20020923059</DOCNO>
<DATE>09/23/02</DATE>
<TITLE>
Konec nebaleného pečiva a dalších potravin má přinést nová vyhláška. Důsledné naplnění vyhlášky však může podle výrobců trvat roky.
</TITLE>
<GEOGRAPHY>PRAHA</GEOGRAPHY>
<TEXT>
Prodej nebalených potravin je nově omezen vyhláškou ministerstva zdravotnictví. Ta například zakazuje prodej půleného chleba, jemného a zdobeného pečiva či koblih, pokud nejsou zabalené ve fólii. Podle maloobchodníků je ovšem vyhláška daleko přísnější, než požaduje legislativa Evropské unie. Nejde totiž jen o jednotlivě balené zboží, ale každý výrobek musí být navíc označený etiketou a detailními údaji o výrobci. Pozitivní je ovšem podle odborníků to, že se lidé v pečivu přestanou nehygienicky "přehrabovat". Ani sami zákazníci nejsou omezenou možností výběru příliš nadšení. "Zákazníkům se tím zúží možnost výběru. Zvlášť u pečiva je důležité, aby si nakupující mohl zboží "očichat" a zkusit jeho křehkost. To zabalení do fólie samozřejmě výrazně omezí," vysvětlila Eva Williams, šéfka komunikace maloobchodního řetězce Tesco.
</TEXT>
<HEADING>
Fólie zboží nejspíš nezdraží
</HEADING>
<TEXT>
Sami výrobci ovšem tvrdí, že období, kdy nebalené pečivo zmizí z pultů prodejen, se může protáhnout až na řadu let. "V Česku je v pekařství silná tradice. Zákazníci si potrpí na čerstvost," uvedl generální ředitel společnosti Odkolek Ivan Flek. "Reakce spotřebitelů se proto trochu obávám. Podle mého názoru dojde v první fázi k poklesu poptávky a tím i odbytu a v našem případě pak i k poklesu výroby. I to se ovšem časem opět srovná," dodal. Podle Ivana Fleka se ovšem už dnes vyrábí 95 procent všech pekárenských produktů jak v balené, tak nebalené formě. "K žádnému zdražení výrobků nedojde. Zvýšení cen v důsledku nového balení bude maximálně o pár desetníků," popřel spekulace o růstu cen Flek. "Pokud zdraží výrobci, budeme muset zvýšit cenu i my. V opačném případě ale s cenou hýbat nebudeme," potvrdila Williams. Vyhláška dále zakazuje samoobslužný prodej salátů, sušených plodů či vajec. Takový prodej je u nebalených potravin možný jen u ovoce a zeleniny. Obchodník ale musí zajistit, aby se zákazník neumazal.
Sami výrobci ovšem tvrdí, že období, kdy nebalené pečivo zmizí z pultů prodejen, se může protáhnout až na řadu let. "V Česku je v pekařství silná tradice. Zákazníci si potrpí na čerstvost," uvedl generální ředitel společnosti Odkolek Ivan Flek. "Reakce spotřebitelů se proto trochu obávám. Podle mého názoru dojde v první fázi k poklesu poptávky a tím i odbytu a v našem případě pak i k poklesu výroby. I to se ovšem časem opět srovná," dodal. Podle Ivana Fleka se ovšem už dnes vyrábí 95 procent všech pekárenských produktů jak v balené, tak nebalené formě. "K žádnému zdražení výrobků nedojde. Zvýšení cen v důsledku nového balení bude maximálně o pár desetníků," popřel spekulace o růstu cen Flek. "Pokud zdraží výrobci, budeme muset zvýšit cenu i my. V opačném případě ale s cenou hýbat nebudeme," potvrdila Williams. Vyhláška dále zakazuje samoobslužný prodej salátů, sušených plodů či vajec. Takový prodej je u nebalených potravin možný jen u ovoce a zeleniny. Obchodník ale musí zajistit, aby se zákazník neumazal.
</TEXT>
</DOC>
<DOC>
<DOCID>LN-20020923060</DOCID>
<DOCNO>LN-20020923060</DOCNO>
<DATE>09/23/02</DATE>
<TEXT>
STARÝ PLZENEC - Poprvé od roku 1994 zřejmě letos mírně poklesne celková spotřeba vína v ČR. Současný prodej proti loňsku stagnuje, a výrobci v nejbližších dnech navíc očekávají nástup negativního vlivu záplav, který by snížil nákup vína. Do konce roku by tak mohl prodej vína klesnout až o deset procent, což by se celoročně projevilo na trhu až pětiprocentním propadem, řekl generální ředitel Bohemia Sekt, Českomoravské vinařské, Josef Vozdecký. Podle něj bude velmi záležet na tom, jak vláda, parlament a pojišťovny dostojí svým závazkům vůči postiženým lidem a jak rychle se rozproudí společenský život. "Mnohem důležitější je pozitivní atmosféra na trhu, než kolik co stojí," dodal obchodní ředitel Dalibor Šebela. Plánované zvýšení spotřební daně podle Vozdeckého prodej vína nijak nesníží. U klidných vín je daň nulová, u šumivých a dezertních by se zvyšovat neměla. Skupina Bohemia Sekt, největší výrobce vína, která loni vyrobila 28 milionů litrů vína, letos stále počítá s meziročním růstem prodeje. Od roku 1994 se v ČR každoročně zvyšovala spotřeba vína o čtyři až šest procent. V loňském roce vypil každý Čech 15 až 16 litrů vína. Letošní prodej vína v ČR sice podle Šebely stagnuje, ale výdaje za víno se zvýšily o pět procent, neboť lidé kupují kvalitnější značky. Šebela tento trend vysvětluje vyspělejšími konzumenty a jejich rostoucí koupěschopností.
</TEXT>
</DOC>
<DOC>
<DOCID>LN-20020923061</DOCID>
<DOCNO>LN-20020923061</DOCNO>
<DATE>09/23/02</DATE>
<TEXT>
Oběd LN, tentokrát s ředitelem firmy Autokont Online Vlastimilem Palatou, vyjde zítra
</TEXT>
</DOC>
<DOC>
<DOCID>LN-20020923062</DOCID>
<DOCNO>LN-20020923062</DOCNO>
<DATE>09/23/02</DATE>
<TITLE>
Kanonýr Baroš zastínil hvězdu Owena a pobláznil Liverpool, brankář Čech nedostal ani gól
</TITLE>
<TEXT>
Dobré zprávy přicházejí před startem fotbalové kvalifikace mistrovství Evropy v roce 2004. Čeští reprezentanti působící v zahraničí jsou lídry svých týmů.
PRAHA - Už jen tři týdny zbývají do startu kvalifikačního seriálu, na jehož konci by česká reprezentace ráda slavila postup na ME. Kdyby se ale úvodní duel v Moldavsku hrál už teď, kouč národního výběru Karel Brückner by se nezlobil. Klíčoví muži jeho výběru jsou totiž ve formě. Milan Baroš rozhodl o výhře Liverpoolu, Jan Koller zase zařídil výhru Dortmundu. Záložník Pavel Nedvěd spolehlivě řídil Juventus, brankář Petr Čech vychytal nulu. Ještě před pár měsíci se Milan Baroš marně snažil o to, aby se dostal do prvního týmu Liverpoolu. Nyní je ale vše jinak. Stačilo, aby v Premier League nastoupil ke dvěma zápasům, a už má na kontě tři branky. Tou poslední v sobotu rozhodl zápas s West Bromwichem (2:0). Po několika nepřesných dostal v 56. minutě centr od Stevena Gerrarda a poslal míč hlavičkou do levého rohu brány. "Gerrardovy přihrávky jsou vynikající," chválil spoluhráče. Pro Baroše to byla skvělá premiéra před vlastním publikem, v minulém zápase totiž nastoupil v Boltonu. "Bylo to neskutečné - pětačtyřicet tisíc lidí. Atmosféra se nedá popsat," povídal nadšeně. Baroš nastoupil po boku opěvovaného anglického reprezentanta Michaela Owena. A dokonale ho zastínil. Owenovi se nedařilo, ve 35. minutě dokonce neproměnil penaltu. "Baroš mu ukázal, jak zakončit akci," uvedl list The Sunday Times v komentáři uvozeném větou "Baroš si obul Owenovy kopačky." Český kanonýr však nechce o soupeření s Owenem slyšet. "Michael je vynikající fotbalista. Teď má jenom smůlu. Je to otázka třeba jednoho gólu, kdy se chytne," míní. Na hřišti vydržel 21letý útočník do 74. minuty, kdy ho vystřídal Emile Heskey. "Baroš je perla budoucnosti," uvedl kouč Gérard Houllier. Podruhé nedostal brankář Rennes Čech gól ve francouzské lize, ale teprve poprvé mohl slavit vítězství. Ačkoli jeho tým postrádal tři marodící opory, porazil doma Nantes 1:0. "Hráli jsme dobře už minulé kolo v Lens, ale těsně před koncem jsme dostali gól. Zaplaťpánbůh, že jsme teď zvítězili," ulevil si Čech. "Práce jsem měl tak normálně. Myslím, že jsem chytal dobře, ale nerad se hodnotím," dodal ke svému výkonu. Navzdory vítězství Rennes zůstává v tabulce na posledním místě bod za Sedanem.
Češi v zahraničí
* Jan Koller dlouhán v dresu Dortmundu rozhodl po 11 minutách o výhře v Rostocku 1:0
* Milan Baroš - mladý kanonýr zastínil v Liverpoolu Michaela Owena, vstřelil první branku utkání s West Bromwichem
* Petr Čech pomohl Rennes k premiérové výhře ve francouzské lize, podruhé nedostal gól
* Pavel Nedvěd jistě dirigoval Juventus k vítězství 2:0 v Empoli
</TEXT>
</DOC>
<DOC>
<DOCID>LN-20020923063</DOCID>
<DOCNO>LN-20020923063</DOCNO>
<DATE>09/23/02</DATE>
<TITLE>
Výsledky 8. kola fotbalové ligy
</TITLE>
<GEOGRAPHY>Brno</GEOGRAPHY>
<TEXT>
Teplice 1:2
Hradec Kr. - Jablonec 0:0
Blšany - Bohemians 1:3
Ostrava - Staré Město 1:0
Zlín - Olomouc 2:1 Žižkov - Příbram 0:0
Dnes: Slavia - Sparta, Liberec - Č. Budějovice
Výsledky 4. kola hokejové extraligy
Slavia - Zlín 3:0
Plzeň - Třinec 5:2
Znojmo - Č. Buděj. 4:0
Karlovy Vary - Pardubice 1:7
Litvínov - Vítkovice 3:2
Sparta - Havířov 3:1
Vsetín - Liberec 6:3
</TEXT>
</DOC>
<DOC>
<DOCID>LN-20020923064</DOCID>
<DOCNO>LN-20020923064</DOCNO>
<DATE>09/23/02</DATE>
<TITLE>
DORTMUND/PRAHA - Dortmundští fotbalisté prolomili prokletí soupeřových hřišť a připsali si první vítězství venku. V 6. kole bundesligy vyhráli na půdě Rostocku 1:0 díky trefě českého útočníka Jana Kollera. Ten v letošním ročníku nejvyšší německé soutěže skóroval již potřetí.
</TITLE>
<TEXT>
LN: Vašemu týmu se konečně podařilo uspět venku, navíc jste dal vítězný gól. Jste tedy spokojen?
Jsem spokojený hlavně s výhrou. Samozřejmě jsem rád, že jsem dal gól, ale na druhou stranu jsme mohli vyhrát výraznějším způsobem. Já i další spoluhráči jsme si vytvořili plno šancí, které jsme ale už nedokázali proměnit. Bylo z toho potom zbytečné drama.
LN: Nebyli jste před zápasem nervózní, když se vám předtím nepovedlo venku vyhrát? Navíc Rostock byl v tabulce druhý...
Při tříbodovém systému jsou remízy opravdu velké ztráty, navíc jsme dvakrát hráli nerozhodně i doma. Je pravda, že nás to hodně trápilo a i okolí a novináři nám to dávali najevo.
LN: Trenér Sammer poprvé zvolil taktiku se třemi útočníky, vedle vás hráli ještě Reina a Ewerthon. Sedělo vám to?
Vyhovovalo mi to mnohem víc než dřív, kdy jsme hrávali dost zezadu třeba jenom na jednoho vysunutého útočníka. Vepředu jsem teď nebyl sám, bylo komu přihrát a mohl jsem si víc zahrát. Akorát škoda těch neproměněných příležitostí.
LN: Váš spoluhráč Tomáš Rosický se v minulém kole v duelu se Schalke 04 zranil a v posledních dvou zápasech vám scházel. Je jeho absence na hřišti hodně poznat?
Chybí nám opravdu strašně moc, je to prostě mozek mužstva. Bylo to znát zejména v prvním zápase v Lize mistrů na Arsenalu, kde jsme prohráli 0:2. Tam byl náš výkon opravdu hodně špatný a porážka zasloužená. Jenom jsme nakopávali dlouhé balony a hráli na náhodu, bez větší myšlenky. Teď to musíme odčinit, už ve středu nás doma čeká Auxerre a to už Tomáš určitě nastoupí.
LN: Úvodní kolo Champions League bylo pro německé kluby dost černé, všechny prohrály při celkovém skóre 4:11. Jaký ohlas to v Německu vzbudilo?
Po tom, jak se německým klubům vedlo v loňském ročníku Ligy mistrů, to bylo pro zdejší fanoušky a novináře hodně nemilé překvapení. Největší kritika ale mířila na Bayern Mnichov. Ten si dal za cíl soutěž vyhrát, a teď doma prohrál s La Coruňou.
</TEXT>
</DOC>
<DOC>
<DOCID>LN-20020923065</DOCID>
<DOCNO>LN-20020923065</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Keňský běžec Paul Tergat vyhrál včera 6. ročník běžecké Mattoni Grand Prix v pražských uličkách se startem a cílem na Staroměstském náměstí. Největší favorit závodu si po letech 1997 a 1998 připsal už třetí vítězství, neuspěl však s útokem na traťový rekord: po pomalejším začátku zaostal časem 28:14 o sedm sekund za loňským výkonem etiopského běžce Haileho Gebrselassieho.
</TEXT>
</DOC>
<DOC>
<DOCID>LN-20020923066</DOCID>
<DOCNO>LN-20020923066</DOCNO>
<DATE>09/23/02</DATE>
<TITLE>
Fotbalovou lahůdku má dnes na programu první liga. Derby pražských "S" bude zároveň soubojem o první místo v tabulce. Do toho může zasáhnout i Liberec, který hostí Budějovice.
</TITLE>
<GEOGRAPHY>PRAHA</GEOGRAPHY>
<TEXT>
Na tradiční duel obou rivalů, už devatenáctý v samostatné české lize, se oba tábory velice těší. "Derby je fotbalový svátek, určitě něco výjimečného jak pro hráče, tak pro fanoušky," pravil defenzivní záložník Slavie, nyní stoper Radek Bejbl, který chuť duelu se Spartou okusí po šesti letech. V roce 1996 totiž zamířil ze Slavie do madridského Atlétika. "Hecovat se ani nebudeme muset, já se budu soustředit na svůj vlastní výkon," poznamenal Bejbl. "Chceme vyhrát, střetnutí je pro nás velice důležité, v případě výhry bychom se na Spartu bodově dotáhli, a to by bylo velice dobré," připojil. Na derby si může nechat zajít chuť "sešívaný" záložník Karel Piták, kterému vystavila stop červená karta z minulého kola z Českých Budějovic. "Už v Budějovicích mě to v kabině moc mrzelo. Byl jsem zklamaný," smutnil Piták. Spartě se i přes výhru 3:0 nad Širokim Brijegem v Poháru UEFA v poslední době vytýkal pokles formy, ovšem Letenští dnes chtějí přesvědčit o pravém opaku. "Říká se, že se trápíme, ale myslím si, že to není úplně tak pravda," prohlásil záložník Sparty Lukáš Zelenka. "Dáváme sice hůř góly, ale to se zrovna v derby může změnit." Obránce Zdeněk Grygera by prý s úvahami o krizi počkal až po zápase. "Až v derby se totiž ukáže, kdo s koho," podotkl. Už tak emocemi nabité derby může umocnit ještě i skutečnost, že oba soky dělí v tabulce pouze tři body. "Vítězství bude samozřejmě velmi důležité, ale rozhodně ne klíčové pro další vývoj soutěže," myslí si trenér Sparty Jozef Jarabinský. "Klíčové jsou totiž ztráty se slabšími soupeři. Třeba prohra Slavie v Příbrami, naše remíza s Blšany nebo Liberce v Jablonci," doplnil Jarabinský, který nemůže počítat se Sionkem. Ten si totiž v duelu s Brijegem poranil koleno. Utkání začíná v 17.00 na Strahově, přímý přenos vysílá Nova.
Tip LN
výhra Slavie remíza výhra Sparty
</TEXT>
</DOC>
<DOC>
<DOCID>LN-20020923067</DOCID>
<DOCNO>LN-20020923067</DOCNO>
<DATE>09/23/02</DATE>
<TITLE>
Fotbalová Gambrinus liga: Teplice poprvé vyhrály venku, poslední je Hradec
</TITLE>
<TEXT>
Zlepšenou formu prokazují v poslední době fotbalisté pražských Bohemians. V Blšanech vydolovali tři body za výhru 3:1 a na půdě soupeře vyhráli po dlouhých deseti měsících. Naopak Žižkov po úterní senzační výhře nad Glasgowem v Poháru UEFA jenom remizoval s Příbramí. Pořadí na čele tabulky se může měnit dnes, kdy jsou na programu dohrávky Slavia - Sparta a Liberec - České Budějovice.
FK Chmel Blšany 1
</TEXT>
<HEADING>
FC Bohemians Praha 3
</HEADING>
<TEXT>
Domácí ve snaze potvrdit dobré výsledky se prosadili už ve třetí minutě, kdy se po centru Vorla z ostrého úhlu trefil z voleje Pleško. Chmelaři pak v tempu očividně polevili a hosté pozvolna ožívali. Ve 24. minutě se dožadovali pokutového kopu za sražení Baláže Pleškem. Sudí však zákrok domácího středopolaře posoudili v rámci pravidel. Spravedlnost ale nezůstala slepá. Stoper Janáček se vydal na výlet, uvolnil zleva Kisela, v jehož centru hbitý Hartig při dorážce nezaváhal. Do druhé půle vstoupili lépe "klokani". Z aktivity Kiselovy vytěžil Szabo vedení. O tři minuty později to mohlo být po slalomu Hartiga už 3:1. Baláž však minul pravou tyč o centimetry. S přibývajícím časem Blšanští usilovali o vyrovnání. Nedařilo se jim to však postupným útokem ani individuálními průniky (Josef Němec, Sourada). "Klokani" se přitom nespokojovali s defenzívou a hrozili brejky. Ten poslední vyšel Kiselovi a pro Baláže nebyl problém uzavřít skóre. Tři body se právem odstěhovaly do vršovického Ďolíčku.
Günter Bittengel, trenér Blšan: "Utkání jsme sice dobře začali, ale pak nám soupeř potrestal za chyby v defenzivě." Dušan Uhrin ml., trenér Bohemians: "Musím pochválit mužstvo, že se nenechalo zaskočit rychlým gólem soupeře. Postupně jsme se dostali do hry. Domnívám se, že jsme si za větší fotbalovost výhru zasloužili. moj
Baník Ostrava 1
</TEXT>
<HEADING>
1. FC Synot 0
</HEADING>
<TEXT>
Synot venku ještě nebodoval a chtěl to na Bazalech napravit. K prvnímu gólu neměl daleko v 19. minutě, kdy brankář Laštůvka jen těžko vyrazil na roh Malárovu střelu. Největší šance Baníku v prvním poločase skončila na břevně Drobiszovy brány. Tam míč poslal překvapivě hlavou Čížek. Ostravskou aktivitu pozvedl po přestávce střídající Prohászka, kterého centry zásoboval rychlonohý Žůrek. Akce domácích ke gólu dlouho nevedly, až dvě minuty před koncem se dočkali dva nejagilnější hráči. Žůrek opět utekl po pravém křídle a nikým nehlídaný Prohászka trkl míč hlavou do sítě.
Erich Cviertna, trenér Ostravy: "Za aktivní hru jsme si vítězství zasloužili, Prohászka přinesl do hry potřebný důraz ve vzduchu." Milan Bokša, trenér Synotu: "Dostat vítězný gól dvě minuty před koncem je kruté, bod bychom si zasloužili." tik
FK Viktoria Žižkov 0
</TEXT>
<HEADING>
Marila Příbram 0
</HEADING>
<TEXT>
Zápas měl své kouzlo pravděpodobně jen pro fanouška, který měl vsazeno na remízu. Jinak totiž obě mužstva nabídla nezáživnou herní produkci, ve které se málo hrálo a více bojovalo. Příbram byla živější i nebezpečnější před brankou, ale především Jarolímovi a Sieglovi chyběla přesná muška. Pořádnou porci vzruchu přinesly dvě sporné situace po přestávce. V 65. minutě domácí Šmarda zastavil v pokutovém území pronikajícího Randu, ovšem místo penalty uviděl příbramský obránce žlutou kartu za simulování. O dvě minuty později na druhé straně poslal Pikl míč hlavou pod břevno. Rozhodčí gól Viktorie neuznali pro ofsajd. Podprůměrný duel tak branku nepřinesl.
Vítězslav Lavička, trenér Žižkova: "Úterní zápas s Rangers nás poznamenal, nemohu být spokojen. Chybělo mi více nasazení i klidu, očekával jsem výraznější výkon." Jozef Chovanec, trenér Příbrami: "Splnili jsme cíl gól nedostat, ale na druhou stranu jsme ho ani nedali. Hráči však uslyší spíše pochvalu, plnili dohodnuté pokyny a bod nám určitě pomůže k lepším vyhlídkám pro další zápasy." vaj
Tescoma Zlín 2
</TEXT>
<HEADING>
Sigma Olomouc 1
</HEADING>
<TEXT>
První vítězství v nejvyšší soutěži si připsali fotbalisté Zlína. Ligový nováček díky němu opustil poslední příčku tabulky. V 19. minutě se ale jako první radovali hosté. Urbánek zahrál přímý kop, v závaru před Rzeszotem se nejlépe zorientoval Rojka a otevřel skóre. Ve 22. minutě ovšem domácí založili rychlou akci, Novosad dosprintoval míč u rohového praporku a po jeho centru Švach hlavou vyrovnal. Zlínské domácí povzbudil a reprezentační brankář Vaniak se měl v olomoucké brance co ohánět, aby zabránil pohromě. Šance Muchy a Koubka ještě zmařil, při střele Koubského ho zachránilo břevno, ale odražený míč už poslal Mucha hlavou do sítě. Po přestávce se Olomoučtí snažili alespoň vyrovnat, ale nevyšlo jim to. V nastaveném čase se pak do útoku zapojil dokonce i gólman Vaniak, ale na bod už hosté nedosáhli.
Vlastislav Mareček, trenér Zlína: "Jsme vyčerpaní, ale šťastní. Některé fáze zápasu sice nebyly podle našich představ, ale podstatné je vítězství." Bohumil Páník, trenér Olomouce: "Věděl jsem, že to ve Zlíně nebudeme mít lehké, některé jeho zápasy jsem viděl." čtk
SK Hradec Králové 0
</TEXT>
<HEADING>
FK Jablonec 97 0
</HEADING>
<TEXT>
Hradec potřeboval nutně vyhrát, avšak bylo to jen zbožné přání. Již ve 3. minutě sice výborně vystřelil Vaniš, avšak pouze do tyče a odražený míč Klapka netrefil. Hradec byl v první půli aktivnější, žádnou šanci si však nevytvořil. Jablonec spoléhal na brejky a na standardní situace. Jasnou šanci neproměnil ve 23. minutě Klapka po ideální přihrávce Krause. Hra na obou stranách upadala do nepřesností. Po nástupu do druhého poločasu byl faulován těsně na hranici trestného území Zoubek. Trestný kop však Breda kopl vysoko nad Lováczikovu branku. "Rybička" hlavičkujícího Vodehnala skončila přesně v náruči Podhajského. Rozhodčí Puček nabídl Hradci penaltu. Zoubek ji však neproměnil. V závěru Hradec několikrát vystřídal, avšak ani třikrát hlavičkující Krmaš vítězný gól nezaznamenal.
Vlastimil Palička, trenér Jablonce: "Uhráli jsme bod, ale s hrou nejsem spokojen. Měli jsme dobrých patnáct minut v prvním poločase, bohužel jsme ale nedali gól." Petr Uličný, trenér Hradce: "Zápas se nám nepovedl, soupeř nás přehrával v agresivitě a v bojovnosti. Mrzí mě, že naši hráči nehráli 'na krev'." jn
1. FC Brno 1
</TEXT>
<HEADING>
FK Teplice 2
</HEADING>
<TEXT>
Zatím bodově naprázdno vycházejí v letošní sezoně na domácím hřišti fotbalisté Brna a i tentokrát prohráli s Teplicemi 1:2. Hosté vedli od 59. minuty po Zelenkově střele, vyrovnávací gól dal pět minut před koncem Libor Došek. Ale ve druhé minutě nastaveného času zmrazil naděje domácích na remízu svým premiérovým gólem v lize Rezek. Za občasných dešťových přeháněk v úvodním poločase oba týmy mnoho vzruchu nenabídly. Vedle uzdraveného Pacandy postavil trenér Večeřa i zbývající dva útočníky Libora Doška a Šustra, ale většina akcí končila už před hranicí velkého čtverce, o drama se postarali pouze oba brankáři. Po vstřeleném gólu po hodině hry vsadili Brňané na útočnou kartu. Pět minut před koncem sice vyrovnali, ale na remízu to nakonec nestačilo.
Karel Večeřa, trenér Brna: "Pokud budeme dělat takové chyby, kterých jsme se dopustili v minulém kole na Synotu i teď proti Teplicím, tak můžeme těžko vyhrát." František Straka, trenér Teplic: "Potvrdili jsme morálku, neboť po vyrovnání jsme nepřestali hrát a zaslouženě vyhráli." čtk
</TEXT>
<HEADING>
Tabulka I. ligy
</HEADING>
<TEXT>
* UHRINŮV RECEPT FUNGUJE. Potřetí vedl Dušan Uhrin mladší jako hlavní kouč pražské Bohemians a po remíze v Hradci a výhře nad Ostravou naplno bodoval i v Blšanech. "Klokani" se pod jeho vedením zmátořili a z posledních tří duelů vytěžili sedm bodů.
* BRNO DOMA POŘÁD NULOVÉ. Ani bod ještě nezískali v domácím prostředí Brněnští a tak špatnou domácí bilanci nemá žádný jiný tým. Včera o první bod Brno připravil v nastavení teplický Rezek.
* ZLÍN POPRVÉ VYHRÁL. Nováček ze Zlína až na sedmý pokus zvítězil a odpoutal se ode dna tabulky.
* HRADEC KRÁLEM REMÍZ. Pětkrát ze sedmi zápasů hráli fotbalisté Hradce Králové nerozhodně. Jako jediní v lize ale zatím nevyhráli, a tak klesli na poslední místo.
</TEXT>
</DOC>
<DOC>
<DOCID>LN-20020923068</DOCID>
<DOCNO>LN-20020923068</DOCNO>
<DATE>09/23/02</DATE>
<TITLE>
Soupeř z Příbrami prohnal fotbalisty Žižkova víc než slavní Glasgow Rangers
</TITLE>
<TEXT>
Fotbalový svátek v podobě pohárového souboje se skotskými Rangers vystřídala drsná ligová realita. Po zápasu s Příbramí byl Žižkov hodně rád za bezbrankovou remízu.
PRAHA - Fotbalisté Žižkova si připsali další čárku do kolonky, která sčítá domácí zápasy bez prohry. Je jich už 28 v řadě, včera ovšem byl získaný bod doslova vymodlený. Ten tam byl elán a nasazení z úterní bitvy v Poháru UEFA s Glasgow Rangers. Předvedený výkon byl jen slaboučkým odvarem. "Únava v tom možná trochu roli sehrála, ale těžko se na to můžeme vymlouvat," přiznal domácí záložník Luděk Stracený. "Těžko jsme mohli pomýšlet na vítězství. Neměli jsme žádnou vyloženou šanci, nedali jsme gól. Ale Příbram hrála dobře, její výkon bych nepodceňoval," dodal. "Když za celý zápas vystřelíme jenom jednou na branku, pak to mluví za všechno. Náš výkon zdaleka nebyl optimální a žádná únava v tom určitě nebyla," řekl narovinu obránce Michal Šmarda. "Zbytečně moc jsme spoléhali na nakopávané balony, nesbírali jsme odražené míče. Příbram vyhrávala osobní souboje, nechali jsme ji hrát, chvílemi jsme jenom běhali. Pak je samozřejmě těžké se do nějaké šance dostat," vyjmenoval hlavní příčiny nepovedeného zápasu Stracený. Odmítl však, že by se na Příbram hůře koncentrovali po velké bitvě se slavným skotským klubem. "To určitě ne. Něco podobného by se stát ani nemělo." Hráčům Marily není přáno dát branku. Vždyť na hřišti soupeře nerozvlnili protivníkovu síť už 529 minut (naposledy ve 26. kole loňského ligového ročníku v Drnovicích). "Když venku budeme hrát takhle každý zápas, tak góly začnou padat a my se tím přestaneme zabývat," soudil záložník Lukáš Jarolím po remíze s Viktorií. "Může to být smůla, ale i nervozita. Musíme se na to víc koncentrovat, ale zase ne tak, aby nás to svazovalo. Je potřeba si vypracovat šance a proměnit je." Příležitosti si Chovancovi svěřenci vypracovali, ale v rozhodujících okamžicích střelci selhali. "Byli jsme lepší. Na Viktorce bylo vidět, že je unavená po poháru. Ke konci už náš soupeř odpadával. Přesto myslím, že bod je dobrý," uznal Tomáš Randa, který figuroval u nejzajímavější situace střetnutí.
</TEXT>
<HEADING>
Jasná penalta, zlobil se Randa
</HEADING>
<TEXT>
Jeho pád v žižkovském pokutovém území klasifikoval rozhodčí Šedivý jako simulování. "Z mého pohledu to byla jednoznačná situace. Posunoval jsem si míč do vápna mezi dva obránce, pak mě ale někdo jednoznačně vzal přes nohu a já už jsem dál v běhu nemohl pokračovat, jasný faul. Třeba to tak na první pohled nevypadalo, ale klidně vám ukážu svůj kotník," pravil Randa a sundal si kopačku a stulpnu na pravé noze. Na vnější straně kotníku opravdu měl několikacentimetrový krvavý hematom. "Rozhodčí ke mě přiběhl a řekl, že to bylo nafilmované," krčil rameny příbramský obránce, který vyfasoval žlutou kartu. K inkriminovanému momentu se nechtěl nijak konkrétně vyjádřit domácí obránce Michal Šmarda, jehož skluz měl být penaltový. "Ani nevím, jestli jsem ho zasáhl nebo ne. Myslím, že je to věc rozhodčího, jak celou věc posoudí. Já fakt nevím," vykroutil se Šmarda.
Jeho pád v žižkovském pokutovém území klasifikoval rozhodčí Šedivý jako simulování. "Z mého pohledu to byla jednoznačná situace. Posunoval jsem si míč do vápna mezi dva obránce, pak mě ale někdo jednoznačně vzal přes nohu a já už jsem dál v běhu nemohl pokračovat, jasný faul. Třeba to tak na první pohled nevypadalo, ale klidně vám ukážu svůj kotník," pravil Randa a sundal si kopačku a stulpnu na pravé noze. Na vnější straně kotníku opravdu měl několikacentimetrový krvavý hematom. "Rozhodčí ke mě přiběhl a řekl, že to bylo nafilmované," krčil rameny příbramský obránce, který vyfasoval žlutou kartu. K inkriminovanému momentu se nechtěl nijak konkrétně vyjádřit domácí obránce Michal Šmarda, jehož skluz měl být penaltový. "Ani nevím, jestli jsem ho zasáhl nebo ne. Myslím, že je to věc rozhodčího, jak celou věc posoudí. Já fakt nevím," vykroutil se Šmarda.
</TEXT>
</DOC>
<DOC>
<DOCID>LN-20020923069</DOCID>
<DOCNO>LN-20020923069</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Slovenský podnikatel Milan Filo by se měl stát majitelem významného balíku akcií fotbalového klubu Viktoria Žižkov. Uvedl to deník Sport s odvoláním na slovenské zdroje. Muž, jenž zprivatizoval papírny v Ružomberku a později je prodal rakouskému majiteli, stál doposud v pozadí tamního klubu SCP. Šéf pražského prvoligového klubu Jiří Steinbroch potvrdil, že se na Žižkově opravdu chystá proměna majetkové struktury. "Nemělo by však jít o to, že by si Slováci koupili majoritní balík akcií," řekl.
</TEXT>
</DOC>
<DOC>
<DOCID>LN-20020923070</DOCID>
<DOCNO>LN-20020923070</DOCNO>
<DATE>09/23/02</DATE>
<GEOGRAPHY>OSLO</GEOGRAPHY>
<TEXT>
Ne peníze, ale bedna garnátů se stala platidlem při přestupu norského fotbalisty Kennetha Kristensena mezi třetiligovými norskými kluby Floey a Vindbjartem. Várka čerstvých mořských ráčků vážila 75 kilo, přesně tolik, kolik ukázala váha, když si na ni stoupl hráč. Oba týmy mají svá hřiště nedaleko města Kristiansand. Jejich činovníci se prý dohodli rychle, protože hráč, jenž za Floey nastřílel v tomto roce 14 branek, se přesto cítil ve svém působišti nespokojen.
</TEXT>
</DOC>
<DOC>
<DOCID>LN-20020923071</DOCID>
<DOCNO>LN-20020923071</DOCNO>
<DATE>09/23/02</DATE>
<GEOGRAPHY>MADRID</GEOGRAPHY>
<TEXT>
Za značného zájmu španělské veřejnosti včera oslavila čerstvá posila fotbalistů Realu Madrid, Brazilec Ronaldo, 26. narozeniny. "Jediný dárek, po kterém toužím, je debutovat v dresu Realu ve středečním zápase Ligy mistrů proti Genku," přál si kanonýr. Od deníku AS dostal k narozeninám veliký dort s nápisem "Vše nejlepší, Ronnie!". Poté, co Ronaldo sfoukl svíčky, se do sladkosti pustil jeho syn Ronaldinho.
</TEXT>
</DOC>
<DOC>
<DOCID>LN-20020923072</DOCID>
<DOCNO>LN-20020923072</DOCNO>
<DATE>09/23/02</DATE>
<TITLE>
Dnešní podvečer nabídne fotbalovým fajnšmekrům pochutnání v podobě derby pražských "S". V samostatné české lize oba týmy změří síly podevatenácté, v celkové ligové historii to ale už bude duel s pořadovým číslem 142. V historickém účtování je lepší Sparta, ale v letošním kalendářním roce má bilanci aktivní Slavia. V jarním derby na Letné zabrzdila Spartu ve stíhačce za titulem remízou 1:1 a na konci uplynulé sezony ji porazila ve finále Poháru ČMFS 2:1. Duel Slavie a Sparty má výkop v 17 hodin na Strahově, jako hlavní rozhodčí ho bude řídit Michal Beneš. Přímým přenosem vysílá Nova.
</TITLE>
<TEXT>
PRAVDĚPODOBNÁ SESTAVA SLAVIE
Černý L. Došek, Bejbl, Petrouš, Hrdlička T. Došek, Dostálek, Gedeon, Skácel Vachoušek, Adauto
PRAVDĚPODOBNÁ SESTAVA SPARTY
Blažek Grygera, Hübschman, Novotný, Mareš Poborský, Zelenka, Jarošík, Michalík Pospíšil, Baranek
</TEXT>
</DOC>
<DOC>
<DOCID>LN-20020923073</DOCID>
<DOCNO>LN-20020923073</DOCNO>
<DATE>09/23/02</DATE>
<TITLE>
Kouč Slavie Miroslav Beránek (45) má z derby slavných pražských "S" bohaté zkušenosti. Zažil ho totiž nejen v roli trenéra, ale i hráče.
</TITLE>
<GEOGRAPHY>PRAHA</GEOGRAPHY>
<TEXT>
Přesnou statistiku, kolik podobně výjimečných zápasů v lize zažil, si současný slávistický kouč nevede. "Mám rámcový přehled. Jako hráč jsem byl ve Slavii pět sezon, ale myslím, že všech deset derby jsem nesehrál. Co si pamatuji, že ve dvou jsme Spartu porazili," vybavuje si Beránek. "Na jaře v devětaosmdesátém jsem odehrál svoje poslední derby. Vyhráli jsme 3:0 a bylo to nejvyšší vítězství za poslední dobu. Jako trenér jsem v sezoně 94/95 remizoval na Spartě a 0:1 prohrál v Edenu. Letos na jaře jsme remizovali na Spartě a teď mě v roli trenéra čeká čtvrté ligové derby." Tříbrankovou výhru starou třináct let považuje za největší osobní úspěch v derby. Největší zážitek mu ovšem přinesl podzimní duel v roce 1988. "Sice jsme prohráli 1:2, ale Letná byla zaplněná do posledního místečka. V hledišti bylo kolem 33 000 diváků a ti vytvořili atmosféru, která fotbalu moc pomohla. Přestože jsme prohráli, na takový zápas se nezapomíná. Z mého pohledu to bylo nejlepší derby, jaké jsem kdy zažil," zavzpomínal trenér Beránek. Když v roce 1995 v trenérském křesle Slavie prohrál se Spartou, byl jeho protivníkem, stejně jako dnes, Jozef Jarabinský. O odplatě či sportovní pomstě ovšem prý nemůže být řeč. "Takhle to vůbec neberu. Derby je vyhecované vždycky, má svoji specifickou atmosféru." Výjimečnost těchto soubojů dokonale prověří i fotbalové kvality přímých aktérů. "Každý, kdo hraje derby poprvé, tak potvrdí, že je jiné. Daleko náročnější po fyzické i psychické stránce. Ten, kdo zvládne své první derby, většinou se později stává stabilním článkem týmu."
</TEXT>
<HEADING>
Zápas okoření mladí mistři Evropy
</HEADING>
<TEXT>
V obou týmech se to hemží reprezentanty a především hráči, kteří pod vedením Beránka vybojovali zlaté medaile na mistrovství Evropy jednadvacítek ve Švýcarsku (Hrdlička, Piták, Skácel, Vachoušek - Grygera, Horák, Hübschman, Zelenka, Jun, Pospíšil). "Také tím by mohl být zápas pikantnější. Kromě mladých hráčů bych ale vyzdvihl Karla Poborského, vynikajícího fotbalistu. Ten bude patřit ke generaci, která by měla udávat tón derby a na mladých záleží, jakou roli si v něm najdou," soudí trenér evropských šampionů, který "svým" hochům ve Spartě před zápasem "domlouvat" nebude. "Fotbal je o tom, že dobří hráči chtějí každý zápas vyhrát. Jestliže jsme teď na scéně proti sobě, každý na jiné straně hřiště, tak obě mužstva budou chtít vyhrát. Jsem přesvědčen, že všechno bude vedeno v duchu fair play. Osobně se na zápas strašně těším. Přál bych si, aby kvalita, kterou hráči předvádějí na hřišti se přenesla i do atmosféry v hledišti. Aby diváci uměli ocenit a povzbudit obě mužstva, tak jak to vidíme v cizině," doufá Beránek. "Loni v prosinci jsem byl na horách a v té době prohráli naši internacionálové. Tak jsem kamarádovi sparťanovi řekl, že je to naposledy, co Slavia prohrála. Od té doby nás Sparta neporazila. Tuhle statistiku nebudeme chtít porušit."
</TEXT>
<HEADING>
KOHO BY BERÁNEK BRAL Z KÁDRU SPARTY
</HEADING>
<TEXT>
" Já bych vsadil na ty, které jsem měl letos na mistrovství Evropy jednadvacítek ve Švýcarsku: na Grygeru, Hübschmana, Lukáše Zelenku a Pospíšila. To by stačilo (smích).
" Já bych vsadil na ty, které jsem měl letos na mistrovství Evropy jednadvacítek ve Švýcarsku: na Grygeru, Hübschmana, Lukáše Zelenku a Pospíšila. To by stačilo (smích).
</TEXT>
</DOC>
<DOC>
<DOCID>LN-20020923074</DOCID>
<DOCNO>LN-20020923074</DOCNO>
<DATE>09/23/02</DATE>
<TITLE>
Kouč Sparty Jozef Jarabinský (58) je protřelý světoběžník, který už prošel hezkou řádkou klubů. Kromě toho, že zažil střet pražských "S" na lavičkách obou soupeřů, si vyzkoušel i derby při svých zahraničních misích.
</TITLE>
<GEOGRAPHY>PRAHA</GEOGRAPHY>
<TEXT>
Možná i proto nebude dnešní měření sil Slavie a Sparty tolik prožívat. "V derby mám aktivní osobní bilanci, ale mě nezajímá to, co bylo, ale co bude," usmívá se Jarabinský. V paměti mnohých fanoušků zůstanou jeho nominační "kousky", kterými se právě v derby nejednou snažil zmást soupeře. "Takhle jsem třeba nečekaně nasadil Chovance, který tou dobou dělal ve Spartě sportovního manažera," připomíná dobu, kdy měla Sparta nouzi v zadních řadách. "Slavia tehdy měla náskok osm bodů, šampus v lednici a málem slavila titul. Všechno to tak bylo zrežírovaný. Tah s Chovancem se ale povedl a vyhráli jsme," připomíná Jarabinský jedno ze svých čísel. Něco podobného se ale v současnosti nedá rozhodně čekat. "Sparta není v takové situaci, abych musel sahat tak daleko. Navíc tu teď ani takového manažera, jako byl Chovanec, nemáme," směje se Jarabinský. Generální ředitel Miroslav Pelta by skutečně na postu stopera mohl zaskočit jen velice stěží...
</TEXT>
<HEADING>
V Seville to vřelo
</HEADING>
<TEXT>
Nezapomenutelné zážitky na derby si Jarabinský přivezl také ze zahraničí. Když v sezoně 1991/92 trénoval Betis Sevilla, zažil vyhlášené derby s jeho městským rivalem FC Sevilla. "Všichni tím celý týden před zápasem žili, nemluvilo se o ničem jiném. Před utkáním potom šli gentlemani obou klubů, tedy prezidenti, na společnou slavnostní večeři, aby otupili napětí. Skončilo to ale tak jako vždycky: oba do sebe vjeli. Atmosféra pak gradovala, ale spíš mi to přišlo takové nainscenované, jako velká show," vypravuje Jarabinský. "Samotný zápas pak měl ohromnou kulisu, stadion byl úplně vyprodaný." Nevraživost mezi fandy Betisu (béticos) a FC Sevilla je známá, například tábor příznivců FC rád nosí šály s nápisy "Antibéticos". Jak ale potvrzuje Jarabinský, fotbalem tam žije celá společnost. Na rozdíl od českého prostředí je celospolečenským fenoménem. "Je to tam o něčem jiném než u nás. Čestná místa v lóžích se dědí, rodiče přihlašují za členy klubu děti ihned po narození," říká trenér Sparty. "Na derby tam chodila třeba osmdesátiletá babička, seděla v čestné lóži a nikdy nechyběla. Jestli žije, tak určitě chodí ještě dnes. Jinak Betis má po Barceloně a Realu Madrid ve Španělsku nejvíc fanoušků. Hodně lidí totiž z chudší Andalusie, kde Sevilla leží, odešlo do jiných částí země. Ať jsme hráli kdekoliv, všude jsme měli plno příznivců." Derby si ale Jarabinský vychutnal i jinde, třeba při působení v řecké Soluni, kde vedl Aris proti PAOK. "Tam to bylo ještě víc vyhrocené a živelnější než ve Španělsku, kde to diváci opravdu berou víc jako show a mají o čem mluvit. V Řecku jsou fanoušci proti sobě mnohem ostřejší," soudí. Dnes ale vzpomínky musejí jít stranou, realitou je totiž devatenácté derby pražských "S" v samostatné české lize. Už dlouho se nestalo, aby oba kluby byly v době vzájemného duelu v tabulce tak blízko. "Bude to o to zajímavější, ale klíčové zdaleka ne. Je před námi ještě hodně zápasů," uzavírá Jarabinský.
</TEXT>
<HEADING>
KOHO BY BRAL JARABINSKÝ Z KÁDRU SLAVIE
</HEADING>
<TEXT>
"Všichni fotbalisté Slavie od brankáře Černého až po útočníka Tomáše Doška mají svou kvalitu. Já ale pevně věřím svým vlastním hráčům."
"Všichni fotbalisté Slavie od brankáře Černého až po útočníka Tomáše Doška mají svou kvalitu. Já ale pevně věřím svým vlastním hráčům."
</TEXT>
</DOC>
<DOC>
<DOCID>LN-20020923075</DOCID>
<DOCNO>LN-20020923075</DOCNO>
<DATE>09/23/02</DATE>
<TITLE>
Psal se devátý říjen 1995 a tehdy nejlepšímu českému rozhodčímu Pavlínovi Jirků se zhroutila slibně rozjetá kariéra. Nezvládl derby pražských "S", když neodpískal dvě penalty proti Spartě, která v Edenu zvítězila 2:0.
</TITLE>
<GEOGRAPHY>PRAHA</GEOGRAPHY>
<TEXT>
Slávistům tehdy hnuly žlučí dvě nenařízené penalty po zákrocích na Poborského a Vágnera. "Pískat s vědomím těch chyb, to byl příšerný pocit. To už to utkání neřídíte, jenom čekáte na konec. Čas vůbec neutíká, deset minut vám připadá jako deset let," vzpomíná na krušné chvilky Pavlín Jirků, dnes už sudí ve výslužbě. "Jediné, co jsem si tehdy přál, bylo zmizet v kabině, skočit do auta a jet domů." Jirků své minely bezprostředně po skončení zápasu přiznal před televizní kamerou, a to mu ještě přitížilo: komise rozhodčích mu dala "flastr" na čtyři zápasy plus další dva za zmíněné mediální přiznání. "Tenhle zápas mi ublížil strašně moc, ale zkazil jsem si to naprosto sám. Zkazil to jen a pouze Pavlín Jirků," vrací se do zářijových dnů před sedmi lety. "Čas už to zahladil, ale mrzelo mě to. Nějakou zatrpklost jsem ale necítil a necítím." Na jaře 1995 dostal Jirků Křišťálovou píšťalku pro nejlepšího rozhodčího, který běhal po českých trávnících. Neuběhlo ani půl roku a ocitl se na dně. "A zrovna před tím derby jsem si tak furiantsky říkal, jak jsem výborný," usmívá se. "Potom jsem si vždycky říkal: Vzpomeň si, jak jsi to hrozným způsobem zdrbal." Dny následující inkriminovanému derby se Jirků stal terčem vší pozornosti. Slavia proti jeho výkonu vydala prohlášení, které sudího zrovna nechválilo.
</TEXT>
<HEADING>
Zločin proti českému fotbalu
</HEADING>
<TEXT>
"Jsme nuceni, a to s plnou vážností, konstatovat, že výkon rozhodčího Pavlína Jirků je zločinem proti českému fotbalu. Skutečnost, že tento muž je považován za nejlepšího prvoligového rozhodčího, je v ostrém protikladu s jeho sobotním výkonem... Jsme přesvědčeni, že pan Jirků poté, co dokázal své skutečné kvality, nemůže rozhodovat profesionální soutěže," stálo v prohlášení sešívaného klubu. Reakce postižené strany Jirků nepřekvapila, chápal ji. S úsměvem ale hned dodává, že svým výkonem vlastně tehdy Slavii pomohl k ligovému triumfu. "Když mě potom slávisté hecovali, tak jsem jim říkal: Kluci, vždyť já vám vlastně udělal titul," směje se Jirků. "To bylo totiž právě v té sezoně, kdy Slavia po 48 letech vyhrála ligu. Po Spartě ještě dostali přes kule v Jablonci, kde pískal Michal Beneš, a to taky kňučeli. Jenomže potom se chytili a do konce ligy to už nepustili." Vedení Slavie ale nemělo pro Jirků žádné pochopení, a tak si rozhodčí přezdívaný "Paša" už nikdy v Edenu nezapískal. "Jeden z vlivných klubů mě měl na černé listině," konstatuje. Období let 1994 - 1997 bylo pro rozhodčí velice kruté, domnívá se Jirků. "To naprosto nebylo o fotbale, panovala nenávist vůči tomu nebo onomu. Tehdy by mohl pískat snad jedině Pánbůh... Já jsem pískal čtrnáct let, než jsem se vypracoval, a pak jsem jedním zápasem měl po činnosti," tvrdí Jirků s tím, že slovo "kariéra" nemá rád. Deváté září 1995 ale pro něj na každý pád znamenalo veletoč. "Já byl tehdy mezinárodní rozhodčí a dostal jsem pozvání, abych na dva měsíce jel pískat do Japonska. Japonci se totiž svědomitě připravovali na mistrovství světa a chtěli si zvykat na styl evropských rozhodčích." Do země vycházejícího slunce měl odletět na jaře 1996. "Jenomže po tom derby mi svazový předseda Chvalovský řekl, že budu rád, když se zachráním v lize, natož abych jel do Japonska," dodává Jirků.
</TEXT>
<HEADING>
Na derby nepůjde
</HEADING>
<TEXT>
Sedm let uteklo od zkaženého zápasu, sedm let Pavlín Jirků neviděl derby pražských "S". A výjimku neudělá ani dnes. "Kdepak, dívat se nebudu. Půjdu na bowling a potom do sauny, ale na derby se koukat nebudu. Na dálku ale budu držet Michalu Benešovi palce, aby mu to vyšlo," vzkázal Jirků svému kolegovi, aby dopadl lépe než on sám před sedmi lety.
Sedm let uteklo od zkaženého zápasu, sedm let Pavlín Jirků neviděl derby pražských "S". A výjimku neudělá ani dnes. "Kdepak, dívat se nebudu. Půjdu na bowling a potom do sauny, ale na derby se koukat nebudu. Na dálku ale budu držet Michalu Benešovi palce, aby mu to vyšlo," vzkázal Jirků svému kolegovi, aby dopadl lépe než on sám před sedmi lety.
</TEXT>
</DOC>
<DOC>
<DOCID>LN-20020923076</DOCID>
<DOCNO>LN-20020923076</DOCNO>
<DATE>09/23/02</DATE>
<TITLE>
Fotbal v zahraničí: Leverkusen se neprobral, Kaiserslautern je poslední
</TITLE>
<TEXT>
Třemi góly si fotbalisté skotského Glasgow Rangers spravili chuť po šokující prohře s Žižkovem v Poháru UEFA. Dvěma brankami pohrozil Pražanům před odvetou nizozemský střelec Ronald de Boer.
MADRID - Trojice španělských klubů, která v týdnu uspěla v úvodním dějství základní části Ligy mistrů, hladce zvítězila i ve 3. kole domácí nejvyšší soutěže. Real Madrid nastřílel čtyři branky Pamploně, Barcelona vyhrála v městském derby nad Espaňolem 2:0 a stejným výsledkem skončilo i utkání La Coruni s Valladolidem. Nizozemský útočník La Coruni Roy Makaay opět přesvědčil, že má vynikající střeleckou formu. Ve středu třikrát pokořil v Mnichově brankáře Bayernu Kahna a v sobotu večer přidal oba góly svého týmu do valladolidské sítě. Celkem se ve čtyřech uplynulých zápasech trefil osmkrát. Real doma neprohrál už téměř dva roky. Brazilec Ronaldo opět nenastoupil, do hlediště spolu s ním usedl i zraněný Francouz Zidane.
BERLÍN - V čele německé ligy je i po 6. kole mnichovský Bayern. Ten sice doma prohrával s Chotěbuzí, ale třemi brankami výsledek otočil. Svůj čtvrtý gól v sezoně vsítil Michael Ballack. Trenérovi Ottmaru Hitzfeldovi se vyplatilo, že udělal čtyři změny ve srovnání se středečním prohraným zápasem Ligy mistrů s La Coruňou. Poslední nadále zůstává Kaiserslautern, který získal třetí bod za bezbrankovou remízu s Mnichovem 1860. Přitom ještě v prvním poločase měli domácí dvě veliké šance, ale M. Klose hlavičkoval do tyče a střelu Vratislava Lokvence vykopl obránce Meyer z brankové čáry. Vicemistr z Leverkusenu nepřekonal krizi, prohrál 2:3 v Brémách a je pátý od konce. Záložník Jan Šimák viděl žlutou kartu a byl čtvrt hodiny před koncem vystřídán.
LONDÝN - Na vrcholu anglické Premier League vydržel po 7. kole soutěže Arsenal, i když hostující Bolton držel na stadionu Highbury remízu až do nastaveného času. O zisku tří bodů v něm rozhodl nigerijský útočník Nwankwo Kanu. Druhý bod vybojoval West Ham. K remíze 0:0 s Manchesterem City pomohl i obránce Tomáš Řepka. Předminulý týden sice odešel ze hřiště se zraněným kolenem v 10. minutě, ale rentgen ukázal, že zranění není vážné. ŘÍM - Alessandro del Piero rozhodl utkání Juventusu Turín ve 2. kole italské ligy na hřišti Empoli. Rychlý útočník vstřelil dvě branky, třetí mu rozhodčí neuznali a hostující tým, v jehož středu hrál na výbornou podle hodnocení agentur Pavel Nedvěd, zvítězil 2:0. Milánský Inter se nadřel na výhru 2:1 na hřišti Regginy. Nováček v 90. minutě vyrovnal díky Nakamurově trefě z penalty na 1:1. Hostům ale stačilo sto vteřin nastavení a Recoba rozhodl. AC Milán dodržel třígólovou normu, stanovenou v prvním kole, také proti Perugii. Po dvou kolech má skóre 6:0 a díky tomu vede tabulku.
</TEXT>
<HEADING>
Hašek nastoupil za Austrii
</HEADING>
<GEOGRAPHY>PAŘÍŽ</GEOGRAPHY>
<TEXT>
Týmy Nice i Auxerre v 8. kole francouzské nejvyšší soutěže opět vyhrály a nadále vévodí tabulce. Dramatický závěr mělo utkání ve Štrasburku, kde svěřenci trenérů Haška a Jarolíma šest minut před koncem prohrávali s Montpellierem 1:2. Pak ale svou druhou brankou vyrovnal Ljuboja a v páté nastavené minutě dal třetí gól Bertin z penalty.
AMSTERDAM - Záložník Tomáš Galásek přispěl v nizozemské lize gólem k výhře Ajaxu Amsterdam nad Roosendaalem 3:2
GLASGOW - Fotbalisté Glasgow Rangers v 8. kole skotské ligy snadno zdolali Partick Thistle 3:0. Úvodní branku vstřelil ve třetí minutě Lovenkrands, poté se dvakrát mezi střelce zapsal nizozemský internacionál Ronald de Boer. Glasgow nastoupil v sestavě Klos Muscat, Moore (72. Konterman), Amoruso, Ross - Ricksen, Ferguson (80. Latapy), Arteta, R. De Boer - Arveladze (81. Mols), Lovenkrands.
VÍDEŇ - Osud českého záložníka Martina Haška z Austrie Vídeň se snad začíná obracet. V utkání 11. kola rakouské ligy odehrál ve středu pole po boku Slováka Janočka celé utkání v Riedu, které skončilo remízou 1:1.
</TEXT>
</DOC>
<DOC>
<DOCID>LN-20020923077</DOCID>
<DOCNO>LN-20020923077</DOCNO>
<DATE>09/23/02</DATE>
<TITLE>
Extraliga: Vsetín udolal nováčka z Liberce i díky čtyřem asistencím 18letého Hudlera
</TITLE>
<HEADING>
ZÁPAS KOLA: Sparta - Havířov 3:1
</HEADING>
<TEXT>
Měla to být exhibice, ale nakonec se ze zápasu stalo drama do poslední minuty. Hokejisté Sparty sice společně s Litvínovem zůstávají v extralize i po 4. kole bez ztráty bodu, ale na výhru nad nejslabším týmem soutěže se pořádně nadřeli.
PRAHA - Jediný muž ve sparťanském dresu včera předvedl výkon hodný mistrovského týmu. Brankář Petr Bříza se stal hrdinou zápasu, který měl původně posloužit útočníkům Sparty k pozvednutí sebevědomí. Z Havířova před zápasem opravdu velký strach nešel. Mužstvo slátané z přestárlých hvězd a neznámých mladíčků v extralize v předešlých třech zápasech nezískalo ani bod při skóre 6:21 a jistě "okupovalo" poslední příčku tabulky. Jenomže sebevědomým Pražanům dal outsider gól již po 66 sekundách hry, kdy byl Bříza bezmocný proti Kopeckého dorážce. V té chvíli také začalo velké sparťanské trápení. "My jsme ale očekávali obtížné utkání. Protože se od nás očekávalo povinné vítězství a Havířovští neměli co ztratit. I přesto jsme soupeře trošku podcenili a začali příliš vlažně. Nechali jsme soupeře, aby nás předčil v bruslení i nasazení," pokrčil rameny sparťanský kouč Václav Sýkora. Na vyrovnání tak čekaly hodně prořídlé ochozy až do poloviny zápasu, kdy Špaňhel nadvakrát překonal 17letého brankáře Čecha. Ani po této brance se ale sparťané nezvedli a dál předváděli zoufalý hokej. "To už kluci sice dřeli, ale ten zápas nám prostě nesedl. S přibývajícími minutami navíc rostla naše nervozita. Nakonec z toho bylo pěkné drama," připustil Sýkora. Havířov pochopil, že velký favorit nemá svůj den a i v dalším průběhu duelu nebezpečně ohrožoval sparťanskou branku. "Naštěstí v ní stál Petr Bříza," oddychl si trenér a spoluhráči unisono dodávali: "Dneska to byl jeho zápas. Hodně nás podržel." Vítězný gól dal nakonec při přesilovce Daniel Branda, který skóroval po letním přestupu ze Slavie za nový klub již potřetí. Pojistku vítězství pak přidala 18 sekund před koncem další letní posila, Petr Leška. Loňský král produktivity střílel přes celé kluziště do opuštěné branky. Na straně Havířova bylo po utkání cítit zklamání z promarněné šance. "Ze zápasu mám trochu rozporuplné pocity. Podali jsme jednoznačně nejlepší výkon v sezoně, byli jsme Spartě rovnocenným soupeřem. To je pro nás lichotivé. Ale dnes jsme měli na hokejkách šance na to, abychom vyhráli," dodal trochu posmutněle havířovský kouč Kamil Konečný.
* Čtyři týmy zůstávají bez výhry. Havířov, Budějovice, K. Vary a Vítkovice jsou mužstva, která letos stále ještě čekají na výhru v normální hrací době. Zvlášť v případě Vítkovic, loňského finalisty, je to velké překvapení.
* Zlínu se v Praze nedaří. Podruhé během pěti dnů odjížděli Zlínští z hlavního města se svěšenými hlavami. Po Spartě prohráli i se Slavií.
</TEXT>
<HEADING>
HVĚZDY KOLA
</HEADING>
<TEXT>
1. Martin Altrichter (Znojmo). Při svém prvním vystoupení v sezoně vychytal znojemský brankář nulu. Budějovice byli přitom dlouho lepší, Altrichter ale čaroval.
2. Jiří Hudler (Vsetín). Osmnáctiletý talent připravil pro své spoluhráče hned čtyři góly. Prokázal, že je v reprezentační formě.
3. Petr Sýkora (Pardubice). Talentovaný útočník se po delším útlumu znovu dostává do formy. Po ledě lítal jako blesk, Karlovým Varům dal dvě branky.
</TEXT>
</DOC>
<DOC>
<DOCID>LN-20020923078</DOCID>
<DOCNO>LN-20020923078</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Ziskem tří bodů, ale současně ztrátou útočníka Ondřeje Kratěny, skončil pro hokejisty Sparty páteční extraligový zápas proti Plzni. Pětadvacetiletý křídelník první formace mistra byl v závěru úvodní třetiny zasažen pukem do úst, utkání nedohrál a lékařské vyšetření v motolské nemocnici odhalilo prasklou spodní čelist. Kratěnu čeká chirurgický zákrok a znovu nucená přestávka. "Doktoři to odhadli tak na pět až osm neděl," informoval o délce předpokládané absence reprezentačního útočníka vedoucí mužstva Jaroslav Velechovský. Smutná zpráva zaskočila i sparťanského trenéra Václava Sýkoru. "Je to smůla. Loni se Ondra zranil hned v prvním utkání a ani letos mu zdraví dlouho nevydrželo. Přitom mu to tak šlo, formu dokazoval i na nedávném zlínském turnaji v národním dresu. Půjde na operaci, a teprve pak se uvidí, jestli by mohl hrát třeba s nějakým speciálním krytem. Svoje si k tomu jistě řeknou i lékaři," řekl Sýkora.
</TEXT>
</DOC>
<DOC>
<DOCID>LN-20020923079</DOCID>
<DOCNO>LN-20020923079</DOCNO>
<DATE>09/23/02</DATE>
<GEOGRAPHY>PRAHA/ZLÍN</GEOGRAPHY>
<TEXT>
Až dnešní rentgenové vyšetření odhalí vážnost pochroumané čelisti zlínského hokejisty Jaroslava Balaštíka, kterého nešťastně zasáhl v průběhu úvodní třetiny sobotního extraligového utkání se Slavií jeho spoluhráč Martin Čech pukem do obličeje. Balaštík zápas nedohrál a klubový lékař mu musel tržnou ránu zašít čtrnácti stehy. "Na rentgen jdu až v pondělí ráno," prozradil 22letý hokejista. Zároveň přidal názor, že prohlídka dopadne dobře a podezření na zlomenou čelist se nepotvrdí. "Snad je to jen naražené. Věřím, že už v úterý proti Plzni budu moci hrát," doplnil.
</TEXT>
</DOC>
<DOC>
<DOCID>LN-20020923080</DOCID>
<DOCNO>LN-20020923080</DOCNO>
<DATE>09/23/02</DATE>
<TITLE>
Přišel o neporazitelnost. První letošní porážku utrpěl na posledním velkém mítinku sezony v Talence český desetibojař Roman Šebrle.
</TITLE>
<TEXT>
TALENCE, Francie - Mistr Evropy a světový rekordman Roman Šebrle nashromáždil během dvoudenní soutěže velmi slušný zisk 8417 bodů, ale musel se sklonit před Američanem Tomem Pappasem, jenž získal o 108 bodů více. V Talence chyběl ze špičky jen Tomáš Dvořák, na poslední chvíli se také omluvil olympijský vítěz a Erki Nool z Estonska. Pappas vedl nad Šebrlem, který po narození syna příliš netrénoval, už po prvním dnu o 79 bodů. Soutěž v sobotu provázela nepohoda a rozhodčí museli závod po třetí disciplíně na hodinu přerušit kvůli průtrži mračen. Pro Šebrleho byl start v Talance už čtvrtým desetibojem v této sezoně. Předtím nasbíral 8800 bodů Götzisu a shodný počet 8701 v Ratingenu a při zisku zlaté medaile na evropském šampionátu v Mnichově. Už před mítinkem v Talence byl Šebrle jasným vítězem 5. ročníku desetibojařské Challenge Grand Prix IAAF, v níž se sčítají tři nejlepší výsledky sezony. Víc než jeho 26 301 bodů měl v historii tohoto hodnocení jen Dvořák, který v roce 1999, když na Strahově vytvořil světový rekord (8994 b.), nasbíral 26 476 bodů. Šebrle se po úvodním dnu cítil velmi unaven. "Jako nikdy před tím. Prostě se projevilo manko v tréninku, možná i chybějící motivace," prohlásil po závodu český desetibojař. "Potvrdilo se, že bez práce nejsou koláče. Jsem ale spokojen, že jsem dosáhl na bodový zisk přes 8400. Byla to dobrá zkušenost, vím, že bez tréninku to prostě nepůjde," zhodnotil závod atlet pražské Dukly. Z porážky od Pappase si nedělal velkou hlavu. "Neměl vrchol sezony, tak se připravil speciálně na tento závod," dodal. V sedmiboji skončila čtvrtá Michaela Hejnová, která za dva dny nashromáždila 5936 bodů. č
Výsledky z Talance
</TEXT>
</DOC>
<DOC>
<DOCID>LN-20020923081</DOCID>
<DOCNO>LN-20020923081</DOCNO>
<DATE>09/23/02</DATE>
<TITLE>
K. Vary - Pardubice 1:7
</TITLE>
<TEXT>
Marek Sýkora (Karlovy Vary): "Výsledek je až příliš krutý, ale výhra Pardubic naprosto zasloužená. My jsme si nevytvořili vůbec žádné šance." Jiří Saidl (Pardubice): "Nemohu nic jiného než pochválit kompletně celé naše mužstvo za disciplinovaný výkon a perfektní plnění úkolů. Od druhé třetiny jsme měli zápas pod kontrolou."
</TEXT>
<HEADING>
Litvínov - Vítkovice 3:2
</HEADING>
<TEXT>
Jaroslav Hübl (Litvínov): "V první třetině jsme nehráli svůj hokej, přežili jsme přesilovku hostí pět na tři, a pak jsme třemi góly zápas rozhodli. Škoda výpadku v závěru, Pinc by si za svůj výkon zasloužil nulu. Šlégr utkání nedokončil kvůli žaludečním problémům. V dalším zápase by měl nastoupit." Aleš Tomášek (Vítkovice): "Těžko se mi hodnotí takový zápas, když nám domácí nabídli hru pět na tři a my toho nevyužili. Nacházíme se v nedobré pozici, útočníci nám nedávají góly, obránci chybují a ani Trvaj nechytal dobře."
</TEXT>
<HEADING>
Plzeň - Třinec 5:2
</HEADING>
<TEXT>
Richard Farda (Plzeň): "Rozhodli naše tři branky v úvodu. Na druhou třetinu bychom ale nejraději zapomněli, hráli jsme hrozně." Pavel Marek (Třinec): "Nevzdali jsme se sice ani za stavu 0:3, ale ani hra vabank nás pak k bodům nepřiblížila."
</TEXT>
<HEADING>
Vsetín - Liberec 6:3
</HEADING>
<TEXT>
Jan Neliba (Vsetín): "Liberec je silný tým. Musím připomenout formu brankáře Biegla a pochválit dobře sehrané přesilovky." Karel Dvořák (Liberec): "V první třetině jsme měli šance na tři góly, proměnili jsme však jen jedinou. Domácí sehráli skvělé přesilové hry, což nakonec rozhodlo. Své hráče chválím za bojovnost."
</TEXT>
<HEADING>
Znojmo - Č. Buděj. 4:0
</HEADING>
<TEXT>
Milan Skrbek (Znojmo): "Soupeř dobře napadal, nepustil nás do šancí. Ve třetí třetině jsme dali gól a začalo se nám dařit i střelecky. Velkou zásluhu na vítězství má brankář Altrichter." Jaroslav Liška (České Budějovice): "Opakovalo se to, co v předchozích utkáních. Máme dobrý vstup, vytváříme si šance, ale nedáváme góly. To sráží mužstvo dolů."
</TEXT>
<HEADING>
Slavia - Zlín 3:0
</HEADING>
<TEXT>
Vladimír Růžička (Slavia): "Potřebovali jsme vyhrát a tomu jsme i přizpůsobili hru, především jsme pečlivě hlídali střední pásmo. Náš lepší výkon v tomto prostoru a neproměněné Vlachovo trestné střílení rozhodly." Antonín Stavjaňa (Zlín): "Vyhořeli jsme jednoduše proto, že jsme v klíčových momentech nedokázali vstřelit gól. Přitom šance jsme měli, Vlachova penalta byla největší z nich."
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
<DOC>
<DOCID>LN-20020923082</DOCID>
<DOCNO>LN-20020923082</DOCNO>
<DATE>09/23/02</DATE>
<TITLE>
říká Keňan Paul Tergat, který v nejbližší době nečeká zdolání hranice dvou hodin
</TITLE>
<TEXT>
Umí skvěle běhat silniční závody, krosy a patřil k nejužší světové špičce na dráze. Teď zaměřuje Paul Tergat (33) z Keni svou pozornost na maratonskou vzdálenost, kde mu zatím patří druhý čas historie.
PRAHA - Svou připravenost potvrdil Paul Tergat i včera v Praze, kde slavil už třetí vítězství v závodě na deset kilometrů Mattoni Grand Prix. Lidovým novinám poskytl exkluzívní rozhovor.
LN: Jak jste spokojen se svou kariérou poté, co se věnujete výhradně silničním běhům a maratonu?
V závodech na dráze jsem se pohyboval spoustu let a přechod na maratonskou vzdálenost jsem zvolil proto, že tato trať pro mě představuje podstatně větší výzvu. Jsem spíš člověk, který se dívá do budoucnosti, ne zpátky. Myslím, že to, čeho jsem na dráze dosáhl, je hodně, v podstatě maximum, co může atlet získat. Takže zatím jsem s přechodem na maraton velmi spokojen a moc mě to baví.
LN: V čem se proti době, kdy jste závodil na dráze, změnil váš život a čím je odlišná příprava?
Život se mi opravdu hodně změnil. Když jsem běhal na dráze a krosy, neustále jsem cestoval. Létal jsem po celém světě, byl jsem prakticky pořád na cestách. Teď se soustředím prakticky jen na dva velké podniky za rok, kterými pro mě asi většinou budou maratony v Chicagu a v Londýně. Tím pádem mám podstatně více času na rodinu, děti, ale také na přípravu, která má nyní dlouhodobější charakter.
LN: Jak těžký byl jarní maraton v Londýně, kde Channuči zaběhl nejrychlejší čas všech dob a vy jste na druhém místě nechal za sebou Gebrselassieho?
Byl to teprve můj třetí maraton a byl nejtěžší. Jednalo se o rekordně rychlý závod, se svým časem jsem byl velmi spokojen. Dá se říci, že maraton je vlastně o zkušenostech a podle nich se vyvíjí výkon. Jsem rád, že jsem se po přechodu na tuto trať dostal brzo do špičky.
LN: Váš velký soupeř Heile Gebrselassie před časem prohlásil, že se ze zdravotních důvodů vrací na dráhu. Nemáte v úmyslu také něco podobného?
Já už se na dráhu a ke kratším běhům vracet nebudu. Myslím, že jsem tam už dokázal, co jsem mohl. Už nemám možnost se více zlepšovat. Mým velkým snem bylo pokořit světový rekord, a to se mi na deseti kilometrech povedlo. Soustředím se jen na maraton a sám jsem zvědavý, jak dlouho to vydržím a čeho budu schopen dosáhnout.
LN: Tušíte, kde jsou na maratonské trati hranice lidských možností, a za jak dlouho může být překonána magická hranice dvou hodin?
Je to určitá vzdálenost 42,195 kilometrů, a tak nějaká hranice existovat bude. Myslím, že takovým limitem je lidská mysl, protože hodně záleží na koncentraci běžce. Mysl se musí nastavit podle toho, čeho chce závodník dosáhnout. Dvě hodiny podle mě v nejbližší době nikdo neohrozí, myslím, že je to v současnosti nemožné. V dosahu jsou časy na úrovni 2:04 hodiny, rychleji to ale ještě nepůjde.
LN: S Gebrselassiem jste svedl na šampionátech a olympijských hrách řadu těžkých soubojů, které ale končily jeho triumfy. Jak na tuto dobu vzpomínáte?
K minulosti se příliš nevracím. Byly to prestižní souboje, které sledoval celý svět, a tím pádem mezi námi existovala velká rivalita.
LN: Čím se budete zabývat, až jednou přestanete závodit?
S mým krajanem a známým vytrvalcem Mosesem Tanuiem máme firmu, která se zabývá mezinárodní dopravou zboží. Uvažuju také, že se budu starat po marketingové stránce o mladé keňské atlety. Každý rok se vynoří dvacet třicet nových jmen. Nemají zkušenosti, peníze, potřebují navázat kontakty, shánět letenky a spoustu dalších věcí.
</TEXT>
<HEADING>
Paul Tergat
</HEADING>
<TEXT>
Rodák z keňského Baringo (17. 1. 1969) je jednou z největších běžeckých postav na dlouhých tratích posledních let. Dokázal s velkými úspěchy kombinovat starty na tartanových oválech s krosy a silničními běhy. S tímto náročným "kolotočem" ovšem už přestal, neboť od olympijských her 2000 v Sydney dráhu opustil. Asi největší slávu si Tergat, který pražskou Mattoni Grand Prix vyhrál už v letech 1997 a 1998, vydobyl nepřerušeným pětiletým panováním na krosových světových šampionátech (1995 - 1999), k tomu přidal dvě zlaté medaile na mistrovství světa v půlmaratonu (1999 a 2000). Vedle toho vystoupil třikrát na stupně vítězů na klasických mistrovství světa atletů (1995, 1997 a 1999) v běhu na 10 000 metrů a na stejné trati skončil dvakrát stříbrný na olympijských hrách v Atlantě 1996 a Sydney 2000. Na dráze byl jeho největším soupeřem Heile Gebrselassie z Etiopie, který svou taktiku stavěl hlavně na sprintérském závěru, zatímco většinu závodu byl schován za Tergatem a dalšími soupeři. Po odchodu z dráhy zaměřil Tergat svou pozornost na maratonskou trať. Letos na jaře byl jednou z hlavních postav Londýnského maratonu. Vítězný Američan marockého původu Channuči překonal nejlepší světový výkon a Tergat zaběhl za ním druhý čas historie. Nejlepší výkon všech dob drží na poloviční trati a jeho osobní rekord na 10 000 metrů na dráze byl nějaký čas světovým rekordem. nov
OSOBNÍ REKORDY PAULA TERGATA
</TEXT>
</DOC>
<DOC>
<DOCID>LN-20020923083</DOCID>
<DOCNO>LN-20020923083</DOCNO>
<DATE>09/23/02</DATE>
<TITLE>
Formu před startem prestižní NHL ladí hokejové kluby v zámoří. Mnohé v přípravných zápasech šetří své největší hvězdy a zkoušejí nadějné nováčky.
</TITLE>
<TEXT>
NEW YORK - Čech Tomáš Mojžíš je jedním ze jmen, která se učí znát fanoušci i experti v NHL. Dvacetiletý junior ve službách Vancouveru si v utkání s Edmontonem připsal branku a přihrávku. Rodák z Kolína však k vítězství svého týmu nepomohl, protože klub, který získal na Mojžíše práva od Toronta, podlehl v Edmontonu 5:8. Na gól přihrál Mojžíšovi, jenž působil v minulém ročníku v juniorské WHL, jeho krajan Jan Hlaváč. Skórovali také Patrik Eliáš z New Jersey a Aleš Kotalík z Buffala. New Jersey remizovalo v Albany 4:4 s Pittsbughem, který hrál bez kapitána Maria Lemieuxe. U Penguins zaznamenal asistenci Milan Kraft. Buffalo podlehlo Columbusu 3:5 a dvě branky vítězů vstřelil slovenský útočník Andrej Nedorost, jenž před odchodem do zámoří působil v extraligové Plzni. Atlanta podlehla doma Tampě Bay vysoko 1:8 a český brankář Milan Hnilička inkasoval pětkrát. Do závěrečné třetiny ho vystřídal Frederic Cassivi. Dvě asistence v dresu Lightning měl Václav Prospal a hattrickem se předvedl Jean-Francois Soucy, který působil v juniorské QMJHL v celku Montrealu a v 11 zápasech si připsal tři branky a osm přihrávek. Za Ottawu, která deklasovala Toronto 7:1, nenastoupil kvůli zraněnému kolenu Radek Bonk. Washington proti Bostonu šetřil Jaromíra Jágra i Slováka Petera Bondru. Za Detroit nehrál Jiří Fischer, který byl 12. září stižen srdeční arytmií a podrobil se speciálnímu vyšetření. Letošní vítěz Stanleyova poháru by se zapojil do tréninku o víkendu v Detroitu.
Výsledky
</TEXT>
</DOC>
<DOC>
<DOCID>LN-20020923084</DOCID>
<DOCNO>LN-20020923084</DOCNO>
<DATE>09/23/02</DATE>
<TITLE>
Huleš i Smrž bodovali v Brazílii v závodu kubatury do 250 ccm
</TITLE>
<TEXT>
Po titulech v objemových třídách do 125, 250 a 500 ccm potvrdil italský motocyklista Valentino Rossi svou současnou suverenitu na silnici, když s předstihem vyhrál mistrovství světa v nové kubatuře MotoGP.
RIO DE JANEIRO - Italský motocyklista Valentino Rossi vyhrál v deštivém počasí Velkou cenu Brazílie v Rio de Janeiru a čtyři závody před koncem šampionátu si zajistil titul mistra světa v premiérové MotoGP. Rossi potřeboval k potvrzení titulu získat v Riu o 11 bodů více než Japonec Tóru Ukawa. Ten měl v druhém kole pád a závod nedokončil. Rossiho v sedmnáctém kole předjel Španěl Carlos Checa, ale prakticky vzápětí upadl a dostal se mimo trať. Rossi letos vyhrál desátý z dvanácti závodů MS a za vítězství získal 25 bodů. V prvním ročníku třídy MotoGP má Rossi v průběžném pořadí nedostižný náskok 106 bodů před krajanem a velkým rivalem Maxem Biaggim, který v Rio de Janeiru skončil druhý. Třiadvacetiletý Rossi se loni stal posledním vítězem zaniklé kubatury do 500 ccm. Vyhrál rovněž třídu do 125 ccm v roce 1997 a do 250 ccm v roce 1999.
</TEXT>
<HEADING>
Na šampionovu počest se zvonilo v kostele
</HEADING>
<TEXT>
Po obvyklé oslavě v sedle motocyklu Rossi zastavil v boxech a nechal se fotografovat se svými fanoušky. "Honda připravila fantastickou motorku. Celou zimu jsme pracovali a na začátku soutěže jsme proti ostatním měli výhodu," řekl Rossi. Na chvíli se před Rossiho dostal Španěl Checa. "Zjevil se jakoby z jiné planety, ale hned spadl," komentoval situaci Rossi. V závěrečných kolech odrazil útoky Biaggiho a cílem projel o 1,674 vteřiny dříve před svým krajanem. "Nevzdával se a pořád na mě dorážel," smál se italský jezdec. V Rossiho rodné Tavullii v Itálii sledovalo závod na obří obrazovce asi tisíc fanoušků, kteří poté oslavovali jeho triumf. Na jezdcovu počest se odpálil ohňostroj, troubily trumpety, lidé vyvolávali Rossiho jméno a záhy se rozezněly i zvony kostela. "Výhru věnuji mámě a tátovi," pronesl Rossi pro italskou televizi.
</TEXT>
<HEADING>
Smrž upadl, ale ještě stačil dojet pro bod
</HEADING>
<TEXT>
Čeští jezdci Jaroslav Huleš i Jakub Smrž získali body v kubatuře do 250 ccm. Huleš dojel do cíle jedenáctý, Smrž sice při své závodní premiéře se silnějším strojem ztratil na vítězného Argentince Sebastiana Porta jedno kolo, ale obsadil patnácté místo. Jakub Smrž navíc závodil téměř po třech měsících od zranění kolena, a hned získal první bod. Odstartoval přitom až z 23. místa. "Podařilo se mi docela dobře odstartovat a v první zatáčce jsem se posunul ještě o několik míst dopředu," pochvaloval si Smrž. Závod pak podle něho probíhal celkem v poklidu až do předposledního kola, kdy jel dvanáctý. "V nájezdu do pravé zatáčky jsem upadl na přední kolo. Důvodem bylo ne úplně dobře nastavené přední pérování," řekl český jezdec. "Zvedl jsem motorku a s ohnutou páčkou přední brzdy a řídítkem jsem dojel do cíle. Jsem spokojený, protože takový začátek jsem vůbec nečekal," dodal Smrž.
Výsledky Velké ceny Brazílie
</TEXT>
</DOC>
<DOC>
<DOCID>LN-20020923085</DOCID>
<DOCNO>LN-20020923085</DOCNO>
<DATE>09/23/02</DATE>
<GEOGRAPHY>BRNO</GEOGRAPHY>
<TEXT>
Automobilový závodník David Coulthard se stal prvním jezdcem formule 1, který vyzkoušel v ostrém tréninku Masarykův okruh. V sobotní pravé poledne vyjel ke čtyřem tréninkovým okruhům a po krátké přestávce v boxech se objevil na trati ještě jednou. Tato zkouška byla prvním krokem k tomu, aby se Masarykův okruh stal testovací tratí stáje McLaren. Na trať vyjel Coulthard s loňským modelem vozu West McLaren Mercedes MP 4/16. "Byl to trochu hybrid, neboť některé části byly z letošního roku," poznamenal Coulthard. Jeho tréninkové časy na jedno kolo se pohybovaly okolo minuty a 40 vteřin, neoficiální rekord stanovil na 1: 36,77, což činí průměr zhruba 202 km/h. Maximální rychlost vozu v cílové rovince dosahovala 300 km za hodinu. Dosavadní nejlepší oficiální čas překonal přibližně o 13 vteřin a to nelze tvrdit, že by byl jeho mclaren vyladěn. "Brněnský okruh znám z předcházejících návštěv velmi dobře a vím o jeho vynikajícím zázemí," uvedl Coulthard. Vyzdvihl náročnost trati, která je ale podle něho na druhé straně bezpečná i pro začínající jezdce. Coulthard řekl, že brněnský okruh je velmi dobrý k testování. "Je zde velké procento zatáček, které je možno projíždět na plný plyn, a trať je přitom rychlá a plynulá," tvrdil jezdec, jenž vyzvedl i dostatečné bezpečnostní zóny podél trati pro závod. Na druhé straně je Masarykův okruh značně náročný; sám Coulthard přiznal, že na jiných tratích mu stačí k zapamatování projet okruh desetkrát, v Brně ale podle jeho odhadu potřebuje třikrát více kol.
</TEXT>
</DOC>
<DOC>
<DOCID>LN-20020923086</DOCID>
<DOCNO>LN-20020923086</DOCNO>
<DATE>09/23/02</DATE>
<GEOGRAPHY>SEVILLA</GEOGRAPHY>
<TEXT>
Čeští veslaři nezískali žádnou medaili na mistrovství světa ve španělské Seville. Nejlepšího umístění ze čtyř lodí ve finále dosáhl skifař Václav Chalupa, který obsadil čtvrté místo. Chalupa se představil v jedenáctém světovém finále za sebou a od startu se držel na třetím místě. Ve finiši ale podlehl norskému obhájci titulu Olafu Tuftemu. "S umístěním samozřejmě moc spokojen nejsem, ale se svým výkonem a průběhem závodu vcelku ano," uvedl Chalupa. Čtyřiatřicetiletý skifař nechyběl ve finále MS od roku 1989, kdy na Bledu získal stříbro. Od té doby Chalupa vybojoval na MS celkem sedm medailí, o osmou ho připravil Tufteho finiš. "Koukal jsem na výsledky a on zajel fantasticky posledních 500 metrů. Tomu se nedalo odolat," přiznal Chalupa.
</TEXT>
</DOC>
<DOC>
<DOCID>LN-20020923087</DOCID>
<DOCNO>LN-20020923087</DOCNO>
<DATE>09/23/02</DATE>
<TITLE>
Na Světovém poháru atletů Bláha družstvu Evropy nepomohl, čtvrtkařská štafeta byla diskvalifikována
</TITLE>
<GEOGRAPHY>MADRID</GEOGRAPHY>
<TEXT>
Afričtí atleti vyhráli počtvrté za sebou Světový pohár, týmovou soutěž, v níž se utkávají kontinentální výběry a atletické velmoci. V dvoudenním klání v Madridu byli Afričané suverénní, druhé atlety USA porazili o patnáct bodů. V soutěži žen vyhrály Rusky. Čtvrtkař Karel Bláha, druhý český atlet, který v Madridu startoval, v sobotu týmu Evropy bodově nepřispěl. Evropský kvartet v závěrečné štafetě na 4x 400 metrů byl totiž diskvalifikován, stejně jako domácí Španělé. V pátek obsadil Jiří Mužík v běhu na 400 metrů překážek čtvrté místo ( 49,28). Evropa skončila v konečném pořadí soutěže mužů třetí, čtyři body za USA. Vynikajícím výkonem ozdobil druhý den soutěže maďarský diskař Róbert Fazekas, který poslal dvoukilové náčiní do vzdálenosti 71,25. V dramatickém souboji výškařek zdolaly Jihoafričanka Hestrie Cloeteová i Švédka Kajsa Bergqvistová 2,02, dvoumetrovou hranici pokořila i třetí Ruska Marina Kupcovová. Naopak čtyřnásobnému mistru Evropy v hodu oštěpem Stevu Backleymu z Británie se na madridském stadionu nedařilo. Hodil jen 79,39 a skončil až čtvrtý.
</TEXT>
<HEADING>
Jackson poslední start pod širým nebem nezvládl
</HEADING>
<TEXT>
Neuspěl ani jeho krajan a vítěz nedávného ME v Mnichově. Světový rekordman na 110 metrů překážek Colin Jackson se s atletickou kariérou na otevřeném stadionu rozloučil kolizí. Na třetí překážce totiž ztratil rovnováhu a musel zastavit, aby se vyhnul pádu. Brit nakonec závod dokončil v čase 22,16, kvůli odstrčení čtvrté překážky rukou byl však dodatečně diskvalifikován. Pětatřicetiletý atlet si však z nepovedeného závodu velkou hlavu nedělal. "Mohlo to dopadnout i hůř, mohl jsem si třeba zlomit nohu," uvedl Jackson. "Před zahájením přípravy na halu mám jen měsíc volna a nechtěl jsem ho strávit se zraněnou nohou," dodal atlet, jehož posledním závodem kariéry bude domácí halové MS v Birminghamu, které se uskuteční v březnu příštího roku.
Výsledky druhého dne Světového poháru atletických družstev
</TEXT>
</DOC>
<DOC>
<DOCID>LN-20020923088</DOCID>
<DOCNO>LN-20020923088</DOCNO>
<DATE>09/23/02</DATE>
<TITLE>
Poosmé v historii se mezinárodní motocyklová Šestidenní jede na českém území. Naposledy to bylo ale už před třiceti lety ve Špindlerově Mlýně.
</TITLE>
<GEOGRAPHY>PRAHA</GEOGRAPHY>
<TEXT>
Potom byla ještě třikrát pořadatelem Šestidenní Považská Bystrica, ale teď přichází na řadu nové jméno - Jablonec nad Nisou, kde zítra začíná 77. ročník. Motocyklové soutěže vznikly na začátku minulého století ve Velké Británii. Když dostaly nesmírně náročné terénní jízdy v jedné stopě mezinárodní punc a délka trvání se ustálila na šesti dnech, začalo se o těchto kláních mluvit jako o motocyklových olympiádách. Smyslem Šestidenní není být absolutně nejrychlejší, nejedná se o závod, ale o soutěž. Pořadí určují nejlepší časy z rychlostních zkoušek, při nichž soutěžní jezdci musí prokázat kvality motokrosových závodníků. Na rozdíl od motokrosařů, kterým závod trvá půl hodiny, čeká jezdce endura často mnohakilometrová trať, rozdělená časovými kontrolami, v nichž musí jezdci dodržovat předepsaný rychlostní průměr. V tom se toto odvětví nejvíc podobá automobilovým rallye. Jde o vytrvalost lidí a spolehlivost techniky.
</TEXT>
<HEADING>
Slavná československá historie
</HEADING>
<TEXT>
Šestidenní je hlavně soutěží týmů, z nichž je nejvíc ceněná Světová trofej. V takzvaných Trophy Teamech startuje šest jezdců, kteří mají předepsáno jet na strojích minimálně tří objemových tříd. O juniorskou Světovou trofej (dříve Stříbrnou vázu) usilují čtyřčlenná družstva jezdců do 23 let, na startu je i obrovské množství tříčlenných klubových týmů a pestré spektrum doplňují tovární celky a individuální motocyklisté. Značnou měrou se do historie Šestidenní zapsala plejáda československých a českých jezdců. První triumf v Trophy Teamech přišel v roce 1947, ale nejslavnější období se datuje do padesátých a hlavně sedmdesátých let. Celkem získalo Československo patnáct výher ve Světové trofeji, ve Stříbrné váze zvítězilo sedmnáctkrát a v soutěži klubových týmů devatenáctkrát. A to je nejlepší bilance novodobého období Šestidenní, počítaného od konce druhé světové války. Největší počet vavřínů získala dvojice Květoslav Mašita - František Mrázek, která dosáhla na Světovou trofej šestkrát. Ve Stříbrné váze mají na svém kontě nejvíce prvenství Pavel Cihelka a Milan Jedlička, kteří vyhráli čtyřikrát. Nelze zapomenout, že největší úspěchy přišly díky domácím motocyklům, hlavně značce Jawa. Její ústup ze slávy znamenal i konec vítězství československých jezdců. Naposledy ve Světové trofeji vyhráli před dvaceti lety v Považské Bystrici.
</TEXT>
<HEADING>
Soutěž přírodu neponičí
</HEADING>
<TEXT>
Centrem Šestidenní je jablonecký stadion Na Střelnici, z něhož budou motocyklisté každý den vyjíždět do čtyř okresů: Jablonce nad Nisou, Liberce, Semil a České Lípy. Přípravy letošního ročníku však provázely spory s občanskými iniciativy a svazy ochránců přírody, které upozorňovaly, že po soutěži s 550 jezdci ze třiceti zemí dojde v krajině k ekologickým škodám. V létě ale došly všechny strany ke kompromisu a soutěž na dohodnutých tratích může začít.
Česká reprezentace
TROPHY TEAM
Baroš Milan 500 4T KTM
Gottvald Martin 250 4T Husqvarna
Kotrla Petr 125 ccm TM
Kremel Martin 500 4T Husaberg
Macek Martin 250 4T Yamaha
Michalík Roman 400 4T VOR
JUNIOR TROPHY TEAM
Holada Jan 250 4T KTM
Kuklík Vítezslav 125 ccm KTM
Rudolf Michal 125 ccm KTM
Stodůlka Martin 250 4T KTM
Pozn.: Za jménem jezdce je kubatura, v níž startuje, a značka motocyklu
</TEXT>
</DOC>
<DOC>
<DOCID>LN-20020923089</DOCID>
<DOCNO>LN-20020923089</DOCNO>
<DATE>09/23/02</DATE>
<TITLE>
Kulaté jubileum oslaví soutěžní motocyklista Bohumil Poslední, který se zítra postaví na start své dvacáté Šestidenní.
</TITLE>
<GEOGRAPHY>PRAHA</GEOGRAPHY>
<TEXT>
Jedenačtyřicetiletý veterán zažil na motocyklových olympiádách téměř vše, jednou dokonce působil v roli jedoucího manažera českého Trophy Teamu. Tentokrát pojede za klub KBS ÚAMK Unhošť na stroji KTM 520 4T. Poslední je držitelem Ceny fair play UNESCO a hlavní ceny čs. Klubu fair play za záchranu života Itala Mayra při Šestidenní v roce 1985. Před osmi lety zdolal i nástrahy Rallye Paříž Dakar.
LN: Nebyl jste v okruhu kandidátů, kteří měli v Trophy Teamu nahradit Zdeňka Gottvalda, který se zranil dva týdny před startem Šestidenní?
Když se Zdeněk zranil, tak jsem si myslel, že šance existuje, ale nabídka nepřišla. Vlastně asi přišla, protože mi manažer Burget zavolal na mobil, ale já v té chvíli mluvil. Potom se ale asi dohodl s Petrem Kotrlou, protože se mi už víc neozval.
LN: Startujete za klubový tým. Loni jste byli šestí, jak vysoko si myslíte, že skončíte?
Klubovou trofej chci s Pavlem Melicharem a Otakarem Kotrbou vyhrát. Naposledy se to Čechům povedlo v pětadevadesátém v Polsku.
LN: Dvacátým startem završíte kariéru, nebo budete jezdit dál?
Nevím, jestli jedu v Jablonci Šestidenní naposledy. Možná, že bych se ukázal za rok v Brazílii. Motivaci mám pořád. Jezdit na motorce mě totiž pořád hrozně baví.
</TEXT>
<HEADING>
LN: Pamatujete se na svou první Šestidenní?
</HEADING>
<TEXT>
Poprvé jsem jel v Považské Bystrici ve dvaaosmdesátém. Z kolegů, když jsem začínal, jezdí ještě Otakar Kotrba a Jiří Císař. Ten vlastně patří ještě do generace přede mnou a Šestidenní tenkrát vyhrál. Jezdit přestal, ale k soutěžím se později vrátil.
LN: Nelitujete, že jste se nenarodil o nějaký ten rok dřív a nezažil dobu, kdy Československo vyhrávalo?
Když jsem přišel do endura, tak se už nevyhrávalo, ale měli jsme na to. Do roku 1989 jsme jezdili na jawách, ale kvůli poruchám jsme většinou brali třetí nebo čtvrtá místa.
</TEXT>
<HEADING>
LN: Na co ze svých startů nejraději vzpomínáte?
</HEADING>
<TEXT>
Na Šestidenní v Považské Bystrici v roce 1991. Jsou to ale vzpomínky rozporuplné, mohli jsme vyhrát, ale já to zkazil. Odešla mi převodovka, když jsme vedli. To mi přišlo dost líto, jelo se doma a zároveň to byla labutí píseň mé generace.
LN: Můžete v domácím prostředí těžit ze znalosti terénu?
Je to náš terén, špička ovšem jezdí kvalitně všude a nenechá se tu zaskočit. Louky budou pro nás ale lepší než kamení za Pyrenejemi nebo písky ve Skandinávii.
</TEXT>
<HEADING>
LN: Jak jste trávil poslední dny před startem?
</HEADING>
<TEXT>
Už týden jsme v Jablonci a trénujeme. Ve čtvrtek mě ale potkal pád. Patří ale do kategorie, že nevím, proč k němu došlo. Jel jsem mezi Jabloncem a Rychnovem rovně po louce a najednou mi ustřelilo zadní kolo a já to neustál. Něco se na motorce pozohýbalo a já si pochroumal zádový sval. Start to ale neovlivní.
Už týden jsme v Jablonci a trénujeme. Ve čtvrtek mě ale potkal pád. Patří ale do kategorie, že nevím, proč k němu došlo. Jel jsem mezi Jabloncem a Rychnovem rovně po louce a najednou mi ustřelilo zadní kolo a já to neustál. Něco se na motorce pozohýbalo a já si pochroumal zádový sval. Start to ale neovlivní.
</TEXT>
</DOC>
<DOC>
<DOCID>LN-20020923090</DOCID>
<DOCNO>LN-20020923090</DOCNO>
<DATE>09/23/02</DATE>
<TITLE>
Gardemeister havaroval, Octavie Erikssona a Kresty skončily na začátku druhé desítky
</TITLE>
<TEXT>
Asfaltový specialista Gilles Panizzi zvítězil s vozem Peugeot v Rallye San Remo, což jen potvrdilo suverénní nadvládu této značky v mistrovství světa automobilových soutěžích.
SAN REMO - Francouzský jezdec Gilles Panizzi na voze Peugeot 206 WRC udržel v nedělní závěrečné etapě vedení v Rallye San Remo a stal se potřetí za sebou celkovým vítězem tohoto jedenáctého dílu šampionátu v automobilových soutěžích. Díky druhému místu Marcuse Grönholma, který na Panizziho ztratil v celkovém součtu rychlostních zkoušek necelých 21 vteřin, získala stáj Peugeot posedmé v tomto ročníku dvojnásobné vítězství. Fin navíc udržel vedoucí postavení v průběžném hodnocení seriálu a ve zbývajících třech rallye mu k zisku druhého titulu mistra světa v kariéře stačí nasbírat osm bodů. Před britským obhájcem loňského prvenství Richardem Burnsem totiž vede o 23 bodů. Třetí v San Remu skončil už s minutovým odstupem Nor Petter Solberg se subaru. Do cíle v italském letovisku San Remo dojely dva vozy týmu Škoda Motorsport. Švédský pilot Kenneth Eriksson obsadil jedenáctou pozici, Roman Kresta skončil hned za ním dvanáctý. Fin Toni Gardemeister odstoupil po havárii již v sobotní druhé etapě, když ve čtrnácté, 42kilometrové rychlostní zkoušce, před kterou sprchlo, naboural do zdi a musel z desátého místa odstoupit. "Přibližně devět kilometrů před cílem zkoušky jsem najel do jedné zatáčky příliš rychle a doslova vlétl do betonové zdi. Náraz poškodil zavěšení pravého zadního kola a nebylo možné pokračovat," okomentoval svou havárii Fin. Přitom ještě desáté místo Francoise Delecoura stačilo týmu Mitsubishi na bod do Poháru konstruktérů, takže Škoda v celkovém pořadí značek klesla na pátou pozici. "Chápu, že se Toni snaží jet co nejrychleji a dosáhnout co nejlepšího času, ovšem občas je potřeba ubrat. Po Německu je to již druhá havárie," zkritizoval vedoucí týmu Škoda Pavel Janeba. Podobný osud jako Gardemeistera potkal Francouze Philippe Bugalského, který v sobotu v desáté erzetě vyjel se svým citroënem mimo trať, a soutěž opustil z druhého místa.
Výsledky Rallye San Remo
</TEXT>
</DOC>
<DOC>
<DOCID>LN-20020923091</DOCID>
<DOCNO>LN-20020923091</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Čeští volejbalisté včera odcestovali na mistrovství světa do Argentiny. Ještě před začátkem MS sehrají v Buenos Aires dva přípravné zápasy s Francií a Argentinou. "Nálada je dobrá. Poslední tréninky nebyly zaměřené na nic konkrétního, herní cvičení musí už být komplexní," popsal náplň poslední fáze přípravy asistent Pavel Řeřábek. Český tým se musí oproti Evropě vypořádat s pětihodinovým časovým posunem; všechny zápasy odehraje ve stejnou dobu, od 20.30 SELČ. Prvním protivníkem českého celku bude v neděli 29. září Kuba. Poté přijde na řadu Nizozemsko a v pondělí Řecko. Podle Řeřábka by se měli Češi s Nizozemskem poprat o první místo, teprve postup z další, osmifinálové skupiny by ale znamenal splnění cíle: proniknout do elitní osmičky. Tento cíl vyřklo svazové vedení a do osmého místa vypsalo volejbalistům prémie. "To je ale jen cíl, reálná myšlenka. Pak mohou hráči začít snít a dojít ještě dál," razí trenér českého týmu Julio Velasco svou teorii. Poslední medaili, a zrovna zlatou, pamatuje tehdy československý volejbal z roku 1966.
</TEXT>
</DOC>
<DOC>
<DOCID>LN-20020923092</DOCID>
<DOCNO>LN-20020923092</DOCNO>
<DATE>09/23/02</DATE>
<GEOGRAPHY>NICE</GEOGRAPHY>
<TEXT>
Český triatlonista Filip Ospalý obsadil druhé místo v závodu Světového poháru ve francouzské Nice. Za vítězným Australanem Milesem Stewartem zaostal o pouhé čtyři sekundy, třetí skončil Rus Vladimir Polikarpenko. Další úspěch vítěze srpnového podniku SP v Lausanne podtrhl Ospalého reprezentační kolega Martin Krňávek pátým místem.
</TEXT>
</DOC>
<DOC>
<DOCID>LN-20020923093</DOCID>
<DOCNO>LN-20020923093</DOCNO>
<DATE>09/23/02</DATE>
<GEOGRAPHY>PORTLAND</GEOGRAPHY>
<TEXT>
Po roční pauze se v basketbalové lize NBA opět objeví litevský pivot Arvydas Sabonis. Sedmatřicetiletý, 221 centimetrů vysoký hráč se po angažmá v Žalgirisu Kaunas vrátil do klubu Portland Trail Blazers, za nějž hrál šest let. Po ročníku 2000/01 ale neprodloužil smlouvu a vrátil se domů do Litvy. Kvůli zranění však Sabonis nastoupil za Žalgiris až na jaře a zjistil, že mu atmosféra NBA chybí. Již v létě proto odjel do Portlandu jednat i trénovat a v pátek podle agentury AP jeho agent Herb Rudoy definitivně dohodl pro Sabonise víceletou smlouvu.
</TEXT>
</DOC>
<DOC>
<DOCID>LN-20020923094</DOCID>
<DOCNO>LN-20020923094</DOCNO>
<DATE>09/23/02</DATE>
<GEOGRAPHY>JIHLAVA</GEOGRAPHY>
<TEXT>
Hokejový brankář Oldřich Svoboda, jehož ve čtvrtek uvolnili po dvou odehraných extraligových kolech nečekaně z týmu Znojma, našel prozatímní tréninkový azyl v prvoligové Dukle Jihlava. Vedení znojemského klubu zakázalo Svobodovi s týmem orlů trénovat, protože chce dát příležitost mladším. Pětatřicetiletý brankář hledá angažmá buď v domácí extralize, nebo v zahraničí. Svoboda, který v Jihlavě v minulosti chytal, ale nepočítá s případným angažmá v Dukle. "Pomůžeme mu překlenout krátké období, než přestoupí. Byla by určitě škoda, kdyby netrénoval," tvrdí jednatel klubu z Vysočiny Ivan Padělek. "Před sezonou se s námi připravovali hráči, kteří dříve za Duklu hráli, a neměli jsme s tím žádné problémy. Jsme rádi, že můžeme Svobodovi pomoci," dodal Padělek.
</TEXT>
</DOC>
<DOC>
<DOCID>LN-20020923095</DOCID>
<DOCNO>LN-20020923095</DOCNO>
<DATE>09/23/02</DATE>
<TITLE>
PAŘÍŽ - Tenisté Francie a Ruska se od 29. listopadu do 1. prosince utkají v boji o slavnou "salátovou mísu" určenou pro vítěze Davisova poháru mužských družstev. Francouzský tým si poradil s Američany, Rusové vyřadili překvapení letošního ročníku Argentinu. Oba úspěšné týmy se do finále probojovaly hodně podobně. Po pátečních dvouhrách vedly 2:0, v sobotu si cestu trochu zkomplikovaly prohrou ve čtyřhře, ale nakonec o postupu rozhodly hned v první nedělní dvouhře. Rozhodující bod Francie v Paříži získal Sébastien Grosjean, který porazil Andyho Roddicka 6:4, 3:6, 6:3 a 6:4. Pro 20letého amerického mladíčka, považovaného za nástupce Samprase a Agassiho, tak jeho daviscupové vystoupení skončilo velmi neúspěšně. Na pomalé antuce totiž prohrál obě dvouhry, přitom jeho dosavadní daviscupová bilance byla famózní - 7 výher a žádná porážka. "Měl jsem ohromnou touhu po vítězství," řekl šťastný Grosjean, který zápas dohrával se zraněným kotníkem. Z výkonu svých svěřenců však nebyl zklamán ani americký nehrající kapitán Patrick McEnroe. "Jsem na hráče hrdý. Bojovali jsme tvrdě," řekl po zápase.
</TITLE>
<HEADING>
Safin měl co dělat, aby vstal z postele
</HEADING>
<TEXT>
Rozhodující bod pro Rusko vybojoval v moskevských Lužnikách Marat Safin. Letošního finalistu Wimbledonu Nalbandiana porazil 7:6 (7:3), 6:7 (5:7), 6:0, 6:3. Oba hráči přitom měli v nohách sobotní maraton ve čtyřhře, kterou Argentinci vyhráli až 19:17 v pátém setu. Jen ten přitom trval 3 hodiny a 6 minut, celý zápas pak neuvěřitelných 6 hodin a 20 minut, což je deblový rekord Davis Cupu. "Musím se přiznat, že ráno jsem vstal z postele jen silou vůle. Bolelo mě celé tělo. Ale nakonec to stálo za to," radoval se Safin poté, co pro Rusko získal rozhodující bod.
Výsledky Davis Cupu
</TEXT>
</DOC>
<DOC>
<DOCID>LN-20020923096</DOCID>
<DOCNO>LN-20020923096</DOCNO>
<DATE>09/23/02</DATE>
<TITLE>
říká hokejový obránce Jiří Šlégr na adresu legendárního kouče, který ho v poslední době dvakrát zklamal
</TITLE>
<TEXT>
Patří k nejlepším českým hokejistům, jeho trefa do sítě Kanady v Naganu patří mezi nejslavnější góly české historie. Ramenatý obránce Jiří Šlégr se přesto v poslední době v NHL stěhuje z klubu do klubu. Loňskou sezonu začal v Atlantě a skončil ji v Detroitu. Nyní hraje v Litvínově a čeká, jak skončí jednání o dalším zámořském angažmá. V rozhovoru pro LN pak mluvil o současné nejistotě, o generaci litvínovských šampionů i o zklamání, které mu připravil Ivan Hlinka. Trenér, na kterého dřív nedal dopustit.
LN: Jak se vyvíjejí vaše jednání se zámořskými kluby? Rýsuje už se nějaké angažmá?
Jednání už začínají být konkrétnější, zhruba tak tuším, jak by to mohlo dopadnout. Nic bližšího ale říkat nechci, protože zas tak daleko ještě nejsme. Pořád ale platí, že chci hrát v první řadě v klubu, který o mně bude stát.
LN: Nejvíce se mluví o Atlantě nebo Vancouveru. Můžete to potvrdit?
Všechno snad bude jasné během příštích dnů. Nebudu vám nic potvrzovat, ani nic vyvracet (usmívá se).
LN: Jaké to je ocitnout se v situaci, kdy do poslední chvíle nevíte, kde budete celou sezonu nejen hrát hokej, ale i žít s celou rodinou?
Nejistota je nepříjemný pocit, ale nezbývá mi nic jiného, než se s tím vyrovnat. Všichni asi vědí, že hokejista je vlastně kočovník, že žije podobně jako cirkusáci. Kdyby se mě teď někdo zeptal, kde mám domov, tak mu těžko odpovím. Protože momentálně mám své věci na třech místech po zeměkouli a opravdu nevím, kde budu zítra. Takže v tomto ohledu máme život složitější. Ale na druhou stranu jsme za něj dost dobře placení. Takže bysme si neměli stěžovat.
LN: Dřív jste kočoval po světě sám, teď máte ženu a malou dceru...
... to je velký rozdíl, to máte pravdu. Pro ně je daleko těžší, že nemáme stálý domov. Teď zrovna se mě malá ptala, kde má hračky ze svýho pokojíčku. Tak jsem se jí snažil vysvětlit, že je má zamklý v Atlantě v jedný garáži. Řekla mi na to, že chce teda radši bydlet v garáži (usmívá se). Pro rodinu je neustálý stěhování složitý, ale znovu: je to něco za něco. Jinak si totiž žijeme dobře, nemusíme přemýšlet, jestli si můžeme dovolit tohle nebo jet támhle. Není na místě si stěžovat.
LN: V jednom z nedávných rozhovorů jste prohlásil, že už se toužíte usadit na jednom místě. Víte už, kde by to mělo být?
Tak ono to možná ještě pár let potrvá, protože s hokejem ještě končit rozhodně nechci. Ale máte pravdu, že už přemýšlím o tom, kde jednou budu žít. A pomalu už jsem se také rozhodl, že by to mohlo být ve Vancouveru. I když to rozhodnutí ještě není definitivní.
</TEXT>
<HEADING>
LN: Proč tam?
</HEADING>
<TEXT>
Hrál jsem ve Vancouveru tři roky a do dneška si myslím, že je to nejkrásnější město na světě. A to můžu docela srovnávat. Tam můžete v jednom dni zažít neuvěřitelnou spoustu věcí. Jste tam také hrozně blízko k přírodě, kterou mám rád. Kdykoliv se můžete sebrat a jet třeba lyžovat do hor, nebo se koupat v jezerech nebo jezdit na koni. Ale na to, abych si mohl dovolit tam žít, ještě potřebuju vydělat nějaký peníze. Teď je ještě nemám.
LN: Teď jste se ale vrátil ze zámoří na pár dnů do Litvínova, města, kde jste vyrostl. Jaké jste to prožíval?
Narodil jsem se sice v Jihlavě, ale odjakživa se považuji za Litvínováka. Tady jsem se naučil hrát hokej, jsem tomuhle městu hodně vděčnej. Z českých klubů pro mě Litvínov vždycky zůstane na prvním místě.
LN: Co se v Litvínově změnilo za těch šest let?
Je tu jiný managment, pan Hlinka odešel, ale jinak se kolem klubu motají pořád stejní lidé. Když jsem na litvínovský zimák vkročil jako malej špunt poprvé v životě, jasně se pamatuji, že jsem najednou uslyšel hrozný řev. To pan trenér Černý, kterému tady prošli rukama tisíce kluků, zrovna někomu 'domlouval'. A hádejte, koho jsem slyšel řvát, když jsem do Litvínova přijel teď? Musel jsem se začít smát. Byl to příjemný pocit. Vracím se sem rád.
LN: Pokaždé, když se některý ze slavných litvínovských odchovanců na sever Čech na skok vrátí, začne se mluvit o tom, že se tu jednou všichni sejdete a vyhrajete pro Litvínov první titul v historii. Je to jen snění, nebo reálný plán?
Víte, když se tady v létě setkáme, pokaždé přemýšlíme o tom, jak se klubu odvděčit za to, že jsme se tu naučili hrát hokej. A jediné, k čemu se vždycky dostaneme, je právě to, že bysme se měli vrátit, vyhrát tady titul a pak skončit s hokejem. Udělat to pro lidi, kteří tady hokejem žijí.
LN: Ale může k tomu opravdu dojít? Vždyť už vám je všem přes třicet...
Je fakt, že se nám to krátí. Nevím, jestli se to podaří (kroutí hlavou). To bysme si museli jasně říct: "Tak co kdybysme to udělali letos." A vrhli se do toho po hlavě.
</TEXT>
<HEADING>
LN: Kdo všechno by se vrátil?
</HEADING>
<TEXT>
No vítaný by byl každý. Ale bylo by to asi hlavně na Albim (Robert Reichel), Rúčovi (Martin Ručinský), mně, možná by i Kozel (Petr Klíma) ještě vydržel. Nevím co Pepík Beránek, který je teď ve Slavii. Lanýž (Robert Lang) by se už asi z Ameriky těžko vracel. Uvidíme.
LN: S řadou těch hráčů se znáte od malička. Nakolik klukovské kamarádství přetrvalo do dneška?
Na to se nedá zapomenout. Byli jsme takhle malinký (ukazuje asi metr dvacet nad zemí) a už jsme tady spolu čutali fotbal. Takže to kamarádství mezi náma zůstalo, a když se sejdeme, můžeme si povídat do rána. Na druhou stranu ale už máme všichni svůj život, svoje rodiny. Už to není takové, jako když jsme spolu chodili každý den do školy, a pak na zimák. To je jasný.
LN: Vás prý pojí nejpevnější přátelství s Martinem Ručinským.
To je pravda. A víte proč? Naši tátové spolu chodili hrát fotbal a my jsme si mezi tím za támhletou bránou (ukazuje směrem z okna na stadion) kopali. A pak jsme už od žáků spolu hráli v jedný lajně, bydleli ani ne kilometr od sebe a chodili do stejný třídy na základku.
LN: Vás ale chodilo do jedné třídy ze současných slavných hokejistů víc, že ano?
Jasně. Rúča, já, Robert Reichel a Lanýž. To je myslím světový unikát čtyři olympijští vítězové z jedné třídy.
LN: Snili jste už tehdy o velkých kariérách v NHL?
Snili jsme o tom, že budeme jednou hrát za litvínovské áčko a v těch nejtajnějších snech i za nároďák. Ale o NHL jsme prakticky nic nevěděli. Jen že tam hraje nějaký pan Gretzky. Nebo to byl v tý době dokonce soudruh Gretzky? (směje se)
</TEXT>
<HEADING>
LN: Jaký jste byl žák?
</HEADING>
<TEXT>
Moc dobrej školák jsem teda nebyl. Jestli jsem nosil trojky, čtyřky, nebo i pětky už ale dneska nehraje roli. Byl jsem fanatik do hokeje, v něm jsem viděl svojí budoucnost. Pamatuju se, když jsem se později učil na elektrikáře a zase něco nevěděl, jak mi mistr trošku halasným hlasem promlouval do duše: 'Co furt blbneš, co tě bude živit? Elektrikařina, nebo hokej?' Když jsem mu řekl, že hokej, tak se hrozně urazil.
LN: Vaši slavní spolužáci na tom byli se školou podobně?
Tak to pozor - třeba Rúča byl dobrej študent. Ten když nesl domů dvojku, tak se jeho táta zlobil. To já s trojkou domů utíkal s radostí (směje se).
LN: V té době se zrodila i vaše přezdívka Guma nebo Reichlova Albi, které fanoušci dobře znají. Prozradíte, jak vznikly?
Tu mojí vymyslel Rúčův táta, který nás trénoval. Když jsem byl totiž menší, pořád jsem někde něco zapomínal. A jednou mi říká: "Prosím tě, co ty máš v tý hlavě? Ty seš jako guma." A jak to jednou řekl, už se to se mnou vezlo. Dneska když někdo zařve guma, tak se automaticky otočím. Ale vůbec mi to nevadí, neberu to jako urážku. Je to přezdívka, která ke mně patří.
LN: Chci se ještě vrátit k vašemu poslednímu angažmá v Detroitu. Jaký pocit s odstupem času cítíte? Radost ze Stanley Cupu, nebo smutek z toho, že jste hrál jen jeden zápas?
To jsou hodně smíšené pocity. Víte, když jsme vyhráli olympiádu, tak jsem nemohl mluvit. Byl to neuvěřitelnej zážitek a já nevěděl, jestli se mám smát, nebo brečet. Když jsme teď vyhráli Stanley Cup, bylo to jiný. Sice jsem zrovna jen ten poslední zápas hrál a naplno si na ledě užil tu největší slávu, když padají na led papírky a září ohňostroj. To bylo krásný, ale euforie jako v Naganu to nebyla. Pamatuju se taky, jak jsem se najednou cítil sám.
</TEXT>
<HEADING>
LN: Proč?
</HEADING>
<TEXT>
Nikoho jsem totiž v Detroitu neměl, protože jsem do tý doby nehrál a nemělo smysl tam tahat rodiče nebo manželku. A tak jsem si na ledě sednul na nějakou židli a alespoň telefonoval sestře. Všichni slavili a mně bylo trošku smutno. Nemohl jsem se s nimi úplně radovat. Furt mě připadalo, jako bych si Stanley Cup za jeden zápas ani nezasloužil. I když jsem celý play off prožíval s týmem.
LN: Je vám jedenatřicet let, v hokeji máte něco za sebou, ale přesto nejste v pozici, že by některý klub v NHL okolo vás stavěl svoji defenzivu. Třeba tak, jak jste to v minulosti zažil v Pittsburghu. Nemrzí vás to?
Mrzí, to bych si samozřejmě přál. Ale dneska je NHL čím dál víc o penězích a jen pár hráčům se tohle podaří. Ti ostatní rotují mezi týmy. Ale moc bych si přál zakotvit někde tak pevně, jako to bylo dřív v Pittsburghu, kde jsem měl plno fanoušků a kamarádů.
LN: Neříkáte si s odstupem času, proč se ten proklatej Lemieux vracel? Protože právě po jeho návratu se začala česká legie v Pittsburghu rozpadat.
Lemieux je legenda, v Pittsburghu něco dokázal a bylo logický, že si takový hokejista, zvlášť když je i spolumajitel klubu, začne mužstvo upravovat podle svých potřeb. Nemám mu to za zlý. A taky si nemyslím, že měl něco proti Čechům, jak se psalo.
LN: Tehdy to v Pittsburghu vypadalo na velký český sen. Klub koučovaný Ivanem Hlinkou, v sestavě deset českých hokejistů. Proč to podle vás nakonec skončilo tak neslavně? Odešel jste vy, Šimíček, Jágr, Kučera a nakonec i Hlinka a teď Lang.
Tam to mohlo dopadnout buď skvěle, nebo hodně špatně. Nic mezi asi nešlo. Už proto, že tam přišel pan Hlinka, který byl evropský kouč a všichni čekali, co se bude dít. Bohužel se to začalo rozpadat.
LN: Rozhodnutí o vyhazovu vám prý jako první oznámil právě Ivan Hlinka, se kterým se znáte řadu let z Litvínova. To musela být zvláštní situace, protože on pak sám říkal, že to pro něj bylo moc těžké. Že si nepřál, abyste odešel.
Nevím, co k tomu tehdy říkal pan Hlinka.
</TEXT>
<HEADING>
LN: Že je zklamaný a smutný...
</HEADING>
<TEXT>
Jenomže jestliže on pak tvrdil, že k mému přestupu nemohl nic říct, že to šlo mimo něj, tak tohle tvrzení pana Hlinky se nezakládá na pravdě (razantně). Protože přeci trenér staví mužstvo, se kterým hraje. Ví o každém tahu, který managment udělá. Takže to nemůže být pravda, že o ničem nevěděl. Ale dneska už je to jedno. I když tehdy jsem z toho byl strašně zklamanej.
</TEXT>
<HEADING>
LN: Z čeho nejvíc?
</HEADING>
<TEXT>
Myslel jsem si, že mám v Pittsburghu pevný zázemí, že klub a já k sobě patříme. Ale bohužel jsem se najednou ve chvíli, kdy tam pan Hlinka začal trénovat, ocitnul ve třetí čtvrtý lajně a za pár měsíců se pak balil. To, že jsem byl po jeho příchodu takhle odsunut, mně určitě nepomohlo k tomu, abych v Pittsburghu zůstal. Přitom tři roky před jeho příchodem jsem hrával pravidelně v první lajně. Tohle mě zklamalo.
LN: Vypadá to, že to máte Hlinkovi hodně za zlé...
Už to nemá cenu rozpitvávat, ale rád jsem určitě nebyl. Vždyť jsem se musel stěhovat z města, který jsem měl rád a v Atlantě začínat zase od nuly.
LN: Ale vždyť Ivan Hlinka se jednou nechal slyšet, že vás považuje téměř za svého syna. Tak proč k tomu vůbec došlo?
To se říkalo a pro mě byl pan Hlinka taky vždycky ten nejrespektovanější trenér. Znám ho od malička, kamarádil jsem s jeho synem, nikdy jsem na něj nenechal dopustit. Takže já jsem si to myslel taky, ale bohužel to dopadlo jinak. Věci se hodně změnily po jeho příchodu do NHL. Jakou v tom měl on roli, nedokážu posoudit. To musí vědět on sám.
LN: Myslíte si, že se Hlinka v Americe změnil?
Možná, nevím. Ale určitě se změnily naše vztahy. Víte, nebylo příjemné se sbalit a jít odněkud, kde jsem to měl rád a přitom vědět, že tam byli lidi, kteří mi mohli pomoct, ale nic pro to neudělali.
LN: Bavili jste se o tom spolu od té doby?
Ne, nikdy.
</TEXT>
<HEADING>
LN: Ale viděli jste se asi.
</HEADING>
<TEXT>
To jo, chvilinku. Ale řekli jsme si jen pár frází jako: Jak se máš? Mezi námi už to v žádném případě není takové, jaké to bývalo. Druhé zklamání pro mě navíc byla i olympiáda v Salt Lake City, kam jsem nejel.
LN: Tehdy pan Hlinka jako generální manažer argumentoval tím, že máte zraněná záda.
To jsem taky měl, ale on věděl, že budu do olympiády v pořádku. Věřil jsem tajně, že trenéři budou věřit mým zkušenostem, že mi dají šanci. Nakonec to dopadlo jinak a dneska už snad ani nechci vědět, co se tehdy kolem té nominace dělo.
LN: Máte vůbec nějaké vysvětlení, proč najednou nemůžete najít společnou řeč s člověkem, který vás považoval téměř za syna?
Ale já jsem se tak i v hodně momentech cítil. Mockrát v životě mi pomohl, podpořil mě. Ale v té nejdůležitější chvíli to dopadlo jinak. Strašně jsem se tehdy na ten rok v Pittsburghu těšil. Na to, že tam budeme spolu, že to bude klapat, že to bude můj nejlepší rok v NHL. Ale on mě tím odsunutím do třetí čtvrté řady trochu odepsal. V žádném případě ale nechci, aby to celé vyznívalo tak, že teď spolu válčíme. To vůbec ne. Respektuji ho dál, ale bližší přátelství, které mezi námi bylo, se už udržet nedalo. To v NHL skončilo. (zamyslí se) Ale nakonec jsem možná i díky odchodu z Pittsburghu letos získal v Detroitu Stanley Cup. Tak co je víc? Asi opravdu platí, že pokaždé když člověk něco získá, jiné ztrácí. A naopak.
</TEXT>
</DOC>
<DOC>
<DOCID>LN-20020923097</DOCID>
<DOCNO>LN-20020923097</DOCNO>
<DATE>09/23/02</DATE>
<TITLE>
O kom se mluví
</TITLE>
<TEXT>
Mužský sprint na sto metrů má zcela neopakovatelnou atmosféru. Je vrcholem každého atletického mítinku a nejrychlejší muž planety bývá většinou považován i za neoddiskutovatelného atletického krále. A novým panovníkem je už týden Tim Montgomery.
Napětí před startem stovky bývá takřka hmatatelné. Nejrychlejší sprinteři čekají na výstřel zaklesnuti ve startovních blocích, tribuny utichnou. Běžci mají oči zabořené do tartanu, každý jejich sval je v pohotovosti. Zazní výstřel. Atleti doslova explodují a vyřítí se na trať. Žene je řev publika, které je fascinováno dokonalou souhrou síly a výbušnosti. Žádný rekord nemá takovou cenu, jako rekord na této trati. A žádný jiný rekord pravidelně nevzbuzuje tolik diskusí o hranicích lidských možností. "K překonání světového rekordu potřebujete perfektní den a perfektní závod," vysvětloval minulou sobotu americký sprinter Tim Montgomery poté, co na závodě Grand Prix v Paříži zaběhl fantastický čas 9,78 vteřiny a o setinu překonal tři roky starý světový rekord svého krajana Maurice Greena. "Vždycky jsem věděl, že je ve mně něco zvláštního. A teď můžu říct: jsem nejrychlejší muž, co kdy běžel sto metrů," zářil 27letý Montgomery. "Sportovec může mít zázračný den a on ho měl. Všechno mu vyšlo," procedil mezi zuby Maurice Greene, očividně rozladěný ztrátou výsadního postavení. "Moje kariéra nestojí a nepadá s rekordem. Příští sezona ale bude hodně zajímavá. Jsem schopen běžet rychleji, než Tim," naznačil Greene, že se s Montgomeryho nadvládou rozhodně nehodlá smířit. Přitom nechybělo mnoho a Montgomery se mohl plně věnovat americkému fotbalu, kterému coby teenager propadl. Až zranění ruky nasměrovalo jeho sportovní ambice k nejkratšímu sprintu, v němž začal záhy vynikat. Už jako 19letý zaběhl čas 9,96 a nebýt nepovolené podpory větru, byl by tento výsledek zapsán jako juniorský světový rekord. V roce 1997 si na atletickém mistrovství světa v Aténách doběhl pro bronzovou medaili, přestože prý trénoval jen třikrát týdně. Definitivní zlom v jeho kariéře nastal až s přestupem do tréninkové skupiny Trevora Grahama, v níž se připravuje mimo jiné i vládkyně ženského sprintu Marion Jonesová. V roce 2001 Montgomery získal na MS v Edmontonu stříbro časem 9,85. Zároveň vyhlásil útok na dosud nedotknutelnou pozici světového rekordmana Maurice Greena a odstartoval tak rivalitu, kterou královská disciplína nezažila od počátku 90. let, kdy si světové rekordy měnili Leroy Burrell a Carl Lewis. "Maurice se od ostatních hodně separuje. Chová se k nám, jako kdybychom nic neznamenali," postěžoval si Montgomery a vyzval Greena k souboji o nejrychlejší čas: "Každý touží po světovém rekordu a mým cílem je se k němu dostat jako první a posunout ho co nejdále. Ale chci proti Mauricovi běžet pouze tehdy, když bude stoprocentně fit. Chci ho porazit v jeho nejlepší formě." Zimní přípravě poté obětoval všechno a na začátku tohoto roku věštecky prohlásil: "Vše, co jsem v přípravě v Miami a na Bahamách udělal, mě přesvědčuje o tom, že mám životní formu." Svoje slova potvrdil v pařížském závodě a prestižní rekord je jeho. Ale na jak dlouho? Za dva roky jsou olympijské hry v Aténách a atletické soutěže proběhnou právě na stadionu, na kterém v roce 1999 Greene zaběhl svůj světový rekord. Pomsta se zdá být na dosah. "Myslím, že rekord patří mně, a proto ho chci brzy zpátky. Vím, čeho jsem schopen," prohlásil Greene po Montgomeryho triumfu. Greenův trenér John Smith tvrdí, že jeho svěřenec je schopen běhat stěží představitelné časy okolo 9,6 vteřiny. "Já myslím tak na čas 9,76," je v odhadech skromnější Greene. Jisté ale je, že z této nebývalé sprinterské rivality a z budoucích prestižních soubojů může vzejít pohádkový výkon. "Rekordy jsou od toho, aby se překonávaly," krčí rameny Montgomery: "Jsem si jistý, že budou překonávány pořád. Kromě jednoho: 19,32," připomíná čas Michaela Johnsona na 200 metrů z olympijských her v Atlantě 1996.
</TEXT>
<HEADING>
Recept na rekord? Mix Greenea a Lewise
</HEADING>
<TEXT>
Montgomery zároveň přiznává, že se při studiu běhu nechává inspirovat i Greenem. "Studoval jsem prvních 30 metrů Greena a druhou polovinu stometrové trati v podání Carla Lewise. A snažím se to smíchat dohromady. Je to jako když pečete koláč. Smícháte dvě těsta, a pak teprve uvidíte, co z toho bude," vysvětluje Tim Montgomery. Je ale recept na překonávání hranice lidských možností takto jednoduchý? Pouhé smíchání stylů dvou slavných sprinterů? Není v tom i něco dalšího, o čem se obyčejný fanoušek nesmí dozvědět? "Neexistují hranice pro to, jak rychle člověk může běžet," říká Montgomery. "Jsme propagátory sportu bez drog a vždycky budeme," rezolutně odmítá spekulace o dopingu Timova přítelkyně Marion Jonesová, jejíž křestní jméno má Montgomery vytetováno na zápěstí. Dobrá, věřme tedy čerstvému králi, který se minulou sobotu zařadil po bok nesmrtelných: Jesse Owense, Jamese Hinese, Carla Lewise a dalších sprinterských fenoménů.
Montgomery zároveň přiznává, že se při studiu běhu nechává inspirovat i Greenem. "Studoval jsem prvních 30 metrů Greena a druhou polovinu stometrové trati v podání Carla Lewise. A snažím se to smíchat dohromady. Je to jako když pečete koláč. Smícháte dvě těsta, a pak teprve uvidíte, co z toho bude," vysvětluje Tim Montgomery. Je ale recept na překonávání hranice lidských možností takto jednoduchý? Pouhé smíchání stylů dvou slavných sprinterů? Není v tom i něco dalšího, o čem se obyčejný fanoušek nesmí dozvědět? "Neexistují hranice pro to, jak rychle člověk může běžet," říká Montgomery. "Jsme propagátory sportu bez drog a vždycky budeme," rezolutně odmítá spekulace o dopingu Timova přítelkyně Marion Jonesová, jejíž křestní jméno má Montgomery vytetováno na zápěstí. Dobrá, věřme tedy čerstvému králi, který se minulou sobotu zařadil po bok nesmrtelných: Jesse Owense, Jamese Hinese, Carla Lewise a dalších sprinterských fenoménů.
</TEXT>
</DOC>
<DOC>
<DOCID>LN-20020923098</DOCID>
<DOCNO>LN-20020923098</DOCNO>
<DATE>09/23/02</DATE>
<TITLE>
Očima Jaroslava Hřebíka
</TITLE>
<TEXT>
Před úvodními zápasy v Poháru UEFA jsme si asi všichni přáli, aby zápasy našich čtyř klubů dopadly zhruba tak, jak se nakonec stalo. V televizi jsme sice měli možnost vidět jenom dvě utkání, ale celkově vzato určitě překvapil Žižkov svým vítězstvím 2:0 nad Glasgow. Zvolil správnou taktiku a způsob hry. Další dva pražské kluby uhrály výsledky v rámci možností. Sparta dala Brijegu hezké góly, ale taky mohla vyhrát víc než 3:0. U Slavie je škoda branky na 2:2, kterou dostala v nastavení z penalty. Odveta bude ještě dramatická. Za očekáváním podle mě zůstal Liberec, který měl nad Tbilisi vyhrát výraznějším rozdílem než 3:2. Když jsem si ale v novinách přečetl výrok jednoho z libereckých fotbalistů, který po remíze 3:3 v Jablonci o hráčích soupeře prohlásil, že "neumějí kopnout do míče a dají nám tři góly", tak tady bych viděl hlavní příčinu toho, proč to nedopadlo líp. Přehnané sebevědomí Liberci škodí. Tohle si ligový fotbalista nesmí dovolit říct. Místo aby ocenil výkon a hru soupeře, tak ho ponižuje. Jablonec přitom v tom zápase hrál velmi dobře. Liberec by se měl vrátit o půl roku zpátky. Ta vyřčená věta totiž naznačuje, že v mužstvu je něco nezdravého. Věřím ale, že v Liberci si s tím poradí.
</TEXT>
</DOC>
<DOC>
<DOCID>LN-20020923099</DOCID>
<DOCNO>LN-20020923099</DOCNO>
<DATE>09/23/02</DATE>
<TITLE>
* Jedna vlaštovka jaro nedělá. Tak to říkala moje paní učitelka. Lakonická odpověď gólmana Žižkova Pavla Kučery na otázku, zda si myslí, že jeho excelentní výkon proti Glasgow Rangers se pro něj stane vstupenkou do světa velkého fotbalu.
</TITLE>
<TEXT>
* Byl to nejhorší výkon Glasgow Rangers za posledních dvacet let. Skotští fotbaloví komentátoři po prohře Jezdců s Viktorií Žižkov v Poháru UEFA (0:2).
* Několikrát jsem byl s naším malým Štěpánkem na procházce a jednou i na nákupu. Takže těch kilometrů s kočárkem v ruce je možná víc, než kolik jsem jich naběhal v tréninku. Desetibojař Roman Šebrle o tom, jak se změnil jeho tréninkový plán po narození syna.
* V kabině nebyla moc dobrá nálada. Kopali jsem v šatně do skříňek, ale řekli jsme si, že se ještě o postup porveme. Obránce Liberce Miroslav Holeňák po utkání v Poháru UEFA s Dinamem Tbilisi (3:2).
* Yes. Přepis "rozhovoru" Seana Conneryho pro televizi Nova. Slavný skotský herec se přišel na Strahov podívat na duel Poháru UEFA mezi Žižkovem a Rangers a souhlasil, že televizním reportérům odpoví na jednu otázku. Ta zněla: "Jste fanouškem Rangers?"
* Leškův výkon nelze označit za úplně optimální. Kouč Sparty Václav Sýkora se při hodnocení velmi slabého výkonu loňského nejproduktivnějšího extraligového hokejisty Petra Lešky při jeho premiéře v dresu pražského klubu projevil jako pravý diplomat.
</TEXT>
</DOC>
<DOC>
<DOCID>LN-20020923100</DOCID>
<DOCNO>LN-20020923100</DOCNO>
<DATE>09/23/02</DATE>
<TEXT>
Před dvěma roky byl Ivan Hlinka v Česku nedotknutelnou hokejovou modlou. Muž, který dovedl reprezentaci ke zlatu v Naganu, byl nekriticky obdivovaný fanoušky, hokejovými reprezentanty i novináři. Jeho charisma všechny kolem zcela omámilo, občasné svérázné chování legendy všichni brali jako roztomilé švejkování. Po Hlinkově působení na střídačce Pittsburghu ale dostal obraz dokonalého hrdiny první trhliny. Již před časem Jaromír Jágr ve své autobiografii naznačil, že Hlinka měl v zámoří problémy. Že nedokázal tým vést tak, jak je to v NHL obvyklé, že obtížně komunikoval s hráči a jeho charisma, které tak působilo na střídačce národního týmu, za mořem nefungovalo. Výlevy rozmazlené hvězdy, řekli si možná tehdy mnozí. Jenomže v dnešním rozhovoru pro Lidové noviny se ke kritikům přidal i obránce Jiří Šlégr. A toho lze ze zaujatosti vinit jen těžko, protože Hlinka k němu měl dlouho téměř otcovský vztah. Teď mu ale vyčítá, že v Pittsburghu s ním nejednal na rovinu. Z jeho slov je cítit zklamání a rozčarování. Rozčarování z toho, že ten skvělý muž, na kterého se vždycky dalo spolehnout, selhal. Stále víc se tak zdá, že Hlinkův vyhazov z Pittsburghu nebyl před rokem jen předem naplánovaným tahem "zlých" lidí okolo Maria Lemieuxe, jak byl zprvu v Česku prezentován. Spíš byl logickým vyústěním problémů, které Hlinka v NHL měl. Gloriola padla. Hlinka už není bůh, ale chybující člověk se svými silnými i slabými stránkami. A to je dobře.
</TEXT>
</DOC>
<DOC>
<DOCID>LN-20020923101</DOCID>
<DOCNO>LN-20020923101</DOCNO>
<DATE>09/23/02</DATE>
<TITLE>
PONDĚLÍ
</TITLE>
<TEXT>
FOTBAL (první liga - 8. kolo) - 17: Slavia - Sparta, 19: Slovan Liberec - České Budějovice.
</TEXT>
<HEADING>
ÚTERÝ
</HEADING>
<TEXT>
FOTBAL: první liga (9. kolo) - 16.30: Bohemians Zlín, Liberec - Baník Ostrava, Teplice - Hradec Kr., České Budějovice - Žižkov, Synot - Slavia, Brno Blšany.
FOTBAL: první liga (9. kolo) - 16.30: Bohemians Zlín, Liberec - Baník Ostrava, Teplice - Hradec Kr., České Budějovice - Žižkov, Synot - Slavia, Brno Blšany.
</TEXT>
</DOC>
<DOC>
<DOCID>LN-20020923102</DOCID>
<DOCNO>LN-20020923102</DOCNO>
<DATE>09/23/02</DATE>
<TITLE>
Soustředění Tigera Woodse
</TITLE>
<TEXT>
Nejlepší světový golfista Američan Tiger Woods byl hvězdou víkendového turnaje v irském Thomastownu, který byl součástí série American Express Championship. Během celého turnaje převyšoval své soupeře doslova rozdílem třídy a například již před posledním kolem vedl před druhým Stevem Lowerym o pět ran a hrál 19 úderů pod par hřiště. Podle mnohých expertů Woods podal nejlepší výkon za celou sezonu. "V téhle formě je neporazitelný," přiznal Lowery.
</TEXT>
</DOC>
<DOC>
<DOCID>LN-20020923103</DOCID>
<DOCNO>LN-20020923103</DOCNO>
<DATE>09/23/02</DATE>
<TITLE>
V pražském Karolinu se do 13. října koná výstava novinářské fotografie World Press Photo 2002
</TITLE>
<TEXT>
Putovní výstava představuje vítězné snímky soutěže World Press Photo za rok 2001. Hlavní cenu získal Dán Erik Refner za fotografii ročního afghánského chlapečka, který zemřel v pákistánském uprchlickém táboře.
PRAHA - Už dávno nikoho nepřekvapuje, že snímky z této nejznámější prestižní soutěže reportážní fotografie ukazují svět spíš z jeho odvrácené strany. Svět válečných konfliktů, terorismu, genocidy, přírodních katastrof, planetu plnou utrpení a neštěstí.
</TEXT>
<HEADING>
Hořící věže a sebevražedné skoky
</HEADING>
<TEXT>
Letošní výstavě prací z 55. ročníku soutěže dominují snímky z teroristického útoku na New York 11. září 2001, které již oblétly celý svět. Jsou zde fotografie Richarda Drewa zachycující sebevražedné skoky lidí ze Světového obchodního centra, kteří se chtěli zachránit před požárem. Snímek získal třetí cenu v kategorii Aktuality.Kompozice padajících těl, která jsou zanedbatelná proti mase obrovské budovy, s mrazivou důsledností vypovídá o newyorské tragédii. Stejně neuvěřitelná je série Roberta Clarka zobrazující náraz letadel do obou věží. Tyto čtyři fotografie byly ve stejné kategorii oceněny prvním místem. I další snímky zachycují válečné konflikty, guerrily, popravy, demonstrace. Jako by svět byl jediným velkým bojištěm nebo místem, kde si všichni přestali rozumět - od Blízkého východu přes Alžír až po italský Janov. Obrazy, které se denně opakují ve všech médiích, snižují práh citlivosti. O to drastičtěji pak působí fotografie, které pořídil Jeff Michell ve Velké Británii při usmrcování stovek zvířat postižených kulhavkou a slintavkou. Jsou to apokalyptické výjevy, kdy se chapadlo bagru v přízračných mlhách vznáší nad trčícími kopyty mrtvého skotu. Mezi fotografiemi, které dokumentují válečné zločiny v Bosně, zaujmou práce Zijaha Gafiče. V kategorii Věda a technika obdržel první cenu za sérii snímků z identifikace těl z masových hrobů v Bosně a Hercegovině. Jeho fotografie jsou založeny na úsporné dokumentární metodě, a přitom mají obrovský emoční náboj, až existenciální rozměr. Fotograf také obdržel Cenu Prahy, která se uděluje od roku 1990, kdy se v hlavním městě výstava World Press Photo konala poprvé. Zijah Gafič, který je držitelem několika prestižních cen, si nemyslí, že by jeho fotografie změnily něčí život. "Stačilo by mi, kdyby změnily alespoň něčí názor," uvedl. Vítězem World Press Photo se stal dánský fotograf Erik Refner. O jeho snímku mrtvého afghánského chlapce, kterého rodina připravuje na pohřeb, bezvýhradně platí výrok předsedy poroty Rogera Hutchingse. Ten o letošních vítězných snímcích prohlásil: "...výpovědi a otázky položené některými ze snímků jsou ještě zesíleny svou formou - zjevně prostou, ale posilující poselství tak, aby se člověk po jejich zhlédnutí musel dívat déle a déle a myslet usilovněji." Černobílé Refnerovy fotografie z afghánských uprchlických táborů v Pákistánu jsou velmi neokázalé a mají v sobě nevyslovitelný smutek a tíhu bezmoci.
</TEXT>
<HEADING>
Češi bez ocenění
</HEADING>
<TEXT>
V kategorii Reportáže nechybějí ani snímky z přírodních katastrof, například obrazy lesních požárů v Austrálii se vyznačují pozoruhodnou barevností. Tom Stoddart, který v této kategorii získal druhou cenu, fotografoval následky zemětřesení v Indii a jeho černobílý portrét staré ženy na pozadí puklé stěny působí výmluvně. Výstava nabízí i fotografie, které zachycují různé obory lidské činnosti. Pohled na polární zář na norské základně Oliviera Grunewalda má atmosféru mimozemského teritoria, unikátní jsou snímky z archeologických prací na dně Středozemního moře. V kategorii Umění zaujme zdařilá série groteskně vyznívajících portrétů seniorů, které Peter Granser nafotil v Sun City v americké Arizońě. V tomto městě žijí výlučně bohatí důchodci a baví se podle svých představ, což fotograf vystihl s přesnou dávkou nadsázky. Do 55. ročníku soutěže se přihlásilo celkem 4171 fotografů ze 123 zemí. Mezinárodní porota vybírala nejlepší snímek ze 49 235 příspěvků. Soutěže se zúčastnilo také dvacet českých autorů, ale žádný z nich nebyl oceněn.
V kategorii Reportáže nechybějí ani snímky z přírodních katastrof, například obrazy lesních požárů v Austrálii se vyznačují pozoruhodnou barevností. Tom Stoddart, který v této kategorii získal druhou cenu, fotografoval následky zemětřesení v Indii a jeho černobílý portrét staré ženy na pozadí puklé stěny působí výmluvně. Výstava nabízí i fotografie, které zachycují různé obory lidské činnosti. Pohled na polární zář na norské základně Oliviera Grunewalda má atmosféru mimozemského teritoria, unikátní jsou snímky z archeologických prací na dně Středozemního moře. V kategorii Umění zaujme zdařilá série groteskně vyznívajících portrétů seniorů, které Peter Granser nafotil v Sun City v americké Arizońě. V tomto městě žijí výlučně bohatí důchodci a baví se podle svých představ, což fotograf vystihl s přesnou dávkou nadsázky. Do 55. ročníku soutěže se přihlásilo celkem 4171 fotografů ze 123 zemí. Mezinárodní porota vybírala nejlepší snímek ze 49 235 příspěvků. Soutěže se zúčastnilo také dvacet českých autorů, ale žádný z nich nebyl oceněn.
</TEXT>
</DOC>
<DOC>
<DOCID>LN-20020923104</DOCID>
<DOCNO>LN-20020923104</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
V sobotu 21. září uplynulo sto let od narození významné české malířky Toyen. Skoro všechno bylo na ní zvláštní a záhadné: její pseudonym, mužská stylizace, partnerský život i její obrazy. Z podivínské dělnice z továrny na mýdla vyrostla v nejsvobodnější českou malířku 20. století. "Slečnu Toyen" milovali i slavní francouzští básníci Paul Eluard i André Breton. "Spojuje křehkost s výstředností, rafinované kouzlo s bizarní fantazií, čirou formu s magickou improvizací...," psal o ní již v polovině dvacátých let Vítězslav Nezval v Masarykově slovníku naučném. Toyen, vlastním jménem Marie Čermínová se v šestnácti rozešla s rodinou, posléze nedokončila studia na UMPRUM. V roce 1922 se na ostrově Korčula seznámila s Jindřichem Štyrským. Vytvořili spolu zvláštní duo, nerozlučný pár. O rok později se z ní stala Toyen. Nesklonný a bezrodý pseudonym měl tuto nespoutanou ženu osvobodit z konvenčních životních forem. Malovat začala kolem roku 1922. V roce následujícím vstoupila do avantgardního sdružení Devětsil a v roce 1934 spoluzaložila Skupinu surrealistů. Se Štyrským odjela v roce 1925 do Paříže. Tam vytvořili vlastní umělecký směr - artificialismus, pohybující se mezi surrealismem a abstrakcí. O čtyři roky později si v pražské Pasáži U Nováků zřídili módní ateliér, kde využívali "stříkací metody" na zdobení různých druhů textilií. Za války prokázala nebývalou statečnost, když ve své garsonce v Krásově ulici ukrývala básníka Jindřicha Heislera, kterému hrozila deportace do koncentračního tábora. V roce 1947 s ním odjela do Paříže a vstoupila do surrealistické skupiny kolem Andrého Bretona. V letech 1947 až 1962 tam měla šest samostatných výstav. Do Čech se umělecky vrátila před dvěma lety retrospektivou v Domě U Kamenného zvonu. Výstava Toyen se nyní koná ve Francii jako součást projektu Česká sezona. Na začátku 50. let malovala v Paříži stylem magického realismu teskný cyklus pražských domovních znamení, ilustrovala knihy surrealistických přátel. Stále víc se však uzavírala do sebe, například těžce prožívala rozpuštění surrealistické skupiny v roce 1969. Zemřela 9. listopadu 1980 v Praze.
</TEXT>
</DOC>
<DOC>
<DOCID>LN-20020923105</DOCID>
<DOCNO>LN-20020923105</DOCNO>
<DATE>09/23/02</DATE>
<TITLE>
Porota v čele s Vladimírem Karfíkem vyhlásila dvacátého laureáta prestižního literárního ocenění
</TITLE>
<TEXT>
Básnickou sbírku Grušas Wacht am Rhein aneb Putovní ghetto, jejímž autorem je básník, prozaik a překladatel Jiří Gruša (nar. 1938), ocenila Nadace Charty 77 letošní Cenou Jaroslava Seiferta.
PRAHA - K dosavadním devatenácti spisovatelům, kteří byli poctěni Seifertovou cenou, přibyl Jiří Gruša, v současné době velvyslanec České republiky v Rakousku. Seifertovu cenu, jíž je odměňováno vynikající literární dílo vydané v posledních třech letech, uděluje od roku 1986 z iniciativy prof. Františka Janoucha Nadace Charty 77, tehdy sídlící ve Stockholmu, nyní v Praze. Byla pojmenována po Jaroslavu Seifertovi (1901 - 1986), dosud jediném českém laureátovi Nobelovy ceny za literaturu. Od roku 1993 ji sponzoruje Živnobanka cena je už po deset let spojena s finanční odměnou ve výši 250 tisíc korun. Prvním laureátem Seifertovy ceny byl slovenský spisovatel a disident Dominik Tatarka (1913 - 1989), v dalších letech ji obdrželi například Ludvík Vaculík (nar. 1926), Jiří Kolář (1914 - 2002), Bohumil Hrabal (1914 - 1997) či Milan Kundera (nar. 1929). V nezávislé porotě, která se v průběhu let proměňuje, zasedla už řada významných osobností z řad českých spisovatelů a literárních kritiků, například Václav Havel, Josef Hiršal, Daniela Hodrová, Milan Jungmann, Jan Lopatka, Jiří Opelík či Sylvie Richterová. O letošním laureátovi rozhodla porota ve složení Petr A. Bílek, Jiří Brabec, Pavel Janáček, Vladimír Karfík (předseda), Dušan Karpatský, Jiří Kratochvil, Zdeněk Pešat a Miloslav Topinka.
</TEXT>
<HEADING>
Návrat dveřmi pro básníky
</HEADING>
<TEXT>
Předseda poroty Vladimír Karfík komentoval pro LN rozhodnutí poroty: "Od převratu jsme mohli Jiřího Grušu nejčastěji zahlédat mezi diplomaty, ke škodě české literatury. Vydáním sbírky Grušas Wacht am Rhein aneb Putovní ghetto se Gruša vrací do české literatury dveřmi pro básníky. Po dvou sbírkách veršů psaných překvapivě německy připomíná oceněná kniha, jak výrazným a nepominutelným je Jiřím Gruša básníkem českého jazyka." Básnická sbírka Wacht am Rhein (vydaná roku 2001 nakladatelstvím Paseka) obsahuje verše z let 1973 1989. Vrací se tedy jak do let, kdy Gruša ještě žil v Československu, tak do doby, kdy po podpisu Charty 77 a vyšetřovací vazbě vycestoval na literární stipendium do USA a později pobýval v Bonnu. Dílo bylo příznivě přijato kritikou. Jiří Janatka v Lidových novinách napsal, že "na devadesáti sedmi stránkách textu se skrývá více než čtyřicet odkazů k Čechám, češtině, českému počasí, k řekám a městům země Boemi", tato českost je ovšem "na hony vzdálena jakémukoliv přitroublému vlastenectví. Je především jazykovou a historickou pamětí, je připomínkou nejpodstatnějších pozitivních hodnost..." Jiří Peňás charakterizoval v Týdnu Grušovu poezii jako "básně náročného vzdoru a pokorné pýchy. Je to poezie temná až nešťastná, ale ani trochu plačtivá a v prázdném slova smyslu elegická. Na takové něžné sklony je Gruša, který se ke slovům chová jako diktátor - láme je, půlí, deformuje příliš sebevědomý a hrdý." V Reflexu připomněl Jiří Rulf, že "Gruša opravdu drží svou ,rýnskou stráž' za svou zemi, je stále s ní i na svých cestách, kde se soubor vzpomínek, myšlenek, zážitků stává jeho ,putovním ghettem', do něhož nemá nikdo přístup, což je pro exilového básníka vůbec to nejhorší a co také dosvědčují třeba básně inspirované návštěvou u Ivana Blatného".
JIŘÍ GRUŠA Narozen roku 1938 v Pardubicích, básník, prozaik, překladatel, politik (ministr školství ve vládě Tošovského), diplomat (československý, respektive český velvyslanec v Německu, nyní v Rakousku). V letech 1957-62 studoval filosofii a historii na FF UK v Praze, byl redaktorem Tváře, Sešitů a Zítřka, v 70. letech v různých zaměstnáních, roku 1977 podepsal Chartu 77, roku 1978 strávil dva měsíce ve vyšetřovací vazbě za zveřejnění románu Dotazník. V době literárního stipendia v USA (1981) byl pražskými úřady zbaven československého občanství, v 80. letech žil v Bonnu. Vydal mimo jiné básnické sbírky Torna, Světlá lhůta, Cvičení mučení, Modlitba k Janince, v němčině Babylonwald a Wandersteine, prózy Dámský gambit, Dotazník aneb Modlitba za jedno město a přítele, Doktor Kokeš Mistr Panny, Mimner aneb Hra o smrďocha. Je autorem exilového slabikáře Táta, máma já a Eda - česká abeceda. Podílel se na přípravě Slovníku českých spisovatelů 1948-1979, redigoval dílo Jiřího Pištory a několik antologií české literatury. Překládá německou poezii a prózu do češtiny a naopak. Zatím poslední publikovanou knihou je Česko, návod k použití.
Cena Jaroslava Seiferta 1986 - 2002
1986 - Dominik Tatarka
1987 - Ludvík Vaculík
1988 - Ivan Diviš
1989 - Karel Šiktanc
1990 - Emil Juliš
1991 - Jiří Kolář
1992 - Josef Hiršal, Ivan Wernisch
1993 - Bohumil Hrabal
1994 - Milan Kundera
1995 - Antonín Brousek, Petr Kabeš
1996 - Jiřina Hauková, Zbyněk Hejda
1997 - Karel Milota
1998 - Věra Linhartová
1999 - Jiří Kratochvil
2000 - Pavel Šrut
2001 - Zdeněk Rotrekl
2002 - Jiří Gruša
</TEXT>
</DOC>
<DOC>
<DOCID>LN-20020923106</DOCID>
<DOCNO>LN-20020923106</DOCNO>
<DATE>09/23/02</DATE>
<TITLE>
Nové CD skupiny The Bluesbreakers Stories (Příběhy) má opravdu výstižný název. Obsažnost textů ve spojení s kvalitními melodiemi mile překvapí zvláště ty, kteří "Bluesoborcům" přestávali věřit.
</TITLE>
<TEXT>
Poslední alba anglického zpěváka, kytaristy a hráče na foukací harmoniku Johna Mayalla vykazují řadu společných prvků. Svižné a melodické kousky střídají mohutné mollové balady, v nichž naplno vyniknou výšky nezaměnitelného hlasu, nechybí typické honky tonky Mayallových kláves a jedno či dvě akustická čísla, často s dvanáctistrunnou kytarou. Kamenem úrazu současného repertoáru skupiny The Bluesbreakers (Buddy Whittington, Tom Canning, Joe Yuele a Hank Van Sickle) jsou pohříchu autorské příspěvky jejich lídra. Kdykoli převáží, začnou se nad "učitelem hvězd" stahovat mraky. Snad za to může stařecké mentorování, snad malá invence ve výběru témat Mayall už složil blues o tom, jak jede na turné, jak ho mají brát kritici, a nyní pro změnu žasne nad tím, že v první řadě pod pódiem stojí nová generace jeho fanoušků (Kids Got The Blues).
</TEXT>
<HEADING>
Ponurý závěr
</HEADING>
<TEXT>
Cesta do hloubi umělcovy duše však vede jinudy. Třeba přes verš "pravda vyplouvá na povrch jako krev z rány" ze skladby Dirty Water, jež potvrzuje, že vychovatel Fleetwooda, Claptona, Greena a Montoyi se nejlépe vysloví ve vkusně vybraných coververzích (viz Kokomo, I Thought I Heard The Devil od kytarového esa Waltera Trouta a úvodní písničku Southside Story o koncertu Little Waltera). Prázdná "hra na blues" tentokrát naštěstí ustoupila do pozadí. V Nočních démonech (Demons In The Night) John Mayall sugestivně popisuje nejniternější stavy: "Čtyři hodiny ráno, a najednou jsem vzhůru, ležím tu ve tmě s představami, kterých se nelze zbavit, trápí mě noční démoni, rozbřesku se nedočkám." A sbírku svých nových příběhů končí truchlivými slovy: "Tam někde v širém světě jsou přátelé, které jsem kdysi dávno ztratil. Možná balancují na hraně, možná umřeli - já nevím. A mé vzpomínky se rozplývají jako stopy ve sněhu."
John Mayall &amp; The Bluesbreakers: Stories
Eagle Records 2002
</TEXT>
</DOC>
<DOC>
<DOCID>LN-20020923107</DOCID>
<DOCNO>LN-20020923107</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Trygve Seim Orchestra, kapela pojmenovaná podle svého frontmana Trygve Seima, vystoupí dnes večer v pražském kostele sv. Václava v Resslově ulici. "Melancholická, osamělá, hypnotizující hudba" - tak charakterizoval kritik International Herald Tribune album Different Rivers (ECM), Seimův debut v roli lídra. Saxofonista Trygve Seim, narozený v roce 1971, má však zkušenosti z působení v několika jazzových formacích, v nichž začal hrát už jako student na konzervatoři v Trondheimu. Trygve Seim nejprve inklinoval k free jazzu, záhy si však vytvořil vlastní osobitý styl. Jeho improvizace je založena na stručných melodických motivech, které jsou díky progresivní harmonii velmi působivé. "Hodně mých skladeb vybízí ke kontemplaci," říká Trygve Seim. "Chtěl jsem, aby má hudba nabízela posluchačům zastavení a odpoutání od frenetického tempa západní civilizace; je to bod spočinutí a nadechnutí."
</TEXT>
</DOC>
<DOC>
<DOCID>LN-20020923108</DOCID>
<DOCNO>LN-20020923108</DOCNO>
<DATE>09/23/02</DATE>
<TITLE>
Ošklivé káčátko
</TITLE>
<TEXT>
Útlou prózu brněnského autora Zdeňka Grmolce (nar. 1947) vydalo nakladatelství Albert Boskovice. Ve zkratkovitě podaném životním příběhu jde o mravní přerod vesnického chlapce. Od prvních školních let byl poznamenán křestním jménem Adolf připomínajícím Hitlera a odsouzen do role otloukánka. Drsné okolí i rodinné zázemí přispělo k potlačení citového i mravního vývoje chlapce a k jeho přerodu v násilnického despotu. Teprve setkání dospělého muže s někdejší dětskou láskou ho vytrhne z hluchého živoření a přivede dokonce do řad šiřitelů samizdatu. Autor věnoval více péče hrdinovu dětství, zbývající část je jen chvatně nahozená. Celek připomíná tradiční příběhy z kalendářů pro vesnický lid. ahm
</TEXT>
<HEADING>
Koncerty Bohuslava Martinů
</HEADING>
<TEXT>
Supraphon vydává digitální záznamy koncertních kompozic B. Martinů pro hoboj, cembalo a klavír, které v letech 1982 - 1994 pořídil Václav Neumann s Českou filharmonií. Koncert pro hoboj a malý orchestr je příkladem virtuózní a efektní skladby, jíž technicky i výrazově výtečný Ivan Séquardt nezůstává v sólovém partu nic dlužen. Těžko si lze představit lepšího interpreta Koncertu pro cembalo a malý orchestr než Zuzanu Růžičkovou. V jejím podání se zvukově archaizující cembalo stává plnohodnotným "protivníkem" střídmě obsazeného moderního orchestru. Nejrozsáhlejší kompozicí je Koncert pro klavír a orchestr č. 3, který našel ideálního interpreta v Josefu Páleníčkovi. ek
Supraphon vydává digitální záznamy koncertních kompozic B. Martinů pro hoboj, cembalo a klavír, které v letech 1982 - 1994 pořídil Václav Neumann s Českou filharmonií. Koncert pro hoboj a malý orchestr je příkladem virtuózní a efektní skladby, jíž technicky i výrazově výtečný Ivan Séquardt nezůstává v sólovém partu nic dlužen. Těžko si lze představit lepšího interpreta Koncertu pro cembalo a malý orchestr než Zuzanu Růžičkovou. V jejím podání se zvukově archaizující cembalo stává plnohodnotným "protivníkem" střídmě obsazeného moderního orchestru. Nejrozsáhlejší kompozicí je Koncert pro klavír a orchestr č. 3, který našel ideálního interpreta v Josefu Páleníčkovi. ek
</TEXT>
</DOC>
<DOC>
<DOCID>LN-20020923109</DOCID>
<DOCNO>LN-20020923109</DOCNO>
<DATE>09/23/02</DATE>
<TITLE>
Mediální magnát Pavol Rusko využil televizi k propagaci vlastní strany Aliance nového občana
</TITLE>
<TEXT>
Nadstandardní prostor ve zpravodajství televize Markíza získala strana Pavla Ruska ANO. Aliance získala ve volbách 8 procent hlasů a pravděpodobně se bude podílet na sestavování nové slovenské vlády.
BRATISLAVA - Slintoš a farizej. Tyto přezdívky doprovázejí spolumajitele a bývalého ředitele slovenské televize Markíza Pavla Ruska už mnoho let. Před parlamentními volbami se s nimi seznámilo celé Slovensko. Stačilo, aby je kdosi vytisknul a přelepil jimi billboardy Ruskovy strany Aliance nového občana (ANO). O zbytek se postarala Markíza a její Televizní noviny. Vandalové před volbami poničili billboardy prakticky všech politických stran, Markízu ale zaujal právě případ ANO. Nejsledovanější televize zprávu doplnila o informaci, že Slovensko zaplavil počítačový virus rozesílaný z nabourané adresy Pavla Ruska. Strana tak bez vlastního přičinění získala tříminutový prostor v hlavní zpravodajské relaci, kterou denně sleduje 60 procent Slováků.
</TEXT>
<HEADING>
Radě došla trpělivost
</HEADING>
<TEXT>
Podobným způsobem ANO prezentovala i další média spojená s osobou Pavla Ruska: celoplošné Rádio Okey, deník Národná Obroda, týdeník Markíza a stejnojmenný internetový portál. Když se na jaře v Televizních novinách Markízy objevila zpráva o prvním výročí vzniku ANO, došla slovenské Radě pro vysílání trpělivost a přikázala televizi, aby v době mezi časomírou a začátkem hlavní zpravodajské relace tři dny po sobě odvysílala písemné oznámení o tom, že její zpravodajství bylo nevyvážené. Po několikaměsíčních obstrukcích se tak stalo dva týdny před slovenskými volbami. Aliance nového občana vznikla loni v květnu. Kromě Pavla Ruska do ní postupně přešly další tváře televize Markíza: bývalý šéfredaktor zpravodajství Lubomír Lintner, populární moderátorka Eva Černá a někdejší šéf oddělení Public Relations Jozef Heriban. Jiné televizní hvězdy, především baviči, stranu podpořily na mítincích po celém Slovensku. "Bylo to jejich osobní rozhodnutí, nikoho jsem k tomu nenutil," tvrdí Rusko. Diametrálně odlišně informovala Markíza o další neparlamentní straně Smer populisty Roberta Fica. ANO iSmer usilovaly o stejné voliče: mladé lidi a prvovoliče. I když průzkumy předvolebních preferencí přisuzovaly Smeru zhruba dvojnásobně vyšší popularitu než ANO (přibližně 18 procent proti necelým deseti), podle výsledků monitoringu slovenské licenční rady i nevládní organizace MEMO 98 dala Markíza během předvolební kampaně mnohem větší prostor ANO. Směr přitom zobrazovala především negativně, zatímco ANO pozitivně a neutrálně.
</TEXT>
<HEADING>
Místo Lexy zrnění
</HEADING>
<TEXT>
Chování Markízy kritizuje většina slovenských médií, včetně deníku Nový deň, pokračovatele mečiarovské Slovenské Republiky. Jeho agitace ve prospěch HZDS není takovým trnem v oku jako chování Markízy, protože noviny s dvacetitisícovým nákladem kupují pouze Mečiarovi příznivci. Deník se ani nepokouší vzbuzovat dojem seriózního média - jde prakticky o jediné čistě stranické noviny, které lze na Slovensku koupit Určitým způsobem tak vyvažují negativní přístup k HZDS, který převládá u všech slovenských médií. Televizi Joj, slovenskou sestru TV Nova, před volbami výrazně ovlivnilo stěhování z Košic do nového sídla v Bratislavě. Díky němu Jojka dokonce jeden večer neodvysílala hlavní zpravodajskou relaci Noviny, protože jí vypadl signál. S podobným problémem se setkala také zpravodajská televize TA3. Té vypadnul signál právě ve chvíli, kdy se chystala odvysílat živé interview s bývalým šéfem Slovenské informační služby Ivanem Lexou. Krátce po jeho konci signál jakoby zázrakem zase naskočil. "Dodnes si to nedokážu vysvětlit," říká šéfredaktor Zdeněk Šámal.
</TEXT>
<HEADING>
STV chtěla za spoty zaplatit
</HEADING>
<TEXT>
Vášnivou diskusi vyvolal požadavek veřejnoprávní Slovenské televize, aby jí politické strany, kterým ze zákona musí poskytnout prostor pro předvolební spoty, za tento čas platily podobně jako zadavatelé reklamy. Někteří politici na to reagovali jejich stažením, v případě ANO měla celá kauza dohru ve zpravodajství Markízy. Šlo o to, že ANO nechala místo spotu vysílat oznámení o věnování peněz na dětskou onkologii. Psaný text přitom doprovázelo logo strany, volební číslo a hudba, takže STV prezentaci označila za spot. Po intervenci ANO v Televizních novinách Markízy musela STV sporný "spot" stáhnout.
Vášnivou diskusi vyvolal požadavek veřejnoprávní Slovenské televize, aby jí politické strany, kterým ze zákona musí poskytnout prostor pro předvolební spoty, za tento čas platily podobně jako zadavatelé reklamy. Někteří politici na to reagovali jejich stažením, v případě ANO měla celá kauza dohru ve zpravodajství Markízy. Šlo o to, že ANO nechala místo spotu vysílat oznámení o věnování peněz na dětskou onkologii. Psaný text přitom doprovázelo logo strany, volební číslo a hudba, takže STV prezentaci označila za spot. Po intervenci ANO v Televizních novinách Markízy musela STV sporný "spot" stáhnout.
</TEXT>
</DOC>
<DOC>
<DOCID>LN-20020923110</DOCID>
<DOCNO>LN-20020923110</DOCNO>
<DATE>09/23/02</DATE>
<TITLE>
Miliarda zaplacena. Spolumajitel CET 21, finanční skupina PPF, zaplatila za Vladimíra Železného jeho dluh vůči firmě CME. Výměnou za miliardu korun Železný přišel o funkci jednatele CET 21 a v budoucnu také opustí Novu.
</TITLE>
<TEXT>
"Svobodka" končí. Definitivní konec českého vysílání Rádia Svobodná Evropa oznámilo vedení stanice ke 30. září. Přes hlasité protesty prezidenta, kardinála či exministryně zahraničí Spojených států rada guvernérů USA zamítla další financování stanice.
Puchalský do Nextry. Bývalý generální ředitel České televize Jakub Puchalský nastoupil jako projektový manažer internetové firmy Nextra. Od svého odchodu z televize před dvěma lety působil jako strategický ředitel společnosti Internet Online.
National Geographic i česky. Koncem tohoto týdne vyjde vůbec poprvé česká verze světoznámého časopisu o přírodě National Geographic. Vydávat jej bude Sanoma Magazines.
Žena za pultem se vrací. Televize Prima nasadí začátkem října do vysílání normalizační seriál Jaroslava Dietla Žena za pultem. Po Chalupářích a Malém pitavalu z velkého města jde o další seriál z éry komunismu vysílaný na Primě.
Boj o licenci Rádia Presston. O novém provozovateli benešovské frekvence Rádia Presston rozhodne vysílací rada. Kromě současného majitele jsou mezi favority řízení celoplošné Rádio Impuls a společnost Unie.
</TEXT>
</DOC>
<DOC>
<DOCID>LN-20020923111</DOCID>
<DOCNO>LN-20020923111</DOCNO>
<DATE>09/23/02</DATE>
<TITLE>
Nová hudební televize Stanice O bude něco mezi českou MTV a Rádiem Limonádový Joe
</TITLE>
<TEXT>
Už příští týden rozjede nová hudební televize Stanice O své vysílání. Čeští fanoušci muziky všeho druhu, kteří mají doma kabelovou nebo satelitní televizi, budou moci už za pár dní sledovat doma své "české MTV".
PRAHA - Když před několika měsíci oznámil tým zaniknuvšího rádia Limonádový Joea, že chystá rozjet čistě hudební kanál, nikdo mu moc nevěřil. Neobvyklí rozhlasoví moderátoři, kteří prosluli neuvěřitelnými scénkami a "úlety" přímo v éteru Limonádového Joe, však svému slibu dostáli a už 1. října předvedou televizním divákům, nakolik se jim to povedlo. Alespoň mírné náznaky toho, jak bude od začátku října hudební televize s názvem Stanice O vypadat, mohou někteří z diváků vidět už v těchto dnech. Stanice O totiž před týdnem zahájila zkušební vysílání, v němž čtyřiadvacet hodin denně pouští videoklipy. "Opravdový program ale spustíme až v říjnu. Zatím si zkoušíme jingly, klipy a testujeme techniku," říká ředitel televize Jiří Němeček. Ten je hlavním člověkem v celém projektu a na Stanici O sehnal peníze. Dosud podnikal v oblasti školství a s médii neměl žádnou zkušenost.
</TEXT>
<HEADING>
Hlavně pro mladé
</HEADING>
<TEXT>
Téměř 95 procent celkového programu Stanice O budou samozřejmě tvořit české i zahraniční videoklipy. Dopoledne poběží bez přerušování, odpoledne budou mezi písničky živě vstupovat mladí moderátoři. Stanice O se sice chce zaměřovat především na mladé lidi od patnácti do třiceti let, ve svém hlavním vysílacím čase, který je na rozdíl od plnoformátových televizí posunutý až do doby kolem desáté hodiny večer, však bude uvádět speciální bloky věnované i jiným druhům hudby. "Chceme se věnovat i menšinovým zájemcům a žánrové bloky střídat od hip hopu přes rock, etnickou hudbu, reggae až po world music," vykresluje Němeček. V noci už pak zase bude proud hudebních klipů nepřerušovaný živými vstupy. Vedení Stanice O si před zahájením vysílání nechala vypracovat průzkumy, z nichž vyšlo najevo, že mezi diváky je mimořádný zájem o původní českou hudbu, a to bez ohledu na typ kapely. Na obrazovku se dostanou i ty písničky, které nemají vlastní klip. Moderátoři využijí takzvaných video-jockeyů - tedy systému, kdy je do písničky puštěná obrazová projekce, a vytváří se tak spontánní a unikátní videoklip.
</TEXT>
<HEADING>
Nechceme moderátory z televizí
</HEADING>
<TEXT>
Když vedení Stanice O v čele s Jiřím Němečkem a Dušanem Všelichou, známém z Limonádového Joea jako Ovar Šerif, hledalo pro svou televizi moderátory, vypsalo neobvyklý konkurs. "Jakákoliv dosavadní praxe v televizi je překážkou, výhodou je naopak půlroční praxe u popelářů anebo prokázaný minulý život v pozici faraona nebo pilota UFO," stálo v záhlaví inzerátu s tím, že zájemce má být "buď geniální, nebo debilní. Nic mezi." Ředitel Stanice O Jiří Němeček to vysvětluje tím, že na pozicích moderátorů chce neotřelé, originální lidi, nikoliv ostřílené profesionály z jiných televizí. "Chceme uvádět pořady a písničky úplně jinak, než je zvykem. Některé profesionální grify zkušených moderátorů prostě nejsou přínosem," vysvětlil Němeček. Z mediálně známých lidí zahlédnou diváci na obrazovce pouze Ester Kočičkovou či Lumíra Tučka, jinak si vedení Stanice O chce vytvořit svoje vlastní televizní tváře.
</TEXT>
<HEADING>
Televize za babku
</HEADING>
<TEXT>
Stanice O je vedena jako nezisková organizace, která veškeré výdělky vrací zpátky do výroby. Akcionáři, jejichž jména nejsou známa, vložili do rozjezdu zhruba dvacet milionů korun. Vedení Stanice O počítá s náklady zhruba pěti milionů korun měsíčně, z čehož by polovinu měl pokrýt příjem z reklam a polovinu poplatky od kabelových televizí. Čistě hudební kanál navíc uvítají i vydavatelské společnosti, které dlouhodobě nemají své interprety kde na televizních obrazovkách hrát. Nedostatek pořadů o muzice na celoplošných kanálech proto automaticky přesune zájem hudebních firem právě na Stanici O. Oboustranně výhodná spolupráce ale může fungovat jen tehdy, bude-li se na Stanici O dívat dost lidí.
Stanice O je vedena jako nezisková organizace, která veškeré výdělky vrací zpátky do výroby. Akcionáři, jejichž jména nejsou známa, vložili do rozjezdu zhruba dvacet milionů korun. Vedení Stanice O počítá s náklady zhruba pěti milionů korun měsíčně, z čehož by polovinu měl pokrýt příjem z reklam a polovinu poplatky od kabelových televizí. Čistě hudební kanál navíc uvítají i vydavatelské společnosti, které dlouhodobě nemají své interprety kde na televizních obrazovkách hrát. Nedostatek pořadů o muzice na celoplošných kanálech proto automaticky přesune zájem hudebních firem právě na Stanici O. Oboustranně výhodná spolupráce ale může fungovat jen tehdy, bude-li se na Stanici O dívat dost lidí.
</TEXT>
</DOC>
<DOC>
<DOCID>LN-20020923112</DOCID>
<DOCNO>LN-20020923112</DOCNO>
<DATE>09/23/02</DATE>
<GEOGRAPHY>PRAHA</GEOGRAPHY>
<TEXT>
Řidič policejního vozu zavinil v sobotu v Praze dopravní nehodu. Při přejíždění kolejí nedal přednost v jízdě a střetl se s osobním vozem. Lehká zranění utrpěli dva policisté a dva lidé z druhého auta. Všichni zranění byli převezeni do Ústřední vojenské nemocnice. Řidič policejního vozu bude obviněn z trestného činu ublížení na zdraví z nedbalosti.
</TEXT>
</DOC>
<DOC>
<DOCID>LN-20020923113</DOCID>
<DOCNO>LN-20020923113</DOCNO>
<DATE>09/23/02</DATE>
<TEXT>
ÚSTÍ NAD LABEM - Policie obvinila z trestného činu pokusu o těžké ublížení na zdraví ženu z Děčína, která v opilosti napadla svou šestiměsíční dceru. Mluvčí děčínské policie Jiří Rolla uvedl, že dítě má otřes mozku a četná povrchová poranění. Žena zbila dceru proto, že na návštěvě odmítala jíst. "Dcerku nejprve několikrát udeřila rukou do hlavy a poté s ní nejméně dvakrát uhodila o podlahu," řekl Rolla. Ženě pak dítě ještě dvakrát vypadlo z náruče na zem.
</TEXT>
</DOC>
<DOC>
<DOCID>LN-20020923114</DOCID>
<DOCNO>LN-20020923114</DOCNO>
<DATE>09/23/02</DATE>
<GEOGRAPHY>UNHOŠŤ</GEOGRAPHY>
<TEXT>
Odpůrci výstavby silnice v blízkosti obytných domů v Unhošti na Kladensku se obrátili se stížností na prezidentskou kancelář. Jsou přesvědčeni, že stavba byla povolena protizákonně. Rozhodli se tak poté, co s protesty neuspěli u středočeského hejtmana Petra Bendla. Lidé se obávají, že silnice II/101 povede jen několik desítek metrů od jejich domů a hluk převýší povolené limity.
</TEXT>
</DOC>
<DOC>
<DOCID>LN-20020923115</DOCID>
<DOCNO>LN-20020923115</DOCNO>
<DATE>09/23/02</DATE>
<TEXT>
Italští železničáři stávkovali. Jednodenní stávka italských železničářů včera zastavila nejméně polovinu plánovaných vlakových spojů v zemi. Způsobilo to problémy nejen Italům, ale především zahraničním turistům, kteří se chtěli vrátit domů. Pro jejich potřebu bylo z Říma vypraveno 16 zvláštních autobusů do Vídně, Paříže, Švýcarska a Německa.
</TEXT>
</DOC>
<DOC>
<DOCID>LN-20020923116</DOCID>
<DOCNO>LN-20020923116</DOCNO>
<DATE>09/23/02</DATE>
<GEOGRAPHY>HELSINKY</GEOGRAPHY>
<TEXT>
Čeští hokejisté se velkou měrou podíleli na obratu a konečné remíze 7:7 v sobotním zápasu IFK Helsinky s celkem Tappara Tampere v třetím kole finské ligy. Helsinky prohrávaly na začátku druhé třetiny už 0:6, ale útočník Roman Vopat začal brankou v 36. minutě dostihy. Druhý gól IFK přidal obránce Robert Kántor po asistenci Romana Šimíčka a další český obránce Marek Židlický přihrál na třetí branku IFK. V třetí třetině snížil Šimíček už na 4:6 a necelých devět minut před koncem vybídl Tima Pärssinena vyrovnat. Carlo Grünn dal dokonce sedmou branku IFK, ale 44 vteřin před koncem vyrovnal Marko Ojanen. V pětiminutovém prodloužení už další gól nepadl.
</TEXT>
</DOC>
<DOC>
<DOCID>LN-20020923117</DOCID>
<DOCNO>LN-20020923117</DOCNO>
<DATE>09/23/02</DATE>
<TITLE>
Rozhodnutí o řediteli Národního divadla v Brně dosud nepadlo a tak první moravská scéna začíná sezonu pod prozatímním vedením uměleckého šéfa baletního souboru Zdeňka Prokeše.
</TITLE>
<GEOGRAPHY>BRNO</GEOGRAPHY>
<TEXT>
Národní divadlo společně s Městským divadlem čekají i další organizační změny. V této sezoně se jich sice nedotknou, ale rozhodnutí zastupitelstva města Brna ze začátku září poznamenalo už nyní atmosféru v souboru zpěvohry Národního divadla. Od 1. 1. 2004 totiž přejde soubor zpěvohry ND do Městského divadla - proti těmto přesunům však zástupci zpěvohry protestují. Její umělecký šéf, Jiří Horký, uvedl, že se obává likvidace žánru operety v brněnském regionu, ke které může dojít začleněním souboru do divadla orientovaného především na současný a původní muzikál. Výsledkem schválené restrukturalizace bude třísouborové Městské divadlo, které se bude orientovat na činohru, muzikál i zpěvohru, a jehož soubory nebudou striktně oddělené, ale budou se prostupovat. Pro začlenění zpěvoherního souboru budou vhodné technické podmínky po otevření nové divadelní budovy MDB, soudobé hudební scény. Národní divadlo připravilo pro novou sezonu sedmnáct premiér, Městské divadlo Brno chystá čtyři činohry a jeden muzikál. Baletní soubor Národního divadla uvede dvě novinky, obě v české premiéře: taneční drama Ivan Hrozný s hudbou Sergeje Prokofjeva, v režii a choreografii Libora Vaculíka a klasický balet Ludwiga Minkuse Bajadéra v choreografii Jaroslava Slavického. Ze dvou českých titulů uvedla opera již Dvořákova Jakobína a připravuje Káťu Kabanovou Leoše Janáčka, kterou se Národní divadlo pomalu chystá na dvojí janáčkovské výročí (150. výročí narození a 100. výročí premiéry světově nejúspěšnější opery Její pastorkyňa), které oslaví v roce 2004 hudebním festivalem Janáčkovo Brno 2004. Ve výhledu je i Beethovenův Fidelio a obnovená premiéra Verdiho Aidy. Po více než čtyřiceti letech se na brněnské jeviště vrátí Verdiho Maškarní ples, v režii hostující Nicoly Raabové. Zpěvohra nabídne tři nové tituly: původní český muzikál Václava Matějky a Zdeňka Bartáka Kristián, inspirovaný pamětnickým filmem s Oldřichem Novým, Offenbachovu Krásnou Helenu a Divotvorný hrnec s hostujícím Josefem Dvořákem. Činohra zahájí sezonu obnovenou premiérou Hamleta, dočasně staženého kvůli onemocnění Igora Bareše. V obnoveném nastudování se v titulní roli objeví nový člen souboru Petr Bláha. Před vánocemi bude uvedena hra francouzské autorky Yasminy Rezy Život na tři. Cyklus historických pláten rozšíří Schillerův Don Carlos, Hráčem bude pokračovat cyklus Kaločových adaptací Dostojevského. Posledním titulem sezony bude Claudelovo divadelní oratorium Kniha o Kryštofu Kolumbovi. Před koncem roku se uskuteční festival věnovaný 120. výročí založení Mahenova divadla, jehož vrcholem by měla být premiéra Fidelia a hostování vídeňského Volkstheateru. Městské divadlo Brno zahájilo českou premiérou Kohoutovy komedie Dvě gorily proti mafii, mezi očekávanými tituly se objeví Přelet nad kukaččím hnízdem podle Wassermanovy dramatizace románu Kena Keseyho, pravděpodobně Shakespearův Jindřich VIII., Beckettovo Čekání na Godota, Mošova dramatizace Haškových Osudů dobrého vojáka Švejka a Kanderův muzikál Kabaret.
BRNO - Národní divadlo společně s Městským divadlem čekají i další organizační změny. V této sezoně se jich sice nedotknou, ale rozhodnutí zastupitelstva města Brna ze začátku září poznamenalo už nyní atmosféru v souboru zpěvohry Národního divadla. Od 1. 1. 2004 totiž přejde soubor zpěvohry ND do Městského divadla - proti těmto přesunům však zástupci zpěvohry protestují. Její umělecký šéf, Jiří Horký, uvedl, že se obává likvidace žánru operety v brněnském regionu, ke které může dojít začleněním souboru do divadla orientovaného především na současný a původní muzikál. Výsledkem schválené restrukturalizace bude třísouborové Městské divadlo, které se bude orientovat na činohru, muzikál i zpěvohru, a jehož soubory nebudou striktně oddělené, ale budou se prostupovat. Pro začlenění zpěvoherního souboru budou vhodné technické podmínky po otevření nové divadelní budovy MDB, soudobé hudební scény. Národní divadlo připravilo pro novou sezonu sedmnáct premiér, Městské divadlo Brno chystá čtyři činohry a jeden muzikál. Baletní soubor Národního divadla uvede dvě novinky, obě v české premiéře: taneční drama Ivan Hrozný s hudbou Sergeje Prokofjeva, v režii a choreografii Libora Vaculíka a klasický balet Ludwiga Minkuse Bajadéra v choreografii Jaroslava Slavického. Ze dvou českých titulů uvedla opera již Dvořákova Jakobína a připravuje Káťu Kabanovou Leoše Janáčka, kterou se Národní divadlo pomalu chystá na dvojí janáčkovské výročí (150. výročí narození a 100. výročí premiéry světově nejúspěšnější opery Její pastorkyňa), které oslaví v roce 2004 hudebním festivalem Janáčkovo Brno 2004. Ve výhledu je i Beethovenův Fidelio a obnovená premiéra Verdiho Aidy. Po více než čtyřiceti letech se na brněnské jeviště vrátí Verdiho Maškarní ples, v režii hostující Nicoly Raabové. Zpěvohra nabídne tři nové tituly: původní český muzikál Václava Matějky a Zdeňka Bartáka Kristián, inspirovaný pamětnickým filmem s Oldřichem Novým, Offenbachovu Krásnou Helenu a Divotvorný hrnec s hostujícím Josefem Dvořákem. Činohra zahájí sezonu obnovenou premiérou Hamleta, dočasně staženého kvůli onemocnění Igora Bareše. V obnoveném nastudování se v titulní roli objeví nový člen souboru Petr Bláha. Před vánocemi bude uvedena hra francouzské autorky Yasminy Rezy Život na tři. Cyklus historických pláten rozšíří Schillerův Don Carlos, Hráčem bude pokračovat cyklus Kaločových adaptací Dostojevského. Posledním titulem sezony bude Claudelovo divadelní oratorium Kniha o Kryštofu Kolumbovi. Před koncem roku se uskuteční festival věnovaný 120. výročí založení Mahenova divadla, jehož vrcholem by měla být premiéra Fidelia a hostování vídeňského Volkstheateru. Městské divadlo Brno zahájilo českou premiérou Kohoutovy komedie Dvě gorily proti mafii, mezi očekávanými tituly se objeví Přelet nad kukaččím hnízdem podle Wassermanovy dramatizace románu Kena Keseyho, pravděpodobně Shakespearův Jindřich VIII., Beckettovo Čekání na Godota, Mošova dramatizace Haškových Osudů dobrého vojáka Švejka a Kanderův muzikál Kabaret.
</TEXT>
</DOC>
</CZE>