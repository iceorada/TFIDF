<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020807001</DOCID>
<DOCNO>LN-20020807001</DOCNO>
<DATE>08/07/02</DATE>
<TITLE>
PRAHA - Jeden z nejslavnějších českých diplomatů byl odvolán z funkce velvyslance. Oficiální důvod zatím nikdo nezveřejnil. Jisté však je, že Petr Přibík, velvyslanec v Pákistánu a Afghánistánu, zhruba před měsícem kritizoval dva ministry za to, že zrušili svou cestu do Afghánistánu. Zemanovu kabinetu se tak těsně před koncem své činnosti podařilo odvolat muže, o němž před časem vlivný americký senátor Jesse Helms prohlásil, že kvůli svému působení na Kubě pomohl rozšíření NATO více než celá česká vláda. "Když byly ve vládě projednávány personální změny, vystoupil jsem a důrazně informoval členy vlády o konfliktu s velvyslancem," řekl ministr obrany Jaroslav Tvrdík. Ministr ale zároveň kolegy ve vládě upozornil, že se později mohou objevit podezření, že za Přibíkovým odvoláním stojí on. Proto pro velvyslancovo odvolání nehlasoval. Spor mezi Přibíkem a dvěma ministry vznikl poté, co Jaroslav Tvrdík a Jan Kavan na začátku června, dva dny před odletem, zrušili v době vrcholící volební kampaně dlouho připravovanou cestu do Afghánistánu. Přibík jim přitom domluvil schůzky s vrcholnými afghánskými představiteli včetně krále Záhira Šáha. Oficiálním důvodem zrušení cesty bylo to, že letadlo, které mělo ministry přepravovat nebylo vybaveno pro lety v oblasti bojů. Ministry pak rozzlobily výroky, ve kterých Přibík jejich chování označil za "amatérské vměšování do profesionálně provedené práce, které zaplatí daňoví poplatníci". Oficiální důvod odvolání nikdo velvyslanci dosud nesdělil. Vláda rozhodla už 26. června, prezident její rozhodnutí podepsal 9. července. Dodnes ho však Přibík nedostal. "Vůbec tomu nerozumím. Měsíc chodím po světě a vůbec nevím, že jsem odvolaný," komentoval své odvolání Petr Přibík. "S některými lidmi jsem nevycházel a toto může být jejich odveta," dodal.
</TITLE>
<TEXT>
Ministerstvo zahraničí tvrdí, že při Přibíkově odvolání postupovalo standardně. "Po třech letech v tak náročném klimatickém, politickém a bezpečnostním teritoriu jsou diplomati střídáni běžně," řekl mluvčí ministerstva zahraničí Karel Borůvka. Bývalý ministr zahraničí Jan Kavan už proti Přibíkovi volí ostřejší slova. "Pokud si pamatuji, bylo těch důvodů několik. Jedním z nich byl i zamítavý postoj pana Přibíka k některým povinnostem, které má ze zákona velvyslanec při zajišťování voleb v zahraničí. Dlouhodobou nespokojenost vyjadřoval i jeho přímý nadřízený na ministerstvu," řekl Kavan. Bývalý ministr příliš nechce komentovat, proč jeho odvolání velvyslanci dosud nikdo oficiálně neoznámil. "Je to věc, kterou realizují úředníci. Poté, co vláda (bývalá sociálnědemokratická vláda Miloše Zemana, pozn. red.) 26. června rozhodla, bylo vše v rukou příslušných úředníků. Tím se ministr zahraničí skutečně nezabývá," uvedl Kavan. Přibík důvody ministerstva zahraničních věcí odmítá. Ze své funkce byl odvolán po dvou a půl roce: obvykle diplomaté slouží na zahraničních misích čtyři roky, mnozí čeští diplomaté však ještě déle. Odvolaný velvyslanec by měl pákistánský Islámábád opustit až v prosinci. Na jeho místo nastoupí Alexandr Langer z ministerstva zahraničí.
</TEXT>
<HEADING>
Přibík chce zůstat déle
</HEADING>
<TEXT>
Přibík ovšem usiluje o to, aby zůstal ještě o několik měsíců déle. Chce dořešit soud s vrahy dvou českých turistů. A postarat se o peníze pro pákistánský hospic svatého Josefa, který pečuje o nemocné děti a nad nímž drží velvyslanec se svou ženou Natálií ochrannou ruku. Renomé si Přibík získal také díky jednáním s novou afghánskou vládou. Příprava Kavanovy a Tvrdíkovy cesty představovala pro Přibíka obtížný úkol. Na vlastní pěst vyrazil autem z pákistánského Islámábádu do Kábulu. V afghánském hlavním městě nefungují hotely, proto se 65letý Přibík na cestu vybavil spacím pytlem. Pro většinu diplomatů by taková cesta byla nepředstavitelná, obvykle se totiž bojí vyjít i do kábulských ulic. Tím jeho diplomatické zásluhy ovšem nekončí. Většinu svých zásluh "nasbíral" při misi na Kubě, kde působil jako chargé d'affaires. Když jej Praha chtěla povýšit na velvyslance, nedostala k tomu kubánský souhlas. Castrovi vadilo, že se Přibík stýkal s disidenty. V oficiální zprávě kubánského ministerstva zahraničí se dokonce píše, že sídlo české diplomatické mise "používal jako zástěrku pro své nelegální aktivity". Diplomatická imunita podle Kubánců Přibíkovi sloužila jako kamufláž k "útokům proti kubánské revoluci". Kubánská zpráva označila českého diplomata za člověka, který se stýkal s "kubánsko-americkou mafií" a sloužil jako prostředník mezi kubánsko-americkou národní nadací Freedom House a podvratnými skupinami na Kubě. Do doby působení Petra Přibíka na Kubě se rovněž datuje počátek pravidelných rezolucí předkládaných českou vládou Komisi OSN pro lidská práva za nápravu poměrů na Kubě.
</TEXT>
<HEADING>
SPOR O CESTU DO AFGHÁNISTÁNU
</HEADING>
<TEXT>
* Velvyslanec Petr Přibík přichystal cestu ministrů Tvrdíka a Kavana * Ti ji zrušili * Přibík ministry kritizoval * Vláda Přibíka odvolala
* Velvyslanec Petr Přibík přichystal cestu ministrů Tvrdíka a Kavana * Ti ji zrušili * Přibík ministry kritizoval * Vláda Přibíka odvolala
</TEXT>
</DOC>
<DOC>
<DOCID>LN-20020807002</DOCID>
<DOCNO>LN-20020807002</DOCNO>
<DATE>08/07/02</DATE>
<TITLE>
PRAHA - Hokejista, zpěvák, tanečník. I ti by mohli zasednout po podzimních volbách v Senátu. Politické strany totiž oslovují nebývalé množství populárních tváří. Nejpilněji si v tomto ohledu počínala Unie svobody-DEU. Ve dvou okrscích, kde ještě strana nemá jasného kandidáta, bude asi podporovat nezávislé "známé tváře". V listopadu se bude rozhodovat o obsazení sedmadvaceti senátorských křesel. V Ostravě se bude unie rozhodovat mezi písničkářem Pavlem Dobešem, který kandiduje za Balbínovu poetickou stranu, a bývalým hokejovým reprezentantem Františkem Černíkem ze Sdružení nezávislých. "Podle mého názoru tu má větší šanci pan Černík," řekl včera místopředseda US-DEU Robert Kolář. Černíka by tak unionisté podpořili i na úkor ostravského zastupitele Radoslava Štědroně, svého původního kandidáta. Další slavný hokejista by mohl za unionisty kandidovat v Pelhřimově. "Jednali jsme s bývalým hokejovým reprezentantem Jaroslavem Holíkem. Ten si vzal týden na rozmyšlenou," potvrdil Kolář.
</TITLE>
<TEXT>
Oslovením těchto osobností US-DEU podstatně rozšířila "svůj" sbor celebrit. V Kladně bude za unionisty jako nezávislý kandidovat tanečník a šéf baletu Národního divadla Vlastimil Harapes. Unionisté však nejsou jediní, kdo se chce na senátní volby vyzbrojit slavným jménem. ODS ve Strakonicích coby svého kandidáta postaví cestovatele Pavla Pavla, který se proslavil, když dokázal, jak mohly být v minulosti přemisťovány slavné obří sochy na Velikonočních ostrovech. "Po roce 1998 se začínají slavné tváře mezi senátními kandidáty množit," potvrzoval včera LN politolog Zdeněk Zbořil s tím, že v zahraničí nejsou celebrity v politice nijak častým jevem. Podle něj je však otázkou, zda politické strany, které známé osobnosti nominují, myslí jejich kandidaturu vážně, nebo pouze potřebují "někoho na vývěsní štít".
</TEXT>
<HEADING>
Šlechta by měla mít v politice zastoupení
</HEADING>
<TEXT>
Zbořil však s trendem rostoucího počtu slavných osobností v horní komoře nesouhlasí. "Je to přesně tak, jak by to být nemělo. V Senátu by měli být lidé vzdělaní a moudří, a ne celebrity," prohlašoval. "Chápu, že lidé typu třeba Lucie Bílé nebo Jaromíra Jágra se účastní předvolebních kampaní, ale sami by v Senátu sedět neměli," doplňoval Zbořil. Zvláštní množinu mezi hvězdami sportovního nebo kulturního nebe tvoří příslušníci šlechty. Unionisté tak například ve strakonickém obvodu nominovali Karla Schwarzenberga. Ke šlechtě nemá politolog Zbořil výhrady. "To není zas tak hloupý nápad. Šlechta je sociální skupina, která by také měla mít v politice zastoupení," uvedl a dodal, že podle něj je pro šlechtice Senát lepším místem než Poslanecká sněmovna. "Je ale nevhodné stavět konkrétně Schwarzenberga ve Strakonicích, kde ho nemají lidé rádi," připomínal politolog. Na celou situaci se tak Zbořil dívá s nadhledem. "Kdyby snad někdy měly v Senátu všechny tyhle hvězdy většinu, tak aspoň bude sranda," uzavírá.
Zbořil však s trendem rostoucího počtu slavných osobností v horní komoře nesouhlasí. "Je to přesně tak, jak by to být nemělo. V Senátu by měli být lidé vzdělaní a moudří, a ne celebrity," prohlašoval. "Chápu, že lidé typu třeba Lucie Bílé nebo Jaromíra Jágra se účastní předvolebních kampaní, ale sami by v Senátu sedět neměli," doplňoval Zbořil. Zvláštní množinu mezi hvězdami sportovního nebo kulturního nebe tvoří příslušníci šlechty. Unionisté tak například ve strakonickém obvodu nominovali Karla Schwarzenberga. Ke šlechtě nemá politolog Zbořil výhrady. "To není zas tak hloupý nápad. Šlechta je sociální skupina, která by také měla mít v politice zastoupení," uvedl a dodal, že podle něj je pro šlechtice Senát lepším místem než Poslanecká sněmovna. "Je ale nevhodné stavět konkrétně Schwarzenberga ve Strakonicích, kde ho nemají lidé rádi," připomínal politolog. Na celou situaci se tak Zbořil dívá s nadhledem. "Kdyby snad někdy měly v Senátu všechny tyhle hvězdy většinu, tak aspoň bude sranda," uzavírá.
</TEXT>
</DOC>
<DOC>
<DOCID>LN-20020807003</DOCID>
<DOCNO>LN-20020807003</DOCNO>
<DATE>08/07/02</DATE>
<TITLE>
Reklama na tabákové výrobky jednoznačně ovlivňuje počet kuřáků, a i když to není jediný vliv, jde o jeden z nejpodstatnějších (kromě reklamy jmenujme dále alespoň cenu cigaret, kouření ve veřejných prostorách a celkově sociální přijatelnost kouření ve společnosti). Analýza, kterou provedla Světová banka ve 102 zemích, prokázala, že tam, kde platil mezi lety 1981 a 1991 kompletní zákaz reklamy na tabákové výrobky, spotřeba cigaret výrazně poklesla (www.worldbank.org). Bohužel, tabáková epidemie se od ostatních epidemií liší v jednom velmi podstatném detailu: šířit ji se totiž výrobcům cigaret vyplácí, zatímco výrobce viru HIV nebo tuberkulózy bychom nenašli. Tabáková reklama je orientovaná především na děti a dospívající. Osm až devět kuřáků z 10 začne totiž kouřit dřív, než dosáhnou 18 let.
</TITLE>
<TEXT>
Prostou úvahou tedy dospějeme k závěru, že kdyby ke kouření nebyly lákány děti, za takových 30 let by prakticky nebylo komu cigarety prodávat. Stačí se na reklamu blíže podívat: dospělí většinou nemívají u postele ani mayovku, ani plyšového velblouda, nechybí jim přízeň party, nevzrušují je závody motocyklů, snowboardy nebo rockové koncerty.
</TEXT>
<HEADING>
Minimální obrana
</HEADING>
<TEXT>
To, že cigarety patří ještě stále mezi volně prodejné zboží, souvisí s tím, že jsme na jejich ničivý vliv přišli pozdě. Zákaz reklamy je minimální obrana - není ani zákazem kouření, ani zákazem prodeje! Tabák (jako jediné spotřební zboží na světě) zabije celkem polovinu svých konzumentů, a to když je používán k tomu účelu, k němuž byl vyroben, tedy ke kouření. Jen ve 20. století si tak cigarety mohou připsat víc obětí než obě světové války dohromady (100 milionů). V tomto století to bude celá miliarda. Obavy z toho, že zákaz reklamy a následný pokles spotřeby cigaret budou znamenat ztrátu pracovních míst, jsou naprosto neopodstatněné místo cigaret by se vyrábělo, propagovalo, zdaňovalo a prodávalo jiné zboží. Tři ze čtyř dospělých kuřáků, kteří by raději nekouřili, kdyby si mohli vybrat, by nám jistě dokázali říct, za co by raději peníze určené na cigarety utratili. Z toho mimo jiné vyplývá, že kouření vůbec není svobodné rozhodnutí. Pro závislé na nikotinu je skutečně obtížné přestat tato závislost je podobná závislosti na heroinu, kokainu nebo amfetaminu. Řešením nejsou v tomto případě ani preventivní programy - ty s poselstvím, že kouření je "dospělé rozhodnutí", budí dojem, že kouření je dospělá aktivita, a tím jsou vlastně lákány opět především děti. Proto tento typ programů tabákový průmysl štědře podporuje (u nás Philip Morris/Altria a jeho program Prožít mládí bez tabáku nebo Dokážu to). S tím také souvisí fakt, že děti, které mají mobil, méně kouří: už totiž vlastní jeden atribut dospělosti, a nemusejí si tudíž pořizovat druhý. Tuzemský výrobce cigaret píše na krabičky dobrovolně: Určeno jen dospělým. Pouhé omezení reklamy však rozhodně nestačí, protože se dá vždy nějakým způsobem obejít. Typickým příkladem je v tomto případě nepřímá reklama (sponzorování, vytváření image, rozdávání reklamních předmětů). Ta bývá mnohdy ještě účinnější než reklama přímá (billboardy, inzeráty v tisku). Mezi 36 mili21ony stran dokumentů tabákového průmyslu (www.tobaccodocuments.com) můžeme najít příklady nepřímé reklamy, jako je dopis Sylvestera Stallona, v němž přijímá 500 000 dolarů za to, že v 5 filmech bude kouřit cigarety určité značky. Rovněž srovnávání s jinými příčinami smrti pokulhává. K automobilové nehodě totiž dojde jen při porušení pravidel silničního provozu nebo technického stavu vozidla. Tedy, dá se jezdit bezpečně. Alkohol sice konzumuje většina populace, ovšem závislá jsou na něm asi 3 % konzumentů - v případě kouření dosahuje počet závislých na nikotinu asi 75 %. U alkoholu navíc existuje určitá "prospěšná" dávka (20 g/den). U cigaret bezpečná dávka neexistuje, každá cigareta poškozuje. Riziko z kouření je tak zcela nesrovnatelné s jakoukoli jinou příčinou smrti, které lze předejít: nemoci způsobené tabákem jsou u nás příčinou 22 000 (každého pátého) úmrtí ročně, dopravní nehody asi 1400, alkohol přímo kolem 300. Představte si sýr, který by zabil polovinu svých konzumentů: to by média žádala mnohem víc, než jen zákaz reklamy na takový výrobek! Držme tedy palce sami sobě, aby noví zákonodárci zákaz smrtonosné reklamy konečně přijali. Vyhnou se tak mimo jiné tomu, že o nich budou novináři v budoucnosti psát jako o politicích zkorumpovaných tabákovým průmyslem. To se totiž stalo i Margaret Thatcherové či Kennethu Clarkovi, kteří byli proti direktivě zakazující tuto reklamu.
To, že cigarety patří ještě stále mezi volně prodejné zboží, souvisí s tím, že jsme na jejich ničivý vliv přišli pozdě. Zákaz reklamy je minimální obrana - není ani zákazem kouření, ani zákazem prodeje! Tabák (jako jediné spotřební zboží na světě) zabije celkem polovinu svých konzumentů, a to když je používán k tomu účelu, k němuž byl vyroben, tedy ke kouření. Jen ve 20. století si tak cigarety mohou připsat víc obětí než obě světové války dohromady (100 milionů). V tomto století to bude celá miliarda. Obavy z toho, že zákaz reklamy a následný pokles spotřeby cigaret budou znamenat ztrátu pracovních míst, jsou naprosto neopodstatněné místo cigaret by se vyrábělo, propagovalo, zdaňovalo a prodávalo jiné zboží. Tři ze čtyř dospělých kuřáků, kteří by raději nekouřili, kdyby si mohli vybrat, by nám jistě dokázali říct, za co by raději peníze určené na cigarety utratili. Z toho mimo jiné vyplývá, že kouření vůbec není svobodné rozhodnutí. Pro závislé na nikotinu je skutečně obtížné přestat tato závislost je podobná závislosti na heroinu, kokainu nebo amfetaminu. Řešením nejsou v tomto případě ani preventivní programy - ty s poselstvím, že kouření je "dospělé rozhodnutí", budí dojem, že kouření je dospělá aktivita, a tím jsou vlastně lákány opět především děti. Proto tento typ programů tabákový průmysl štědře podporuje (u nás Philip Morris/Altria a jeho program Prožít mládí bez tabáku nebo Dokážu to). S tím také souvisí fakt, že děti, které mají mobil, méně kouří: už totiž vlastní jeden atribut dospělosti, a nemusejí si tudíž pořizovat druhý. Tuzemský výrobce cigaret píše na krabičky dobrovolně: Určeno jen dospělým. Pouhé omezení reklamy však rozhodně nestačí, protože se dá vždy nějakým způsobem obejít. Typickým příkladem je v tomto případě nepřímá reklama (sponzorování, vytváření image, rozdávání reklamních předmětů). Ta bývá mnohdy ještě účinnější než reklama přímá (billboardy, inzeráty v tisku). Mezi 36 mili21ony stran dokumentů tabákového průmyslu (www.tobaccodocuments.com) můžeme najít příklady nepřímé reklamy, jako je dopis Sylvestera Stallona, v němž přijímá 500 000 dolarů za to, že v 5 filmech bude kouřit cigarety určité značky. Rovněž srovnávání s jinými příčinami smrti pokulhává. K automobilové nehodě totiž dojde jen při porušení pravidel silničního provozu nebo technického stavu vozidla. Tedy, dá se jezdit bezpečně. Alkohol sice konzumuje většina populace, ovšem závislá jsou na něm asi 3 % konzumentů - v případě kouření dosahuje počet závislých na nikotinu asi 75 %. U alkoholu navíc existuje určitá "prospěšná" dávka (20 g/den). U cigaret bezpečná dávka neexistuje, každá cigareta poškozuje. Riziko z kouření je tak zcela nesrovnatelné s jakoukoli jinou příčinou smrti, které lze předejít: nemoci způsobené tabákem jsou u nás příčinou 22 000 (každého pátého) úmrtí ročně, dopravní nehody asi 1400, alkohol přímo kolem 300. Představte si sýr, který by zabil polovinu svých konzumentů: to by média žádala mnohem víc, než jen zákaz reklamy na takový výrobek! Držme tedy palce sami sobě, aby noví zákonodárci zákaz smrtonosné reklamy konečně přijali. Vyhnou se tak mimo jiné tomu, že o nich budou novináři v budoucnosti psát jako o politicích zkorumpovaných tabákovým průmyslem. To se totiž stalo i Margaret Thatcherové či Kennethu Clarkovi, kteří byli proti direktivě zakazující tuto reklamu.
</TEXT>
</DOC>
<DOC>
<DOCID>LN-20020807004</DOCID>
<DOCNO>LN-20020807004</DOCNO>
<DATE>08/07/02</DATE>
<TITLE>
ŘÍM - Nečekané přátelství jednoho z nejpravicovějších evropských politiků a muže, který nostalgicky vzpomíná na časy komunistické říše, se má podle všeho dočkat pokračování i v další generaci. Dcery italského premiéra Silvia Berlusconiho Barbara a Eleonora totiž nyní hostí v rodinné vile na Sardinii Mášu a Káťu Putinovy, dcery ruského prezidenta. Italský list Corriere della Sera píše, že svou vrstevnici Mášu a o rok mladší Káťu sice pozvala 18letá Barbara. Noviny ale za celým plánem vidí přímo premiéra. Berlusconi totiž rád zdůrazňuje, že je od loňského summitu světových mocností v Janově hlavním průkopníkem nových vztahů Západu s Ruskem. Tuto politickou image chce zjevně stvrdit i vazbami rodinných příslušníků. Pro Berlusconiho jsou prázdniny především příležitostí ke zhubnutí chce shodit deset kilo. Zatímco sám má na talíři naservírována jen přísně dietní jídla, dívkám nikdo v ničem neodpírá. Čtveřice nových kamarádek je vídána po večerech v dobrých podnicích mezi Porto Cervo a Porto Rondo.
</TITLE>
<TEXT>
Zprávy tisku nic neříkají o mužském doprovodu mladých dívek (kromě početné ochranky). Ví se ale, že u Berlusconiho právě je i populární italský zpěvák Mariano Apicella.
</TEXT>
<HEADING>
Dojde i na svatbu
</HEADING>
<TEXT>
Italský premiér spolu s Marianem složil svého času i několik písní. Když pak před rokem navštívil Moskvu, nechal mu k překvapení celé italské delegace prezident Putin zahrát při oficiální slavnostní večeři v Kremlu právě jednu z těchto písniček. Je vysoce pravděpodobné, že Berlusconi, který si v mládí přivydělával jako zpěvák na lodích při okružních plavbách po Středomoří, nyní baví Mášu a Káťu svým pěveckým uměním. Zatímco především Barbara Berlusconiová je mediálně poměrně známá, ví se toho o ruských sestrách jen málo. Nejspíš ale našly prominentní Italky a Rusky rychle společný jazyk. Všem se dostalo elitního vzdělání. Putinovy absolvovaly prestižní lyceum při německé ambasádě v Moskvě, umějí plynně německy, francouzsky a anglicky. Barbara se při studiích v Monze zas naučila základy ruštiny. Máša by údajně velice ráda od podzimu pokračovala ve studiích v Německu, ale prezidentský otec by dal přednost více vlasteneckému kroku třeba dceřinu studiu na vyhlášeném moskevském Institutu mezinárodních vztahů. Barbara má nastoupit ke studiu managementu na milánské univerzitě. Otce dívek, Berlusconiho i Putina, spojuje záliba ve sportu. Možná právě to rozhodlo, proč si tak poměrně rychle padli do oka. Dcery tuto vlastnost podědily. Především o Máše a Kátě se ví, že jsou téměř profesionální snowboardistky - což je návyk, který se jim nyní skvěle může hodit při výletech na vodních lyžích. Koncem měsíce by měl za dcerami přijet prezident Vladimir Putin. Společně s Berlusconiovými mají podle některých informací všichni Putinovi odjet na svatbu dcery španělského premiéra Josého Maríi Aznara do Madridu. Právě tento společenský hit sezony je údajně důvodem, proč Silvio Berlusconi nyní tak usilovně shazuje váhu. Chce se prostě předvést v plné parádě. A s opálenými, pružnými a zářícími mladými ženami po boku.
Italský premiér spolu s Marianem složil svého času i několik písní. Když pak před rokem navštívil Moskvu, nechal mu k překvapení celé italské delegace prezident Putin zahrát při oficiální slavnostní večeři v Kremlu právě jednu z těchto písniček. Je vysoce pravděpodobné, že Berlusconi, který si v mládí přivydělával jako zpěvák na lodích při okružních plavbách po Středomoří, nyní baví Mášu a Káťu svým pěveckým uměním. Zatímco především Barbara Berlusconiová je mediálně poměrně známá, ví se toho o ruských sestrách jen málo. Nejspíš ale našly prominentní Italky a Rusky rychle společný jazyk. Všem se dostalo elitního vzdělání. Putinovy absolvovaly prestižní lyceum při německé ambasádě v Moskvě, umějí plynně německy, francouzsky a anglicky. Barbara se při studiích v Monze zas naučila základy ruštiny. Máša by údajně velice ráda od podzimu pokračovala ve studiích v Německu, ale prezidentský otec by dal přednost více vlasteneckému kroku třeba dceřinu studiu na vyhlášeném moskevském Institutu mezinárodních vztahů. Barbara má nastoupit ke studiu managementu na milánské univerzitě. Otce dívek, Berlusconiho i Putina, spojuje záliba ve sportu. Možná právě to rozhodlo, proč si tak poměrně rychle padli do oka. Dcery tuto vlastnost podědily. Především o Máše a Kátě se ví, že jsou téměř profesionální snowboardistky - což je návyk, který se jim nyní skvěle může hodit při výletech na vodních lyžích. Koncem měsíce by měl za dcerami přijet prezident Vladimir Putin. Společně s Berlusconiovými mají podle některých informací všichni Putinovi odjet na svatbu dcery španělského premiéra Josého Maríi Aznara do Madridu. Právě tento společenský hit sezony je údajně důvodem, proč Silvio Berlusconi nyní tak usilovně shazuje váhu. Chce se prostě předvést v plné parádě. A s opálenými, pružnými a zářícími mladými ženami po boku.
</TEXT>
</DOC>
<DOC>
<DOCID>LN-20020807005</DOCID>
<DOCNO>LN-20020807005</DOCNO>
<DATE>08/07/02</DATE>
<GEOGRAPHY>JERUZALÉM</GEOGRAPHY>
<TEXT>
Mladá Palestinka byla včera předvedena před izraelský soud. Teprve šestnáctiletá arabská dívka u soudu přiznala, že chtěla spáchat sebevražedný atentát. Žádné výbušniny u ní ale policie nenašla. Dívka byla zadržena v arabské severní části Jeruzaléma na základě informací izraelské tajné služby. Izraelský premiér Ariel Šaron včera podpořil návrh, který umožní, aby byli Arabové žijící v Izraeli zbavováni za útok proti židovskému státu občanství, případně trvalého pobytu. Organizace spojených národů včera současně vyzvala izraelské jednotky, aby se stáhly z území Západní břehu, kde Izrael vyhlásil totální blokádu.
</TEXT>
</DOC>
<DOC>
<DOCID>LN-20020807006</DOCID>
<DOCNO>LN-20020807006</DOCNO>
<DATE>08/07/02</DATE>
<TEXT>
Unionisté mají vlastně pravdu. Proč by senátorem nemohl být herec, baletní mistr, písničkář nebo třeba hokejista. Demokracie je přece vláda lidu a politika musí otevírat dveře všem, kdo mají opravdový zájem o věci veřejné. Jenže v tom to právě vězí. U některých celebritních adeptů na senátorské křeslo, s nimiž politické strany počítají do listopadových voleb, není tak úplně jisté, jestli se oni zajímají o politiku, nebo jestli politika, přesněji politici, stojí o ně. Straničtí stratégové samozřejmě vědí, že známý obličej je v senátních volbách, k nimž chodí sotva třetina voličů, kapitál k nezaplacení. Taková Tvář, Jméno, Legenda dokáže okamžitě přitáhnout pozornost, a to s lehkostí a trvalostí, jaké stranický "šmok" poctivě šplhající po žebříčku moci nikdy nedosáhne. V přímé a opakované sázce na Obličej se ale skrývá velké nebezpečí. Politická strana, není-li z podstaty "obličejová" jako třeba balbínovci, tím de facto přiznává vypočítavost svého záměru a zároveň prozrazuje, že ve svých řadách moc skutečných osobností nemá. Myslet si, že to voliči nepoznají, je naivní.
</TEXT>
</DOC>
<DOC>
<DOCID>LN-20020807007</DOCID>
<DOCNO>LN-20020807007</DOCNO>
<DATE>08/07/02</DATE>
<TITLE>
Varování zřejmě souvisí s přípravou útoku na Irák
</TITLE>
<GEOGRAPHY>LONDÝN/PRAHA</GEOGRAPHY>
<TEXT>
Spojené státy vyzvaly svět, aby si vytvořil dostatečné zásoby ropy. Jde tak o další náznak, že by se USA mohly chystat na operaci v Iráku. Tímto opatřením lze předejít krátkodobému vzestupu cen, který bude možnou operaci proti Bagdádu provázet. Americký ministr energetiky Spencer Abraham ale odmítá, že by jeho výzva měla souvislost s jakoukoli akcí. "Nejde o nic konkrétního. Naznačili jsme, že doplníme naše rezervy a ostatní by měli zvážit, jestli jsou jejich rezervy dostatečné," řekl Abraham na londýnské Mezinárodní burze ropných produktů. Nouzové zásoby ropy se zpravidla tvoří na 90 dní. Tak je tomu i v Evropské unii. Česko to ovšem nesplňuje, a s EU si proto vyjednalo výjimku. ČR má nyní zásoby na více než 70 dní. Zásob na 90 dní bychom měli dosáhnout v roce 2005. Operace v Iráku by mohla krátkodobě zvýšit ceny ropy na světových trzích. "To by mohlo mít i dopad na ceny benzinu. Dlouhodobě by se ale dal tento výpadek dodávek ropy nahradit," soudí analytik PPF Pavel Kohout. Podle něj má eminentní zájem o zvyšování dodávek ropy na světové trhy například Rusko.
LONDÝN/PRAHA - Spojené státy vyzvaly svět, aby si vytvořil dostatečné zásoby ropy. Jde tak o další náznak, že by se USA mohly chystat na operaci v Iráku. Tímto opatřením lze předejít krátkodobému vzestupu cen, který bude možnou operaci proti Bagdádu provázet. Americký ministr energetiky Spencer Abraham ale odmítá, že by jeho výzva měla souvislost s jakoukoli akcí. "Nejde o nic konkrétního. Naznačili jsme, že doplníme naše rezervy a ostatní by měli zvážit, jestli jsou jejich rezervy dostatečné," řekl Abraham na londýnské Mezinárodní burze ropných produktů. Nouzové zásoby ropy se zpravidla tvoří na 90 dní. Tak je tomu i v Evropské unii. Česko to ovšem nesplňuje, a s EU si proto vyjednalo výjimku. ČR má nyní zásoby na více než 70 dní. Zásob na 90 dní bychom měli dosáhnout v roce 2005. Operace v Iráku by mohla krátkodobě zvýšit ceny ropy na světových trzích. "To by mohlo mít i dopad na ceny benzinu. Dlouhodobě by se ale dal tento výpadek dodávek ropy nahradit," soudí analytik PPF Pavel Kohout. Podle něj má eminentní zájem o zvyšování dodávek ropy na světové trhy například Rusko.
</TEXT>
</DOC>
<DOC>
<DOCID>LN-20020807008</DOCID>
<DOCNO>LN-20020807008</DOCNO>
<DATE>08/07/02</DATE>
<TITLE>
Včera začalo v Mnichově mistrovství Evropy v atletice. Paula Radcliffová vyhrála závod v běhu na deset kilometrů v novém evropském rekordu.
</TITLE>
<TEXT>
Zpravodajství o šampionátu čtěte na stranách 22 a 24
</TEXT>
</DOC>
<DOC>
<DOCID>LN-20020807009</DOCID>
<DOCNO>LN-20020807009</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Novým mluvčím ministerstva zemědělství se stane Martin Severa, jehož tvář je známá především z TV Nova. "Dostal jsem nabídku, které jsem neodolal," komentoval to stručně Severa. Už dříve odmítl nastoupit jako moderátor Událostí v České televizi. V nové pozici slibuje vstřícnost k novinářům a veřejnosti. "Mediální politika ministerstva zemědělství by měla být naprosto otevřená," míní Severa. Resort, pro nějž bude pracovat, považuje za důležitý a klíčový při vstupu země do EU.
</TEXT>
</DOC>
<DOC>
<DOCID>LN-20020807010</DOCID>
<DOCNO>LN-20020807010</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Vrahem policisty z metra je stavební dělník z Ruska. Policisté už ověřili mužovu totožnost. Třiapadesátiletý Alexandr Kručinin žil v tuzemsku od roku 1994 legálně, dva roky v zemi pobývá nelegálně, živil se pracemi na stavbách. V ČR nebyl dosud trestán. Naposledy žil v pronajatém bytě v Praze 4. Domovní prohlídka policistům potvrdila totožnost zadrženého útočníka, motiv jeho činu však neobjasnila. Pachatel tvrdí, že chtěl upozornit na problémy legalizace pobytu cizinců v ČR. Všechny údaje, které dosud policie o muži zjistila, bude nyní ověřovat přes Interpol v Rusku. Policisté nadále čekají na expertizy výbušnin a psychologický posudek pachatele.
</TEXT>
</DOC>
<DOC>
<DOCID>LN-20020807011</DOCID>
<DOCNO>LN-20020807011</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Městský soud v Praze včera uzavřel ojedinělý případ nelegálního obchodu s uspávacími léky. K šestiletému vězení byli odsouzeni někdejší chirurg z pražské Bulovky Petr Votruba a bývalá provozovatelka lékárny Hana Vagnerová. O rok víc senát uložil Slovákovi Štefanu Majerníkovi, který měl organizovat "export" léků do Skandinávie. S podmínkou vyvázla magistra Jitka Hulíková. Všichni kromě Majerníka musejí zaplatit vysoké peněžité tresty. Lékař se přes magistru napojil na provozovatelku lékárny a od ní protizákonně odebral asi 360 kilogramů rohypnolu a diazepamu.
</TEXT>
</DOC>
<DOC>
<DOCID>LN-20020807012</DOCID>
<DOCNO>LN-20020807012</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Celostátní výbor KDU-ČSL včera schválil dohodu, ve které si lidovci a unionisté rozdělili obvody pro senátní volby. "Výbor dohodu schválil a vyzval krajské organizace, aby zajistily maximální podporu kandidátům KDU-ČSL i US-DEU," řekl včera LN mluvčí lidovců Ondřej Jakob. O způsobu, jak si 27 volebních obvodů rozdělí, se unionisté a lidovci dohodli už minulý týden.
</TEXT>
</DOC>
<DOC>
<DOCID>LN-20020807013</DOCID>
<DOCNO>LN-20020807013</DOCNO>
<DATE>08/07/02</DATE>
<TITLE>
Poslanecká sněmovna dnes začne jednat o ustavení vyšetřovací komise
</TITLE>
<TEXT>
Koalice 101 neuspěla. Hana Marvanová a Miroslav Kalousek přispěli k zařazení bodu o vytvoření vyšetřovací komise na program sněmovny.
PRAHA - Po nejednoznačném hlasování při volbě místopředsedů sněmovny se nejednota poslanců vládní koalice sociálních demokratů, lidovců a unionistů projevila i včera. Opozičním stranám ODS a KSČM se podařilo s přispěním Hany Marvanové (US-DEU) a Miroslava Kalouska (KDU-ČSL) prosadit, aby byl do dnešního jednání sněmovny zařazen bod o zřízení parlamentní vyšetřovací komise pro objasnění možné korupce při zadávání veřejných zakázek na ministerstvu zahraničí v posledních šesti letech. A to i přesto, že strany vládní koalice byly jak proti zřízení podobné komise, tak proti zařazení bodu o jejím vytvoření do jednání sněmovny. O korupci v Černínském paláci se začalo mluvit v souvislosti s kauzou přípravy nájemné vraždy novinářky Sabiny Slonkové, do níž byl podle policie zapleten i bývalý generální sekretář ministerstva Karel Srba. Návrh na vytvoření vyšetřovací komise podal místopředseda ODS Ivan Langer. "Máme vážné pochybnosti, že sociální demokracie - hlavně ministři obrany, vnitra a premiér - nebudou mít zájem na tom tuto kauzu skutečně objasnit, protože se dotýká samotných špiček sociální demokracie," prohlásil Langer. To však představitelé vlády důsledně odmítají. Ministr zahraničí Cyril Svoboda stejně jako další ministři a poslanci vládních stran tvrdí, že zájem na odhalení případné korupce mají eminentní, ale že vyšetřování by mělo být pouze věcí policie, protikorupční služby a ministerské inspekce. Svoboda míní, že podobná komise by vyšetřování zdržela a mohla by jej i zkomplikovat. "Měli bychom ponechat prostor vyšetřovacím orgánům, ne zřizovat komise," řekl Svoboda. Expředsedkyně US-DEU Hana Marvanová si ale myslí něco jiného: "V souvislosti s případem připravované nájemné vraždy a kauzou Karla Srby jsou informace pro veřejnost natolik závažné, že je důležité, aby i parlament o těchto věcech jednal," vysvětlila, proč hlasovala proti stranickým i koaličním kolegům. Cyril Svoboda i místopředseda vlády Petr Mareš (US-DEU) se k jejímu postoji vyjadřovali diplomaticky. "Ve sněmovně je dvě stě poslanců a každý má právo na svůj názor," řekl Mareš. Oba tvrdí, že to o nejednotnosti vládní koalice nic nenapovídá: "Tato otázka není spojena s existencí vlády," dodal Svoboda. Lidovec Miroslav Kalousek, jenž stál v minulosti v čele komise zkoumající okolnosti krachu IPB - pro zařazení bodu o vytvoření komise ruku zvedl, ačkoli si její vytvoření nepřeje. "Tímto způsobem jen chce rozvířit diskusi o změnách kompetencí sněmovních vyšetřovacích komisí, které jsou nyní nedostatečné. Kdyby bod nebyl zařazen, nemohl by s tím před sněmovnou vůbec vystoupit," sdělil jeho stranický kolega Miloslav Výborný.
</TEXT>
</DOC>
<DOC>
<DOCID>LN-20020807014</DOCID>
<DOCNO>LN-20020807014</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Několik hodin trval včera výslech bývalého ředitele Kongresového centra Štiřín Václava Hrubého. "Srba mě zničil. Mám právo být na něj naštvaný, protože mě chtěl zabít," prohlásil policii, která vyšetřuje kauzu přípravy vraždy novinářky Sabiny Slonkové. Za ni jsou vazebně stíháni bývalý vysoce postavený úředník ministerstva zahraničí Karel Srba, jeho známá Eva Tomšovicová, Michal Novotný a Petr Volf. Ve výpovědích Srbových kompliců figuruje jméno Hrubého jako dalšího člověka, který měl být údajně zlikvidován. "Výslech pana Hrubého bude vyžadovat bližší psychologické zkoumání. Čiší z něj trochu paranoia a nádherné uspokojení z toho, že ten, kdo ho ponížil, bude pykat," řekl LN Srbův obhájce Miroslav Kříženecký. Výpověď Hrubého Kříženecký nehodnotí jednoznačně v neprospěch svého klienta. "Chtěl uškodit, to v každém případě," uvedl. Tvrzení Hrubého však podle něj značně znevěrohodňuje to, že je z nich patrná "zášť a snaha zničit Srbu, eventuálně toho, kdo jej řídí". Hrubý do policejního protokolu tvrdě napadl Jaroslava Novotného a Miroslava Šloufa, někdejší poradce premiéra Zemana. Co Hrubý řekl, Kříženecký sdělit odmítl. "Nebudu šířit pomluvy," podotkl. Podle něj by za své výroky mohl být Hrubý obviněn z trestného činu pomluvy nebo křivého obvinění. Státní zastupitelství zamítlo stížnost obhájců proti sdělení obvinění z přípravy vraždy. Dnes budou pokračovat další výslechy, například bratra a řidiče Tomšovicové. Všechni čtyři podezřelé brzy čeká stíhání za korupci.
</TEXT>
</DOC>
<DOC>
<DOCID>LN-20020807015</DOCID>
<DOCNO>LN-20020807015</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Krize vojenské rozvědky, která začala obviněním jejího spolupracovníka Karla Srby z přípravy vraždy novinářky Sabiny Slonkové, pokračuje. Ministr obrany Jaroslav Tvrdík včera při slyšení před sněmovním výborem pro obranu a bezpečnost přiznal, že "část důstojníků jednoho útvaru služby nejednala profesionálně". Souvislost mezi přípravou vraždy Slonkové a armádní rozvědkou ale popřel. Na Tvrdíkovu žádost bylo jednání výboru utajené. Jeho šéf Jan Vidím (ODS) po jeho skončení uvedl, že "informace zevnitř vojenské rozvědky byly alarmující a velmi divoké". Při jednání výboru se podle informací LN hovořilo i o kauze Český dům v Moskvě, který v podstatě fungoval jako hlavní stan české a zřejmě i britské tajné služby na východě. Jeho "dekonspirace" se udála před dvěma lety v souvislosti s pokusem ministerstva zahraničí o jeho pronájem. Tvrdík včera připustil, že službu patrně opustí několik lidí. Prvním, kdo z rozvědky již odešel, byl před několika dny její dosavadní šéf Andor Šándor. Jméno jeho nástupce se armádní špioni dozví zřejmě již dnes. Vládní výbor pro zpravodajskou činnost má totiž schválit kandidaturu dvaačtyřicetiletého plukovníka Josefa Prokše, dosavadního velitele české armádní mise v Kuvajtu. Vojenská rozvědka se poprvé dostane pod kontrolu poslanců. Sněmovní branný výbor včera požádal Tvrdíka, aby pěti jeho členům umožnil seznamovat se s tajnými informacemi o práci Vojenské zpravodajské služby. Tvrdík se tomu nebrání. S tajnými informacemi o VZS by se měli seznamovat Jan Vidím, Jan Klas (oba ODS), Petr Ibl, Miloš Titz (oba ČSSD) a Vlasta Parkanová (KDU-ČSL).
</TEXT>
</DOC>
<DOC>
<DOCID>LN-20020807016</DOCID>
<DOCNO>LN-20020807016</DOCNO>
<DATE>08/07/02</DATE>
<TITLE>
PRAHA - Soudní proces s bývalými manažery vytunelované stavební společnosti H-System začne v září. LN to včera řekl předseda senátu Městského soudu v Praze Kamil Kydalka, který 120 tisíc listů trestního spisu studoval téměř rok. Soudce se rozhodl nařídit hlavní líčení i přesto, že ve spise objevil mnoho nedostatků. "Zjistil jsem, že v přípravném řízení nevyslechli asi 350 poškozených a neobstarali veškeré doklady," upřesnil soudce. Poškozených zájemců o bydlení, kteří krachem společnosti H-System přišli i o celoživotní úspory, je víc než 1100. Většina z nich se zatím marně domáhá finanční satisfakce. Bývalí manažeři měli podle policie ze stavební společnosti odvést zhruba 1,3 miliardy korun. V kauze je obžalováno šest osob. Bývalý předseda představenstva firmy H-System čelí obžalobě z poškozování věřitele, podvodů a zpronevěry. Trojice členů někdejšího managementu, Jaroslav Eliáš, Jaroslav Vítek a Ladislav Tůma, je viněna z podvodu. Pavel Středa a Ivan Král, představitelé družstva Svatopluk, které sdružuje asi 900 bývalých klientů společnosti H-System, jsou stíháni za poškozování věřitele. Za tento skutek zákon ukládá trest odnětí svobody maximálně osm let, za podvod a zpronevěru až 12 let. Všichni obžalovaní jsou stíháni na svobodě.
</TITLE>
<TEXT>
Kauza vytunelovaného H-Systému
1997 - obvinění představitelů H-Systemu následovalo krátce po jeho krachu
LISTOPAD 1998 - na majetek společnosti byl vyhlášen konkurs
KVĚTEN 1999 - do této doby věřitelé uplatnili pohledávky za 2 miliardy
SRPEN 2001 - státní zastupitelství podalo soudu obžalobu
ZÁŘÍ 2002 - plánované zahájení soudního procesu¨
</TEXT>
</DOC>
<DOC>
<DOCID>LN-20020807017</DOCID>
<DOCNO>LN-20020807017</DOCNO>
<DATE>08/07/02</DATE>
<TITLE>
Více než dvě hodiny včera premiér Špidla předčítal ve sněmovně programové prohlášení nové vlády. Svůj hlas bylo připraveno dát kabinetu všech 101 koaličních poslanců.
</TITLE>
<GEOGRAPHY>PRAHA</GEOGRAPHY>
<TEXT>
Ohlášené poslanecké hlasování o důvěře kabinetu Vladimíra Špidly bylo včera odloženo. Mělo by k němu dojít dnes, vyloučen však není ani čtvrteční termín. Důvody odkladu jsou podle vicepremiéra Pavla Rychetského čistě procedurální. Sněmovna se musela zabývat nominacemi předsedů a členů meziparlamentních komisí a delegací, aby je mohla ve čtvrtek zvolit. "Podle jednacího řádu mezi volbou a nominací musí uplynout 24 hodin, museli jsme tedy dát přednost tomuto, aby ve čtvrtek mohla proběhnout volba," vysvětlil. Opoziční poslanci včera znovu napadli vládu, že jim nechala, is odkladem, na prostudování textu prohlášení málo času. "Přeložení hlasování je možná jen o tom, aby tu bylo všech 101 poslanců, nikoli o tom, aby se s prohlášením opoziční poslanci stihli seznámit," zapochyboval místopředseda ODS Miroslav Beneš. "Těch pár hodin, které jsme od včerejška měli, pokládám za nedostatečné - ne k přečtení, ale také ke čtení mezi řádky," postěžovala si i místopředsedkyně KSČM Zuzka Rujbrová. Premiér Špidla odpověděl na výtky opozice tak, že krátce po půl čtvrté začal za řečnickým pultem předčítat plné, padesátistránkové znění vládního prohlášení. "Vzhledem k tomu, že některé poslankyně a poslanci vyjadřovali názor, že nebyli seznámeni s dostatečným předstihem s tímto prohlášením, dovolte, abych ho přednesl jako celek," uvedl přednes Špidla. Poslanci ale více než dvouhodinovému premiérovu vystoupení nevěnovali příliš pozornosti a většina z nich debatovala v kuloárech. Vládní koalice se včera dostavila v plném počtu, z dvou stovek poslanců chyběl jediný - komunista Jozef Houzák, který onemocněl.
Odhad hlasování o důvěře vládě
PRO
70 poslanců ČSSD
"Klub se rozhodl podpořit vládu závazně všemi svými hlasy," řekl předseda poslaneckého klubu ČSSD Milan Urban.
</TEXT>
<HEADING>
21 poslanců KDU-ČSL
</HEADING>
<TEXT>
"Zatím nikdo při nějakém jednání nevyslovil žádný názor, že by nechtěl vyslovit této vládě důvěru," uvedl včera předseda poslanců KDU-ČSL Jaromír Talíř.
8 poslanců US-DEU a 2 nezávislí
"Vláda může při hlasování o důvěře počítat s podporou všech deseti členů klubu US-DEU," potvrdil místopředseda strany Petr Mareš.
PROTI
41 poslanců KSČM
"Důvodem je obsah vládního programového prohlášení. Zašlo příliš daleko," objasnil záměr komunistů předseda jejich poslaneckého klubu Vojtěch Filip.
</TEXT>
<HEADING>
58 poslanců ODS
</HEADING>
<TEXT>
"Občanští demokraté nedají vládě při hlasování o důvěře ani hlas," potvrdil včera šéf jejich klubu ve Sněmovně Vlastimil Tlustý. čtk
"Občanští demokraté nedají vládě při hlasování o důvěře ani hlas," potvrdil včera šéf jejich klubu ve Sněmovně Vlastimil Tlustý. čtk
</TEXT>
</DOC>
<DOC>
<DOCID>LN-20020807018</DOCID>
<DOCNO>LN-20020807018</DOCNO>
<DATE>08/07/02</DATE>
<TITLE>
Vláda předložila sněmovně svůj program - co přinese nového ?
</TITLE>
<TEXT>
Koaliční vláda včera prostřednictvím premiéra Vladimíra Špidly seznámila poslance se svým vládním prohlášením. Jaké jsou cíle kabinetu? Na to odpoví programové prohlášení: Posílení role veřejnosti při rozhodování o ekologických tématech. Jen do moravskoslezského kraje a severozápadu Čech by mělo být investováno dvacet miliard korun na podporu a územní rozvoj. V oblasti médií by si Česká televize, Český rozhlas a Česká tisková agentura měly zachovat své veřejnoprávní postavení. Vládní program se zmiňuje i o větší ochraně spotřebitele a efektivnějším výběru daní a cel. Kraje a obce by měly mít větší možnost ovlivňovat vybírání některých daní na jejich území. Řidiči by se měli dočkat nových úseků dálnic. Poslaneckou sněmovnu nyní čeká hlasování o důvěře této vládě. Jak se tedy naplňování jejího programu dotkne občanů?
</TEXT>
<HEADING>
Rodiny s dětmi plošné přídavky
</HEADING>
<TEXT>
Rodiny s dětmi by se měly dočkat hned několika změn k lepšímu. Kabinet hodlá prosadit plošné přídavky pro všechny děti. Dnes je vyplácení příspěvku v hodnotě od 500 do 800 korun měsíčně podle věku dítěte vázáno na příjem rodiny. Výhodu by měly získat i maminky na mateřské dovolené. K rodičovskému příspěvku, který pobírají, by si totiž mohly přivydělat. Navíc rodičovský příspěvek má podle názoru Špidlovy vlády představovat nejméně třetinu průměrných pracovních příjmů lidí ve věku 25 až 35 let. To by znamenalo zvýšení mateřské asi o tisíc korun.
</TEXT>
<HEADING>
Studenti státní maturity
</HEADING>
<TEXT>
Státní školství zůstane bezplatné. Placení školného se tedy nemusejí obávat ani studenti VŠ. Nový zákon o vzdělávání přinese i sjednocení systému maturitních zkoušek. Takzvané "státní maturity" budou obsahovat i část stejnou pro celou ČR. Počet vysokoškolsky vzdělaných lidí se kabinet pokusí zvýšit podporou bakalářských studijních programů. Vláda také chce zajišťovat rovné šance na vzdělání příslušníků jednotlivých etnických menšin. Vláda chce čelit i klesající úrovni druhého stupně základních škol, kterým odčerpávají žáky víceletá gymnázia. Obě formy studia by měly mít stejné podmínky.
</TEXT>
<HEADING>
Obchodníci registrační pokladny
</HEADING>
<TEXT>
V oblasti maloobchodu chce vláda předejít možnému krácení tržeb a tím menšímu příjmu státu na daních. Použít by chtěla povinné registrační pokladny a účtenky. Pokladny zaznamenávají všechny platby v hotovosti a pokud jsou obcházeny, je to snadno zjistitelné. Cena jedné je přibližně 18 tisíc korun. S tímto plánem v minulém volebním období ve sněmovně neuspěl kabinet Miloše Zemana. Hlavní výhradou opozice bylo, že by zkomplikovaly život drobným podnikatelům. Pokladny byly i jedním ze sporných bodů při uzavírání koaliční dohody mezi ČSSD a Koalicí.
Pacienti
</TEXT>
<HEADING>
"ne" dalšímu připlácení
</HEADING>
<TEXT>
Na zdravotní péči, která je zatím plně hrazena z pojištění, se ani v budoucnu připlácet nebude. Také ceny pojistného se nezvýší, kabinet navíc připraví nový zákon o nemocenském pojištění, který by měl zabránit zneužívání tohoto systému. Pacienti by také měli mít garantovanou vyšší informovanost ohledně jejich léčby. Tu chce vláda dosáhnout i zavedením veřejného registru, který by obsahoval údaje o kvalifikaci lékařů. Zavést by ho měl nový zákon o vzdělávání. Ceny léků by se měly měnit jen jednou za rok. V současnosti se mění čtyřikrát ročně.
</TEXT>
<HEADING>
Vojáci profesionalizace armády
</HEADING>
<TEXT>
Počet příslušníků armády České republiky se bude až do konce roku 2006 zmenšovat. V nově koncipovaném profesionálním armádním sboru by mělo poté působit 34 až 36 tisíc vojáků a 10 tisíc civilních zaměstnanců. Pro srovnání - loni měla armáda zhruba sedmdesát tisíc vojáků a civilních zaměstnanců. Ti, co zůstanou, by měli mít vyšší plat a pobírat například příspěvek na bydlení (dnes dosahuje až 10 tisíc korun). Sbor by měl fungovat na bázi moderní firmy. Na obranu vzdušného prostoru by mělo Česko pořídit nové stíhačky.
</TEXT>
<HEADING>
Nájemníci regulované nájemné
</HEADING>
<TEXT>
Pro občany s nízkými příjmy počítá vláda s výstavbou nájemních bytů. Ministerstvo pro místní rozvoj na to potřebuje zhruba 450 milionů korun ročně. Státní podpora bude mít formu dotace obcím na výstavbu či rekonstrukci bytů, maximálně však bude tvořit 50 % nákladů. Negativním dopadům na uživatele bytů by měla předejít například úprava státního příspěvku na bydlení. Na výstavbě bytů by se podle vlády měly podílet i neziskové organizace a družstva. Zároveň by se měl přijmout nový zákon o nájemném z bytu, který by reguloval výši nájemného.
</TEXT>
<HEADING>
Mladé rodiny do 36 let novomanželské půjčky
</HEADING>
<TEXT>
Do České republiky by se měly opět vrátit novomanželské půjčky, které byly zrušeny začátkem devadesátých let. Dále mají mít mladé rodiny možnost pořídit si vhodné bydlení a osamostatnit se. K tomu chce kabinet přispět jednak státní podporou stavebního spoření, která by se mohla zvýšit až o 1500 korun na 6000 korun ročně. Dále pak zvýhodněním hypotečního financování prvního vlastního bydlení, v tomto směru by měly být srovnány podmínky státní podpory hypoték u starých a nových bytů. Šetřit peníze domácnosti by mělo také společné zdanění manželů.
</TEXT>
<HEADING>
Učitelé vyšší platy
</HEADING>
<TEXT>
Pedagogové se mohou těšit na vyšší platy. Podle dřívějších představ by měli dostávat o třetinu větší mzdu, než je průměrná. Ta v současnosti činí 14 204 korun. Ministryně školství Petra Buzková žádá pro příští rok 101 miliard Kč ze státního rozpočtu pro svůj resort. To je o 20 miliard více, než mělo školství k dispozici letos. Vláda pedagogům slibuje i vytvoření nového kariérního řádu. Ten by měl spojovat profesní růst nejen s délkou praxe, ale i dalším vzděláváním učitelů. Jejich kvalifikace pro základní a střední školy by však měla zůstat na stejné úrovni jako dosud.
</TEXT>
<HEADING>
Důchodci modernizace systému
</HEADING>
<TEXT>
Vláda hodlá zachovat hlavní rysy současného financování penzí. Budoucí důchodci se však musí připravit na to, že ze systému vezmou tolik, kolik do něj vložili, když pracovali. Kabinet chce posílit závislost výše důchodu na zaplaceném pojistném. Dále také podpoří rozvoj penzijního připojištění a životního pojištění. V první řadě vláda hodlá vytvořit sociální pojišťovnu, a tím oddělit peníze na důchodové a nemocenské pojištění od státního rozpočtu. Jako rezervní fondy nové instituce mají být použity peníze z privatizace.
</TEXT>
<HEADING>
Podnikatelé nižší daně
</HEADING>
<TEXT>
Nová vláda nechce být štědrá jen k rodinám nebo sociálně slabším. Vytyčila si cíl, že bude pomáhat domácím podnikatelům, kterým chce v první řadě snížit daně. Nynější daň z příjmu právnických osob ve výši 31 procent by tak měla klesnout. Koalice navrhuje snížení o šest procent. Pozadu by neměla zůstat ani podpora malého a středního podnikání. Špidlův kabinet chce podnikatelům umožnit dostupnější úvěry, a hodlá proto posílit úlohu Českomoravské záruční a rozvojové banky. Ta nabízí různé úvěrové programy se státní podporou pro malé a střední firmy.
</TEXT>
<HEADING>
Branci konec vojny
</HEADING>
<TEXT>
Poslední branci nastoupí na vojnu v lednu 2006. Poté bude základní vojenská služba zrušena a armáda se má plně profesionalizovat. Minimálně dnes čtrnáctiletí školáci se tak zcela jistě této povinnosti vyhnou. Délka povinné vojenské služby se od roku 1990 postupně snižovala. Z původních dvou let nakonec klesla na jeden rok. V posledních letech na ni i přesto nastupovalo stále méně branců. Mnozí raději zvolili o půl roku delší civilní službu. Zejména procento vysokoškoláků nastupujících na vojnu bylo mizivé.
Poslední branci nastoupí na vojnu v lednu 2006. Poté bude základní vojenská služba zrušena a armáda se má plně profesionalizovat. Minimálně dnes čtrnáctiletí školáci se tak zcela jistě této povinnosti vyhnou. Délka povinné vojenské služby se od roku 1990 postupně snižovala. Z původních dvou let nakonec klesla na jeden rok. V posledních letech na ni i přesto nastupovalo stále méně branců. Mnozí raději zvolili o půl roku delší civilní službu. Zejména procento vysokoškoláků nastupujících na vojnu bylo mizivé.
</TEXT>
</DOC>
<DOC>
<DOCID>LN-20020807019</DOCID>
<DOCNO>LN-20020807019</DOCNO>
<DATE>08/07/02</DATE>
<GEOGRAPHY>BRNO</GEOGRAPHY>
<TEXT>
Brněnské městské zastupitelstvo včera rozhodlo, že kvůli ohlášenému odchodu firmy Flextronics z brněnského montážního závodu město odstupuje od smlouvy o převodu pozemků na firmu, kterou podepsalo před čtvrt rokem. V květnu město za symbolickou jednu korunu převedlo na firmu zhruba sedm hektarů pozemků, na nichž stojí nový montážní závod firmy. To bylo součástí ujednání, podle něhož měl Flextronics do roku 2005 v Brně zřídit a udržet 3000 pracovních míst. Firma však v posledních měsících dvakrát propouštěla a v polovině července oznámila uzavření brněnského podniku. O práci přijde více než tisíc lidí. Kromě převodu a pronájmu pozemků za symbolické ceny investovalo město více než tři čtvrtě miliardy korun do úpravy a výkupu pozemků v průmyslové zóně, kde závod stojí.
</TEXT>
</DOC>
<DOC>
<DOCID>LN-20020807020</DOCID>
<DOCNO>LN-20020807020</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Pražská židovská obec za posledních deset let udělala velký pokrok, byly postaveny základy pro její normální existenci. Uvedl to rabín Karol Efraim Sidon, který je od podzimu 1992 pražským a vrchním zemským rabínem. "To, co jsem si myslel, že je mým úkolem, to se už stalo," řekl rabín, který v pátek oslaví šedesátiny. Pražská židovská obec má nyní 1600 členů. Sidona, který byl v 80. letech jako disident a signatář Charty 77 donucen k emigraci a žil několik let v tehdejším západním Německu, znepokojuje dnešní přístup západní Evropy k Židům. "Západní Evropa, na kterou člověk spoléhal, že může být vzorem pro české poměry, je pod tlakem svého muslimského obyvatelstva tolerantní vůči islámskému antisemitismu," uvedl Sidon. "Skoro to vypadá, že by se mohly opakovat věci, které tu byly před nacisty a za nacistů." I v České republice považuje za nejdůležitější postoj k palestinskému terorismu. Aby se česká média k němu jasně postavila. Západní média podle něj přivírají oči nad tím, že Židé jsou opět vystaveni teroru. Kořeny konfliktu mezi Izraelem a Palestinci spatřuje Sidon v mírovém procesu zahájeném začátkem 90. let na konferenci v Madridu. "Byly to iluzorní plány, které daly sílu terorismu," řekl Sidon. "Když se jedná, musí se jednat s partnerem, na kterého je spolehnutí," podotkl rabín s poukazem na nespolehlivost palestinského předáka Jásira Arafata. Sidonovi nyní nejvíc záleží na jeho rabínské práci. Jako autor mnoha divadelních a rozhlasových her, próz a scénářů nevylučuje, že se k vlastní tvorbě vrátí. "Já se toho nezříkám," zdůraznil Sidon. Zatím na to ale "nemá myšlenky".
</TEXT>
</DOC>
<DOC>
<DOCID>LN-20020807021</DOCID>
<DOCNO>LN-20020807021</DOCNO>
<DATE>08/07/02</DATE>
<GEOGRAPHY>KARVINÁ</GEOGRAPHY>
<TEXT>
Devětadvacet horníků zavalila včera ráno hornina v podzemí Dolu Lazy na Karvinsku. Jeden muž nepřežil, dalšího kameny vážně zranily. Byl vrtulníkem přepraven do ostravské fakultní nemocnice s poliklinikou. Mluvčí fakultní nemocnice Štěpán Neuwirth řekl, že zraněný horník se podrobil několikahodinové operaci. Lékaři jeho stav označili za vážný. Nyní leží na jednotce intenzivní péče. Mluvčí Ostravsko-karvinských dolů Radek Chalupa uvedl, že zranění dalších horníků nejsou vážná. Předseda Českého báňského úřadu Roman Makarius tvrdí, že zával zavinil důlní otřes. Šlo o geomechanický jev, který se nedal předvídat, uvolněná hornina zavalila čtyřicetimetrový úsek chodby. V podzemí OKD letos zemřeli už čtyři horníci.
</TEXT>
</DOC>
<DOC>
<DOCID>LN-20020807022</DOCID>
<DOCNO>LN-20020807022</DOCNO>
<DATE>08/07/02</DATE>
<GEOGRAPHY>OSTRAVA</GEOGRAPHY>
<TEXT>
Romka, která minulý pátek odjela s dcerou z Ostravy do Británie, požádala britské úřady o azyl. Žena před odjezdem tvrdila, že jede na dovolenou, nehodlá emigrovat a vrátí se ve středu. Televizi Prima po příjezdu do Londýna přiznala, že chce požádat o status uprchlíka. Romové, kterým se nepodařilo do Británie dostat, podali na předsedu regionálního sdružení Dženo Mikuláše Horvátha, jenž na plánovaný odjezd několika desítek Romů z Ostravy upozornil, trestní oznámení. "Také podám trestní oznámení. Romové uvedli, že jsem už požádal v Británii o azyl a chci vycestovat. To mě poškozuje při jednáních s organizacemi, které žádáme o finanční podporu našich projektů," řekl Horváth. Mluvčí ostravské policie Milan Klézl uvedl, že se policie začala oznámením neúspěšných žadatelů o azyl zabývat: "Prošetřujeme, zda nebyl spáchán trestný čin."
</TEXT>
</DOC>
<DOC>
<DOCID>LN-20020807023</DOCID>
<DOCNO>LN-20020807023</DOCNO>
<DATE>08/07/02</DATE>
<TITLE>
a spoustu dalších cen
</TITLE>
<TEXT>
Získejte za měsíc to, co jinak vyděláte za rok!
</TEXT>
<HEADING>
A to není všechno...
</HEADING>
<TEXT>
Chcete vyhrát spoustu peněz v hotovosti? Zajímají Vás další výhry, jako je rodinný zájezd do Řecka, špičkový počítač, videokamera, nové televizory, videa, DVD přehrávače nebo horská kola?
Potřebujete další informace o čtenářské Hře Lidových novin? Volejte na soutěžní linku: 02/96 36 37 00. Linka je v provozu ve všední dny od 9 do 13 hodin. Nebo e-mailujte na adresu hrarocniplat@lidovky.cz
výherní kupon 10
Hrajte s Lidovými novinami!
UŽ SE VYHRÁVÁ!
Milan ČECHURA z Duchcova vyhrál roční předplatné Lidových Novin
Jaroslav MATĚJOVEC z Rokycan vyhrál značkovou rychlovarnou konvici
</TEXT>
</DOC>
<DOC>
<DOCID>LN-20020807024</DOCID>
<DOCNO>LN-20020807024</DOCNO>
<DATE>08/07/02</DATE>
<TITLE>
Část kódů systému Windows je ochotna prozradit softwarová firma Microsoft. Tyto kódy nyní budou moci používat i konkurenční tvůrci programů. Víc ale neprozradíme, byla by to pro nás katastrofa, vzkazuje firma.
</TITLE>
<GEOGRAPHY>WASHINGTON</GEOGRAPHY>
<TEXT>
Americká společnost Microsoft, která se už delší dobu před soudem brání proti nařčení ze zneužívání své monopolní síly, zveřejní část zdrojového kódu operačního systému Windows. Firma vlastněná nejbohatším mužem světa Billem Gatesem tak splní podmínku, na které se loni dohodla s ministerstvem spravedlnosti. Microsoft uvedl, že rozhodnutí zveřejnit část zdrojového kódu je součástí prvních kroků, které povedou k naplnění dohody o vyrovnání. To však ještě musí schválit příslušný federální soud, který je v této věci kompetentní, i když proti vyrovnání má ještě námitky devět států unie. Firma je ochotna zveřejnit celkem 385 jednotlivých částí kódu a vnitřních operačních povelů, které až doposud držela v přísné tajnosti. Právě tyto kódy nyní budou moci používat i konkurenční tvůrci programů, které budou fungovat v rámci platformy Windows, podotýká agentura Reuters.
</TEXT>
<HEADING>
O osudu Gatesova kolosu rozhodne soud
</HEADING>
<TEXT>
"S těmito informacemi budou mít vývojáři další možnosti při tvorbě programů pro systém Windows," píše se ve sdělení americké firmy. V původní žalobě přitom ministerstvo spravedlnosti spolu s 18 státy unie tvrdilo, že Microsoft svým jednáním brání rozvoji konkurence. Microsoft loni v listopadu dosáhl dohody s ministerstvem a s devíti státy, dalších devět států ale dohodu odmítlo podepsat a naopak žádalo, aby byl Microsoft přísně potrestán. O osudu firmy má nyní rozhodnout soudkyně Colleen Kollar-Kotellyová, výsledek je však zatím v nedohlednu. Firma ale varuje, že pokud konkurence získá o systému Windows více informací, může to mít pro Microsoft katastrofální následky.
"S těmito informacemi budou mít vývojáři další možnosti při tvorbě programů pro systém Windows," píše se ve sdělení americké firmy. V původní žalobě přitom ministerstvo spravedlnosti spolu s 18 státy unie tvrdilo, že Microsoft svým jednáním brání rozvoji konkurence. Microsoft loni v listopadu dosáhl dohody s ministerstvem a s devíti státy, dalších devět států ale dohodu odmítlo podepsat a naopak žádalo, aby byl Microsoft přísně potrestán. O osudu firmy má nyní rozhodnout soudkyně Colleen Kollar-Kotellyová, výsledek je však zatím v nedohlednu. Firma ale varuje, že pokud konkurence získá o systému Windows více informací, může to mít pro Microsoft katastrofální následky.
</TEXT>
</DOC>
<DOC>
<DOCID>LN-20020807025</DOCID>
<DOCNO>LN-20020807025</DOCNO>
<DATE>08/07/02</DATE>
<TITLE>
PRAHA - Český Telecom začne od října o víkendech a svátcích nabízet telefonické připojení k internetu za paušální poplatek 399 Kč měsíčně. Služba bude doprovázet nový systém tarifů Internet Plus, který firma zavede od stejného data, řekl včera výkonný ředitel pro řízení produktů Telecomu Miloš Mastník. V rámci nových tarifů bude firma odděleně účtovat cenu za využití své sítě, ceny účtované jednotlivými poskytovateli internetu i ceny alternativních operátorů za využití jejich sítí. Dosud Telecom za připojení k internetu účtoval jednu cenu, z níž platil propojovací poplatky jiným operátorům a provize poskytovatelům internetu. Podle generálního ředitele Přemysla Klímy reaguje nový model na nepřijatelné ceny propojení pro přístup na internet. Ty v květnu stanovil Český telekomunikační úřad a v některých případech byly vyšší než koncové ceny pro zákazníky. Podle nového modelu by měla cena připojení účtovaná Telecomem klesnout pro domácnosti o pět až 15 haléřů. Zákazníci ale vedle ní budou muset platit poplatek jednotlivým poskytovatelům. "Tím se sice zboří mýtus internetu zdarma, který někteří ISP budovali, ale zároveň jim to dává prostor pracovat s cenou jako konkurenčním prvkem," uvedl mluvčí Vladan Crha. Firma zároveň u cenových programů orientovaných na internet zvýší počet volných hodin o tři až osm měsíčně. Telecom si od nového tarifu slibuje udržení dosavadních příjmů z internetového připojení a podporu datového provozu.
</TITLE>
<TEXT>
Ceny připojení na internet u Českého Telecomu
Internet 2002 Internet Plus*
VE ŠPIČCE
prvních 10 minut 1,40 1,30 další minuty 0,80 0,65
MIMO ŠPIČKU
prvních 10 minut 0,55 0,50 další minuty 0,25 0,20
*neobsahuje poplatek poskytovateli internetu (ISP) pozn.: jde o program Home Standard
Pramen: ČTK
</TEXT>
</DOC>
<DOC>
<DOCID>LN-20020807026</DOCID>
<DOCNO>LN-20020807026</DOCNO>
<DATE>08/07/02</DATE>
<TITLE>
Propad trhů, účetní skandály a nepříznivé rozpočtové vyhlídky. To všechno bude mít na svědomí pokles růstu největší světové ekonomiky. MMF se obává, že se jeho prognóza ještě zhorší.
</TITLE>
<GEOGRAPHY>WASHINGTON</GEOGRAPHY>
<TEXT>
Oživení americké ekonomiky bude v nejbližším období zřejmě slabší, než se dosud předpokládalo. Ve své nejnovější zprávě to uvedl Mezinárodní měnový fond, podle kterého je na vině propad akciových trhů, série účetních skandálů a nejisté zotavení podnikové sféry. V pravidelné zprávě o stavu největší světové ekonomiky měnový fond nastínil další zhoršení vyhlídek, mimo jiné i proto, že na nízké úrovni je i důvěra spotřebitelů. Nepříznivý je také rozpočtový obraz, zatímco představy prezidenta George Bushe jsou příliš optimistické. Měnový fond předpokládá, že americká ekonomika po loňském růstu o 1,2 procenta letos poroste o 2,5 procenta a v příštím roce se má růst zrychlit na 3,25 procenta. MMF ale připouští, že nejnovější statistické údaje nejsou moc příznivé a je tedy možné, že skutečný vývoj bude horší. Vážným problémem je propad akciových trhů, které se pohybují na nejnižší úrovni za posledních pět let. "Je tedy pravděpodobné, že v nadcházející zprávě o výhledu světové ekonomiky odhad růstu snížíme," píše se ve zprávě Mezinárodního měnového fondu. Zpráva o vyhlídkách jednotlivých ekonomik bude zveřejněna koncem září.
WASHINGTON - Oživení americké ekonomiky bude v nejbližším období zřejmě slabší, než se dosud předpokládalo. Ve své nejnovější zprávě to uvedl Mezinárodní měnový fond, podle kterého je na vině propad akciových trhů, série účetních skandálů a nejisté zotavení podnikové sféry. V pravidelné zprávě o stavu největší světové ekonomiky měnový fond nastínil další zhoršení vyhlídek, mimo jiné i proto, že na nízké úrovni je i důvěra spotřebitelů. Nepříznivý je také rozpočtový obraz, zatímco představy prezidenta George Bushe jsou příliš optimistické. Měnový fond předpokládá, že americká ekonomika po loňském růstu o 1,2 procenta letos poroste o 2,5 procenta a v příštím roce se má růst zrychlit na 3,25 procenta. MMF ale připouští, že nejnovější statistické údaje nejsou moc příznivé a je tedy možné, že skutečný vývoj bude horší. Vážným problémem je propad akciových trhů, které se pohybují na nejnižší úrovni za posledních pět let. "Je tedy pravděpodobné, že v nadcházející zprávě o výhledu světové ekonomiky odhad růstu snížíme," píše se ve zprávě Mezinárodního měnového fondu. Zpráva o vyhlídkách jednotlivých ekonomik bude zveřejněna koncem září.
</TEXT>
</DOC>
<DOC>
<DOCID>LN-20020807027</DOCID>
<DOCNO>LN-20020807027</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Automobilka Škoda Auto zahájí v příštím roce prodej vozů v Austrálii. Internetovému serveru iDnes to včera řekl předseda představenstva firmy Vratislav Kulhánek. "Prodej bude organizován prostřednictvím importéra VW Australia," upřesnil. Kulhánek potvrdil, že automobilka přestane vyrábět zastaralý motor 1,4 s výkonem 44 a 50 kW a nahradí jej motorem o obsahu 1,2 litru. Poznamenal, že nová Škoda Octavia bude na trh dodána pravděpodobně ve 2. čtvrtletí 2004.
</TEXT>
</DOC>
<DOC>
<DOCID>LN-20020807028</DOCID>
<DOCNO>LN-20020807028</DOCNO>
<DATE>08/07/02</DATE>
<GEOGRAPHY>FRANKFURT</GEOGRAPHY>
<TEXT>
Německé maloobchodní tržby bez zahrnutí léčiv, automobilů a pohonných hmot klesly v prvním pololetí meziročně o 4,1 procenta. Očekává se pokles tržeb v celém letošním roce. Maloobchodní tržby by však v roce 2003 měly díky oživení ekonomiky dosáhnout alespoň letošní úrovně. Za hlavní důvody zdrženlivosti spotřebitelů označují experti slabou ekonomiku, vysokou nezaměstnanost a pokles na akciových trzích.
</TEXT>
</DOC>
<DOC>
<DOCID>LN-20020807029</DOCID>
<DOCNO>LN-20020807029</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Česká národní banka včera potvrdila spekulace trhu, že v červenci skrytě intervenovala proti silné koruně. "Bankovní rada rozhodla o provádění intervencí s využitím aktuálních podmínek na devizovém trhu," uvádí včera zveřejněný zápis z jednání bankovní rady z 11. července. Tento den se bankovní rada mimořádně zabývala měnovými otázkami. Koruna totiž posílila na historicky nejsilnější úroveň 28,85 Kč za euro.
</TEXT>
</DOC>
<DOC>
<DOCID>LN-20020807030</DOCID>
<DOCNO>LN-20020807030</DOCNO>
<DATE>08/07/02</DATE>
<TITLE>
Penzijní fondy v posledních letech nepřinášejí svým klientům příliš velké zhodnocení peněz. Důvodem jsou klesající úrokové sazby a omezené možnosti investování fondů.
</TITLE>
<GEOGRAPHY>PRAHA</GEOGRAPHY>
<TEXT>
Lidé ze svých peněz, které si šetří na důchod u penzijních fondů, dostávají v posledních dvou letech o polovinu nižší výnos než v letech 1995 až 1997. V porovnání s inflací se tak jen stěží udržuje reálná hodnota vložených prostředků. "Problém je v tom, že výrazně poklesly úrokové sazby. Penzijní fondy mají devadesát až devadesát pět procent svých prostředků uložených v aktivech vázaných na úrokové sazby," uvedl Tomáš Matoušek, výkonný ředitel Penzijního fondu České pojišťovny. Od poloviny devadesátých let se tak rapidně snížil rozdíl mezi sazbami a inflací. "Prostor pro marži je tak stále menší a menší," dodal Matoušek. Lidé investují do penzijního připojištění hlavně proto, že chtějí spořit na budoucí důchod a kvůli státnímu příspěvku. Výnos, který z uložených peněz dostanou, je mizivý. Situace by se podle zástupců penzijních fondů změnila, pokud by měly možnost investovat do zahraničních firemních cenných papírů. Nyní totiž mohou nakupovat v podstatě jen státní a bankovní dluhopisy zemí OECD. "Bylo by dobré změnit možnosti investování co nejrychleji, protože příležitosti v ČR se zmenšují," domnívá se Matoušek. Na druhou stranu vláda se takové úpravě brání, protože takovým omezením je možné alespoň zčásti zabránit investování do rizikových cenných papírů, které by ohrozilo zhodnocení peněz klientů. Naopak vytváří se tak půda pro to, aby penzijní fondy kupovaly dluhopisy vydávané státem. Ty vláda vydává na krytí deficitu státního rozpočtu. Právě na podpoře penzijního připojištění chce nový ministr práce a sociálních věcí Zdeněk Škromach postavit další kroky české důchodové reformy. Ta je podle odborníků nevyhnutelná z důvodu neudržitelného financování penzí průběžným systémem. Škromach sám před časem připustil, že pokud se nezačnou potřebné zákony schvalovat v roce 2003, reforma se opět zablokuje. "Politickou průchodnost nevidím jako otázku vůle. Jde o naprostou nutnost razantně pokročit v důchodové reformě, a to v zájmu všech občanů," uvedl Jiří Plíšek, viceprezident Asociace penzijních fondů ČR. Deficit důchodového účtu státního rozpočtu totiž stále roste. Jen za letošní první pololetí byl 14,2 miliardy korun, což je 4,2 miliardy nad limitem, který byl určen pro první pololetí. Pokud by však nedošlo ke změnám ve financování důchodů za současné vlády, ta další by podle expertů měla nelehký úkol. "Nezbylo by jim nic jiného než radikální řešení. Snížit důchody, zastavit valorizaci nebo zvýšit věk odchodu do penze. Anebo řešení na příjmové straně, to znamená zvýšit odvody na důchod," poznamenal Matoušek. "Současné penzijní fondy by měly být páteří reformovaného důchodového systému," domnívá se Petr Brousil, produktový manažer ING Penzijního fondu. Podle něj totiž disponují nezbytnou infrastrukturou a technologiemi a mají zkušenosti se správou finančních prostředků. Škromachova představa je přitom taková, že by připojištění tvořilo asi dvacet procent důchodu, systém průběžného financování by byl mezi 60 až 70 procenty a zbytek by mohlo být například životní pojištění.
Zhodnocení prostředků účastníků penzijního připojištění ve vybraných penzijních fondech v procentech
Českomoravský PF
</TEXT>
</DOC>
<DOC>
<DOCID>LN-20020807031</DOCID>
<DOCNO>LN-20020807031</DOCNO>
<DATE>08/07/02</DATE>
<TITLE>
Téměř deset milionů činí ztráta celé petrochemické skupiny. Loni v pololetí měl Unipetrol naopak 1,5miliardový zisk.
</TITLE>
<GEOGRAPHY>PRAHA</GEOGRAPHY>
<TEXT>
Skupina chemických firem Unipetrol se v prvním pololetí propadla do čisté ztráty 9,8 milionu korun. Loni v pololetí si připsala k dobru zisk 1,419 miliardy korun. Tržby holdingu se snížily z 37,370 miliardy na 35,848 za leden až červen loňského roku. "Konsolidovaný hospodářský výsledek byl ovlivněn nízkou rafinerskou a petrochemickou marží v prvním čtvrtletí," uvedl mluvčí Unipetrolu Tomáš Zikmund s tím, že ve druhém čtvrtletí se situace na trhu petrochemických výrobků v důsledku růstu cen zlepšila. "Toto zlepšení se projevilo na snížení konsolidované ztráty ze 196,1 milionu Kč v prvním čtvrtletí na 9,8 milionu Kč na konci pololetí," uvedl.
</TEXT>
<HEADING>
Bude to prý lepší
</HEADING>
<TEXT>
Unipetrol v následujících měsících očekává další zlepšení vývoje marží základních petrochemických komodit a plastů, a v důsledku toho i zlepšení hospodaření. Celková aktiva skupiny Unipetrol se letos v pololetí zvýšila na 86,67 miliardy korun z 86,46 miliardy. Do konsolidačního celku patří kromě mateřské společnosti stoprocentní dceřiné firmy Unipetrolu Chemopetrol, Kaučuk a Benzina. Dále jsou to 51procentní dcera Unipetrolu Česká rafinérská, Paramo, kde drží Unipetrol zhruba 74procentní podíl, a 80procentní dcera Spolana. S výjimkou Parama v pololetí vykázaly všechny dcery Unipetrolu meziročně horší výsledky.
Unipetrol v následujících měsících očekává další zlepšení vývoje marží základních petrochemických komodit a plastů, a v důsledku toho i zlepšení hospodaření. Celková aktiva skupiny Unipetrol se letos v pololetí zvýšila na 86,67 miliardy korun z 86,46 miliardy. Do konsolidačního celku patří kromě mateřské společnosti stoprocentní dceřiné firmy Unipetrolu Chemopetrol, Kaučuk a Benzina. Dále jsou to 51procentní dcera Unipetrolu Česká rafinérská, Paramo, kde drží Unipetrol zhruba 74procentní podíl, a 80procentní dcera Spolana. S výjimkou Parama v pololetí vykázaly všechny dcery Unipetrolu meziročně horší výsledky.
</TEXT>
</DOC>
<DOC>
<DOCID>LN-20020807032</DOCID>
<DOCNO>LN-20020807032</DOCNO>
<DATE>08/07/02</DATE>
<TITLE>
Hypotéky jsou levné, stát navíc od září přichází s další dotací
</TITLE>
<TEXT>
Rozhýbe se trh s byty? Odborníci jsou skeptičtí. Ani rekordně levné hypotéky, ani nová státní podpora nepřinesou podle nich efekt bez deregulace nájemného.
PRAHA - Úrokové sazby z hypotečních úvěrů se dostaly na nová historická minima. V září navíc začne platit tříprocentní státní podpora na nákup starších bytů. Měsíční splátky se tak posunou ještě níž. Rozdíl mezi splátkami úvěru s podporou a bez bude v případě milionového úvěru činit více než 1100 korun. Novou vlnu zájmu o hypoteční úvěry ovšem odborníci neočekávají. "V případě hypoték není poptávka tak pružná jako například u běžných spotřebitelských úvěrů. Jde o větší úvěry, kde hrají roli i další vlivy než jen výše úrokových sazeb," uvedla hlavní ekonomka Volksbank Markéta Šichtařová. "Nízké úrokové sazby možná přimějí někoho vzít si hypotéku o pár měsíců dřív, než plánoval. Procentuální nárůst bych ovšem nečekala," dodala. Podle Šichtařové jde v případě poskytování hypotečních úvěrů i o problém jejich nabídky. Ne každý, kdo o takový úvěr požádá, ho opravdu dostane. "Úroky jsou nízké a podle mého názoru budou banky v poskytování úvěrů opatrné, protože na úvěrech při nízkých sazbách nijak zvlášť neprofitují," shrnula Šichtařová. Rozhýbání trhu s byty podle ekonomů ovšem ani historicky nejmenší sazby nepomohou. "Jediné, co tuzemský trh s byty skutečně rozhýbá, je deregulace nájemného," komentoval situaci na trhu nemovitostí analytik PPF Pavel Kohout. "Čím větší podpora se do bydlení v podmínkách přetrvávající regulace nájemného vkládá, tím více se rozevírají nůžky mezi cenou bytů s regulovaným a neregulovaným nájemným. V konečném důsledku tedy taková podpora zvyšuje poptávku, a tím i cenu bytů. Nakonec by mohla být i paradoxně příčinou obtížné dostupnosti bytů," dodal Kohout.
</TEXT>
<HEADING>
Hypotéky spadly nejrychleji
</HEADING>
<TEXT>
Tuzemské banky reagovaly v případě hypoték na 14 dní staré snížení klíčových sazeb centrální banky opravdu rychle. Propad sazeb byl až v horizontu půl procenta. "Sazby jsme upravili obratem po snížení klíčových sazeb ČNB. Už příští den šly úroky z hypoték plošně dolů o půl procenta," uvedl tiskový mluvčí GE Capital Bank Jan Hainz. Snížení sazeb centrální bankou se na trhu navíc očekávalo. Banky se proto na změnu připravily s předstihem. Česká spořitelna změnila sazby až dnes, Českomoravská hypoteční banka stále váhá. "K úpravám sazeb jsme zatím nepřistoupi-li. Úrokové sazby jsme navíc měnili s předstihem," zdůvodnil zdržení ČMHB její obchodní ředitel Jan Sadil.
Jaké jsou měsíční splátky milionového úvěru na 20 let
</TEXT>
<HEADING>
NA NOVÝ BYT SE STÁVAJÍCÍ STÁTNÍ PODPOROU
</HEADING>
<TEXT>
úroková sazba fixovaná na 5 let ( 6,2 %) splátka 7280 státní finanční podpora 456 vedení účtu 220 skutečná splátka 7044
</TEXT>
<HEADING>
NA STARÝ BYT S NOVOU STÁTNÍ PODPOROU
</HEADING>
<TEXT>
úroková sazba fixovaná na 5 let ( 6,2 %) splátka 7280 státní finanční podpora 1163 vedení účtu 220 skutečná splátka 6337
NA STARÝ BYT BEZ PODPORY
úroková sazba fixovaná na 5 let ( 6,2 %) splátka 7280 vedení účtu 150 skutečná splátka 7430
Pramen: ČMHB
</TEXT>
</DOC>
<DOC>
<DOCID>LN-20020807033</DOCID>
<DOCNO>LN-20020807033</DOCNO>
<DATE>08/07/02</DATE>
<TITLE>
Úrokové sazby na hypotečních úvěrech jsou na historickém minimu. Odborníci radí fixovat sazbu - tedy zajistit si od banky nezměnění její výše - na maximální možnou dobu. Ta se u většiny bank pohybuje na úrovni pěti procent. Státní podpora se navíc od září nebude vztahovat jen na nové byty, kde její výše dosahuje jednoho procenta. Úrokovou tříprocentní dotaci už totiž jde získat i na alespoň dva roky starý byt. Splátky se tak sníží i o více než tisíc korun.
</TITLE>
<HEADING>
Komerční banka
</HEADING>
<TEXT>
úrokové sazby: minimální úroková sazba u banky činí 5,5 %, je fixována na jeden rok u hypotéky do 70 % zastavené nemovitosti. U stejného úvěru s fixací na pět let dosahuje sazba 5,8 %. Při 90procentním krytí ceny nemovitosti hypotékou je na jednoletou fixaci sazba 5,7 %, s pětiletou fixací pak 7 %.
poplatky za vyřízení žádosti: zájemce zaplatí 2000 korun za vyhodnocení bonity klienta - hradí se při podání žádosti o úvěr a pak 0,8 % z objemu úvěru, minimálně ovšem 4000 a maximálně 25 000 korun za zpracování a vyhodnocení žádosti, splatných při podpisu smlouvy
poplatky za správu a vedení účtu: 80 a 150 korun měsíčně u úvěru se státní podporou
pojištění neschopnosti splácet úvěr: banka nevyžaduje
Pramen: Komerční banka
Živnostenská banka
</TEXT>
<HEADING>
úrokové sazby: - *
</HEADING>
<TEXT>
poplatky za vyřízení žádosti: při dočerpání úvěru do 6 měsíců od podpisu smlouvy 0,9 % z objemu úvěru, minimálně ale 3000 korun, při dočerpání úvěru do 12 měsíců od podpisu smlouvy 1 % z objemu úvěru, minimálně ale 4500 korun, při dočerpání úvěru nad 12 měsíců od podpisu smlouvy 1,3 % z objemu úvěru, minimálně ale 6500 korun
poplatky za správu a vedení účtu: za správu úvěru 100 korun měsíčně a 200 korun měsíčně u úvěru se státní podporou, vedení účtu je zdarma
pojištění neschopnosti splácet úvěr: banka nevyžaduje
*aktuální úrokové sazby Živnostenské banky nejsou na jejích webových stránkách k dispozici
Pramen: www.ziba.cz
</TEXT>
<HEADING>
Česká spořitelna
</HEADING>
<TEXT>
úrokové sazby: úroková sazba s jednoletou fixací mimo program TOP Bydlení je nastavená od 5,30 %. V programu TOP Bydlení je sazba fixovaná na 5 let ve výši 5,6 % pro všechny žadatele o úvěr na byt do 2 milionů korun či dům do 3 milionů korun
poplatky za vyřízení žádosti: při dočerpání úvěru do 6 měsíců od podpisu smlouvy na nemovitost do 5 milionů jde o 0,5 % z objemu úvěru, minimálně ale 9500 korun, maximálně pak 20 000 korun. Při dočerpání úvěru nad 6 měsíců od podpisu smlouvy na nemovitost do 5 milionů jde o 1 % z objemu úvěru (od 9500 do 30 000 korun. Nad 5 milionů min. 35 000 korun
poplatky za správu a vedení účtu: 95 korun měsíčně a 150 korun měsíčně u úvěru se státní podporou
pojištění neschopnosti splácet úvěr: pojištění nesplacení závazku nebo životní pojistka u svobodných
Pramen: Česká spořitelna
</TEXT>
<HEADING>
Raiffeisenbank
</HEADING>
<TEXT>
úrokové sazby: minimální úroková sazba s fixací na 5 let je stanovena na 5,9 %, sazbu s roční fixací banka běžně neposkytuje, výjimku tvoří hypoteční úvěr Premium poskytovaný do 90 procent hodnoty nemovitosti
poplatky za vyřízení žádosti: zájemce zaplatí 0,7 % z objemu úvěru, minimálně ovšem 4000 korun splatných před začátkem čerpání úvěru
poplatky za správu a vedení účtu: za správu úvěru 100 korun měsíčně a 150 korun měsíčně u úvěru se státní podporou, vedení účtu je zdarma
pojištění neschopnosti splácet úvěr: banka vyžaduje jen v nestandardních případech
Pramen: Raiffeisenbank
</TEXT>
<HEADING>
Českomoravská hypoteční banka
</HEADING>
<TEXT>
úrokové sazby: s jednoletou fixací s vazbou na PRIBOR je sazba od 4,7 %, jednoletá fixace běžné sazby od 7,2 %, sazba s pětiletou fixací od 6,2 %
poplatky za vyřízení žádosti: na výstavbu, opravy, rekonstrukce a modernizace vlastního bydlení s nepodnikatelským účelem zájemce zaplatí 0,8 % z objemu úvěru, minimálně ovšem 6000 a maximálně 25 000 korun, pro ostatní účely 0,6 %, minimálně ovšem 5000 a maximálně 20 000 korun
poplatky za správu a vedení účtu: za správu úvěru 150 korun měsíčně a 220 korun měsíčně u úvěru se státní podporou, při čerpání z úvěrového účtu 300 korun s prvním výběrem zdarma, na čerpacím účtu jsou pohyby zdarma
pojištění neschopnosti splácet úvěr: banka nevyžaduje
Pramen: ČMHB
</TEXT>
<HEADING>
HVB Bank
</HEADING>
<TEXT>
úrokové sazby: úroky se liší podle kombinace doby fixace sazeb s dobou splatnosti. Nejdéle se dají sazby zajistit na 10 let, což při milionové hypotéce na 20 let bude odpovídat úrokové sazbě 6,74 %, při běžné fixaci na 4 až 6 let činí úroky 5,35 procenta.
poplatky za vyřízení žádosti: za zpracování úvěru zájemce zaplatí 1 % z objemu úvěru, minimálně ovšem 10 tisíc, maximálně 25 tisíc korun, splatných po podpisu smlouvy
poplatky za správu a vedení účtu: vedení úvěrového účtu je zdarma
pojištění neschopnosti splácet úvěr: rizikové úvěrové pojištění je vyžadováno individuálně, ne plošně, sazby jsou výrazně odlišné vzhledem k pohlaví a věku pojištěnce a výběru pojišťovny
Pramen: HVB Bank
</TEXT>
<HEADING>
GE Capital Bank
</HEADING>
<TEXT>
úrokové sazby: úroková sazba s jednoletou fixací se pohybuje od 5,59 %, s fixací na 2 roky od 5,89 % a na 5 let pak 6,29 %
poplatky za vyřízení žádosti: na výstavbu, opravy, rekonstrukce a modernizace vlastního bydlení zájemce zaplatí 0,7 % z objemu úvěru, minimálně ovšem 5000 a maximálně 20 000 korun
poplatky za správu a vedení účtu: 200 korun měsíčně
pojištění neschopnosti splácet úvěr: banka nevyžaduje, ale v zájmu klienta nabízí splátku pojistky ve výši 3,4 % měsíční splátky úvěru
Pramen: GE Capital Bank
</TEXT>
</DOC>
<DOC>
<DOCID>LN-20020807034</DOCID>
<DOCNO>LN-20020807034</DOCNO>
<DATE>08/07/02</DATE>
<TITLE>
Generál Franks doručil prezidentovi plán možného útoku proti Saddámovi Husajnovi
</TITLE>
<TEXT>
USA odmítly nabídku Bagdádu, aby do Iráku přijela na třítýdenní cestu delegace amerického Kongresu.
WASHINGTON/LONDÝN - Generál, který by měl velet případné vojenské akci v Iráku doručil prezidentovi Georgi W. Bushovi a jeho poradcům poslední plány vypracované Pentagonem na útok. Tommy Franks, který je vrchním velitelem afghánské operace, doručil plán v pondělí. Doposud se podle všeho prezident Bush nerozhodl, jak chce docílit změny režimu v Bagdádu, což je jeho proklamovaným cílem. Není proto jasné, kdy by měla nějaká akce proběhnout, a ani to, zda se prezident přikloní k návrhům Pentagonu, či nechá vojáky plán předělat. Bush už několikrát naznačoval, že změna v Iráku může proběhnout vojenskou cestou, ale že vláda zvažuje i další taktiku. Irácký vůdce Saddám Husajn se v posledních dnech snaží útok odvrátit. Vyzval šéfa zbrojních inspektorů OSN Hanse Blixe k návštěvě Bagdádu a technickým diskusím o obnovení inspekcí. Washington i Blix to odmítli. Shodně tvrdí, že podle rezoluce Rady bezpečnosti OSN musí Irák přistoupit bezpodmínečně na inspekce míst, kde by se mohly vyrábět či skladovat zbraně hromadného ničení. Proto není důvod o inspekcích diskutovat. "Irák musí souhlasit s podmínkami Rady bezpečnosti OSN," řekl generální tajemník OSN Kofi Annan. Ten by měl dnes zaslat do Bagdádu dopis, ve kterém si chce vyjasnit iráckou pozici. Washington odmítl i pozvánku pro delegaci amerických kongresmanů. Ty pozval předseda iráckého parlamentu. delegace by měla v Iráku strávit tři týdny a prohlédnout si podezřelá místa. "Těžko si představím něco směšnějšího než hrstku kongresmanů, kteří se potloukají po Iráku. Mohli by se tam snažit najít něco padesát let. Je to vtip," řekl americký ministr obrany Donald Rumsfeld.
</TEXT>
<HEADING>
Britové jsou proti akci v Iráku
</HEADING>
<TEXT>
Do Washingtonu by měli tento týden dorazit zástupci iráckých frakcí k rozhovorům o svržení Saddáma Husajna a o postsaddámovském Iráku. Cílem USA je zabránit případným bojům mezi jednotlivými opozičními frakcemi. Prezident Bush letos pověřil Ústřední zpravodajskou službu (CIA), aby zvýšila podporu opozici, a navíc schválil použití agentů CIA a speciálních vojenských jednotek při akcích v Iráku. Americké plány na jakékoli operace v Iráku se setkávají s větším či menším odporem v Evropě. Nejistá je i podpora tradičního amerického spojence Británie. Londýn údajně požaduje, aby před jakýmkoliv útokem byla nejdříve uspořádána blízkovýchodní konference. To Američané odmítají. Podle posledního průzkumu Channel Four News je veřejné mínění v Británii těsnou většinou proti akci v Iráku. 52 procent Britů je přesvědčeno, že by se jejich země neměla podílet na vojenské operaci, zatímco 34 procent si myslí opak.
Do Washingtonu by měli tento týden dorazit zástupci iráckých frakcí k rozhovorům o svržení Saddáma Husajna a o postsaddámovském Iráku. Cílem USA je zabránit případným bojům mezi jednotlivými opozičními frakcemi. Prezident Bush letos pověřil Ústřední zpravodajskou službu (CIA), aby zvýšila podporu opozici, a navíc schválil použití agentů CIA a speciálních vojenských jednotek při akcích v Iráku. Americké plány na jakékoli operace v Iráku se setkávají s větším či menším odporem v Evropě. Nejistá je i podpora tradičního amerického spojence Británie. Londýn údajně požaduje, aby před jakýmkoliv útokem byla nejdříve uspořádána blízkovýchodní konference. To Američané odmítají. Podle posledního průzkumu Channel Four News je veřejné mínění v Británii těsnou většinou proti akci v Iráku. 52 procent Britů je přesvědčeno, že by se jejich země neměla podílet na vojenské operaci, zatímco 34 procent si myslí opak.
</TEXT>
</DOC>
<DOC>
<DOCID>LN-20020807035</DOCID>
<DOCNO>LN-20020807035</DOCNO>
<DATE>08/07/02</DATE>
<GEOGRAPHY>PAŘÍŽ</GEOGRAPHY>
<TEXT>
Francouzská vláda včera formálně rozpustila ultrapravicové uskupení Radikální jednota, k němuž se hlásil mladík, který se 14. července pokusil o atentát na francouzské-ho prezidenta Jacquesa Chiraka. Radikální jednota není ani politickou stranou, ani registrovanou asociací, nýbrž extremistickou skupinou, která se organizuje především za pomoci internetu a speciálních tiskovin.
</TEXT>
</DOC>
<DOC>
<DOCID>LN-20020807036</DOCID>
<DOCNO>LN-20020807036</DOCNO>
<DATE>08/07/02</DATE>
<TEXT>
MURRÍ, Pákistán - Policie včera nalezla tělo jednoho ze tří mužů podezřelých z pondělního útoku na křesťanskou školu u města Murrí severovýchodně od Islámábádu, při kterém zahynulo šest lidí. Podle policejních informací se podezřelí muži zabili dříve, než mohli být dopadeni. Podle pozorovatelů nebyl útok na křesťanskou školu motivován nábožensky. Měl být spáchán spíše na protest proti západním zájmům.
</TEXT>
</DOC>
<DOC>
<DOCID>LN-20020807037</DOCID>
<DOCNO>LN-20020807037</DOCNO>
<DATE>08/07/02</DATE>
<GEOGRAPHY>ANKARA</GEOGRAPHY>
<TEXT>
Turecko zadrželo v několika posledních dnech téměř 700 běženců. Ankara je pod tlakem USA a především EU, aby se snažila zamezit přílivu uprchlíků přes své území. Turecko je tranzitním bodem mezi Asií, Afrikou a Evropou, jímž proudí tisíce běženců v naději na lepší život v zemích Evropské unie. Turecký parlament v sobotu v rámci balíčku reforem požadovaných EU schválil také tvrdší tresty pro převáděče.
</TEXT>
</DOC>
<DOC>
<DOCID>LN-20020807038</DOCID>
<DOCNO>LN-20020807038</DOCNO>
<DATE>08/07/02</DATE>
<TITLE>
Zbavení izraelského občanství osob, které se podílejí na útocích proti židovskému státu, má být bezprecedentním krokem izraelské vlády.
</TITLE>
<TEXT>
NEW YORK/JERUZALÉM - Valné shromáždění OSN v noci na včerejšek přijalo rezoluci, která žádá okamžité stažení izraelských jednotek na hranice z roku 2000. Světová organizace reagovala především na těžkou humanitární situaci, která nastala na palestinském Západním břehu poté, co tam izraelské ozbrojené síly vyhlásily "totální blokádu". Usnesení OSN společně navrhla Evropská unie a představitelé palestinské samosprávy Jásira Arafata. Text dokumentu obsahuje i pasáž žádající zastavení násilí proti civilistům "na obou stranách" - palestinské i izraelské. OSN se pozastavila nad "zoufalou humanitární situací" Palestinců. Britská stanice BBC v této souvislosti připomněla zprávu americké vládní agentury USAID, že třetina palestinských dětí pod pět let věku trpí chronickou a pětina dokonce akutní podvýživou. Ačkoliv podobné kroky OSN mají morálně-politický význam, snaží se izraelská vláda jednat tak, aby otupila největší ostří kritiky. Izraelský ministr obrany Benjamin Ben Eliezer, který sám "totální blokádu" oblastí Západního břehu nařídil, zahájil již v době jednání OSN rozhovory s palestinskými předáky o stažení armády. Palestinský ministr vnitra Abdar Razzák Jahjá obdržel Ben Eliezerův bezpečnostní plán. Ten předpokládá stažení izraelských bezpečnostních sil z těch oblastí, kde by byla palestinská správa schopna zabránit protiizraelským útokům.
</TEXT>
<HEADING>
Šaron: Je to vyvážený plán
</HEADING>
<TEXT>
S jinou formou restrikcí proti lidem, kteří podporují palestinský terorismus, přišel izraelský ministr vnitra Eli Išai. Podle jeho kontroverzního návrhu, jenž včera podpořil i premiér Ariel Šaron, by byli izraelští Arabové zbavováni za útok proti židovskému státu občanství. "Když zabráním jednomu teroristovi zabít jednoho Žida, bude mít cenu odebrat občanství deseti nebo více lidem," řekl ministr z ultraortodoxní strany Šas v rozhovoru pro izraelský rozhlas. Vůdce opoziční levicové židovské strany Merec Jossi Sarid včera Išaiův plán označil za další "útok" proti arabským občanům, kteří tvoří pětinu všech obyvatel Izraele. O to překvapivější je, že dříve zdrženlivý Šaron označil Išaiův bezprecedentní návrh za "vyvážený". Ministr zahraničí Šimon Peres naopak naznačil, že Išai se pohybuje na hranici výkladu svých zákonných možností. S představiteli palestinské samosprávy se tento týden sejde americký ministr zahraničí Colin Powell. Schůzka, na níž se bude diskutovat i o reformě palestinské civilní správy, bude prvním kontaktem mezi americkou vládou a palestinskou samosprávou od června, kdy prezident Bush vyzval k odstranění Jásira Arafata z čela palestinského vedení.
S jinou formou restrikcí proti lidem, kteří podporují palestinský terorismus, přišel izraelský ministr vnitra Eli Išai. Podle jeho kontroverzního návrhu, jenž včera podpořil i premiér Ariel Šaron, by byli izraelští Arabové zbavováni za útok proti židovskému státu občanství. "Když zabráním jednomu teroristovi zabít jednoho Žida, bude mít cenu odebrat občanství deseti nebo více lidem," řekl ministr z ultraortodoxní strany Šas v rozhovoru pro izraelský rozhlas. Vůdce opoziční levicové židovské strany Merec Jossi Sarid včera Išaiův plán označil za další "útok" proti arabským občanům, kteří tvoří pětinu všech obyvatel Izraele. O to překvapivější je, že dříve zdrženlivý Šaron označil Išaiův bezprecedentní návrh za "vyvážený". Ministr zahraničí Šimon Peres naopak naznačil, že Išai se pohybuje na hranici výkladu svých zákonných možností. S představiteli palestinské samosprávy se tento týden sejde americký ministr zahraničí Colin Powell. Schůzka, na níž se bude diskutovat i o reformě palestinské civilní správy, bude prvním kontaktem mezi americkou vládou a palestinskou samosprávou od června, kdy prezident Bush vyzval k odstranění Jásira Arafata z čela palestinského vedení.
</TEXT>
</DOC>
<DOC>
<DOCID>LN-20020807039</DOCID>
<DOCNO>LN-20020807039</DOCNO>
<DATE>08/07/02</DATE>
<GEOGRAPHY>LONDÝN</GEOGRAPHY>
<TEXT>
Cherie Blairová, manželka britského premiéra Tonyho Blaira, podstoupila v noci na včerejšek operaci na londýnské klinice poté, co spontánně potratila. Oznámila to premiérova kancelář. Sedmačtyřicetiletá Cherie Blairová pocítila v pondělí večer nevolnost a byla převezena na kliniku. Krátce poté ji lékaři pod celkovou anestezií operovali. Její manžel byl po celou noc v nemocnici a ráno ji doprovodil domů. Premiér Blair (49) má s manželkou, bývalou právničkou, čtyři děti - Euana (18), Nickyho (16), Kathryn (14) a dvouletého Lea. Premiérský pár kvůli zdravotním komplikacím Cherie odložil odlet na dovolenou do Francie.
</TEXT>
</DOC>
<DOC>
<DOCID>LN-20020807040</DOCID>
<DOCNO>LN-20020807040</DOCNO>
<DATE>08/07/02</DATE>
<GEOGRAPHY>TOKIO</GEOGRAPHY>
<TEXT>
Kolem 30 tisíc lidí si včera v Hirošimě připomnělo oběti jaderné bomby, která byla na město svržena před 57 lety. V 8.15 místního času, tedy v okamžiku, kdy Američané jadernou pumu 6. srpna 1945 svrhli, zazněl v hirošimském parku Míru zvon a obyvatelé uctili památku obětí minutou ticha. Starosta města Tadatoši Akiba se na vzpomínkové slavnosti vyslovil pro vytvoření staletí míru a lidskosti. Japonský premiér Džuničiró Koizumi ujistil, že se zasadí o to, aby ke smlouvě o zastavení jaderných zkoušek přistoupily další státy. Potvrdil rovněž zásadu Japonska nevyvíjet a nevlastnit jaderné zbraně. Po svržení atomové bomby na Hirošimu zahynulo v důsledku výbuchu 140 tisíc lidí z 350 tisíc obyvatel města. Desítky tisíc lidí podlehly později zraněním a chorobám vyvolaným ozářením. O tři dny později svrhla americká armáda jadernou pumu na další japonské město Nagasaki, kde zahynulo 70 tisíc lidí.
</TEXT>
</DOC>
<DOC>
<DOCID>LN-20020807041</DOCID>
<DOCNO>LN-20020807041</DOCNO>
<DATE>08/07/02</DATE>
<TITLE>
VOLBY 2002
</TITLE>
<TEXT>
Bývalí členové HZDS, kteří pod vedením Ivana Gašparoviče před nedávnem založili novou stranu, jsou u voličů překvapivě populární.
BRATISLAVA - Překvapivé výsledky přinesly nejnovější průzkumy veřejného mínění slovenských voličů, kteří v polovině září budou hlasovat o složení nového parlamentu. Hnutí za demokratické Slovensko (HZDS) bývalého premiéra Vladimíra Mečiara, které průzkumům doposud suverénně vévodilo, podle nich ztratilo devět procent preferencí. Ty se naopak objevily na kontě nové politické strany Hnutí za demokracii (HZD), kterou před několika týdny vytvořili odpadlíci z HZDS. Podle červencové ankety agentury Dicio by Mečiarovo HZDS s 18,7 procenta hlasů sice volby vyhrálo, ale už jen s poměrně těsným náskokem před druhým hnutím Směr ( 15,8 procenta). HZDS by přitom ještě v červnu volilo až 27,7 procenta obyvatel. Novou stranu někdejšího Mečiarova souputníka Ivana Gašparoviče, který HZD založil, nyní podporuje devět procent občanů. Do parlamentu by se v červenci dostaly také Aliance nového občana (ANO) mediálního magnáta Pavla Ruska se ziskem 11,8 procenta hlasů a vládní Strana maďarské koalice (SMK), kterou podporuje 9,7 procenta voličů. Vládním křesťanským demokratům věří 7,7 procenta obyvatel a Slovenské demokratické a křesťanské unii (SDKU) premiéra Mikuláše Dzurindy 7,6 procenta občanů. Vysvětlit náhlý pokles obliby HZDS se pokoušejí politologové i média. Deník Nový čas se ve včerejším vydání zamýšlel, zda nejde o "šikovný tah samého Mečiara", protože "co když je Gašparovičovo HZD společným a tichým tahem na získání nepřímé podpory"? Jak však deník upozornil, Mečiar by neměl zapomenout, že hodně lidí je už znechuceno politiky i mečiarismem. "Politici, kteří teď houfně a s neskrývaným roztrpčením opouštějí Mečiara, jsou naočkováni metodami svého bývalého šéfa. Dlouhé roky poslouchali šéfovy příkazy, ačkoliv věděli o izolaci Slovenska kvůli němu. Dnes se tváří, že do moderních evropských struktur nás dostanou i bez Mečiara. Blíže k pravdě jsou asi politologové, kteří tvrdí, že hnacím motorem exmečiarovců je záměr udržet si poslanecká křesla," podotkl nejčtenější deník Sme. Gašparovičovo HZD podle Sme může udělat škrt přes dosavadní výpočty politologů, analytiků, komentátorů a politiků před zářijovými volbami. Jak Sme uvedlo, pokud by se naplnila vize "HZDS bez Mečiara", po volbách by vznikly úplně nové možné kombinace vládní koalice. Ani Mečiar však podle listu nepočítal s posílením pozic pravicových stran, jak také naznačil průzkum Dicio.
</TEXT>
</DOC>
<DOC>
<DOCID>LN-20020807042</DOCID>
<DOCNO>LN-20020807042</DOCNO>
<DATE>08/07/02</DATE>
<TITLE>
Smrtelná infekce, která se šíří na severozápadě Anglie, nakazila do včerejška již 92 lidí
</TITLE>
<TEXT>
Z klimatizace ve společenském komplexu v malém anglickém městě se do okolí šířily bakterie legionelly. Ty již nakazily téměř stovku lidí.
LONDÝN - Počet lidí, kteří se na severozápadě Anglie nakazili nebezpečnou legionářskou nemocí, stoupl včera na 92. U dalších 32 lidí se objevily příznaky, které by mohly svědčit o téže nákaze. Podle britských lékařů jde o nejrozsáhlejší výskyt této choroby v zemi za posledních 17 let. Nemoc si již v pátek vyžádala první oběť, kterou se stal 89letý důchodce Richard Macaulay. Ze 114 lidí, kteří se na nemoc léčí, bylo 19 umístěno na jednotky intenzivní péče. Všichni nakažení pocházejí z okolí městečka Barrow-in-Furness, které leží na mořském pobřeží v západním cípu národního parku Lake District. Tamní hygienici zjistili, že zdrojem nákazy bylo klimatizační zařízení městského společenského a zábavního střediska Forum 28.
</TEXT>
<HEADING>
Nemoc se objevila i v Česku
</HEADING>
<TEXT>
Bakterie legionelly, které se množily v teplém a vlhkém prostředí klimatizačního potrubí, se šířily jednak dovnitř komplexu používaného ke schůzím občanů, soukromým oslavám a svatebním hostinám, jednak do okolí v páře vypouštěné do vzduchu. Policie společenské centrum hned uzavřela a nařídila jeho karanténu. Úřady také prošetřují záznamy o údržbě klimatizačního zařízení. Správce komplexu byl zbaven funkce, a pokud se prokáže, že on či jiný zaměstnanec zanedbali čištění potrubí, mohli by být obviněni z neúmyslného zabití. "Případ posuzujeme stejně vážně jako vraždu," řekli britské BBC místní policisté. Hygienici se obávají, že rozsah nynější nákazy by mohl překonat dosud nejhorší výskyt legionářské choroby v zemi. V roce 1985 se ve Staffordu ve střední Anglii nakazilo legionellou 68 osob, z nichž 23 zemřelo. Legionářská nemoc je formou zápalu plic způsobovanou hydrofilní bakterií Legionella pneumophilla. Ta se množí ve vlhkém prostředí za teplot kolem 37 stupňů Celsia. Bakterie je prakticky všudypřítomná, ale pro člověka je nebezpečná, až když se dostane do vzduchu v drobných vodních kapkách. Zdrojem nákazy se tak nejčastěji stávají klimatizační zařízení, vytápění a vodovody ve veřejných budovách. Nákaza se nejčastěji vyskytuje v zemích s teplým klimatem, například ve Středomoří. K nejhorší známé epidemii v dějinách došlo loni v létě ve španělském letovisku Murcia, kde muselo být hospitalizováno téměř 800 lidí. Čtyři z nich na nemoc zemřeli. Legionářská nemoc, která byla pojmenována podle onemocnění účastníků sjezdu amerických legionářů ve Filadelfii v roce 1976, se však nevyhýbá ani České republice. V létě roku 1998 se bakterie například objevily v areálu pražského Institutu klinické a experimentální medicíny (IKEM). Je pravděpodobné, že tehdy v tomto zařízení na nákazu zemřeli tři pacienti. Všichni krátce před tím podstoupili transplantaci ledvin a jejich imunita byla oslabena.
</TEXT>
<HEADING>
Legionářská choroba
</HEADING>
<TEXT>
Forma zápalu plic způsobená bakterií legionella pneumophila. Svůj název nemoc získala poté, co na ní zemřelo 29 amerických legionářů, kteří se nakazili v roce 1976 na sjezdu ve Filadelfii.
příčiny / Bakterie legionelly se množí v teple a vlhku, zejména v rozvodech vody a klimatizačních zařízeních velkých budov. Nákaza následuje po vdechnutí kapiček kontaminované vody.
příznaky / Nakažené osoby trpí bolestmi hlavy, svalů a břicha, průjmy a kašlem. Poté se naplno projeví zápal plic s vysokými horečkami.
rizika / Největší nebezpečí hrozí starším lidem a kuřákům. Zhruba deset procent nakažených umírá následkem nevyléčitelného poškození plic.
Infekce začíná v průduškách a rozšiřuje se do plicních laloků
</TEXT>
<HEADING>
průdušnice horní lalok průduška střední lalok dolní lalok
</HEADING>
<TEXT>
Severoanglické město Barrow-in-Furness je centrem nejrozsáhlejšího výskytu legionářské choroby v Británii za posledních 17 let. Nemocí se do včerejška nakazilo 82 lidí, jeden z nich zemřel.
Zdroj nákazy v Barrow-in-Furness vystopovali hygienici v klimatizačních rozvodech v místním zábavním středisku, které policie ihned uzavřela
</TEXT>
</DOC>
<DOC>
<DOCID>LN-20020807043</DOCID>
<DOCNO>LN-20020807043</DOCNO>
<DATE>08/07/02</DATE>
<TITLE>
V rozbouřeném moři se Joy Rushtonové v lednu utopil manžel a syn. Nyní se bojí, že se její dcera nakazila legionářskou nemocí.
</TITLE>
<TEXT>
BARROW-IN-FURNESS, Británie - 5. ledna tohoto roku vzal 51letý Stewart Rushton svého devítiletého syna Adama na ryby. Moře poblíž jejich domu v hrabství Cumbria na severozápadním pobřeží Anglie bylo rozbouřené, příboj narážel do skal a na pobřeží se snášela hustá mlha. V ní oba brzo zabloudili. Rushton zavolal mobilním telefonem manželce a řekl jí, co se stalo. Joy Rushtonová okamžitě přivolala pobřežní stráž, ta však otce se synem nemohla najít. Hladina vody kvůli přílivu neustále stoupala. V zoufalé snaze o záchranu si Rushton posadil Adama na ramena. Slyšeli houkání sirén záchranářů, v mlze však nevěděli, odkud přichází. Oba se utopili dřív, než se k nim kdokoli dostal. Nyní se zdá, že pro Joy Rushtonovou nebyla ztráta manžela a syna jedinou ranou osudu. Nevlastní dcera Tracy, kterou měl Stewart Rushton z prvního manželství, novopečený zeť a další členové rodiny se totiž mohli nakazit legionářskou chorobou, která v tomto koutu země postihla desítky lidí. Tracy Rushtonová se v sobotu 27. července v městečku Barrowin-Furness vdala a svatbu společně s 250 lidmi oslavila ve společenském středisku Forum 28, v jehož klimatizaci byly nalezeny bakterie legionelly. Nákaza se již projevila u mnoha návštěvníků. Nikdo ale neví, zda onemocněla i Tracy s manželem - ihned po svatbě odjeli na svatební cestu do Thajska. "Jsou na nějakém ostrově a já ani nevím, jestli tam je telefon," svěřila se zdrcená Joy Rushtonová deníku The Daily Telegraph.
</TEXT>
</DOC>
<DOC>
<DOCID>LN-20020807044</DOCID>
<DOCNO>LN-20020807044</DOCNO>
<DATE>08/07/02</DATE>
<TEXT>
ST. DAVID'S, Wales - Nová hlava anglikánské církve, arcibiskup z Canterbury Rowan Williams byl při pondělní ceremonii pod širým nebem jmenován čestným druidem. Arcibiskup oděný v bílé roucho se tak stal členem organizace na podporu velšského jazyka a kultury Gorsedd of Bards. Druid byl v starověkém keltském společenství šamanem, knězem, filozofem, lékařem, soudcem i prorokem. Samotné slovo druid lze přeložit jako "ten, kdo mnoho ví". Jeho čin však vyvolal kritiku z řad konzervativních kněží anglikánské církve. "Co si pomyslí biskupové a pastoři, kteří se snaží odvrátit obyvatele Afriky od pohanství a přivést je na křesťanskou víru, když vidí, jak se účastní těchto aktivit," citovala agentura AP kněze Anguse Macleyho. Arcibiskup Williams uvedl, že je zklamán tím, jak si někteří lidé jeho účast na obřadu vyložili. "Kdyby se podívali na text písní, které se zpívaly při obřadu, viděli by, že se příliš neliší od křesťanské bohoslužby," prohlásil Williams. Organizace Gorsedd of Bards má v současnosti okolo 1300 členů. Patřil mezi ně i herec Richard Burton a nedávno zesnulá britská královna matka. Arcibiskup z Canterbury je mimo jiné jedním z 3000 signatářů petice odsuzující potenciální vojenskou akci USA proti Iráku.
</TEXT>
</DOC>
<DOC>
<DOCID>LN-20020807045</DOCID>
<DOCNO>LN-20020807045</DOCNO>
<DATE>08/07/02</DATE>
<TEXT>
LOS ANGELES - Americkým lékařům se po dvacetihodinové operaci podařilo oddělit roční siamská dvojčata, která byla spojená v lebeční části. Jedno z děvčátek však několik hodin po zákroku začalo krvácet do mozku. Podle mluvčího dětské kliniky v Los Angeles, kde byla operace provedena, je však zdravotní stav děvčat stabilizovaný. Operace, na které se podílelo více než 50 lékařů a zdravotních sester, byla zahájena v pondělí odpoledne v Los Angeles. María Teresa a María Jesús Álvarezovy se narodily před rokem na guatemalském venkově se srostlou lebkou. Mohly se spolu držet za ruce, neviděly si však navzájem do obličeje. Mozky děvčátek byly ale oddělené, což chirurgům práci usnadnilo. Operaci dvojčat umožnila nemajetným guatemalským rodičům dobročinná nadace Healing the Children, která zaplatila potřebných 1,5 milionu dolarů.
</TEXT>
</DOC>
<DOC>
<DOCID>LN-20020807046</DOCID>
<DOCNO>LN-20020807046</DOCNO>
<DATE>08/07/02</DATE>
<GEOGRAPHY>VÍDEŇ</GEOGRAPHY>
<TEXT>
Rakušané vnímají letos proces rozšíření Evropské unie pozitivněji než loni. Odpor proti přijetí jejich reformních sousedů do společenství slábne, vůči Česku se však tento trend projevuje zřetelně slaběji než vůči jiným zemím. Vyplývá to z průzkumu Rakouské společnosti pro evropskou politiku (ÖGfE). Největší podíl souhlasu se vstupem do EU udělují Rakušané Maďarsku: 61 procent je pro a jen 16 procent proti. Hůře jsou na tom severní slovanští sousedé alpské republiky. Se vstupem Slovenska souhlasí 42 procent, Česka a Polska shodně 41 procent. Nejvyšší podíl odmítajících - 40 procent je proti českému členství v EU.
</TEXT>
</DOC>
<DOC>
<DOCID>LN-20020807047</DOCID>
<DOCNO>LN-20020807047</DOCNO>
<DATE>08/07/02</DATE>
<GEOGRAPHY>DILLÍ/DŽAMMÚ</GEOGRAPHY>
<TEXT>
Ze včerejšího útoku na skupinu hinduistických poutníků v indické části Kašmíru, při němž jich bylo 9 zabito, obvinila Indie Pákistán. Pákistán toto tvrzení popřel. Podle dosavadních zjištění islámští extremisté hodili mezi poutníky granát. Indický státní ministr zahraničí Išvar Dajal Svámí novinářům shromážděným před parlamentem v hlavním městě řekl, že Pákistán chce znemožnit podobnými akcemi konání místních parlamentních voleb, které se mají v indickém Kašmíru konat v září a říjnu. Ozbrojenci napadli poutníky za úsvitu. Útok se odehrál na trase, kterou se statisíce poutníků vydávají ke svatyni Amarnath, jeskyni v Himálaji, v níž je ledový stalagmit uctívaný jako ztělesnění hinduistického boha Šivy. K dalšímu incidentu došlo ve městě Handvara, asi 90 kilometrů jižně od hlavního letního správního střediska indického státu Džammú a Kašmír Šrínagaru. Tam při přestřelce mezi indickými vojáky a islámskými separatisty zahynuli jeden příslušník armády a dva teroristé. Džammú a Kašmír je jediný indický svazový stát, kde převládá muslimské obyvatelstvo. O úplné odtržení indické části Kašmíru a případně i o jeho připojení k Pákistánu usilují ozbrojenou cestou extremistické islámské skupiny. Boje stály od roku 1989 životy již 33 000 lidí.
</TEXT>
</DOC>
<DOC>
<DOCID>LN-20020807048</DOCID>
<DOCNO>LN-20020807048</DOCNO>
<DATE>08/07/02</DATE>
<TITLE>
Vládní prohlášení obsahuje ekonomický rozpor, který nelze překonat
</TITLE>
<TEXT>
Ministr průmyslu Jiří Rusnok se v jedné z povolebních novinových anket přiznal, že jeho nejoblíbenějším filozofem je Georg Wilhelm Friedrich Hegel. Těžko říct, jaký vztah mají k německému mysliteli ostatní ministři, ale souzeno podle programového prohlášení, má Hegel jisté slovo u vlády jako celku. Celým padesátistránkovým textem se vine zvláštní dialektická nit, která jako by kopírovala Hegelovu myšlenku překonávání protikladů (Aufhebung). Syntéza je pro jistotu položena hned na začátek, zatímco klady a protiklady se do nekonečna rozbíhají v dalších částech.
</TEXT>
<HEADING>
Neznámý model
</HEADING>
<TEXT>
Špidlův kabinet v úvodu tvrdí, že se nechá vést "snahou o realizaci zásad evropského sociálního modelu, založeného na sociálně a ekologicky orientovaném tržním hospodářství". Právě evropský sociální model je ono povýšení protikladů (čistý trh kontra sociální podpory) do vnitřně fungujícího celku. Vláda dělá dojem, že takový ideální celek v Evropě někde existuje, nebo přinejmenším že se na zásadách tohoto imaginárního modelu všichni shodnou. Nic není vzdálenější pravdě. Realizované modely sociálního státu (říkejme spíše státu blahobytu) jsou neuvěřitelně pestré, a to navzdory integračním snahám Evropské unie. Dánsko se liší (někdy jde o propast) od Švédska, Německa, Británie nebo Francie. Vláda ale raději předloží "hegelovskou" konstrukci, s níž se sice dobře rétoricky pracuje, ale o cílech kabinetu neřekne vůbec nic. Premiér Špidla sice už v minulosti řekl, že jeho záměrem je "cesta na sever", ke švédskému modelu, ale mezitím se situace podstatně změnila. Ve vládě jsou lidovci a unionisté, a i když je jejich vliv marginální, bude se Špidla muset na názor obou koaličních stran ohlížet. Zvláště pak na lidovce, kteří se nikdy netajili tím, že jejich favoritem je německý model. Otázka tedy zní: Pojedeme na sever, nebo skončíme hned za západní hranicí? Programové prohlášení odpověď neposkytuje, i když při bližším opakovaném čtení začne být každému jasné, že Špidlův tým hledá v evropském moři svůj vlastní neprozkoumaný ostrov, svoji Utopii, která dohromady spojuje všechny dosud známé vymoženosti - rozsáhlé plošné dotace, železnou ochranu zaměstnanců, plnou zaměstnanost, dokonalé a všeobecně přístupné vzdělání atd.
</TEXT>
<HEADING>
Spojíme nespojitelné
</HEADING>
<TEXT>
Špidlova vláda ale při všem sociálním snění nezapomíná na oprávněné výtky liberálů. Kabinet ve svém prohlášení, v části věnované veřejným financím, slibuje, že nebude slepě rozhazovat, ale že postupně sníží schodek, zpřísní výdajovou politiku, bude pečlivě sledovat efektivní využívání peněz a nezvýší daně. Po takové idealistické smršti by zřejmě i pronikavá mysl ve vládě oblíbeného Hegela zaváhala a začala by pochybovat o tom, zda tak protikladné plány - tvrdě spořit a zároveň štědře rozdávat - lze vůbec povýšit do vyššího a funkčního celku. Slavný filozof by se patrně zcela logicky zeptal, jaký zázrak zajistí, že se ubývající množství (peněz) promění ve vyšší kvalitu sociálního života, v kvalitnější školy, špičkovou armádu, průzračný vzduch a vody a mnoho jiného, skvělého, potřebného. Znalec mistrova Díla Jiří Rusnok by na tak nepříjemnou otázku možná vychytrale namítl, že není hegelovská, protože míří do ekonomické oblasti, kam se německý myslitel ve svých úvahách nikdy nevrhl. Byl by to pěkný krok stranou, ale pravda by to nebyla. Hegel sice miloval dokonalá abstraktní spekula, ale byl to i velmi praktický člověk - a milovník piva! Tak evidentní díra v systému, jakou prezentuje vládní prohlášení, by mu zcela jistě neušla. Ostatně ani jeho "spekulace" nebyly bubliny vyfouklé z mýdlové vody. Dialektická likvidace protikladných tendencí, během níž se získává něco nového, lepšího, má prostě své nesporné meze. Česká vláda ovšem věří, že tyto ekonomické hranice prolomí a že se jí podaří zázrak. Už teď je jisté, že to bude marný boj, který nabízí tři možné závěry. 1) Sociální blaho poroste na úkor vysokých schodků; 2) Vláda kvůli splnění smělých cílů zvýší daně (to např. tvrdí poradce ministra Sobotky Pavel Mertlík); 3) Prostě nebude tak dobře, jak si vláda maluje, a budeme si muset počkat, až na luxusní stát blahobytu budeme mít. A Georg Wilhelm? Ten by přece volil třetí možnost.
Špidlova vláda ale při všem sociálním snění nezapomíná na oprávněné výtky liberálů. Kabinet ve svém prohlášení, v části věnované veřejným financím, slibuje, že nebude slepě rozhazovat, ale že postupně sníží schodek, zpřísní výdajovou politiku, bude pečlivě sledovat efektivní využívání peněz a nezvýší daně. Po takové idealistické smršti by zřejmě i pronikavá mysl ve vládě oblíbeného Hegela zaváhala a začala by pochybovat o tom, zda tak protikladné plány - tvrdě spořit a zároveň štědře rozdávat - lze vůbec povýšit do vyššího a funkčního celku. Slavný filozof by se patrně zcela logicky zeptal, jaký zázrak zajistí, že se ubývající množství (peněz) promění ve vyšší kvalitu sociálního života, v kvalitnější školy, špičkovou armádu, průzračný vzduch a vody a mnoho jiného, skvělého, potřebného. Znalec mistrova Díla Jiří Rusnok by na tak nepříjemnou otázku možná vychytrale namítl, že není hegelovská, protože míří do ekonomické oblasti, kam se německý myslitel ve svých úvahách nikdy nevrhl. Byl by to pěkný krok stranou, ale pravda by to nebyla. Hegel sice miloval dokonalá abstraktní spekula, ale byl to i velmi praktický člověk - a milovník piva! Tak evidentní díra v systému, jakou prezentuje vládní prohlášení, by mu zcela jistě neušla. Ostatně ani jeho "spekulace" nebyly bubliny vyfouklé z mýdlové vody. Dialektická likvidace protikladných tendencí, během níž se získává něco nového, lepšího, má prostě své nesporné meze. Česká vláda ovšem věří, že tyto ekonomické hranice prolomí a že se jí podaří zázrak. Už teď je jisté, že to bude marný boj, který nabízí tři možné závěry. 1) Sociální blaho poroste na úkor vysokých schodků; 2) Vláda kvůli splnění smělých cílů zvýší daně (to např. tvrdí poradce ministra Sobotky Pavel Mertlík); 3) Prostě nebude tak dobře, jak si vláda maluje, a budeme si muset počkat, až na luxusní stát blahobytu budeme mít. A Georg Wilhelm? Ten by přece volil třetí možnost.
</TEXT>
</DOC>
<DOC>
<DOCID>LN-20020807049</DOCID>
<DOCNO>LN-20020807049</DOCNO>
<DATE>08/07/02</DATE>
<TITLE>
Vláda brzdí investice penzijních fondů
</TITLE>
<TEXT>
Uložit si v dnešní době peníze na spoření jakéhokoliv druhu není opravdu žádná legrace. Zjišťují to i klienti penzijních fondů, kteří již druhým rokem mají ze svých prostředků výnosy jen mírně nad úrovní inflace. Fondy se naopak brání: ať nám vláda dá možnost investovat více v zahraničí a lidé budou mít vyšší výnosy. Nejsme kouzelníci, abychom z klesajících úrokových sazeb a inflace vyčarovali takové zhodnocení vkladů, které by si klienti přáli. K tomu se však český kabinet moc nemá. Jednak se ohání tím, že určitým limitem chrání klienty penzijních fondů, respektive jejich prostředky před bezhlavým investováním do rizikových cenných papírů. A potom, kdo by nakupoval státní dluhopisy, jimiž vláda kryje rozpočtový deficit. Raději tedy dá ze státního rozpočtu peníze na státní příspěvek penzijnímu připojištění. To je kromě nutkavé potřeby spořit na stáří, kterou čím dál více pociťuje mnoho z nás, další důvod proč se do systému vůbec zapojit. Je to tedy balancování na hraně rizika. Buď ho lze přijmout s tím, že některé fondy by mohly investovat špatně a klienti by pak neměli zhodnocení žádné. Nebo zůstát na pevné půdě státního příspěvku, ovšem s minimálním komerčním výnosem. Záleží na tom, kam se jazýček vah přikloní. Špidlova sociální vláda se nejspíš bude dál držet při zdi.
</TEXT>
</DOC>
<DOC>
<DOCID>LN-20020807050</DOCID>
<DOCNO>LN-20020807050</DOCNO>
<DATE>08/07/02</DATE>
<TITLE>
Ministr obrany sestřelil velvyslance
</TITLE>
<TEXT>
"Tak nám sestřelili velvyslance, pani Nováková," může konstatovat novodobý Švejk. Časy se nicméně mění. Rakouští potentáti významně ukázali podřízeným na revolver až po inspekci. Chrabrý ministr Jaroslav Tvrdík probodl ostřím byrokratického kopí Petra Přibíka kvůli tomu, že si svou cestu do Afghánistánu rozmyslel. A Přibík naznačil, že je diletant. Ambasadorovi, který svévolné změny v programu pobytu potentátů přirovnal k "šití horkou jehlou", lze vyčíst nedostatek loajality ke státním úředníkům. Tvrdík ale sám přiznal, že měl pravdu. "Ambice na jednodenní cestu byla nešťastná a chybná," řekl kajícně, když vyšlo najevo, že dal přednost předvolebnímu turné. Tvrdíkova tvrdost nyní svádí k domněnce, že chce retušovat svůj poškozený obraz neomylného profíka. Nebo k tomu, že prostě nemá rád, když ho z chyb usvědčí lidé "z terénu". Příbík totiž právě takovým člověkem je. V době, kdy Tvrdík pevnou rukou řídil vojenskou rekreaci, Přibík zlobil kontakty s pronásledovanými disidenty jinačího pána v uniformě - kubánského vůdce Fidela Castra. A v okamžiku, kdy se Tvrdík chystal útočit na voličskou přízeň věrných Čechů a zkrátil plán na pobyt v polním táboře, vzal velvyslanec spacák a vyrazil domluvit mu schůzku s králem. Jistý americký senátor měl o Přibíkově působení na Kubě říci, že "udělal pro vstup do NATO víc, než celá česká vláda". Možná právě to v Praze neradi slyší. Tady platí jiná pravidla - cizí zásluhy si přivlastníme, vlastní chyby přehodíme na jiné. O tom, co je skutečná loajalita - zda ta, kterou mám ke státu, nebo ona, kterou vyznávám v předpokojích potentátů - se nediskutuje. Koho to ostatně v tvrdém světě reálné české politiky zajímá...
</TEXT>
</DOC>
<DOC>
<DOCID>LN-20020807051</DOCID>
<DOCNO>LN-20020807051</DOCNO>
<DATE>08/07/02</DATE>
<TITLE>
USA vyzývají svět, aby si vytvořil zásoby paliv
</TITLE>
<TEXT>
Nevím, jaká bude zima, ale indiáni už čtyři týdny řežou dřevo, říká se v jednom vtipu. Nikdo z nás neví, co Spojené státy zamýšlejí s Irákem a kdy se něco stane, ale už doplňují zásoby ropy. Rozhodně to však není kvůli Iráku, zdůrazňuje americký ministr energetiky Spencer Abraham. Podle něj by země světa měly doplnit své nouzové zásoby ropy a vůbec začít skladovat palivo, protože se jim to jednou může hodit. Samozřejmě všechny okamžitě napadne - jede se na Irák. Je pravda, že Abrahamova slova jsou dalším nepřímým náznakem příprav na operaci proti Iráku. Tuto fixaci je ale nutné překonat. Jakákoli akce vedoucí ke svržení Saddáma Husajna bude s největší pravděpodobností pouhou epizodou, která může sice s cenami ropy zamávat, ale dlouhodobě je sama o sobě neovlivní. Navíc i úplný výpadek dodávek ropy z oblasti Středního východu je dlouhodobě nahraditelný. Nicméně právě z krátkodobého hlediska je dobré mít připravené zásoby, které pomohou ochránit jednotlivé ekonomiky. Tyto stálé zásoby mohou sloužit jako určité tlumiče. Krize totiž může vzhledem k současné světové nestabilitě vypuknout prakticky kdekoli a rychleji, dříve než se nadějeme.
</TEXT>
</DOC>
<DOC>
<DOCID>LN-20020807052</DOCID>
<DOCNO>LN-20020807052</DOCNO>
<DATE>08/07/02</DATE>
<TITLE>
Ad LN 1. 8.: Revolucionář dnes sází stromy
</TITLE>
<TEXT>
Martin Mejstřík je hoden naší úcty za svou zásadovost, ale ne za to, že bojoval "proti zabírání většího množství bytů pro potřeby Senátu". Senát nezabral, ani nikdy nehodlal zabrat, ani větší, ani menší množství bytů. Naopak zpřístupnil veřejnosti rekonstruovaný, do nedávné doby uzavřený Valdštejnský palác a letos na jaře i rekonstruovanou zahradu. Mrzí mě, že naše média dosud notoricky zaměňují parlament, Poslaneckou sněmovnu a Senát.
</TEXT>
</DOC>
<DOC>
<DOCID>LN-20020807053</DOCID>
<DOCNO>LN-20020807053</DOCNO>
<DATE>08/07/02</DATE>
<TITLE>
Ad LN 2. 8.: Emigrace v přímém přenosu
</TITLE>
<TEXT>
Jakub Černý vidí vše jako sociální problém. Vyhýbá se tomu, že nám činí potíž přijímat Romy takové, jací jsou, byli a budou: jiní. Vytyčujeme Evropu bez hranic, ale Romové do ní vkročili již dávno. Celá staletí pro to trpěli: neměli smysl pro tvorbu státu. Pokusy integrovat je během dvou generací do usedlé společnosti dopadly nejednoznačně. Jazyk, půda a krev! Co víc je třeba, aby vznikl stát? Jen vůle jej vytvořit. Pravda, Romům to jedno vždycky scházelo. Půda. Země. Nedokázali si ji nikdy vykolíkovat jako my hranicemi, ani vybojovat. Byli doma všude a nikde. V Evropě bez hranic se pro ně snad ghetta již stavět nebudou. Na západ od našich hranic je Romů podstatně méně než u nás. A to také díky nacistickému konečnému řešení. Mají-li mezi námi (Evropou napříč!) jakési svébytné domovinské právo po dlouhá staletí, nechtějme je narychlo integrovat a umravnit, natož provádět jejich selekci v autobusech či letadlech.
</TEXT>
</DOC>
<DOC>
<DOCID>LN-20020807054</DOCID>
<DOCNO>LN-20020807054</DOCNO>
<DATE>08/07/02</DATE>
<TITLE>
Ad LN 1. 8.: Kupte zámek Zn.: chátrá
</TITLE>
<TEXT>
V příloze Léto se na titulní straně povedl zvláštní přehmat. Upoutávku na článek o chátrání mnohých českých zámků doprovodil obrázek hradu Křivoklátu a titulek "Mnoho českých zámků je na prodej"! Dovoluji si k tomu vznést námitku. Hrad Křivoklát je státním hradem, národní kulturní památkou. Jednak není v žádném případě vhodné jej, byť volně, spojovat s pojmem zámek; jedná se o středověký hrad, který si dodnes zachoval typický hradní vzhled, bez jakýchkoli zámeckých úprav. Dále nelze v žádném případě ve spojitosti s ním mluvit o prodeji, který samozřejmě nepřipadá u objektů jeho kategorie vůbec v úvahu.
</TEXT>
</DOC>
<DOC>
<DOCID>LN-20020807055</DOCID>
<DOCNO>LN-20020807055</DOCNO>
<DATE>08/07/02</DATE>
<TITLE>
Ad LN 1. 8.: Za rok může být pozdě
</TITLE>
<TEXT>
Nebudu před čtenáři zakrývat, že se známe více než dvacet pět let, ještě z doby, kdy jsi v hlavní redakci hudebního vysílání mnoho let dělala moderátorku pořadu Hudební kronika. Rád bych reagoval na Tvou jedovatou slinu z 1. srpna t. r. a zeptal se Tě, za jaké čtenáře konkrétně mluvíš? Neužívej, prosím, tak silné výrazy, jako je "čistka", pokud své tvrzení řádně nezdůvodníš. Já je velmi dobře zažil na své kůži, a proto jsem na to velmi alergický. Nebo se skutečně jedná o "čistku", když je po řádném výběrovém řízení jmenován do funkce nový šéfredaktor mj. také na základě požadavku, aby redakci řídil, a nikoliv moderoval sportovní přenosy, a odcházejícímu šéfredaktorovi je nabídnuto místo za zcela mimořádných finančních podmínek? Funkce zástupce šéfredaktora byla zrušena ve všech redakcích, nikoliv pouze v redakci sportu ČT! Výroba se centralizuje zejména z ekonomických důvodů a také proto, aby ustaly spekulace o údajném vymáhání všimného ze strany zaměstnanců za to, že odvysíláme přenos, který bychom ale stejně odvysílali! Hodíš ošklivou slinu, ale bez uvedení jediného konkrétního příkladu (viz poslední věta prvního odstavce). Žádné vedení redakce se nelikviduje to je naprostá nepravda. Pořad "21" sice nebude na programu ČT 2, ale vracíme se k původnímu modelu, kdy se na 1. programu ČT vysílaly "Události a komentáře". I zde tedy uvádíš pouze polopravdu a já se musím ptát, zda tak nečiníš vědomě. "21" byla nejčastěji rušeným programem ve vysílání ČT. Skutečnost, že někteří z odcházejících dramaturgů jsou Tvými přáteli, neznamená, že jsou také kvalitními dramaturgy. Rovněž nikdo v televizi nebyl nikdy odposloucháván - další lež. V závěru voláš právě Ty po čistkách, Ty voláš po politickém zasahování do nezávislé ČT (stejně jako ti, kteří volali po nezasahování politiků do veřejnoprávní instituce a v současné době obíhají novou politickou elitu, aby zasáhla v jejich prospěch)! Zaplať pánbůh se tak neděje, a naopak se začínají řešit věci dlouho neřešené, a to je financování médií veřejné služby.
</TEXT>
</DOC>
<DOC>
<DOCID>LN-20020807056</DOCID>
<DOCNO>LN-20020807056</DOCNO>
<DATE>08/07/02</DATE>
<TITLE>
Ad LN 31. 7.: Stydět by se měla česká společnost!
</TITLE>
<TEXT>
Jako člověk od narození tělesně postižený velice dobře vím, co je to, nemoci se uplatnit tam, kde bych chtěl. Přesto mě v životě nenapadlo, abych se na to vymlouval, vykašlal se na práci, a vlastně na život, a vegetoval jen na sociálních dávkách. Nakonec se mi podařilo najít možnost, jak skloubit své omezené fyzické možnosti s tím, nač mám a co můžu. Diskriminace podle mého je situace, kdy jsou člověku odpírána jeho základní lidská práva jen proto, že je tím, kým je, v tomto případě Romem. Ať nám tedy K. Holomek ukáže na konkrétní příklad, kdy nebyl nadaný romský žák přijat na studia jen proto, že je Rom, nebo byla romskému pracujícímu odepřena možnost zvyšovat si kvalifikaci kvůli tomu, že je Rom. Souhlasím s J. X. Doležalem, měli by se stydět. A měl by se stydět i K. Holomek, že dává nepřátelům svého etnika do rukou argumenty. Anebo třeba jen za to, že neumí dohlédnout konce věcí.
</TEXT>
</DOC>
<DOC>
<DOCID>LN-20020807057</DOCID>
<DOCNO>LN-20020807057</DOCNO>
<DATE>08/07/02</DATE>
<TITLE>
Ad LN 5. 8.: Cyklistická horečka vrcholí
</TITLE>
<TEXT>
"Vyjet si v plandavém tričku, to může jen úplný ňouma, a my se mu smějeme," říká cyklistický nadšenec. Dále je popsaná naprosto nutná výstroj současného cyklisty. Já připojuji ještě jednu věc, kterou na kolech perfektně vybavených cyklistů postrádám. Zvonek. Z vlastní zkušenosti pěšího turisty vím, že cyklisté mají helmy, rukavice, speciální boty, speciální drinky, speciální oblečení a různé "nárychtungy" na svých super kolech. Zvonek jim ale zpravidla chybí. Takže setkání s nimi se odvíjí podle úplně jiného scénáře, než je popsán v úvodu článku. Lesní cestou jdou dva turisté, tlumeně rozmlouvají o krásách přírody, když tu se za jejich zády vyřítí cyklista (vyřítí, neboť pomalu nejede skoro nikdo), zděšení turisté uskočí doprava, pak doleva, aby se posléze srazili s cyklistou. A stačí tak málo - zvonek.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020807058</DOCID>
<DOCNO>LN-20020807058</DOCNO>
<DATE>08/07/02</DATE>
<TEXT>
Rada vlády pro záležitosti romské komunity na svém posledním zasedání mimo jiné navrhla opatření, aby sociální dávky Romů, kteří žádají o azyl, nebyly po dobu jejich nepřítomnosti v České republice vypláceny. Velká Británie totiž v tomtéž čase vyplácí těmto žadatelům na naše poměry dosti lukrativní dávky, ačkoliv je nenechává na pochybách, že budou vypovězeni zpět. Na tomto principu je založen vtip směřující k vylepšení rodinného rozpočtu. A obratné využití mezer v české legislativě i fungování úředních mechanismů, které nejsou schopny zaznamenat pohyb uživatelů sociálních dávek. Je to podobné, co jsme - a to v daleko větší míře, než to činí Romové zaznamenávali u tunelářů, bankéřů, televizních mágů a darebáků nejrůznějšího druhu. Ti zatížili, zatěžují a ještě zatíží kapsu daňového poplatníka mnohem tíživěji. Nic podstatného se v potrestání těchto gigantických podvodníků nepodařilo učinit - peníze jsou pryč a už se k nim nikdy nikdo nedostane. S ohledem na všechny tyto souvislosti a nízkou sociální úroveň Romů jsem se k této věci nevyjadřoval a spatřoval jsem v ní dočasné obratné využití situace lidí, kteří to opravdu potřebují. Byla ale nastolena otázka, zda je takové počínání Romů správné a zda je možné ho dále připustit. Odpověď pro člověka, který chce položit základy řešení problému integrace Romů na rovné základy, je jednoznačná: Je to nemorální a nepřípustné. A je třeba dát to do pořádku. Nemá to nic společného s porušováním lidských práv v neprospěch těch, kteří o tuto nepřípadnou sociální dávku přišli. Právě naopak. Narušuje to beztak křehký vztah mezi Romy a společností a v tomto smyslu je to stav porušující lidská práva: ale z opačné strany. Sociální dávky jsou vypláceny z daní každého občana, který se aktivně podílí na státním rozpočtu. Patřím mezi ně i já. Tento princip, k němuž jsme až dosud všichni mlčeli, narušuje a degraduje jinak legitimní úsilí Romů o lepší postavení. Mnozí romští vůdcové, kteří se postavili na obranu Romů a prohlašují, že jde o novou diskriminaci a že nevyplácení dávek je protiústavní, bohužel přispívají k degradaci jinak čestného a poctivého boje Romů. Má-li být tento boj postaven na pevném základě, stará romská zásada o tom, jak Rom přelstil gadžu, by měla přestat platit.
</TEXT>
</DOC>
<DOC>
<DOCID>LN-20020807059</DOCID>
<DOCNO>LN-20020807059</DOCNO>
<DATE>08/07/02</DATE>
<TITLE>
V Německu začala horká fáze volební kampaně do Spolkového sněmu
</TITLE>
<TEXT>
Předvolební kampaň v SRN nabírá zvolna na obrátkách. Zejména opoziční blok CDU/CSU si přivstal. Takzvaná horká fáze kampaně propukla oficiálně 5. srpna, tedy 48 dní před volbami. Opoziční kancléřský kandidát Edmund Stoiber ale vyrazil na túru už vpůli července. Svou kampaň nezahájil na domácím hřišti, v Bavorsku, jehož je premiérem. Vydal se přednostně do nejlidnatější a nejprůmyslovější spolkové země, do Severního Porýní-Vestfálska, které je tradičně hlavním volebním rezervoárem sociální demokracie. Svůj revír objíždí ovšem i spolkový kancléř Schröder, který v těchto dnech navštívil Duisburg a Düsseldorf, kde mluvil k ocelářským dělníkům, obchodníkům i k lidem na ulicích. Stoiber je mu v patách, veliká vystoupení měl v Cáchách a v Kolíně nad Rýnem, ale také v porýnském Dormagenu, odkud pocházela jeho matka.
</TEXT>
<HEADING>
Volební předpovědi
</HEADING>
<TEXT>
Preference dnes mluví ve prospěch CDU/CSU; pokud by se volilo tuto neděli, mohla by počítat s 39 procenty hlasů, takže by se v koalici s FDP dostala těsně nad 50 procent. SPD momentálně přisuzují demoskopové 34 procent, jejich koaličním partnerům - Zeleným - sotva 7 procent. To pochopitelně nestačí. Události posledních týdnů - krize Telekomu, výměna ministra obrany, rozporné reformní návrhy Hartzovy komise, především ale zvýšení počtu nezaměstnaných na čtyři miliony - to vše nezůstalo bez následků. Takže už jen 19 procent dotázaných voličů ještě věří, že by mohla znovu uspět červeno-zelená koalice, 44 procent je přesvědčeno o opaku. Kdyby ale voliči mohli rozhodovat přímo mezi kancléřem Schröderem a jeho oponentem Stoiberem, výsledek by byl opačný. Schröder je i nadále německou veřejností vnímán jako kompetentní a rozhodná osobnost, jako komunikativní "sympaťák", s nímž se mohou lidé identifikovat. Vedle něho působí Stoiber koženě, bezbarvě. Stoiber si uvědomuje, že nemá vyhráno. Chová se skromně a cílevědomě piluje svůj styl. Je vidět, že si uvědomuje své slabé stránky. Ví, že nemůže soutěžit se Schröderem v osobním kouzlu, šarmu, mediálním účinku, lidské přitažlivosti. Pro člověka z Bavorska není snadné odložit typický jihoněmecký dialekt, akcent, který v ostatních částech Německa působí komicky, takže je s oblibou parodován. Opoziční kandidát se této nevýhody dokázal téměř dokonale zbavit. Určitě to bylo pracné. Ne nadarmo se v Německu říká, že v Bavorsku "jdou hodiny jinak". Politický styl, kdysi typickým způsobem reprezentovaný Franz-Josefem Straussem, je tu emocionální, bouřlivý, teatrální. Stoiber tento způsob přednesu, zhusta provázený živou gestikulací a mimikou, dokázal v krátkém čase odložit. V Bavorsku je Stoiber pro své stoupence "unser Edi", jehož lze kamarádsky poplácat po zádech. Mimo Bavorsko je to respektovaný Edmund, k němuž si nikdo takovou důvěrnost nedovolí. Zde se prezentuje klidně, věcně, střízlivě, s odstupem, tedy způsobem vzdáleně připomínajícím střídmý styl Vladimíra Špidly. A s touto prezentací má úspěch. Především se ale Stoiber snaží, aby nebyl vnímán jako muž pravice, nýbrž jako reprezentant politického středu. A v tomto středu vládne v SRN pořádná tlačenice, protože se tam chce situovat každý, snad kromě postkomunistické PDS a části Zelených vlevo a hrstky nenapravitelných neonacistů vpravo. Pro českého čtenáře, zvyklého z devadesátých let na rituální skloňování "pravicovosti" v politice i v médiích, je patrně těžko pochopitelné, že nejen v Německu, ale v celé západní Evropě být "pravičákem" nejen není považováno za přednost, ale spíše za něco pejorativního, čemu jde slušný člověk z cesty. Lze očekávat, že Stoiber nebude v předvolební kampani nijak výrazněji instrumentalizovat otázku Benešových dekretů. Jakékoli nacionalistické tóny by se k jeho novému stylu špatně hodily.
</TEXT>
<HEADING>
Atraktivní "K-tým"
</HEADING>
<TEXT>
Ve srovnání s naprosto sebejistým Schröderem působí Stoiber v televizních diskusích nejistě. Protože si uvědomuje svou malou mediální přitažlivost, snažil se Stoiber sestavit kolem sebe kvalitní kolektiv, který pojmenoval "kompetenční tým". Obsahuje několik vyložených es - Lothara Spätha, Wolfganga Schäubleho, Angelu Merkel, Horsta Seehofera, Friedricha Merze, Günthera Becksteina, Annette Schavan a (jako zcela novou tvář) 28letou neprovdanou matku Katherinu Reiche. Zmiňme se aspoň o dvou hvězdách jeho K-týmu: Lothar Späth byl ministerským předsedou Bádenska-Württemberska, než se po zhroucení NDR stal bossem východoněmecké Jenoptiky. Podařilo se mu jenský koncern nejen uchránit před bankrotem, ale postupně podnik dovést do výšin ekonomické prosperity. V případném Stoiberově kabinetu by Späthovi připadl důležitý resort hospodářství a práce. Späth se honosí tím, že ještě v životě nedočetl do konce program žádné politické strany, dokonce ani volební program CDU/CSU. Günther Beckstein, zvaný "černý šerif", je ministrem vnitra Bavorska, týž resort by měl převzít ve spolkové vládě. Chce v tom případě rozvinout komplexní program prevence zločinnosti, jaký se osvědčil v řadě amerických velkoměst: bránit již jejím náznakům, tvrdě postihnout dealery drog, zahájit tažení proti vandalům všeho druhu, netrpět záškoláctví a postarat se o to, aby německá města byla opět čistá a bezpečná. Těmto dvěma mužům by zřejmě ve Stoiberově kabinetu připadla klíčová role. Připomeňme znovu, že to vše jsou hypotézy, které se 22. září mohou, avšak nemusejí potvrdit. I horká fáze předvolební kampaně proběhne zřejmě v Německu relativně klidně, bez přílišné demagogie. Sledujme to klání s přiměřeným zájmem, bez hysterie. Připomeňme si, jak velice se mýlil Miloš Zeman, když kdysi předpověděl, že se všechny českoněmecké rozpory "vyřeší za jedno odpoledne", jakmile se v obou zemích dostanou k moci sociální demokraté. Byla to iluze. V první řadě nutno varovat konzumenty jednostranného zpravodajství. Stoiber je jiný než onen bubák, který je našemu publiku prezentován. Zajisté není extremista, i k populismu má daleko. Co říká o Benešových dekretech, to nám bude říkat umírněným, avšak důrazným tónem i každý německý sociální demokrat, Zelený anebo liberál. V tomto bodě není v německé (rakouské, maďarské, ani evropské) politice podstatných rozdílů, a s tím je nutno počítat.
</TEXT>
<HEADING>
A důsledky pro ČR?
</HEADING>
<TEXT>
Moudří Poláci se zbavili balvanu Bierutových rasistických dekretů ještě za komunismu, České republice to neblahé dědictví bohužel zůstalo zachováno dodnes. Nikdo nepomýšlí na to, aby kvůli tomu zablokoval vstup ČR do EU. Ale moudří politici se k nezbytně nutným krokům rozhodují dobrovolně, nečekají na nátlak zvenčí. A nespoléhají se na to, že všechno jde nějak obejít, anebo odkládat donekonečna. Pokud německé volby skutečně vyhraje dnešní koalice CDU/CSU s FDP, nebude to mít česká politika snadné. Tak příznivé konstelace, jaké jí skýtali partneři Kohl s Genscherem, Kohl s Kinkelem anebo Schröder s Fischerem, se v dohledné budoucnosti zajisté nevyskytnou: škoda těch zameškaných příležitostí! Přesto si lze představit, že dva tak střízliví a věcní politici jako Stoiber a Špidla a jejich vlády budou umět najít přiměřený modus vivendi, který vyústí ve vzájemný prospěch obou sousedících národů a jejich bezkonfliktního soužití v Evropské unii.
Moudří Poláci se zbavili balvanu Bierutových rasistických dekretů ještě za komunismu, České republice to neblahé dědictví bohužel zůstalo zachováno dodnes. Nikdo nepomýšlí na to, aby kvůli tomu zablokoval vstup ČR do EU. Ale moudří politici se k nezbytně nutným krokům rozhodují dobrovolně, nečekají na nátlak zvenčí. A nespoléhají se na to, že všechno jde nějak obejít, anebo odkládat donekonečna. Pokud německé volby skutečně vyhraje dnešní koalice CDU/CSU s FDP, nebude to mít česká politika snadné. Tak příznivé konstelace, jaké jí skýtali partneři Kohl s Genscherem, Kohl s Kinkelem anebo Schröder s Fischerem, se v dohledné budoucnosti zajisté nevyskytnou: škoda těch zameškaných příležitostí! Přesto si lze představit, že dva tak střízliví a věcní politici jako Stoiber a Špidla a jejich vlády budou umět najít přiměřený modus vivendi, který vyústí ve vzájemný prospěch obou sousedících národů a jejich bezkonfliktního soužití v Evropské unii.
</TEXT>
</DOC>
<DOC>
<DOCID>LN-20020807060</DOCID>
<DOCNO>LN-20020807060</DOCNO>
<DATE>08/07/02</DATE>
<TITLE>
Podle britských vědců sdílejí současní Evropané průměrně 50 procent genů s lidmi z Blízkého východu
</TITLE>
<TEXT>
Rychlostí jeden kilometr za rok se do Evropy šířilo zemědělství. Evropané mají proto geny nejen lovců-sběračů, ale i zemědělců z Blízkého východu.
LONDÝN - Před 10 000 lety žily na území současné Evropy kmeny, které se živily lovem zvěře a sběrem plodů. O pěstování rostlin či o chovu zvířat neměli naši prapředci ani potuchy. A možná by ještě dlouho neměli, kdyby se před 10 000 lety nezačali stěhovat na území dnešní Evropy farmáři z Blízkého východu, kteří s sebou přinesli i zemědělství. Rozvoj zemědělství je přitom považován za jeden z nejdůležitějších kroků vedoucích k vytvoření moderní civilizace. Až donedávna se vědci přeli, jakou cestou se zemědělství na starý kontinent dostalo. Podle některých k tomu došlo přirozeným vývojem, jiní tvrdili, že se lidé o tomto způsobu obživy doslechli. Jasno do problému vnesla až studie vědců z londýnské univerzity, kteří se zaměřili na porovnávání genů obyvatel zemí Blízkého východu a Evropanů. Vědci zkoumali genetickou výbavu obyvatel Bagdádu, Ankary, Teheránu a Damašku. Souběžně studovali i geny Pařížanů, Athéňanů a Berlíňanů. Ve studii zveřejněné v časopise Science pak potvrdili, že současní Evropané mají s obyvateli arabských států v průměru 50 procent společných genů. Přitom jejich počet se liší v závislosti na vzdálenosti jednotlivých oblastí. Obyvatelé Řecka, Makedonie a Albánie sdílejí s obyvateli arabských států 85 až 100 procent genů. Francouzi a Němci už jen 15 až 30 procent. A obyvatelé britského království méně než 10 procent. Vědci se domnívají, že právě tato metoda dokázala, že farmáři se pohybovali od východu na západ. "Náš výzkum dokazuje, že zemědělství se nemohlo šířit nějakou ústní výměnou informací. Byl zde jasný pohyb lidí," uvedl pro deník The Daily Telegraph vedoucí výzkumu Lounes Chikhi. Jeho tým k výzkumu použil metodu, pomocí které vědci zjišťovali změny chromozomu Y, který se předává pouze z otce na syna. Jejich domněnku potvrzují i archeologové. Ti podle vykopávek různých hliněných nádob a zemědělského nářadí soudí, že zemědělství se v Evropě rozšiřovalo tempem odpovídajícím jednomu kilometru za rok. Tento názor podporuje i fakt, že na britské ostrovy, kde mají lidé nejméně arabských genů, se zemědělství dostalo až před šesti tisíci lety. I přesto, že bádání vědců ještě není zdaleka u konce, už dnes lze s jistotou tvrdit, že všichni Evropané mají geny lovců-sběračů společně s geny farmářů z Blízkého východu.
</TEXT>
</DOC>
<DOC>
<DOCID>LN-20020807061</DOCID>
<DOCNO>LN-20020807061</DOCNO>
<DATE>08/07/02</DATE>
<GEOGRAPHY>LONDÝN</GEOGRAPHY>
<TEXT>
Britští muži stále častěji dávají před sexem přednost tomu, jít do postele s šálkem teplého nápoje, pokud možno sami. Vyplývá to ze studie psychologa Arca Sigmana. Ten tvrdí, že za úbytek mužského libida může stres. "Muži absorbují stres, jako by byli houby. Když nastane večer, množství problémů, s nimiž se museli přes den vypořádat, ničí jejich libido. Zatímco pro ženy platí, že jejich přirozený instinkt jim po těžkém dni radí přijít domů a naložit své starosti na muže. Ti tak přidávají ke svým stresům ještě stresy svých protějšků," tvrdí Sigman. Situace se zhoršila zejména v posledních letech: tři čtvrtiny mužů si stěžují, že jejich život dostal za posledních pět let mnohem stresovější ráz. 65 procent respondentů potvrdilo, že je večer bolí hlava.
</TEXT>
</DOC>
<DOC>
<DOCID>LN-20020807062</DOCID>
<DOCNO>LN-20020807062</DOCNO>
<DATE>08/07/02</DATE>
<GEOGRAPHY>KÁHIRA</GEOGRAPHY>
<TEXT>
Egyptské muzeum, které letos slaví sté výročí od svého založení, vystaví při této příležitosti vzácné předměty, které ještě veřejnost neměla možnost spatřit. Stovky předmětů ležely po desetiletí v zaprášených skladech muzea, které je často terčem kritiky návštěvníků, neboť prý připomíná spíše skladiště. Světlo světa by znovu měly spatřit v prosinci a návštěvníci je budou moci obdivovat celý příští rok. Mezi vystavenými exponáty bude i vzácná hrobka krále Tutanchamóna stará více než 3500 let.
</TEXT>
</DOC>
<DOC>
<DOCID>LN-20020807063</DOCID>
<DOCNO>LN-20020807063</DOCNO>
<DATE>08/07/02</DATE>
<TEXT>
Sex a politika, zdánlivě odehrávající se na zcela nesousedících polích člověkovy zájmové činnosti, ve skutečnosti vykazují celou řadu znaků, svědčících o podivuhodné souběžnosti. Znám muže, který až do svých čtyřiceti let v blaženě rajské nevinnosti oddával se představě, že politické hnutí jako takové nemůže být jiné než komunistické povahy. "Jak to, že jste až doposud nevstoupil do strany?" podivil se kdysi, když náhodou objevil, že žiji bez placky. "Do které myslíte," informoval jsem se. Vrhl na mě skrze tlustá skla brýlí udivený, ne však nepřátelský pohled. Na podobně nerozvinutém stupni zralosti spočívala i jeho tehdejší všeobecně proslulá, sympaticky staromódní monogamie. Vlastnost, již plaše nazýváme věrností, vyvěrala v jeho případě z podvědomého, nikdy neartikulovaného, dětinsky nezkušeného předpokladu, že údem rozkoše, cizímu oku skrývaným záhyby oděvu, příroda uvážlivě obdařila jenom legitimní manželku. Řečeno stručně, ale slušně: jedna strana, jedna sukně. Liberálnější léta šedesátá a především konec století přinesly mnohá příjemná, avšak někdy naprosto nepředvídaná překvapení. Tu ukázalo se například, že člověku k dosažení blaha mohou posloužit i jiné, v podstatě úplně všechny svolné ženy. Právě tak lze v otevřené společnosti náležet bezpočtu nejrůznějších politických stran, anebo jednoduše trvat mimo ně. Řeč objektu mého vyprávění poznenáhlu, ale realisticky zrcadlila vývoj jeho erotického poznání: ve stylu chlupatých sešitků pro starší pány mlaskaly žlázy, čvachtalo sperma, intimity pukaly hanbou, zbaveny hávu. Proč však hned moralizovat, k tomu ještě nad životem, jenž mi nepatří? Hrdina příběhu, fyzicky tak trochu podoben venkovansky neohrabanému světáku brouku Pytlíkovi, působil spíše smutně komicky nežli odpudivě, když psacím strojem topořil papír. K jeho cti budiž nadto přiznáno: ani ve víru vášně nejenže neopustil svoji dosavadní rodinu, nýbrž, věren respektu k tradičním formám základních společenských hodnot, založil ještě jednu, souběžnou. Opsav svoji životní paralaxu, počal zestárlý již náš člověk znovu úporně hledat to, co považoval za ztracený dobrý mrav. Bohužel však, opět fatální nedorozumění, za dveřmi cizích ložnic. "Když si představím, co vyvádějí buzeranti pod peřinou, je mi z toho nanic!" ustaraně svěřil se mi při filozofické podvečerní procházce podle řeky. "Proč si to představujete? Co je vám vůbec do toho? Zatracenej nemravníku!" zvolal jsem znechuceně. Samotného mě to překvapilo. A on zahleděl se na mě s úžasem, jako tenkrát, před dávnými lety. Sex a politika pokorně rozličné berou na sebe podoby.
</TEXT>
</DOC>
<DOC>
<DOCID>LN-20020807064</DOCID>
<DOCNO>LN-20020807064</DOCNO>
<DATE>08/07/02</DATE>
<TEXT>
Lada. Toto jméno je novodobého původu, znamená lad a pořádek. Staročeské slovo lada ale znamená "dívka", "panna". Podobné slovo lady, je anglickým označením pro dámu, ale původně se tak označovaly ženy "chleba hnětoucí". U různých prastarých národů znamenalo slovo lada "paní, žena". V církevním kalendáři má dnes svátek Kajetán a Sixtus.
</TEXT>
</DOC>
<DOC>
<DOCID>LN-20020807065</DOCID>
<DOCNO>LN-20020807065</DOCNO>
<DATE>08/07/02</DATE>
<TITLE>
Výlov století
</TITLE>
<TEXT>
Po 140 letech byla z mořských hlubin u Severní Karolíny vylovena střelecká otočná věž z lodi Monitor, kterou zkonstruoval John Ericcson. Opancéřované plavidlo bylo poté využíváno v bojích během občanské války ve Spojených státech. Bylo mu ale dopřáno pouhých devět měsíců života, neboť na Silvestra roku 1862 se při bouři potopilo na místě, které je označováno jako "hřbitov Atlantiku". Spolu s věží byly z hlubin vyloveny i lidské ostatky a funkční termometry a vodometry. Vše bude nyní převezeno do Námořního muzea ve Virginii.
</TEXT>
</DOC>
<DOC>
<DOCID>LN-20020807066</DOCID>
<DOCNO>LN-20020807066</DOCNO>
<DATE>08/07/02</DATE>
<TEXT>
LOS ANGELES - Stovky fanoušků filmové legendy Marilyn Monroeové z celého světa se sešly u jejího hrobu v Los Angeles, aby si zde připomněli 40. výročí její smrti. Za organizací setkání stálo 17 prezidentů jejího fanklubu a jejich pozvání přijali obdivovatelé z celého světa. K jejímu hrobu fanoušci položili množství květin, osobních vzkazů a novinových výstřižků. Mezi zúčastněnými nechyběl ani její přítel, dnes 75letý Slatzer, jenž je autorem knihy o Marilynině životě a smrti. Je také jedním z těch, kteří nikdy neuvěřili, že Monroeová spáchala sebevraždu. Mezi příznivci nechyběli ani mladí lidé, kteří v době její smrti ještě nebyli ani na světě. "Pro mě je stále živá, sbírám její fotky a dívám se na její filmy," řekla pro BBC 20letá Athena. Vzpomínkové slavnosti u hrobu Monroeové se konají již 20 let, ta letošní však byla největší.
</TEXT>
</DOC>
<DOC>
<DOCID>LN-20020807067</DOCID>
<DOCNO>LN-20020807067</DOCNO>
<DATE>08/07/02</DATE>
<TITLE>
V Česku naleznete expozice praček, kanálů, bot či sirek
</TITLE>
<TEXT>
V Česku existují stovky muzeí. Velká část z nich je na slušné profesionální úrovni a nabízí zajímavé exponáty. Jen některá muzea jsou ale svým zaměřením skutečně výjimečná. LN vybraly deset takových, o nichž se to rozhodně říci dá.
1. Muzeum Svitavy - expozice prací techniky
Otevřeno celoročně
</TEXT>
<HEADING>
Vstupné 20 Kč
</HEADING>
<TEXT>
"Do roku 1989 tady bylo muzeum dělnického hnutí. Na začátku 90. let jsme pochopitelně začali vymýšlet nový sbírkový program," přibližuje historik Radoslav Fikejz genezi unikátní kolekce praček a dalších nástrojů určených k čištění prádla. Sbírka začala vznikat v roce 1995 a veřejnosti byla slavnostně představena v roce 2000. Základem výstavy je 40 praček tvořících souvislou vývojovou řadu. Ta začíná jednoduchými dřevěnými pračkami kejvačkami - a pokračuje přes dřevěné a plechové pračky svépomocné výroby až po sériově vyráběné pračky pro domácnost. Řadu zakončují moderní pračky s digitálním programátorem. Kromě výrobků české provenience mají ve Svitavách historické prací stroje například z USA či z Ruska.
2. Muzeum vodárenství - Praha
Otevřeno po telefonické domluvě
</TEXT>
<HEADING>
Vstup zdarma
</HEADING>
<TEXT>
"Řada cizinců si myslí, že budova vodárny je nějaké ministerstvo nebo parlament," říká Jaroslav Jásek, který zde vede Muzeum pražského vodárenství. To sídlí doslova pod jednou střechou s dosud fungujícím vodárenským provozem. Právě výhled do filtrační stanice patří při návštěvě muzea spolehlivě k nejsilnějším zážitkům. Architekt Antonín Engel zde vytvořil velkolepý prostor s originálně řešenou klenbou, který je po právu přezdíván Engelova katedrála. "Je to skutečně chrám vody," říká Jaroslav Jásek. "Celá ta nádhera totiž slouží právě především vodě, aby zde měla co nejpříhodnější klimatické podmínky." Je zde možno vidět vodovodní potrubí z Pergamonu v Malé Asii, staré více než 2000 let, část hradního vodovodu z doby Rudolfa II., knihu odběratelů vody z roku 1834 nebo třeba dokonale řemeslně zpracované splachovací nádržky z 20. let minulého století. K největším exponátům patří originální čerpací stroj klatovské vodárny z roku 1830. Návštěvu muzea je třeba předem telefonicky domluvit, zato je ale zdarma. Dvakrát ročně pořádá muzeum také speciální dny otevřených dveří - na jaře v rámci Dne vody a na podzim jako součást Dne evropského kulturního dědictví.
3. Ekotechnické muzeum Praha
Otevřeno víkendy v dubnu - říjnu
</TEXT>
<HEADING>
Vstupné 50 Kč, zlevněné 30 Kč
</HEADING>
<TEXT>
Zatímco vodárenské muzeum se zabývá historií zacházení s vodou před jejím použitím, ekotechnické (dalo by se docela dobře nazvat "kanalizační") muzeum mapuje práci s odpady. Na první pohled nepříliš vábná tematika dala vzniknout expozici, která je ve skutečnosti nesmírně zajímavá a má nespornou estetickou hodnotu. Muzeum se nachází v památkově chráněném areálu staré čistírny odpadních vod v Praze-Bubenči. Ta byla původně součástí stokového systému budovaného v letech 1895 1906. Kromě historie stokování a čištění odpadních vod představuje ve zvláštní expozici i vývoj parního stroje. Parní strojovna z roku 1903, která sloužila k pohonu všech zařízení čistírny, je dodnes provozuschopná.
4. Muzeum papíru Velké Losiny
Otevřeno celoročně
</TEXT>
<HEADING>
Vstupné 40 Kč
</HEADING>
<TEXT>
Expozice je v historické budově papírenské manufaktury, která je v provozu už více než 400 let. Ručně se zde papír vyrábí dodnes. "Chceme mapovat historii papírenství co nejúplněji, proto zde máme například exponáty dokumentující tradiční výrobu papíru v Asii. Jedna místnost je věnována také strojové výrobě - tam je zařízení staré 200 let i model současného papírenského stroje," říká pracovnice muzea Blanka Dittrichová. Těžiště expozice však spočívá v předvádění ruční výroby před zraky návštěvníků. Během prázdnin si zájemci mohou dokonce sami vyzkoušet, jak se ruční papír vyrábí.
5. Muzeum Šumavy Sušice expozice sirkařství
Otevřeno květen - říjen
</TEXT>
<HEADING>
Vstupné 20 Kč
</HEADING>
<TEXT>
Sirky se v Sušici začaly vyrábět již v první polovině 19. století, nedlouho poté, co byly v Anglii vynalezeny. Expozice představuje historii výroby zápalek ve světě i v Česku. Mezi exponáty je mimo jiné množství historických nálepek a krabiček a také část strojového vybavení továrny Solo.
6. Obuvnické muzeum - Zlín
Otevřeno celoročně
</TEXT>
<HEADING>
Vstupné 30 Kč
</HEADING>
<TEXT>
Muzeum bot se sotva může nacházet jinde než ve městě Tomáše Bati. Stálá expozice ze sbírek Muzea jihovýchodní Moravy nabízí návštěvníkům více než tisíc exponátů - mezi nimi například indiánské mokasíny nebo opánky z peří pštrosa emu a lidských vlasů, které sloužily obyvatelům centrální Austrálie k rituálním obřadům. K nejvzácnějším předmětům patří textilní střevíčky z období čínského císařství. Nejrozsáhlejší kolekci ovšem samozřejmě tvoří obuv značky Baťa. Expozice sleduje vývoj výroby této společnosti od vzniku továrny v roce 1894 po rok 1945, kdy byl podnik znárodněn.
7. Plynárenské muzeum - Praha
Otevřeno po telefonické domluvě
</TEXT>
<HEADING>
Vstup zdarma
</HEADING>
<TEXT>
Plynárna stojí v Praze-Michli od roku 1927 a ve své době to byla jedna z největších a nejmodernějších plynáren v Evropě. Výroba plynu tu skončila v roce 1975, od roku 1999 je zde Plynárenské muzeum. Jeho expozice ukazuje vývoj plynárenství od karbonizační výroby svítiplynu v lokálních plynárnách až po přechod na přímou spotřebu zemního plynu. Na návštěvníky zde mimo jiné čeká sbírka historických plynových spotřebičů a další zajímavosti.
8. Hornické muzeum Příbram
Otevřeno celoročně
</TEXT>
<HEADING>
Vstupné 25 Kč
</HEADING>
<TEXT>
Jedna z nejzajímavějších oblastí lidské činnosti byla za minulého režimu bohužel poněkud zprofanována tendenční glorifikací hornictva i nedobrovolným zaměstnáváním politických vězňů. Největší hornické muzeum v České republice dává možnost poopravit si o tomto oboru mínění. Prohlídka všech expozic, které ukazují dějiny zdejšího hornictví od pravěku po současnost, trvá tři hodiny a návštěvníci během ní absolvují mj. cestu více než 400 metrů dlouhou Prokopskou štolou až k ústí Prokopské jámy hluboké 1600 metrů - jedné z nejhlubších ve střední Evropě. Mezi nejvzácnější exponáty patří parní těžní stroj z Vojtěšské šachty z roku 1889 či důlní kompresor z dolu Generál Štefánik z roku 1928. Za zhlédnutí rozhodně stojí také unikátní sbírka mineralogicko-geologických vzorků.
9. Muzeum Nová Paka expozice spiritismu
Otevřeno duben až říjen
</TEXT>
<HEADING>
Vstupné 20 Kč
</HEADING>
<TEXT>
Zcela výjimečná je expozice, která se nachází v novopacké klenotnici: je věnována historii podkrkonošského spiritismu. Na stěnách místnosti s charakteristickým stolkem visí ukázky kreseb vzniklých během spiritistických seancí. Sbírka se řadí k největším v Evropě. "Nová Paka byla na přelomu 19. a 20. století skutečným centrem spiritismu," říká ředitel muzea Miloslav Bařina. "Působil zde například vůdce spiritistického hnutí Karel Sezemský, který vydával časopis Posel záhrobní a spiritistickou literaturu." Expozice se v klenotnici nachází od roku 1997. Základ sbírky tvoří obrazy Jana Tona, občanským povoláním průvodčího, tvořícího na počátku 20. století. Jediný problém podle Miloslava Bařiny je, že někteří návštěvníci nechápou úmysl, s nímž muzeum tuto expozici vytvořilo. "Chceme spiritismus ukázat jako součást historie, národopisný fenomén. Lidé by ale chtěli vidět seanci nebo vyvolat ducha zemřelého příbuzného..."
10. Textilní muzeum Česká Skalice
Otevřeno celoročně
</TEXT>
<HEADING>
Vstupné 30 Kč
</HEADING>
<TEXT>
Také muzeum společnosti Tiba nemá v Česku konkurenci: jako jediné se specializuje na komplexní historii textilní výroby. Vzniklo již v roce 1936 u příležitosti "Textilní a krajinské výstavy" ve Dvoře Králové nad Labem, současná rozsáhlá expozice byla otevřena v roce 1990. Vidět je zde možno například fragmenty tkanin egyptských křesťanů - Koptů, tkalcovské stavy, zařízení dílny modrotiskaře, ale také třeba expozici věnovanou spolupráci výtvarných umělců s textilním tiskem.
Také muzeum společnosti Tiba nemá v Česku konkurenci: jako jediné se specializuje na komplexní historii textilní výroby. Vzniklo již v roce 1936 u příležitosti "Textilní a krajinské výstavy" ve Dvoře Králové nad Labem, současná rozsáhlá expozice byla otevřena v roce 1990. Vidět je zde možno například fragmenty tkanin egyptských křesťanů - Koptů, tkalcovské stavy, zařízení dílny modrotiskaře, ale také třeba expozici věnovanou spolupráci výtvarných umělců s textilním tiskem.
</TEXT>
</DOC>
<DOC>
<DOCID>LN-20020807068</DOCID>
<DOCNO>LN-20020807068</DOCNO>
<DATE>08/07/02</DATE>
<TEXT>
V posledních dvou letech je mé útočiště v lázeňském městečku Bělohrad, pár kilometrů za Jičínem. Na tomto místě nacházím nejen soužití s příjemnými lidmi, ale také model, jak by měl fungovat život komunity. Je tu muzeum, galerie, knihovna, koncerty i sportovní soutěže, děti pečují o obnovenou křížovou cestu, starosta skvěle řídí obec a má dobré nápady. Stará se i o estetický vzhled městečka. Nechal postavit fontánu a tříbarevnou mozaikou vydláždit chodníky. Mám ráda také rozmanité přírodní okolí a zajímavé mineralogické nálezy. Na polích můžete najít kameny, na nichž lze rozpoznat strukturu dřeva. Jsou to zkřemenělé přesličky a araukárie, které rostly nedaleko před 250 miliony let.
</TEXT>
</DOC>
<DOC>
<DOCID>LN-20020807069</DOCID>
<DOCNO>LN-20020807069</DOCNO>
<DATE>08/07/02</DATE>
<TITLE>
kam a za kolik
</TITLE>
<HEADING>
PAMÁTKY
</HEADING>
<TEXT>
Doporučujeme návštěvu hlavního města Skotska Edinburghu, jehož nevšední architektura má záběr od obytných domů ze 16. století až po monumentální stavby z období gregoriánského a viktoriánského. Mezi pamětihodnosti patří edinburghský hrad, kaple St. Margaret z 12. století nebo Museum of Childhood (muzeum hraček). Viktoriánskou architekturu naleznete i v největším skotském městě Glasgow, a to například na náměstí George Square, kde je v tomto stylu postavena i místní pošta. Na východním konci ulice North Street v malebném přímořském městečku St. Andrews, bývalém hlavním církevním městě, se nachází ruiny katedrály St. Andrews Cathedral, dřívější největší a nejvýznamnější katedrály ve Skotsku. Od katedrály se můžete vydat na nedaleký hrad St. Andrews, který se tyčí na vršku pozoruhodného útesu. Na cestě z Edinburghu do Invernessu leží bývalé hlavní město Perth s legendárním hradem, na němž byli korunováni skotští králové.
</TEXT>
<HEADING>
TURISTIKA
</HEADING>
<TEXT>
Hlavní město skotské Vysočiny Inverness vám poslouží jako základna pro další cesty do jižní části země, například k legendárnímu jezeru Loch Ness. Budete-li chtít pokořit nejvyšší britskou horu Ben Nevis, rozhodně cestu nepodceňujte. Ačkoliv hora měří "pouhých" 1343 metrů, každý rok nad ní krouží vrtulníky záchranné služby kvůli turistům, kteří přecenili své síly. Další základnou pro výpravy do hor je i malé město Fort William ve východní části vysočiny, ležící pod horou Ben Nevis. Fort William se nachází na severním konci turistické trasy West Highland Way, která vede do Glasgow. Tato stezka se vine překrásnou skotskou krajinou a celou její délku (153 km) můžete překonat za týden. Do oblasti North West Highlands se rozhodně nepouštějte bez dobré mapy a kompasu, protože tam nejsou značené trasy. Dalším lákadlem pro turisty je ostrov Skye, jenž měří asi 6400 kilometrů čtverečních. Ostrov je obkroužen krásným pobřežím a celému místu vévodí kopce Cuillin Hills, oblíbené horolezci, kteří šplhají na vše, co má alespoň 3000 stop (914 m). Na ostrově, který leží západně od Skotska a je s ním spojen mostem, se rozprostírá velmi působivé městečko Portree. Jeho pobřeží zdobí desítky barevných domečků, je zde i hrad. Skye žije - jakožto velké turistické centrum - také kulturou, každé léto se zde koná hudební festival. K návštěvě doporučujeme i souostroví Orkneje ležící asi 10 km severně od pobřeží Skotska. Je známé svou zajímavou pobřežní scenérií (od 300metrových útesů až po pláže s bílým pískem) a zejména obrovským množstvím prehistorických míst.
Vzdálenost Edinburghu od Prahy: autem 1890 km, letecky 4 hodiny a 15 minut
Jak se dorozumíte: anglicky
Měna: libra (1 GBP je cca 48 CZK)
</TEXT>
<HEADING>
Letecké zájezdy
</HEADING>
<TEXT>
čokoláda 0,35 GBP sýr 125 g 1,20 GBP víno 0,7 l od 2,90 GBP sušenky od 1,30 GBP toastový chléb 0,40 GBP
Restaurace
levné menu 6,50 GBP střední menu od 12 GBP pinta piva 2,50 GBP víno 2 dcl od 2 GBP
Ubytování
kempy od 5 GBP/stan hotely od 13 GBP/noc hostely od 9 GBP
</TEXT>
<HEADING>
Rada k nezaplacení
</HEADING>
<TEXT>
Pokud nejste studenti, kteří mají nárok na slevy jízdného, a chcete po Skotsku hodně cestovat, pořiďte si průkaz na cestování vlakem: ScotRail nabízí Freedom of Scotland Travelpass, který vám umožní používat neomezeně vlaky této společnosti a také většinu trajektů společnosti Caledonian MacBryne na ostrovy podél západního pobřeží.
Více informací na internetu
www.travelbritain.com www.visitbritain.com
Pramen: Svojtka &amp; Co.
</TEXT>
</DOC>
<DOC>
<DOCID>LN-20020807070</DOCID>
<DOCNO>LN-20020807070</DOCNO>
<DATE>08/07/02</DATE>
<GEOGRAPHY>TELČ</GEOGRAPHY>
<TEXT>
Zájem turistů o renesanční zámek v Telči zůstává v průběhu let stabilně vysoký, mění se však klientela. Po Němcích, kteří zde převládali v 90. letech, přijíždí nyní stále více Nizozemců a Francouzů. Daleko nejčetnější jsou však výpravy turistů z Japonska. "Denně na zámek zavítají až dvě výpravy," říká správce zámku Bohumil Norek. Početnější zájezdy Japonců jsou podle Norka odezvou na filmový dokument, který Japonci v Telči natáčeli přede dvěma lety. Od té doby přijíždí Japonců stále víc. "Od jiných turistů se výrazně odlišují neustálým fotografováním a skvělým technickým vybavením," uvedl správce. Na rozdíl od jiných výprav, které se svolávají hlasitým pokřikováním, Japonci sázejí na techniku. Všichni jsou vybaveni sluchátky a vedoucí výpravy jim předává informace mikroportem.
</TEXT>
</DOC>
<DOC>
<DOCID>LN-20020807071</DOCID>
<DOCNO>LN-20020807071</DOCNO>
<DATE>08/07/02</DATE>
<GEOGRAPHY>BRNO</GEOGRAPHY>
<TEXT>
Brno si 17. srpna připomene výročí obléhání Švédy za třicetileté války. Výročí úspěšné obrany před mnohonásobnou přesilou Brňané oslaví historickým jarmarkem v Radnické ulici a kostýmovaným průvodem centrem města. Na nádvoří Nové radnice oslavy vyvrcholí stylizovaným provoláním velitele města k obráncům, písněmi o švédském obléhání a fanfárami trubačů. Nebudou chybět tanečníci a kejklíři s ohněm. Před 21. hodinou se průvod vydá na vrch Petrov, kde zazní slavnostní salva a bude odpálen ohňostroj ze Zelného trhu. Za třicetileté války Švédové obléhali Brno dvakrát v letech 1643 a 1645. Pod vedením plukovníka Luise Raduita de Souches stálo na brněnských městských hradbách proti 30 000 útočníků 1476 mužů. Vojska švédského generála Torstenssona Brňany nezlomila ani posledním útokem 15. srpna 1645.
</TEXT>
</DOC>
<DOC>
<DOCID>LN-20020807072</DOCID>
<DOCNO>LN-20020807072</DOCNO>
<DATE>08/07/02</DATE>
<TEXT>
HLUBOKÁ NAD VLTAVOU - Noční můrou jsou pro kozy v zoologické zahradě Ohrada v Hluboké nad Vltavou prázdninové víkendy. Stovky turistů, kteří využijí možnosti vlézt do ohrady a pohladit si přítulná zvířata, je napěchují k prasknutí jídlem, po kterém je jim často velmi špatně. Podle zooložky Jitky Králíčkové dávají lidé a především děti kozám nevhodné potraviny. "Stává se, že je krmí i párkem v rohlíku, langoši nebo prostě tím, co koupí u stánku," říká. Přitom hned u výběhu mají návštěvníci k dispozici automaty s granulemi, které jsou přímo pro kozy určené. "Mohou jim také z domova přinést suchý chleba, ale musí být tvrdý," připomíná zooložka. Králíčková připomněla, že krmení je sice hezká zábava, ale lidé by si měli uvědomit, že nejsou sami, kdo kozám dává potravu. "Kozy si z dobrého srdce vezmou od každého a na konci víkendu jsou napěchované k prasknutí."
</TEXT>
</DOC>
<DOC>
<DOCID>LN-20020807073</DOCID>
<DOCNO>LN-20020807073</DOCNO>
<DATE>08/07/02</DATE>
<TITLE>
Každý pátý obyvatel jinak nenápadné obce na Zlínsku je ochotnický herec
</TITLE>
<TEXT>
Malebná vesnice Hvozdná si v mnohém uchovala atmosféru národního obrození. Heslo jejích obyvatel zní Svorně a stále vpřed.
HVOZDNÁ - Nenápadná vesnice, která se ukrývá v kopečcích pár kilometrů za Zlínem, vypadá jako z pohlednice. Dole obec začíná rybníkem, silnice se v mírném kopci mezi domy zvedá ke kostelíku, kde starší žena upravuje záhon růží. Na první pohled nic neprozrazuje jedinečný fakt: každý pátý obyvatel Hvozdné hraje ochotnické divadlo, které má navíc v obci tradici delší než devadesát let. Ochotničení se tady dědí z pokolení na pokolení a obyvatelé obce jsou na svoji tradici náležitě hrdí. Výmluvně o tom vypovídá jejich heslo "Svorně a stále vpřed" napsané nad pódiem jejich scény.
</TEXT>
<HEADING>
Hvozdná sobě
</HEADING>
<TEXT>
Kroužek divadelních ochotníků ve Hvozdné, jak se místní divadlo správně jmenuje, založili místní obyvatelé již v roce 1909. Jak s patřičnou hrdostí říká současný předseda spolku Vít Polášek, svoji vlastní spolkovou budovu si ochotníci postavili v roce 1929 svépomocí v neuvěřitelném čase. "V dubnu položili základní kámen a v říjnu toho roku byla otevřená slavnostním programem," říká Polášek. Na stavbě budovy se tehdy podílela celá obec a podpořili ji také podnikatelé z okolí - významným přispěvatelem byl i Tomáš Baťa. Dlouhé roky do doby, než divadlo stálo, hráli herci v místní hospodě v podmínkách, které vyžadovaly notnou dávku nadšení a také odolnosti. "V zimě stáli a převlíkali se venku a na scénu skákali oknem," popisuje tehdejší podmínky Polášek. Během tohoto léta se členové spolku rozhodli k rekonstrukci budovy, největší od doby vzniku. "Nové záchody, nový kotel, vzduchotechniku, zvukovou kabinu..." vypočítává Polášek všechny práce. Na otázku, z čeho tuto rekonstrukci ochotníci financují, odpovídá jednoznačně a hrdě. "Ze svých vlastních prostředků, a hlavně za peníze od sponzorů," říká a vysvětluje, že na stavbě se dobrovolně a bezplatně podílejí členové souboru. "Pomocné práce si děláme všechny svépomocí, odborníky máme jen na to, co neumíme," říká předseda. Ačkoliv se píše rok 2002, atmosféra, nálada a zápal místních navozují atmosféru, jaká musela v českých zemích panovat v době národního obrození. Jak předseda spolku Polášek poznamenává, nyní má spolek více než sto dvacet členů a dětský kroužek více než padesát. Letos přitom již soubor zvládl tři premiéry a chystá ještě jednu. Z těch letošních to byla například Noc na Karlštejně či Velká kočičí pohádka od Josefa Čapka. "Dále například pro děti chystáme Lišku Bystroušku," říká předseda spolku. Sám přitom vzpomíná na jednu z letošních her, kde spolu s ochotníky hráli i herci z Městského divadla ve Zlíně. "Hráli tam dva herci z divadla a dva naši. Byli jsme moc zvědaví, jak v porovnání s profesionály obstojíme, a myslím, že jsme si vedli velice dobře," pochvaluje si předseda ochotnického kroužku, který k obci Hvozdná patří tak neodmyslitelně jako k Praze Národní divadlo.
Kroužek divadelních ochotníků ve Hvozdné, jak se místní divadlo správně jmenuje, založili místní obyvatelé již v roce 1909. Jak s patřičnou hrdostí říká současný předseda spolku Vít Polášek, svoji vlastní spolkovou budovu si ochotníci postavili v roce 1929 svépomocí v neuvěřitelném čase. "V dubnu položili základní kámen a v říjnu toho roku byla otevřená slavnostním programem," říká Polášek. Na stavbě budovy se tehdy podílela celá obec a podpořili ji také podnikatelé z okolí - významným přispěvatelem byl i Tomáš Baťa. Dlouhé roky do doby, než divadlo stálo, hráli herci v místní hospodě v podmínkách, které vyžadovaly notnou dávku nadšení a také odolnosti. "V zimě stáli a převlíkali se venku a na scénu skákali oknem," popisuje tehdejší podmínky Polášek. Během tohoto léta se členové spolku rozhodli k rekonstrukci budovy, největší od doby vzniku. "Nové záchody, nový kotel, vzduchotechniku, zvukovou kabinu..." vypočítává Polášek všechny práce. Na otázku, z čeho tuto rekonstrukci ochotníci financují, odpovídá jednoznačně a hrdě. "Ze svých vlastních prostředků, a hlavně za peníze od sponzorů," říká a vysvětluje, že na stavbě se dobrovolně a bezplatně podílejí členové souboru. "Pomocné práce si děláme všechny svépomocí, odborníky máme jen na to, co neumíme," říká předseda. Ačkoliv se píše rok 2002, atmosféra, nálada a zápal místních navozují atmosféru, jaká musela v českých zemích panovat v době národního obrození. Jak předseda spolku Polášek poznamenává, nyní má spolek více než sto dvacet členů a dětský kroužek více než padesát. Letos přitom již soubor zvládl tři premiéry a chystá ještě jednu. Z těch letošních to byla například Noc na Karlštejně či Velká kočičí pohádka od Josefa Čapka. "Dále například pro děti chystáme Lišku Bystroušku," říká předseda spolku. Sám přitom vzpomíná na jednu z letošních her, kde spolu s ochotníky hráli i herci z Městského divadla ve Zlíně. "Hráli tam dva herci z divadla a dva naši. Byli jsme moc zvědaví, jak v porovnání s profesionály obstojíme, a myslím, že jsme si vedli velice dobře," pochvaluje si předseda ochotnického kroužku, který k obci Hvozdná patří tak neodmyslitelně jako k Praze Národní divadlo.
</TEXT>
</DOC>
<DOC>
<DOCID>LN-20020807074</DOCID>
<DOCNO>LN-20020807074</DOCNO>
<DATE>08/07/02</DATE>
<TITLE>
zdraví
</TITLE>
<TEXT>
Impotence je noční můrou mnoha mužů. Často může být důsledkem nezdravého životního stylu nebo jiného onemocnění. Zdravotnický server www.doktorka.cz přináší informace, jaké rizikové faktory nejčastěji přispívají k rozvoji impotence. Alkohol v malém množství uvolňuje zábrany a podporuje sexuální touhu. Větší dávky a pravidelná konzumace alkoholu však působí útlumově a snižují schopnost sexuálního výkonu i radost ze sexuálního spojení. Padesát procent všech alkoholiků je impotentních. Jednou z nejčastějších příčin sníženého pohlavního pudu může být u normálního muže i obyčejná únava. Stresující, emočně či fyzicky náročné povolání dokáže muže energeticky vyčerpat tak, že na uspokojivý sexuální život už nezbývá síla. Opakované epizody, kdy se mu kvůli únavě nepodaří dosáhnout erekce, spojené s pocitem zklamání a selhání mohou pak odstartovat opravdovou impotenci. Obezita bývá další častou příčinou útlumu sexuality. U mužů je obezita spojena se zvýšenou hladinou ženských pohlavních hormonů - estrogenů. Zvýšené množství estrogenů v těle potlačuje produkci mužského pohlavního hormonu testosteronu ve varlatech. Kromě hormonálních problémů je obezita spojena také se srdečními a cévními potížemi, s únavou a někdy také se sníženou sebedůvěrou jednotlivce. Nižší hladinu hormonu testosteronu v těle mají také silní kuřáci. Vydatné kouření může také vyvolat poruchu dostatečného zásobování penisu krví. Impotenci může způsobit i dlouhodobé užívání některých léků, zvláště přípravků na snížení vysokého krevního tlaku, barbiturátů či sedativ. Problémy s potencí jsou často následkem dlouhodobé konzumace drog, včetně tzv. měkkých. Další častou příčinou impotence bývá deprese. Člověk, který je v depresi, má malou chuť k jídlu, nemůže spát, nechce se věnovat žádným radovánkám a ztrácí zájem o sex. Impotence může po určité době nastat během dlouhodobé vážné nemoci, například cukrovky, ale i během rekonvalescence po dlouhé nemoci. Po dobu několika měsíců, kdy pacient znovu nabírá ztracenou energii, může jeho sexuální touha zcela vymizet.
</TEXT>
</DOC>
<DOC>
<DOCID>LN-20020807075</DOCID>
<DOCNO>LN-20020807075</DOCNO>
<DATE>08/07/02</DATE>
<TITLE>
KDO BYL KDO V 90. LETECH: Jozef Wagner podržel Klausovu vládu, za to byl vyloučen z ČSSD
</TITLE>
<TEXT>
"V šedesátých letech jsem patřil k těm, co byli v konfliktu s režimem," říká Jozef Wagner. V roce 1969 podepsal petici Deset bodů, která odmítala okupaci Československa. A ani v devadesátých letech nepatřil dnes jednašedesátiletý Jozef Wagner k těm, kteří se dokáží snadno zařadit.
Je pátek, 13. prosince 1996. V Poslanecké sněmovně se schyluje k hlasování o vládním návrhu státního rozpočtu. Menšinový kabinet ODS, KDU-ČSL a ODA přitom disponuje pouze devadesáti devíti hlasy. A právě v tento den se na politické výsluní dostane muž, kterého na dalších 16 měsíců můžeme bezpochyby zařadit mezi deset nejvlivnějších politiků v České republice. Jozef Wagner. Šestapadesátiletý sociálnědemokratický poslanec totiž v rozporu s usnesením svého klubu zvedl ruku pro schválení rozpočtu. I dnes by se zachoval stejně. "Situace vyžadovala stabilitu státních financí, od té doby nikdo nepředložil lepší návrh rozpočtu," říká k tomu Wagner. Stejně hlasoval i jeho kolega Tomáš Teplík. Oba si tímto činem "podepsali svůj ortel", protože o den později je ústřední výkonný výbor ČSSD vyloučil ze strany a za několik dnů je ze svých řad vyloučil i poslanecký klub. "Stalo se to, co si Miloš Zeman přál, posunul tu stranu někam, kde být neměla," říkal Wagner. Teplík přešel do klubu ODS. Strana vedená Václavem Klausem jej přijala za člena a Teplík ve sněmovně její barvy hájí dosud. A Jozef Wagner? Tomu až do předčasných voleb v roce 1998 zůstala funkce předsedy důležitého rozpočtového výboru sněmovny a navíc se jako nezařazený stal klíčovým 101. poslancem, který rozhodoval o bytí a nebytí menšinové vlády. Například v červnu 1997 přežila Klausova vláda hlasování o důvěře jen díky jeho hlasu. Wagner ale souhlas nedal zadarmo - premiér Klaus musel slíbit, že o koncepcích privatizace infrastruktury a bank bude rozhodovat sněmovna. V prosinci Wagner opět podpořil přijetí vládního návrhu státního rozpočtu. V létě stejného roku bohumínský sjezd největší opoziční strany, sociální demokracie, potvrdil rozhodnutí o vyloučení Wagnera ze strany. Předseda ČSSD Miloš Zeman o něm tehdy z řečnického pultu prohlásil, že se neúspěšně ucházel o členství v klubu KSČM. Wagner za tato slova Zemana zažaloval. "Požádal jsem v průběhu jednání (neveřejného ústředního výkonného výboru - pozn. red.) o veřejné zasedání, abych podle pravomocného rozhodnutí soudu, ať už si o něm myslím cokoli, vyslovil omluvu Jozefu Wagnerovi," tak se Miloš Zeman v únoru 2001 vyrovnal s rozhodnutím soudu, podle kterého se měl Jozefu Wagnerovi veřejně omluvit. Do politického života Jozefa Wagnera, narozeného v roce 1940 v Nitře, také citelně zasáhl večer 19. srpna roku 1995 v Podsedicích u Lovosic. Obec o šesti stech obyvatelích znal kvůli Wagnerovi tehdy každý čtenář novin. Jozef Wagner totiž po zasedání vedení strany, na kterém se jednalo o předvolební kandidátce, uštědřil políček místopředsedovi ČSSD Václavu Grulichovi. Takzvaná "podsedická facka" byla odplatou za údajnou Grulichovu poznámku o Wagnerově židovském původu. Jozef Wagner svého činu na jedné straně litoval, omluvil se, ale na straně druhé říkal, že "z pohledu lidského, citového i mravního nebylo zbytí". Jeho protivník, Václav Grulich, ještě tři roky poté kontakt s Wagnerem odmítal: "Prostě s někým, kdo jaksi nemá špetku morálky v sobě, ale zato o morálce velkohubě mluví, nelze zasednout za jeden stůl." Příchod léta 1998 znamenal odchod Jozefa Wagnera z vrcholné politiky. To už ale stál v čele nového politického uskupení - Politického klubu. Ten si kladl vysoké cíle - sestavit koalici s malými stranami a porazit parlamentní strany. V programu měl prodloužení střední délky života občanů České republiky o osm let i zvýšení výkonnosti ekonomiky na úroveň minimálně 70 procent průměru v Evropské unii. A jak to dopadlo? "(Politický klub) živoří jako mnohé jiné malé mimoparlamentní strany," uvedl letos v červnu pro Frekvenci 1. Sám Wagner ale před letošními sněmovními volbami přijal nabídku Strany za životní jistoty a stal se jejím pražským lídrem. "Navázali jsme s ním kontakt, protože je to fundovaný člověk zejména v oblasti rozpočtu, vysvětlil LN předseda strany Ladislav Jaroš. Pokračování úspěchu voleb z roku 1998, kdy předchůdce strany, Důchodci za životní jistoty, získali 3,06 procent hlasů, se ale nekonalo. Strana za životní jistoty letos v červnu neoslovila ani jedno procento voličů. A co dál? Podle Jozefa Wagnera malé strany čeká integrace a tomuto plánu by se chtěl také v budoucnosti věnovat.
</TEXT>
</DOC>
<DOC>
<DOCID>LN-20020807076</DOCID>
<DOCNO>LN-20020807076</DOCNO>
<DATE>08/07/02</DATE>
<TITLE>
Úlet
</TITLE>
<TEXT>
Dávno si nevybírám kavárny podle toho, zda tam vaří dobrou kávu. Jednak bych jich neměl mnoho na vybranou, jednak mi připadá podstatnější jiné rozlišení: Zda kavárna umožňuje, nebo naopak znemožňuje činit to, co člověk do kavárny činit přichází - řešit důležitosti nebo tlachat o nedůležitostech, v každém případě lidsky a svobodně mluvit. Většina kaváren právě toto znemožňuje. Tím, že hosty nutí ne poslouchat, ale o to více slyšet jakési reprodukované zvuky. V lepším případě jsou to CD dle volby kavárníků, v horším a častějším rozhlasové výrobny hluku, lhostejno, zda se jmenují Sekvence 1, Žlutá mlha, Baník či Fraktor. Reprodukovaný hluk otravující pobyt v kavárnách je věc dávno popsaná a oplakaná. Hudební kulisu jest však slýchat i na jiných místech, obecně chápaných jako kulturní. Na pouti východními Čechami vítaly mne v parku na hradbách v Litomyšli árie z Dalibora, v knihkupectví v Chrudimi mše Michny z Otradovic a v antikvariátu v Pardubicích Fidelio. Tyto kulisy rámují, ale neruší. Už proto, že klasická hudba nemůže nikdy znít ani tak nahlas, ani tak agresivně, jako to, co vysílají hluková rádia. Ani Wagnerova Isolda se nerozječí tak jako Britney Spearce, ani Stravinského Svěcení jara se nerozduní tak jako běžné tuc - tuc. A přece: prodavačky v Chrudimi prý musely svést tuhý boj, aby nemusely pouštět hluková rádia. Pardubický antikvář pan Sakař je muž kultivovaný - zato v jistém antikvariátu v Praze je vinou hudebních zálib roztlemeného personálu nenakupovatelno. Reproduktor ve veřejném prostoru je zkrátka nebezpečná zbraň a záleží jedině na tom, komu se dostane do ruky. Bezpečné řešení je jen jediné: ticho.
</TEXT>
</DOC>
<DOC>
<DOCID>LN-20020807077</DOCID>
<DOCNO>LN-20020807077</DOCNO>
<DATE>08/07/02</DATE>
<TITLE>
Jan Saudek zpovídá Jana Saudka
</TITLE>
<TEXT>
Každou středu vám příloha Léto přináší neobvyklý rozhovor. Tentokrát v zrcadle zpovídal sám sebe fotograf Jan Saudek.
Hmm, tak začneme. Nemyslím si, že by vás mnozí naši čtenáři znali. Můžete se nějak představit?
Jmenuji se Jan Saudek, 67, a jsem samozvaný český fotograf. Dále jen: dobrodinec rozličných nadací, laciný frajer, rádoby svůdce, vzteklej dědek, mizerný otec a manžel. Starobní důchodce atd.
</TEXT>
<HEADING>
Vyrábíte spoustu slov. Nechcete třeba napsat knihu ?
</HEADING>
<TEXT>
Ale to víte, že ano! Vždyť já už dvě tři sepsal...útlé to svazečky, celkem nepovšimnuté...nakladatelka chtěla, "abych psal o slavných lidech, které jsem potkal" - ale když já nikoho slavného nikdy nepotkal! Má přítelkyně si alespoň kdysi potřásla rukou s princeznou Dianou nu věru byla, ta britská šlechtična, zářivým pravzorem všech ctností, a tudíž ideál našich paní a dívek: opustila dospívající děti a manžela, smilnila s Arabem, pěstovala bulimii, konzumovala lihové nápoje a nakonec přeslavně zhynula - ovšem z její smrti byli obviněni novináři. Ale přece jsem potkal místního slavného člověka: v jedné vísce mi ukazovali mladíka, který první pozvracel nový kulturní dům - v místním měřítku se opravdu proslavil.
Mně se zdá, že v každém rozhovoru pořád melete jedno a to samé!
Ale člověk přece zpívá stále jednu píseň! Jak mohu říci něco převratně nového, když se nic neděje? Ve fabrice, kde jsem byl 32 let, se ráno všichni bavili o tom, co bylo v televizi! Ale já se nemoh' vmísit do debaty jako Palivec - protože já se nedíval! Ale i otázky, co dostávám, jsou stále na jedno brdo: "Kde berete ty tlusté ženské?" (Všude.), "Proč jste blázen?" (???), "Co tomu říká Sára?" (To kdybych věděl.) atd. Dejte mi konečně nějakou japnou (opak "nejapné") otázku!
Dobře tedy: Často lkáte nad tím, jak jste opomíjen, nepochopen, zavrhován - a já mám přitom dojem, že je přesaudkováno! Cítíte se tedy odstrčen?
Ne - to ne! Jedu krajinou - zastavím, abych se pokochal. Kolem jede skupina cyklistů - slezou z kol, osloví mě jménem - a dokonce chtějí jakýsi podpis...nevím, k čemu to je, ale píšu a v té chvíli jsem šťasten. Tohle je má země - je všude kolem. Je krásná. Všichni mluvíme po našem a já si vždycky přál být lidovým hrdinou - a ne nesrozumitelným autorem, co vyřezává pitomosti z polystyrenu a všude sype písek a jsou ho, chudáka, plné galerie, kam nikdo nechodí - ale to galeristovi ani tomu "umělci" nevadí protože to všechno platí stát, tj. daňoví poplatníci - tedy i já. Řekněme si to rovnou: přispívám na budižkničemu.
Jestli tomu dobře rozumím, tak vy se vychloubáte svou primitivností a také tím, že nechápete současné Velké Umění Výtvarné!
Sákryš! Co je na tom primitivního, že rozeznám podvodníky na velkou vzdálenost? Já se chlubím tím, že jsem byl přes třicet let dělňas ve fabrice a z pozice dělníka pochopil, že umělci lidem opovrhují, vysmívají se mu a vyrábějí krámy, které nikdo nechce úplné zbytečnosti, a ještě k tomu ohavné: ve skleněné krabici hnije talíř s českým národním jídlem, v jiné galerii, ostatně po zásluze krachující, na matraci leží hnusnej chlap a "šokuje" návštěvníky (naštěstí oni nepřicházejí), "umělecký" fotograf bezostyšně předvádí jakési náhodné záběry: rozmazané střechy, nad nimi nějaké šmouhy a je to nuda bez konce smyslu rovněž nenalézám v glorifikaci výkalů nebo mrtvých krys, zatavených do betonu.
Dovolte - co si to dovolujete? Vy se opovažujete kritizovat současnou výtvarnou elitu národa?
Opovažuji. Jsem pro vítězství zdravého rozumu. Nad takovými bědnými počiny výtvarnými, kde lid pronese známé: "Co to má znamenat? Já tomu nerozumím!", já vzkřiknu: "Já tomu rozumím! Mají, ti umělci, nás za blbce - to je celé!"
A vy nejste umělec?
Ne - já jsem řemeslník.
Ha - hrozny jsou kyselé, to známe! Vypadá to, že byste také rád vystavoval, prodával, dobře si žil, což?
Houby s octem (na kyselo)! Zapřísahal jsem se, že už tady vystavovat nebudu a slovo dané dodržím. Zkrátka a dobře: nehodlám se podílet na blbnutí národa: nejsem si totiž jist, že ty mé fotokravije mají nějaký mimořádný humánní podtext, hluboký význam, poslání..., a tak všem "umělcům" (pozor: "umění" je od slova "umět"!) bych ruče poradil: trochu křesťanské pokory, chlapci! Skromnost, hoši! Už dlouho vás pozoruju! Nezapomeňte, že jste placeni tímto státem - a tak se chovejte slušně a postavte se zase "habtacht"...
</TEXT>
<HEADING>
Dokážete být šťasten i nějakou delší chvíli?
</HEADING>
<TEXT>
Mám veškeré důvody být nepřetržitě šťasten: fyzické, snad i duševní zdraví, v řemesle jsem dosáhl nejvíc, co se dalo, nějaký peníz mi také zůstal a hleďme: jsem zoufale nešťasten. Víte: oni ti ostatní fotografisté sice nic neumějí - ale jsou všichni, jeden každý matky syn, mladší než já. Mám vzteka: za ty své penízky si mládí koupiti nemohu.
</TEXT>
<HEADING>
Nenaparujete se příliš, člověče?
</HEADING>
<GEOGRAPHY>Ne</GEOGRAPHY>
<TEXT>
ale znám svoji cenu. Můj přínos pro světovou fotografii je nesporný. Nebudu tady tvrdit, že jsem znamenitý malíř či moderátor - ale v tom svém řemesle umím ukázat něco, co tam ostatní nedokážou dát - a to některé lidi uráží a tehdy dochází k odsudku - a já jsem vymazán. Teď byl v odborném časopise přehled nejznámějších čs. fotografů a já tam nebyl! Ani třeba na deváté příčce! Ale to už je tady úzus! Před léty porážela Martina Navrátilová všechny baby na kurtu a v našich novinách se její jméno nesmělo objevit! Zkrátka neexistovala. Teď, už desítky let, se to stává mně.
Nemyslíte si přece, že se za posledních dvanáct let nic nezměnilo?
Změnilo. Ach, ti ubozí bolševici! Těm stačilo mít prasácký film na videu, hodně vodky - a trochu si přikrádat podle hesla "Na hradě, pod hradem kradeš, kradu, kradem". Ale teď se krade "en gros" - sem tam nějaká ta miliarda zmizí - tak drahá auta, co tu jezdí, jsem neviděl ani ve Frankrajchu - dnes se dovedou funkcionáři lépe zabezpečit! Ta sídla! Ty lži! Ty výmluvy! Lid, pravda, ten má svou nejmenovanou televizi "NOVA" - ale co "orgány činné v trestním řízení"? Ale chápu je: dnes je každý zásah i zásahem do lidských práv! Nejste třeba připoután v autě? (Nikdo není.) Jsme svobodní lidé - už žádná pouta! Pak dobrák ale vypadne při pouhém sjetí do příkopu - a vlastní auto mu rozmačká hrudník na kaši: plíce, brzlík, hltan všechno dohromady. Ale zůstal svobodný až do smrti...
Proč se do toho pletete? Proč si neděláte svoje fotky a chcete poučovat národ?
Protože jsem stařec - ale takový, co si, na rozdíl od jiných dědků, naprosto zřetelně pamatuje, jaké to bylo - a je má povinnost varovat! Podívejte: v roce 1941 přeplněné Václavské náměstí všichni zdvihali pravice pro Říši...samí Češi. O devět let později, totéž náměstí, znovu desetitisíce - pěla se "Píseň práce": přísahala se věrnost SSSR...v osmdesátém devátém zase nabito, zvonilo se klíči - možná příště tam bude hromadná poprava novinářů - to TV diváky snad přiláká - přijdou se pobavit...
Ale to byli vždycky jiní Češi!
Ne - jsou to pořád titíž.
Prosím vás - huhňáte tady tak hořce, tak uboleně - kdo vám ublížil?
Ha! Vlastní lidé! Za toho povedeného socialismu na mě donášeli mí známí..."přátelé"...zasloužilí umělci! Teď jsou staří, ještě víc než já...na kravatě mají vajíčkový salát a jsou k politování - ale jsou tu pořád! Nic jim nehodlám vyčítat: udávali proto, aby si podrželi své výnosné posty, aby dítka mohla študýrovat... jak je to všechno ubohé! Jenže z takového podhoubí jsou nakonec koncentrační tábory, fémové vraždy, pronásledování novinářů, pogromy, zblbnutí celých národů a strach všude, který všechno a všechny ochromuje...
</TEXT>
<HEADING>
Je tedy dnes všechno špatné?
</HEADING>
<GEOGRAPHY>Ne</GEOGRAPHY>
<TEXT>
všechno je lepší. Je víc zeleně, méně kouře nad městy. Celé ulice se skví novotou. Naše mládež je krásná a i když jsem spíše na zralejší dámy, nemohu se neobdivovat mladým lidem. Chci věřit, že ne všichni propadnou konzumu a bezduchosti tak vlezle sugerované (některými) masmédii - a že někteří z nich dovedou tuto zemi skutečně do Evropy. A postarají se o to, aby Čech už nebyl ten, co venku krade v obchodech, exportuje semtex a cvičí teroristy - ale aby byl tím, co z něj chtěl mít velký syn této země, Tomáš Masaryk: aby byl Člověkem, co v sobě slučuje skvělost Východu i Západu, a to v míře jedinečné...
Ne - všechno je lepší. Je víc zeleně, méně kouře nad městy. Celé ulice se skví novotou. Naše mládež je krásná a i když jsem spíše na zralejší dámy, nemohu se neobdivovat mladým lidem. Chci věřit, že ne všichni propadnou konzumu a bezduchosti tak vlezle sugerované (některými) masmédii - a že někteří z nich dovedou tuto zemi skutečně do Evropy. A postarají se o to, aby Čech už nebyl ten, co venku krade v obchodech, exportuje semtex a cvičí teroristy - ale aby byl tím, co z něj chtěl mít velký syn této země, Tomáš Masaryk: aby byl Člověkem, co v sobě slučuje skvělost Východu i Západu, a to v míře jedinečné...
</TEXT>
</DOC>
<DOC>
<DOCID>LN-20020807078</DOCID>
<DOCNO>LN-20020807078</DOCNO>
<DATE>08/07/02</DATE>
<TITLE>
Výše pojistného se nebude odvíjet od objemu motoru, ale od zkušeností a stáří řidiče
</TITLE>
<TEXT>
Období regulace pojistného skončilo. Sazby povinného ručení vzrostou. Výši pojistného ovlivní výkon motoru, stáří vozu i bydliště řidiče.
PRAHA - Povinné ručení čeká zásadní změna. Po třech letech, kdy byla určena maximální i minimální výše pojistného, si nyní budou moci pojišťovny stanovovat ceny v libovolné výši. Při výpočtu sazeb povinného ručení již nebude rozhodující velikost objemu motoru, ale řada nejrůznějších kritérií, která si jednotlivé pojišťovny samy zvolí. Regulace pojistného měla podle zákona skončit k 31. červenci 2002. Žádná pojišťovna však zatím možnosti stanovit libovolné sazby nevyužila a změny se plánují až na začátek nového roku. Podle odborníků je to jednak kvůli nejasnému výkladu zákona, druhým důvodem je pak fakt, že většina pojistných smluv je uzavřena až k 1. 1. 2003. "Zákon o regulaci pojistného bohužel není šťastně formulovaný. Mezi právníky existují dva různé výklady. Podle prvního regulace končí tři roky po nabytí účinnosti zákona, tedy 30. 7. 2002, a pojišťovny by tedy v těchto dnech již mohly zcela změnit své podmínky. Druhý výklad však hovoří o tom, že regulace skončí 31. prosince 2002, protože první pojistné sazby při demonopolizaci povinného ručení byly stanoveny až pro rok 2000. Pojišťovny tak zaujaly pozici mrtvého brouka a změny můžeme očekávat až na konci roku," vysvětluje Vratislav Hybner z pojišťovací makléřské společnosti IMG. Podle znalců se sníží počet pojišťoven nabízejících povinné ručení z dvanácti na devět. Pojišťovna KB zřejmě prodá pojistný kmen motorových vozidel Kooperativě, dojde ke sloučení pojišťovny Zurich s Generali a pojišťovny ČSOB s IPB.
</TEXT>
<HEADING>
Sazby příliš nevzrostou
</HEADING>
<TEXT>
Přestože pojišťovny budou mít při volbě výše pojistného volnou ruku, odborníci žádné zásadní zvýšení sazeb neočekávají. "Základní cena povinného ručení se asi zvýší, protože pojišťovny dnes provozují tento druh pojištění na hranici rentability. Navýšení sazeb nebude ale příliš velké, dojde spíše k jejich přeskupení," říká Vratislav Hybner. Nejvýraznější změny lze však podle expertů očekávat v kategorizaci řidičů a vozidel. "Systém, ve kterém se výše pojistného odvíjela od kubatury motoru, byl značně nespravedlivý. Znevýhodňoval majitele naftových motorů, které měly velký objem a malý výkon," říká Václav Líva z pojišťovací makléřské společnosti Absolut Insurance.
</TEXT>
<HEADING>
Nejvíce zaplatí mladí řidiči
</HEADING>
<TEXT>
Pojišťovny proto tento model zřejmě opustí a zvolí si svá kritéria. Tím by se na trhu mohla objevit řada zcela rozdílných produktů. Rozhodující pro výši sazby bude zřejmě výkon motoru, důležitou roli budou ale hrát i podobná kritéria jako u havarijního pojištění. U pojištěného vozidla bude tedy o sazbě zřejmě rozhodovat nejen druh vozidla, ale i jeho technický stav, stáří a počet najetých kilometrů za rok. Záležet bude i na tom, kde je vozidlo registrováno - u vozů pohybujících se ve velkých městech bude pojistné vyšší než u vozidel z venkova. Pojišťovny budou zohledňovat, kolik řidičů vozidlo používá. Jeden řidič je samozřejmě méně rizikový než velká skupina. Důležitou roli bude hrát i osoba řidiče. Nejméně rizikovou skupinou jsou řidiči středního věku, znevýhodněni budou čerství absolventi autoškol a mladí řidiči. Někde se zohledňuje i pohlaví (ženy platí méně) a sociální postavení řidiče. "Princip určení ceny pojistného by se dal shrnout do věty: Čím více času trávíš na silnici a čím menší máš zkušenosti s řízením, tím větší je pravděpodobnost, že způsobíš nehodu. Řidič z Pardubic, kterému je 30 let, jezdí octavií a ročně najede 8 000 km, by tak ročně mohl platit např. 5 000 Kč. Devatenáctiletý řidič z Prahy, který najede ročně 25 000 km silným BMW, by pak mohl platit třeba 10 000 Kč, zatímco čtyřicetiletý řidič z Bechyně, který se Škodou Favorit najede ročně 3 000 km, by mohl platit jen 2 500 Kč," vysvětluje Václav Líva. Podle znalců se po deregulaci naplno rozběhne i systém bonus a malus. "Bonus, zvýhodnění pro řidiče, kteří nemají škodní událost, bude dosahovat desítek procent. Naopak malus, znevýhodnění těch, kteří zaviní nehody, může dosahovat i stovek procent," odhaduje Líva. Experti očekávají i pevnější propojení povinného ručení s havarijním pojištěním. Pojišťovny budou nabízet různě provázané balíčky pojištění. Zákazník, který si sjedná i havarijní pojistku, dostane na ručení výraznou slevu.
Přehled pojišťoven nabízejících povinné ručení
ALLIANZ POJIŠŤOVNA
info linka: 0800 - 170 000 www.allianz.cz
ČESKÁ PODNIKATELSKÁ POJIŠŤOVNA
telefon: 02 - 6112 6116 www.cpp.cz
ČESKÁ POJIŠŤOVNA
info linka: 0800 - 176 662 www.cpoj.cz
ČSOB POJIŠŤOVNA
info linka: 0800 - 185 937 www.csobpoj.cz
GENERALI POJIŠŤOVNA
info linka: 0800 - 150 155 www.generali.cz
IPB POJIŠŤOVNA
info linka: 0800 - 100 777 www.ipbpojistovna.cz
KOMERČNÍ POJIŠŤOVNA
info linka: 0800 - 111 199 www.komercpoj.cz
KOOPERATIVA POJIŠŤOVNA
info linka: 0800 - 105 105 www.koop.cz
POJIŠŤOVNA ČESKÉ SPOŘITELNY
info linka: 0800 - 154 154 www.pojistovnacs.cz
UNION POJIŠŤOVNA
info linka: 0800 - 11 44 11 www.unionpoj.cz
UNIQUA POJIŠŤOVNA
info linka: 0800 - 120 020 www.uniqa.cz
ZURICH POJIŠŤOVNA
Tel. 02-570 86 111 www.zurich.cz
Kolik stojí základní povinné ručení u jednotlivých pojišťoven
ŠKODA 120 ŠKODA OCTAVIA 1.6
Pojišťovna Limit plnění v mil. Kč Limit plnění v mil. Kč (věcná škoda/škoda na zdraví) (věcná škoda/škoda na zdraví)
Varianta 1 Varianta 2 Varianta 1 Varianta 2
Varianta 3 Varianta 3
</TEXT>
</DOC>
<DOC>
<DOCID>LN-20020807079</DOCID>
<DOCNO>LN-20020807079</DOCNO>
<DATE>08/07/02</DATE>
<TEXT>
Nový systém klasifikace povinného ručení by měl Českou republiku výrazně přiblížit státům EU. Například v Německu ovlivňuje výši sazby pro osobní vůz oblast, kde je auto registrováno. Každému z celkem 399 regionů je přiřazen index četnosti nehod, který zvyšuje či snižuje pojistné. Sazbu dále ovlivňuje výkon motoru, značka a model vozu. Největší vliv na pojistné má systém bonus-malus rozdělený do 18 stupňů. Noví řidiči jsou zařazeni do skupiny 0, v níž je pojistné navýšeno na 160 %. Za každý rok, kdy nezpůsobí nehodu, postupují o jeden stupeň nahoru. Za pět let jízdy bez nehody řidiči platí pojistné ve výši 60 % základní sazby, za 18 let 30 %. Když řidič zaviní nehodu, sestupuje o 1 až 6 stupňů. Systém více penalizuje řidiče zařazené do střední části stupnice a méně pak ty, kteří se dostali do její horní části.
</TEXT>
</DOC>
<DOC>
<DOCID>LN-20020807080</DOCID>
<DOCNO>LN-20020807080</DOCNO>
<DATE>08/07/02</DATE>
<TITLE>
Zájemci o studium na soukromých školách mohou ještě koncem srpna složit přijímací zkoušky
</TITLE>
<TEXT>
Uchazeči o studium na státních vysokých školách, kteří neuspěli u přijímaček, mají ještě možnost studovat na soukromých vysokých školách. Do svého vzdělání však musejí investovat.
PRAHA - Většina soukromých vysokých škol vypisuje termíny přijímacích zkoušek i na srpen a září. Naděje na úspěch je přitom značná - převis poptávky a nabídky totiž nebývá velký. Podle Zdeňky Pastorové z ministerstva školství je tento poměr až jedna ku jedné, takže všichni zájemci mají šanci.
</TEXT>
<HEADING>
Vysoká za sto tisíc korun
</HEADING>
<TEXT>
"S podáním přihlášky k přijímacím zkouškám by si však zájemci o studium měli pospíšit," dodává Pastorová. "Školy totiž mají pro podání přihlášky pevné termíny." Většinou je ale možné tento termín po domluvě se studijním oddělením prodloužit. Platí to v případě, kdy vysoké školy nemají naplněnou kapacitu. Školné na soukromých vysokých školách se pohybuje v průměru kolem třiceti tisíc korun za rok. "Málokterá škola nabízí možnost měsíčních splátek," říká Pastorová. "Většinou je třeba uhradit dopředu celý semestr nebo školní rok. Některé školy však v případě výborných studijních výsledků školné snižují," dodává Pastorová. Existují i školy, které svým studentům seženou levné ubytování a stravování. České soukromé vysoké školy vzdělávají své studenty většinou v "módní" oblasti managementu, ekonomie nebo obchodního práva. Na Západě je běžné, že školy s takovým zaměřením jsou provázány s místními podniky a firmy si tak své budoucí zaměstnance vychovávají už během studií. U nás se tato spolupráce teprve rozvíjí. Příkladem ale může být vysoká škola automobilky Škoda, která vychovává pro podnik budoucí zaměstnance. Studenti tak mají usnadněný vstup na trh práce - a samo studium je zaměřeno více na praxi. "Ani absolventi Vysoké školy Karlovy Vary nebudou mít v rámci regionu problémy s uplatněním," říká Pastorová. "Existuje totiž dohoda mezi vedením školy a řadou místních podniků a institucí o zaměstnávání absolventů." Než se rozhodnete pro konkrétní školu, ověřte si, s jakými podniky spolupracuje.
</TEXT>
<HEADING>
Podmínky pro akreditaci jsou tvrdé
</HEADING>
<TEXT>
Kromě ekonomiky a managementu nabízejí soukromé školy i jiné obory: například restaurování, publicistiku či fyzioterapii. Zájemce o studium musí počítat s tím, že až na výjimky školy poskytují bakalářské tříleté studijní programy. Magisterský titul tak zatím zůstává doménou veřejných škol. Na druhou stranu výhodou pro zaměstnané studenty je možnost kombinovaného, tedy dálkového studia. Školné je potom levnější. Pro školní rok 2002/2003 je u ministerstva školství akreditováno dvacet šest soukromých vysokých škol. Několik projektů vysokých škol však akreditaci neobdrželo. Podmínky pro její získání jsou poměrně tvrdé. Zájemce musí prokázat dostatek hotovosti, vlastnit vhodný objekt a kvalifikovaný pedagogický sbor. "Nejdůležitějším kritériem při hodnocení projektu vysoké školy je kvalita studijního programu," říká Pastorová. "Pro uchazeče o studium je navíc potěšující, že každá škola musí spolu s projektem předložit i seznam firem, které budou absolventy zaměstnávat." První soukromé vysoké školy u nás vznikly v roce 1999. Patří mezi ně například Bankovní institut nebo Vysoká škola hotelová. Tyto školy měly letos také své první absolventy. Hodnocení soukromých vysokých škol se však teprve chystá. "Zatím není k dispozici nějaké plošné hodnocení soukromých vysokých škol," říká Zdeňka Pastorová. "Díky prvním absolventům však budeme moci na konci tohoto roku hodnocení udělat. Školy, které již fungují delší dobu, rozdělíme na horší a lepší," dodala Pastorová. Zatím však ministerstvo nemuselo řešit žádnou stížnost na fungování nějaké vysoké školy. "Naštěstí se u nás soukromé vysoké školy rozběhly bez zádrhelů," podotýká Pastorová.
</TEXT>
<HEADING>
Počet soukromých škol pomalu narůstá
</HEADING>
<TEXT>
Poslední akreditovanou školou je zatím Středočeský vysokoškolský institut v Kladně, který však již nepřijímá nové přihlášky pro příští školní rok. Jen v roce 2002 vznikly tři soukromé vysoké školy. "Trh se soukromými vysokými školami určitě ještě není nasycen," míní Pastorová. "Na ministerstvu v současné době projednáváme sedm nových žádostí o akreditaci."
</TEXT>
<HEADING>
Akademie Sting
</HEADING>
<TEXT>
termín odevzdání přihlášky: 20. 8. termín zkoušek: 9. - 11. 9. školné: 25 000 Kč obor: sociální práce s důrazem na komunikaci a aplikovanou psychoterapii kontakt: viap@viap.cz www.viap.cz
</TEXT>
<HEADING>
Anglo-americký institut liberálních studií
</HEADING>
<TEXT>
termíny zkoušek: nejsou uvedeny školné: podle typu kursu 10 000 až 39 000 Kč některé obory: studium společenských a humanitních věd kontakt: 02/57 53 29 11 (Praha) www.aac.edu
</TEXT>
<HEADING>
Literární akademie Josefa Škvoreckého
</HEADING>
<TEXT>
termín odevzdání přihlášky: 2. 9. termín zkoušek: 16. - 20. 9. školné: 24 950 Kč obory: bakalářský i magisterský obor tvůrčí psaní, magisterské obory redakční práce a mediální komunikace kontakt: 02/72 77 30 45 (Praha) www.lit-akad.cz
</TEXT>
<HEADING>
Soukromá vysoká škola ekonomických studií
</HEADING>
<TEXT>
podání přihlášky: prostřednictvím internetu termín zkoušek: 26. 9. školné: 19 000 Kč obory: doprava a životní prostředí, stavebnictví a životní prostředí, ochrana životního prostředí kontakt: 02/72 76 52 76 (Praha) www.pti.cz
</TEXT>
<HEADING>
University of New York in Prague
</HEADING>
<TEXT>
termín odevzdání přihlášky: průběžně termíny zkoušek: 23. 8., 3. 9. a 21. 9. školné: 1500 a 4500 dolarů (bakalářské studium a magisterské studium) některé obory: bakalářské a magisterské programy z oborů marketing, finance a PR kontakt: 02/24 22 12 81 (Praha) www.unyp.cz
Bankovní institut
termíny zkoušek: nejsou vypsány školné: 16 000 Kč obory: restaurování a konzervace kontakt: tel. 0464/61 57 38 (Litomyšl) www.irkt.cz
</TEXT>
<HEADING>
Evropský polytechnický institut
</HEADING>
<TEXT>
termín odevzdání přihlášky: průběžně termíny zkoušek: 20. 8. a 12. 9. školné: 15 000 Kč některé obory: postgraduální studium pro studenty, marketing zahraničního obchodu, finance (česká škola), komerční právo, informatika (irská škola) kontakt: tel. 0632/54 90 18 (Kunovice) www.vos.cz/epi
</TEXT>
<HEADING>
Vysoká škola aplikovaného práva
</HEADING>
<TEXT>
termíny zkoušek: nejsou uvedeny školné: 60 000 Kč některé obory: ekonomika a management cestovního ruchu kontakt: 02/24 14 26 84 (Praha) www.nfhr.cz
</TEXT>
<HEADING>
Vysoká škola Jana Amose Komenského
</HEADING>
<TEXT>
termín odevzdání přihlášky: průběžně termíny zkoušek: 26. 8. a 6. 9. školné: 32 000 Kč obory: manažerská informatika, manažerská ekonomie www.vsmie.cz
</TEXT>
<HEADING>
Vysoká škola Karlovy Vary
</HEADING>
<TEXT>
přijímací řízení už neprobíhá školné: 20 000 Kč (prezenční), 15 000 Kč (kombinované) některé obory: právo v podnikání, veřejná správa www.vskv.cz
</TEXT>
<HEADING>
Vysoká škola mezinárodních a veřejných vztahů
</HEADING>
<TEXT>
termín odevzdání přihlášky: nejpozději týden před termínem zkoušky termíny zkoušky: 26. 8., 18. 9. a 26. 9. školné: 14 950 Kč obory: podnikání, informatika a internet v podnikání, podnikání a management v obchodu kontakt: 069/522 81 11 www.eco.cz
Vysoká škola veřejné správy a mezinárodních vztahů
</TEXT>
</DOC>
<DOC>
<DOCID>LN-20020807081</DOCID>
<DOCNO>LN-20020807081</DOCNO>
<DATE>08/07/02</DATE>
<TITLE>
Sedmnáctiletá Kanaďanka Lavigneová vede už desátý týden hitparádu americké pop-music
</TITLE>
<TEXT>
Celá Amerika z ní šílí. Je jí teprve sedmnáct, ještě před pár měsíci o ní nikdo nevěděl, a přesto se jí podařilo něco, o čem se tisícům ostatních mladých zpěvaček může jen zdát. Vyrovnala se Madonně.
OTTAWA (Od zvláštní zpravodajky LN v Kanadě) - První zpěvačkou, která se v historii pop music udržela na vrcholu americké hitparády déle než deset týdnů, se tento týden může stát sedmnáctiletá Kanaďanka Avril Lavigneová. Před ní se to podařilo jen bezkonkurenčně největší pop star: Madonně. Avril Lavigneová už desátý týden vévodí americké hitparádě se svým úvodním singlem Complicated z debutového alba Let go. V minulosti to dokázala jen Madonna, a to před dvěma lety s veleúspěšným hitem Music. Celá Severní Amerika tak s napětím čeká na sobotní výsledky celoamerické hitparády všech rádií, které ukážou, zda se Lavigneové podařilo Madonnu dokonce porazit. V historii populární hudby by to bylo něco nevídaného - zvlášť vzhledem k tomu, že Madonně bylo v době rekordu přes čtyřicet a v showbyznysu se pohybovala už více než dvacet let. Kanaďané drží palce ještě o to víc, že jedinou zpěvačkou z jejich země, která se v americké hitparádě výrazněji prosadila, byla před třemi lety Alanis Morrisetteová, a i ta kralovala na první příčce jen sedm týdnů. Už teď je tedy nečekaný úspěch sedmnáctileté Lavigneové naprosto nevídaný. Rázný nástup drsné holčičky v širokých kalhotách, s rozpuštěnými vlasy a kytarou v ruce přivítali zejména rodiče, dětští psychologové a pediatři s neskrývanou radostí. Lavigneová totiž svou imagí drzé školačky ve "skejťáckém" oblečení představuje pro teenagery žádoucí alternativu vůči bárbínovskému stylu Britney Spearsové. Lavigneová nastoluje trend, který je protiváhou vulgárně sexuálním panenkám s tunou make-upu a načechranými milostnými songy, jež soutěží, která z nich bude mít na sobě nejméně oblečení. Odkud se vzala tahle "skejťačka" s punkovým nádechem a hlubokým, nakřápnutým hlasem?
</TEXT>
<HEADING>
V šestnácti do New Yorku
</HEADING>
<TEXT>
Příběh mladičké, neznámé Kanaďanky s francouzským jménem (Avril znamená duben) jako by vypadl z učebnice Jak dobýt svět. Vyrůstala v malém kanadském městečku Napanee. V šestnácti letech se rozhodla, že prorazí ve světě, a vydala se do New Yorku, kde si, ještě neplnoletá, pronajala byt. Dala se dohromady s hudebníky z Arista Records, jedné z největších nahrávacích společností na světě. Zavřela se do studia, psala si texty a skládala písničky, které si zároveň i nahrávala. Jenže - nějak to nebylo ono. Její první pokus natočit desku nedopadl šťastně. Hudební manažeři ji nutili zpívat romantické balady jiných zpěvaček, najímali jí textaře, chtěli, aby nosila upnuté oblečení s velkými výstřihy a pokoušeli se jí vnutit onu tak výnosnou image sladké, roztomilé a svůdné dívenky. Avril Lavigneové bylo v té době jen šestnáct, přesto si byla jistá, že originalita je pro ni důležitější než statisíce dolarů za to, že bude jen další kopií v řadě za Britney Spearsovou nebo Christinou Aguillerou. "Na těch písničkách nebylo nic špatného, jenom jsem to nebyla já. Říkali mi, že mi budou psát písničky jiní lidé, ale já nechtěla. Chtěla jsem dělat svoji hudbu, psát si písničky sama. Bylo to hodně stresující období, ale rozhodla jsem se, že to nevzdám," popisuje Avril situaci na své internetové stránce. Rozhodla se to v New Yorku a v Arista Records zabalit a vyrazila zkusit štěstí do kalifornského Los Angeles. Plna odhodlání se brzy spojila s lidmi ze studia Nettwerk Management, které v minulosti rozjelo kariéru zpěvačkám jako například Sarah McLachlanové nebo Dido. Tamější vedení hudební společnosti rychle rozeznalo talent mladé Avril a dalo jí všechen prostor, který pro sebe potřebovala. Během pár měsíců dokončila debutové album Let Go, se kterým teď momentálně objíždí turné po severoamerických velkoměstech. Ústřední skladbu Complicated slyší Kanaďané a Američané na svých rozhlasových stanicích v průměru jednou za hodinu, hudební televize MTV a MuchMusic se jí nemohou nabažit, časopisy se předhánějí, kde bude na titulní straně dřív. Americké dívky vyměnily po vzoru Avril Levigneová vyzývavá tílka s odhalenými bříšky a průhledné minisukně za plandavé kalhoty a široká trika. Jestli je Levigneová ale jen momentální reakcí na přesycenost Britney Spearsové, nebo skutečně nastupujícím trendem, se ukáže už tuto sobotu.
Příběh mladičké, neznámé Kanaďanky s francouzským jménem (Avril znamená duben) jako by vypadl z učebnice Jak dobýt svět. Vyrůstala v malém kanadském městečku Napanee. V šestnácti letech se rozhodla, že prorazí ve světě, a vydala se do New Yorku, kde si, ještě neplnoletá, pronajala byt. Dala se dohromady s hudebníky z Arista Records, jedné z největších nahrávacích společností na světě. Zavřela se do studia, psala si texty a skládala písničky, které si zároveň i nahrávala. Jenže - nějak to nebylo ono. Její první pokus natočit desku nedopadl šťastně. Hudební manažeři ji nutili zpívat romantické balady jiných zpěvaček, najímali jí textaře, chtěli, aby nosila upnuté oblečení s velkými výstřihy a pokoušeli se jí vnutit onu tak výnosnou image sladké, roztomilé a svůdné dívenky. Avril Lavigneové bylo v té době jen šestnáct, přesto si byla jistá, že originalita je pro ni důležitější než statisíce dolarů za to, že bude jen další kopií v řadě za Britney Spearsovou nebo Christinou Aguillerou. "Na těch písničkách nebylo nic špatného, jenom jsem to nebyla já. Říkali mi, že mi budou psát písničky jiní lidé, ale já nechtěla. Chtěla jsem dělat svoji hudbu, psát si písničky sama. Bylo to hodně stresující období, ale rozhodla jsem se, že to nevzdám," popisuje Avril situaci na své internetové stránce. Rozhodla se to v New Yorku a v Arista Records zabalit a vyrazila zkusit štěstí do kalifornského Los Angeles. Plna odhodlání se brzy spojila s lidmi ze studia Nettwerk Management, které v minulosti rozjelo kariéru zpěvačkám jako například Sarah McLachlanové nebo Dido. Tamější vedení hudební společnosti rychle rozeznalo talent mladé Avril a dalo jí všechen prostor, který pro sebe potřebovala. Během pár měsíců dokončila debutové album Let Go, se kterým teď momentálně objíždí turné po severoamerických velkoměstech. Ústřední skladbu Complicated slyší Kanaďané a Američané na svých rozhlasových stanicích v průměru jednou za hodinu, hudební televize MTV a MuchMusic se jí nemohou nabažit, časopisy se předhánějí, kde bude na titulní straně dřív. Americké dívky vyměnily po vzoru Avril Levigneová vyzývavá tílka s odhalenými bříšky a průhledné minisukně za plandavé kalhoty a široká trika. Jestli je Levigneová ale jen momentální reakcí na přesycenost Britney Spearsové, nebo skutečně nastupujícím trendem, se ukáže už tuto sobotu.
</TEXT>
</DOC>
<DOC>
<DOCID>LN-20020807082</DOCID>
<DOCNO>LN-20020807082</DOCNO>
<DATE>08/07/02</DATE>
<TITLE>
K nejvěrnějším hostům Jiráskova Hronova patří už čtyřicet let dnešní ministr kultury Pavel Dostál. Vždy se zastaví alespoň na otočku.
</TITLE>
<GEOGRAPHY>HRONOV</GEOGRAPHY>
<TEXT>
I letos se festival dělí na dvě části - odborné semináře a přehlídku nejlepších inscenací vítězů celostátních přehlídek. Na semináře se přihlásilo rekordních 208 účastníků.
</TEXT>
<HEADING>
Zatím bez překvapení
</HEADING>
<TEXT>
Do soboty se v Hronově představí více než dvacet inscenací a mezi nimi i tři soubory ze Slovenska, Německa a Chorvatska. Jako každoročně je repertoár velmi pestrý - sahá od muzikálové revue přes voicebandový koncert, loutkové hry, avantgardní zpracování známých titulů až po solidní klasiku. Největší pozornost získaly dva tituly, které jsou frekventované i na profesionálních scénách. Dvakrát to byli Gogolovi Hráči: V nastudování DS D 111 České Budějovice a v alternativnější podobě s názvem Čoklí hráči divadla. Nastudování souboru IGDYŽ Kolín je podle ankety zatím nejzajímavější českou produkcí. Německý soubor Apron z Halle přivezl vlastní adaptaci Büchnerova Vojcka pod názvem Woyzeck &amp; Woyzeck, kde hrají pouze tři mladí herci. Nezůstali nic dlužni naturalismu německých inscenací stříká tu krev a herci se obnažují. Festival plyne bez zvláštního vzrušení a zdá se, že velkého divadelního překvapení se asi nedočkáme ani v jeho druhé půli. Představí se ještě například Kohoutův August August august, Ioneskova Plešatá zpěvačka, Pygmalion aneb My Fair Lady ze zelňáku a několik původních dramatických textů jako hra F. Zborníka Na druhé straně řeky či Švejdovi Hoši z nároďáku pražského Spolku Puchmajer. Oficiální program sice nesměle, ale za slušného ohlasu místních (když je pěkné počasí) doplňuje off-program pouličních divadel a produkcí mažoretek či rockových skupin v parku Aloise Jiráska. Na oficiální část přehlídky se letos podařilo získat milion tři sta tisíc korun, pět set tisíc poskytlo ministerstvo kultury. Je to pětkrát víc než na počátku devadesátých let a ministr usiluje o to, aby se příspěvek na Hronov stal tzv. mandatorním výdajem, tedy součástí rozpočtu. Dalších tři sta tisíc korun dodalo město Hronov a sto padesát tisíc Královéhradecký kraj. Hronovská přehlídka se tak stává přímo modelem vícezdrojového financování.
Do soboty se v Hronově představí více než dvacet inscenací a mezi nimi i tři soubory ze Slovenska, Německa a Chorvatska. Jako každoročně je repertoár velmi pestrý - sahá od muzikálové revue přes voicebandový koncert, loutkové hry, avantgardní zpracování známých titulů až po solidní klasiku. Největší pozornost získaly dva tituly, které jsou frekventované i na profesionálních scénách. Dvakrát to byli Gogolovi Hráči: V nastudování DS D 111 České Budějovice a v alternativnější podobě s názvem Čoklí hráči divadla. Nastudování souboru IGDYŽ Kolín je podle ankety zatím nejzajímavější českou produkcí. Německý soubor Apron z Halle přivezl vlastní adaptaci Büchnerova Vojcka pod názvem Woyzeck &amp; Woyzeck, kde hrají pouze tři mladí herci. Nezůstali nic dlužni naturalismu německých inscenací stříká tu krev a herci se obnažují. Festival plyne bez zvláštního vzrušení a zdá se, že velkého divadelního překvapení se asi nedočkáme ani v jeho druhé půli. Představí se ještě například Kohoutův August August august, Ioneskova Plešatá zpěvačka, Pygmalion aneb My Fair Lady ze zelňáku a několik původních dramatických textů jako hra F. Zborníka Na druhé straně řeky či Švejdovi Hoši z nároďáku pražského Spolku Puchmajer. Oficiální program sice nesměle, ale za slušného ohlasu místních (když je pěkné počasí) doplňuje off-program pouličních divadel a produkcí mažoretek či rockových skupin v parku Aloise Jiráska. Na oficiální část přehlídky se letos podařilo získat milion tři sta tisíc korun, pět set tisíc poskytlo ministerstvo kultury. Je to pětkrát víc než na počátku devadesátých let a ministr usiluje o to, aby se příspěvek na Hronov stal tzv. mandatorním výdajem, tedy součástí rozpočtu. Dalších tři sta tisíc korun dodalo město Hronov a sto padesát tisíc Královéhradecký kraj. Hronovská přehlídka se tak stává přímo modelem vícezdrojového financování.
</TEXT>
</DOC>
<DOC>
<DOCID>LN-20020807083</DOCID>
<DOCNO>LN-20020807083</DOCNO>
<DATE>08/07/02</DATE>
<TITLE>
Kytarista proslulé skupiny Jon Spencer Blues Explosion se pustil do dalšího sólového projektu.
</TITLE>
<TEXT>
Starší album Judaha Bauera I'm A Lucky Guy a společná nahrávka s excentrickým obyvatelem motocyklové helmy s telefonním sluchátkem Bobem Logem nedosahovaly úrovně Spencerova punk-rock-bluesového tria. CD Keep It Coming..., které opět vydává label Fat Possum, však ve své kategorii (nazvěme ji třeba "dirty punk-ass blues" - "blues se zadělaným punkovým podvozkem") aspiruje na desku roku. Americký vizionář přichází se skvělou kolekcí tmavomodrých popěvků pro 3. tisíciletí. Ctí památku toulavých songsterů, zaprášených modelů T z Fordovy automobilky, opuštěných půlnočních křižovatek a jiných atributů nejstaršího údobí venkovského blues, zároveň se však neustále proměňuje jako správný postrockový chameleon. V úvodní skladbě Well, Well, Well, složené v rytmu "valícího se vlaku", za nás například domýšlí, co by se stalo, kdyby Jim Morrison stihl natočit písničky Johna Lee Hookera. Zněl by v nich asi právě takto. Bauerova hudba je jakýmsi naučným slovníkem. Kytaře trhá vnitřnosti jako Keith Richards, slova před sebou postrkuje jako Lou Reed, na průzračných riffech se vznáší jako Spin Doctors...
</TEXT>
<HEADING>
Stevie Ray Vaughn s odznakem
</HEADING>
<TEXT>
Album Keep It Coming... bylo natočeno v Judahově newyorském bytě s tlupou kamarádů, kteří se jako vždy skryli pod hlavičku 20 miles. Instrumentálnímu kousku Like A Rock pomohl na svět známý bluesman Luther Dickinson. Kromě sólové kytary, zpěvu a výborné foukací harmoniky se Bauer v několika momentech ujal baskytary ("potřeboval jsem, aby zněla žensky, a oni se k ní chovali jako machové"). Judahův soused prý na rozjařené muzikanty poslal policii, z ochránce zákona se ale za pár minut vyklubal výtečný kumpán a hráč vaughnovského stylu. Nejen tato historka činí z nové nahrávky 20 miles nevšední událost.
20 Miles: Keep It Coming...
Fat Possum/Maximum 2002.
</TEXT>
</DOC>
<DOC>
<DOCID>LN-20020807084</DOCID>
<DOCNO>LN-20020807084</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Zpěvák Waldemar Matuška, který před měsícem oslavil 70. narozeniny, leží od včerejška v pražské Fakultní nemocnici v Motole. Záchranná služba ho tam odvezla kvůli žaludečním potížím a zvýšené teplotě. Podle jeho ženy Olgy se zpěvák v pondělí večer necítil dobře. V noci dostal vysokou horečku a ráno se přidaly zažívací potíže. Lékaři mu provedli nezbytná vyšetření, která by měla určit příčinu onemocnění. Matuška před dvěma lety prodělal dvě těžké operace střev.
</TEXT>
</DOC>
<DOC>
<DOCID>LN-20020807085</DOCID>
<DOCNO>LN-20020807085</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Novela maďarského spisovatele Sándora Máraie, jejíž filmovou adaptaci chystá ve Spojených státech režisér Miloš Forman, vyšla také v českém překladu Anny Valentové. Pod názvem Svíce dohořívají ji vloni publikovalo nakladatelství Academia. Knihu významného maďarského autora, který strávil polovinu svého života v emigraci ve Spojených státech, bude pro Formana adaptovat francouzský spisovatel a scenárista Jean-Claude CarriŹre. Ten s českým režisérem spolupracoval již na snímcích Taking Off a Valmont.
</TEXT>
</DOC>
<DOC>
<DOCID>LN-20020807086</DOCID>
<DOCNO>LN-20020807086</DOCNO>
<DATE>08/07/02</DATE>
<GEOGRAPHY>PRAHA</GEOGRAPHY>
<TEXT>
Poslední rozloučení s někdejším ředitelem Městských divadel pražských, režisérem a překladatelem Otou Ornestem se uskuteční v pátek 9. srpna ve 13.00 hodin ve Velké obřadní síni strašnického krematoria. Ota Ornest zemřel náhle v neděli 4. srpna ve věku 89 let.
</TEXT>
</DOC>
<DOC>
<DOCID>LN-20020807087</DOCID>
<DOCNO>LN-20020807087</DOCNO>
<DATE>08/07/02</DATE>
<TITLE>
Mistrovství Evropy v atletice ozdobila Britka Radcliffová evropským rekordem v běhu na 10 km
</TITLE>
<TEXT>
Šest postupů do finále přinesla českým barvám první část úvodního dne atletického mistrovství Evropy v Mnichově. Blýskly se diskařky Pospíšilová s Rackovou, všichni výškaři bratři Janků a Ton, a koulař Stehlík. Ten ale svůj večerní boj se soupeři a vytrvalým deštěm nezvládl.
MNICHOV (od zvláštního zpravodaje LN v Německu) - Mazácky si v silně obsazeném rozběhu vedla půlkařka Ludmila Formanová - nechala se předběhnout pouze Britkou Holmesovou, jednou z favoritek. "Už je to za mnou," vydechla, celá zmáčená deštěm, po čase 2: 03,25 čáslavská atletka, která se vrátila na dráhu po dvou letech. Nervozita na ni prý dolehla už v olympijské vesnici. "Dýchla na mě atmosféra velkých podniků, dneska jsem vůbec nemohla jíst, stáhl se mi žaludek," přiznala s růžovými korálky kolem krku. "Ty jsem dostala od neteří před Monte Carlem. Limit jsem tam splnila, tak je nosím pořád!" smála se. Dnes ji čeká semifinále. "Chci do finále, bude to chtít i štěstí. Ale když se to nepovede, smutná nebudu," měla jasno.
</TEXT>
<HEADING>
Fuchsová se loučila
</HEADING>
<TEXT>
V jiném běhu bojovala veteránka Helena Fuchsová, čas 2: 03,71 však byl slabým vkladem. První finále absolvovali chodci na 20 km. Jiří Malysa se dlouho držel špičky, na 12. km se ale nevyhnul kolizi a došel třináctý. Na Miloše Holušu zbyla 20. příčka. Do večerního finále postoupil ze tří českých koulařů Petr Stehlík, v mokrém kruhu však zaznamenal tři přešlapy 12. místo. Diskařka Věra Pospíšilová otevřela účast české ekipy přesně v 9.18 hodin a po prvním kvalifikačním pokusu 61,93 k druhému již nenastoupila. "Nebylo třeba plýtvat před středečním finále silami," culila se po celkové druhé příčce. Do finále se v klidu "vešla" i Vladimíra Racková výkonem 58,92. "Ve finále víc věřím Věrce, medaile je reálná," odhadla 35letá atletka. Stoprocentní úspěch v podobě postupu do dnešního semifinále přichystali čtrtkaři Karel Bláha a Radek Zachoval. První svůj rozběh vyhrál za 46,03 a postoupil 6. nejlepším časem, druhý jej následoval třináctým nejlepším časem a osobním rekordem 46,25. Večer uspěli i všichni tři výškaři - na postup jim stačilo 220. "Já letos závodil v dešti už pětkrát. Mnozí se vody báli, já ne!" zářil Svatoslav Ton a bratři Janků mu přizvukovali. "Jen ať prší i ve finále," přáli si.
</TEXT>
<HEADING>
Černý den se vrátil
</HEADING>
<TEXT>
Až na dno kladivářské duše pohlédl Vladimír Maška - ve své skupině skončil čtrnáctý za výkon 74,52, což bylo na finále velmi málo. "Spatřil jsem sektor a věděl, že je zle, výseč je natočená doprava. Už v prvním pokusu mi tak kladivo uletělo doleva mimo výseč, k atletické dráze. Hned jsem si vzpomněl na předloňský rok, kdy moje kladivo zabilo v Turnově mladou atletku - to je blok, chodil jsem k psychologovi, ale bylo to na mě drahé," přiznal se smutně Maška k tomu, co jej pronásleduje. Do finále se v deštivém večeru nevešla ani oštěpařka Nikola Tomečková, nedokázala pevně uchopit zmoklý oštěp a výsledkem byl nejdelší pokus 53,88. "Jsou důležitější věci a já jsem ráda, že jsem se sem po dvou operacích vůbec dostala," uvedla čtvrtá závodnice z loňského MS. Mladá Barbora Špotáková hodila ještě méně 51,71.
Výsledky atletického ME v Mnichově
</TEXT>
</DOC>
<DOC>
<DOCID>LN-20020807088</DOCID>
<DOCNO>LN-20020807088</DOCNO>
<DATE>08/07/02</DATE>
<TEXT>
MNICHOV (od zvláštního zpravodaje LN v Německu) - Za ostatný drát olympijské vesnice v těsné blízkosti stadionu, kde atleti bojují o evropské medaile, se uzavřel nejlepší světový oštěpař Jan Železný. Ve svém domečku či spíše škatulce, kterou obývá sám, rozjímal o dnešním dni, kdy jej čeká kvalifikace. Nakonec však přece jen promluvil. "Hlavně si musím pohlídat techniku, protože nejkratší hody nejvíc bolí," konstatoval světový rekordman a trojnásobný olympijský vítěz i mistr světa před bojem. Ten jej může dovést k páteční bitvě o zlatou evropskou medaili, která mu ve sbírce ještě chybí. "Jsem tady na skromném pokojíku, který by mi tolik nevadil, jen kdybych tu měl televizi. Mnohem lepší to bylo na olympiádě v Sydney, kde jsme měli na pokojích televize a mohli si volit ty disciplíny, které nás zajímaly," postěžoval si. Do boje vyrukuje s handicapem bolavých žeber v oblasti zad, ale díky péči fyzioterapeutů a masérů se cítí den ode dne lépe. Oštěp však v ruce nedržel zhruba tři týdny a na šampionát se připravoval hlavně v posilovně a audiovizuálním tréninkem při sledování vlastních hodů na videokazetách. "Ještě nevím, zda budu ve středu házet v první kvalifikační skupině, která je od devíti, anebo v té druhé, pozdější. Pokud to bude ta první, už v osm nás zavřou do svolavatelny. Musel bych tedy vstávat po šesté a na to moje tělo není naladěné. Radši bych vstával později." Slavný atlet však připustil, že i brzké vstávání by mu nemuselo tolik vadit. "Pokud se dostanu do zvláštního stavu, kdy budu vnímat jenom oštěp a nic jiného, mělo by to být v pohodě. Rád bych hodil daleko už prvním pokusem," přemítal. V kvalifikaci, v níž půjde o přehození limitu 82 metrů, má Železný za úkol co nejmíň si ublížit, aby dva dny nato byl fit na finále. "82 metrů není moc, i když to nemusí nic znamenat. Na takovém šampionátu je kvalifikace vždy těžká. Když vám nevyjde mítink Grand Prix, můžete to dohnat na dalším. Tady ale ne, a příští 'Evropa' je až za čtyři roky," připomněl svou poslední životní šanci atlet.
</TEXT>
</DOC>
<DOC>
<DOCID>LN-20020807089</DOCID>
<DOCNO>LN-20020807089</DOCNO>
<DATE>08/07/02</DATE>
<TEXT>
Honza už hodně dlouho oštěpem neházel, pořád ulevuje svým bolavým zádům, a tohle pravidlo neporušil ani tady. V posledních čtrnácti dnech jen třikrát posiloval, třikrát házel medicinbalem, a občas se proběhl. Tady na jeho zádech pracuje Bohouš Jukl, léčitel, na kterého Honza dá. Z olympijské vesnice nevychází. Ale pochopte, že mu jde o hodně, vždyť mistrovství Evropy mu až na bronz z Helsinek 1994 vůbec nevyšlo a teď mu hrozně záleží na tom, aby se to konečně povedlo. Proto doufáme, že bude ve středeční kvalifikaci házet až ve druhé skupině, aby už znal výsledky té první a měl větší přehled. Největší obavy máme z toho, aby si v kvalifikaci "nerozstřelil" záda. V "minibungalovu" v olympijské vesnici je sám, do kostela asi nepůjde. Já vím, že od olympiády v Barceloně 1992 kostel navštěvoval, ale loni v Edmontonu to vynechal a stejně se stal potřetí mistrem světa. Jsme zvědaví na Rusa Makarova, jestli ustojí roli favorita, v níž je poprvé. Nechci předbíhat událostem, Honza problémy má, ale na velké soutěži jsem ho už "párkrát" viděl. Je to bijec, závodník par excellence a já mu věřím.
</TEXT>
</DOC>
<DOC>
<DOCID>LN-20020807090</DOCID>
<DOCNO>LN-20020807090</DOCNO>
<DATE>08/07/02</DATE>
<TITLE>
K odvetě 2. předkola Ligy mistrů v Kutaisi jedou Pražané s třígólovým náskokem a cílem postoupit
</TITLE>
<TEXT>
Fotbalová Sparta se dnes bude prát v gruzínském Kutaisi o postup do třetího předkola prestižní Ligy mistrů. V zádech mají sparťané třígólový náskok z prvního duelu na Letné, a tak by jim postup neměl uniknout.
PRAHA - Sparťané ani v nejmenším dnešní odvetu nepodceňují. Kutaisi bude doma určitě silnější, do karet mu bude hrát i velké vedro, v němž se zápas bude hrát. "Gruzínci jsou nevyzpytatelní. Hlavně nesmíme dostat brzy gól, protože pak dokážou být hodně nepříjemní," varuje před přílišným optimismem kouč Sparty Jozef Jarabinský. Ten nečeká, že se soupeř vrhne hned od začátku zápasu do bezhlavého útočení. "Určitě se ale budou snažit prověřit naši obranu víc než v Praze. Pokud však rychle nedají gól, budou muset začít víc riskovat. Pak věřím, že jsme schopní se proti jejich obraně prosadit a dát nějaký gól."
</TEXT>
<HEADING>
Poborský: můžeme kopat balony za plot
</HEADING>
<TEXT>
Těžší zápas než na Letné očekává v Gruzii i největší hvězda sparťanské sestavy - záložník Karel Poborský. "Určitě to bude pro nás horší zápas než ten na Letné, a tak je hodně důležité, že vedeme o tři góly. Můžeme hrát v pohodě zezadu na nula nula a kopat to třeba za plot. Když to zvládneme v defenzivě, nebude problém postoupit," tvrdí Karel Poborský. Odhodlaný dát Torpedu Kutaisi gól stejně jako v prvním vzájemném souboji je útočník Miroslav Baranek. "Proti Teplicím i Budějovicím v lize jsem se trápil. Proti Kutaisi jsem se ale trefil a je na čase, abych přidal další branku. Už to musí přijít," plánuje si útočník Sparty. "Je moc dobře, že jsme už v prvním zápase vyhráli o tři góly. To byl výsledek, který jsme si přáli uhrát, ale na výlet do Gruzie rozhodně nejedeme."
</TEXT>
<HEADING>
Čtyřicetistupňové vedro
</HEADING>
<TEXT>
Víc než síly gruzínského mistra se ofenzivní záložník Libor Sionko obává až čtyřicetistupňových veder, které v zemi panují. "Hrát v tak obrovském vedru není moc příjemné, ale věřím, že všechno zvládneme. Přijeli jsme si pro postup, tak nám ani nic jiného nezbývá," hlásil s úsměvem Sionko. Trenér Sparty Jozef Jarabinský má recept, jak vedra zvládnout. "Musíme hrát produktivně. Nebudeme bezmyšlenkovitě lítat za každým míčem, spíš se budeme snažit úspěšně dotáhnout rozjeté akce," konstatoval letenský kouč. O tom, že Spartu čeká těžší zápas, svědčí i slova trenéra Torpeda Kutaisi Olexandra Štelina. "I když první utkání ukázalo, že se malé kluby jako je Kutaisi nemůžou se zkušenou Spartou měřit, budeme doma ze všech sil bojovat o co nejlepší výsledek," tvrdí ukrajinský kouč gruzínského mistra. Zápas má výkop v 17 hodin středoevropského času, v Gruzii bude o tři hodiny více.
Víc než síly gruzínského mistra se ofenzivní záložník Libor Sionko obává až čtyřicetistupňových veder, které v zemi panují. "Hrát v tak obrovském vedru není moc příjemné, ale věřím, že všechno zvládneme. Přijeli jsme si pro postup, tak nám ani nic jiného nezbývá," hlásil s úsměvem Sionko. Trenér Sparty Jozef Jarabinský má recept, jak vedra zvládnout. "Musíme hrát produktivně. Nebudeme bezmyšlenkovitě lítat za každým míčem, spíš se budeme snažit úspěšně dotáhnout rozjeté akce," konstatoval letenský kouč. O tom, že Spartu čeká těžší zápas, svědčí i slova trenéra Torpeda Kutaisi Olexandra Štelina. "I když první utkání ukázalo, že se malé kluby jako je Kutaisi nemůžou se zkušenou Spartou měřit, budeme doma ze všech sil bojovat o co nejlepší výsledek," tvrdí ukrajinský kouč gruzínského mistra. Zápas má výkop v 17 hodin středoevropského času, v Gruzii bude o tři hodiny více.
</TEXT>
</DOC>
<DOC>
<DOCID>LN-20020807091</DOCID>
<DOCNO>LN-20020807091</DOCNO>
<DATE>08/07/02</DATE>
<TITLE>
Drnovice jdou do konkursu. Fotbalový klub FK Drnovice, který letos vypadl z první ligy, poslal včera Krajský soud v Brně do konkursu.
</TITLE>
<TEXT>
Pljuščev trenérem ruské hokejové reprezentace. Ruská hokejová reprezentace má od včerejška nového trenéra. Borise Michajlova vystřídal Vladimír Pljuščev (47 let).
Házenkářky Zlína skončily stávku. Hráčky Zlína, které stávkovaly kvůli dlužným platům a odměnám, se po týdenní pauze připojilo k týmu.
</TEXT>
</DOC>
<DOC>
<DOCID>LN-20020807092</DOCID>
<DOCNO>LN-20020807092</DOCNO>
<DATE>08/07/02</DATE>
<TITLE>
OTTAWA - Český hokejový útočník Radek Bonk absolvoval v pondělí v Torontu arbitrážní soud se svým zaměstnavatelem v NHL, celkem Ottawa Senators, a nyní čeká na rozhodnutí. Šestadvacetiletý centr požaduje od klubu plat 3,5 milionu dolarů ročně. Nezávislý soudce Ralph Berger měl od konce řízení na rozsudek 48 hodin času. Bonk, který si v uplynulém ročníku NHL připsal 70 bodů za 25 branek a 45 asistencí, podstoupil pětihodinové řízení spolu se svým agentem Jiřím Crhou. Nyní čeká na výrok soudce a vedení Senators údajně Bonkovi pohrozilo, že jestliže arbitráž vyhraje, tak ho vymění do jiného týmu. V uplynulém ročníku si Bonk vydělal 1,8 milionu dolarů a klub mu nabídl novou dvouletou smlouvu na 5,75 milionů dolarů. Tu ale Bonk odmítl. Dobrým argumentem v řízení byl pro českého hráče případ Jasona Arnotta. Forvard Dallasu byl tento týden oceněn u arbitráže dvouletou smlouvou s výdělkem 7,5 milionu dolarů. Arnott přitom v uplynulé sezoně nasbíral jen 49 bodů za 28 gólů a 21 přihrávek.
</TITLE>
<HEADING>
Útočník by v Ottawě rád zůstal
</HEADING>
<TEXT>
"Není to nic osobního, je to obchod. Obě strany prezentovaly své názory a obě mají své cíle. Myslíme si, že Radek si takové peníze zaslouží, a oni si myslí něco jiného. Je to hodně peněz, ale každý chce být placen podle toho, jakou cenu má," komentoval celý případ Crha. Zástupci Ottawy při arbitráži argumentovali Bonkovou slabou výkonností v play off. Do loňska tomu tak bylo, protože ve 24 zápasech si připsal jen jednu asistenci. Letos však nasbíral ve 12 duelech deset bodů za tři branky a sedm přihrávek. Generální manažer John Muckler údajně dostal v Bonkově případu nabídky od tří celků - St. Louis, New Jersey a Phoenixu. "Nemohu předpovědět, jestli k tomu dojde. Jestliže si budou myslet, že pro Ottawu je nejlepší Radka vyměnit, tak to udělají," pokračoval Crha v rozhovoru pro list Ottawa Sun. "Radek chce zůstat v Ottawě. Líbí se mu město a má rád spoluhráče. Po letošním play off si myslí, že tým má šanci něčeho dosáhnout. Těší se na to," komentoval Bonkovy představy Crha, který věří, že arbitráž hráče a klub nerozdělí. "Na žádné straně nejsou viníci. Řekli jsme své představy a teď je to na soudci," dodal Crha.
"Není to nic osobního, je to obchod. Obě strany prezentovaly své názory a obě mají své cíle. Myslíme si, že Radek si takové peníze zaslouží, a oni si myslí něco jiného. Je to hodně peněz, ale každý chce být placen podle toho, jakou cenu má," komentoval celý případ Crha. Zástupci Ottawy při arbitráži argumentovali Bonkovou slabou výkonností v play off. Do loňska tomu tak bylo, protože ve 24 zápasech si připsal jen jednu asistenci. Letos však nasbíral ve 12 duelech deset bodů za tři branky a sedm přihrávek. Generální manažer John Muckler údajně dostal v Bonkově případu nabídky od tří celků - St. Louis, New Jersey a Phoenixu. "Nemohu předpovědět, jestli k tomu dojde. Jestliže si budou myslet, že pro Ottawu je nejlepší Radka vyměnit, tak to udělají," pokračoval Crha v rozhovoru pro list Ottawa Sun. "Radek chce zůstat v Ottawě. Líbí se mu město a má rád spoluhráče. Po letošním play off si myslí, že tým má šanci něčeho dosáhnout. Těší se na to," komentoval Bonkovy představy Crha, který věří, že arbitráž hráče a klub nerozdělí. "Na žádné straně nejsou viníci. Řekli jsme své představy a teď je to na soudci," dodal Crha.
</TEXT>
</DOC>
<DOC>
<DOCID>LN-20020807093</DOCID>
<DOCNO>LN-20020807093</DOCNO>
<DATE>08/07/02</DATE>
<TITLE>
Jak se Slavomír Lener zabydluje ve funkci hlavního trenéra reprezentace
</TITLE>
<TEXT>
Již víc než měsíc je tomu, co Slavomír Lener dostal funkci reprezentačního kouče hokejistů. Jak se mu zatím vede?
PRAHA - Jak se doslechne, že je někde větší koncentrace hokejistů, vyrazí Slavomír Lener tím směrem. Společenské či charitativní akce, golfové turnaje, to vše stačil obrazit. Na úsvitu sezony stihl už i zhlédnout pět hokejových zápasů. "Snažím se s klukama mluvit co nejvíc. Jak mě někam pozvou nebo se o nějaké akci dozvím, jedu tam," říká trenér. Naposledy se v novinách dočetl, že v příštích týdnech rozbalí tréninkový stan v Liberci moskevský CSKA vedený legendárním diktátorem Viktorem Tichonovem. "Pojedu tam, abych si s ním promluvil, a pak by nám třeba mohl dávat informace o našich hráčích." Pod Tichonovem bude v příští sezoně hrát reprezentační brankář Dušan Salfický a Michal Straka s Miloslavem Gureněm. Lenerovi se však hlavně mílovými kroky blíží sezona. Již 20. srpna oznámí svou první nominaci. Na úvodní turnaj Euro Hockey Tour ve Zlíně (5. - 8. září) svolá své mužstvo. Ještě předtím odstartuje nový reprezentační rok a tím i "lenerovu éru" přátelský zápas s Rusy.
</TEXT>
<HEADING>
Dominátor možná přijede na zlínský turnaj
</HEADING>
<TEXT>
Ve Zlíně by se již v roli neoficiálního konzultanta mohl s trenérským triumvirátem Lener - Růžička Stavjaňa objevit i Dominik Hašek. Nový kouč tak dosáhl alespoň částečného úspěchu ve věci, jak fenomenálního gólmana zainteresovat na českém hokeji. "S Dominikem jsem několikrát telefonicky mluvil a potkali jsme se na golfu. Bylo to však jen neformální," tvrdí kouč s knírkem. "Chtěl bych po něm, aby sledoval brankáře. Řekl nám svůj názor, promluvil s nimi." Idol mezi tyčemi je však nyní vysoce zaneprázdněn. Začíná nový život bez hokeje, prioritou je rodina. "Dominik však slíbil, pokud mu vybyde čas, že do Zlína rád přijede." Haškova funkce však nebude oficiální. "Půjde jen o takovou kamarádskou výpomoc. Nemůže se nám zavazovat k věcem, na které třeba pak nebude mít čas," ví Lener. Haškův případ je však jen jedním z mnoha způsobů, jak se nový kouč snaží mobilizovat síly českého hokeje pro návrat na zlaté pozice. Rád by pro reprezentaci získal i Petra Nedvěda s Robertem Holíkem, shodou okolností oba hráče newyorských Rangers, jimž brání kanadské respektive americké občanství. "Petr Nedvěd mi hned po příletu sám říkal, že by měl zájem za národní tým hrát. Jeho případ je snazší než Holíkův, šlo by to vyřídit," nechal se Lener slyšet. Bobbyho Holíka, dnes jednoho z nejužitečnějších a nejlépe placených mužů NHL, trénoval naposledy, když mu bylo devět let. S rodinou se velmi dobře zná. "I jeho situaci jsem se sekretářem svazu zkoumal, je však dost složitá. Ale pokusíme se něco podniknout, pokud by měl Robert zájem." V nové funkci si zatím kouč lebedí. Ačkoliv se spekulovalo o velmi silné opozici, nikdo mu zatím žádné překážky neklade. "Setkal jsem se s lidmi, o kterých vím, že mi při volbách hlas nedali, a vše proběhlo v pohodě. Nabízeli mi pomoc, mají zájem, aby vše fungovalo." Do žil mu vlila optimismus i další příhoda. Již pozval hráče z NHL, se kterými přes rok příliš v kontaktu není, na mítink v Karlových Varech. Pozvánek bylo asi sedmdesát. "Čekali jsme, že účast potvrdí tak čtyřicet padesát hráčů. Ale teď to vypadá, že přijedou skoro všichni. Ti kluci mají zájem reprezentovat a to je strašně dobře," libuje si Lener. Doba zabydlování v nové funkci mu však za chvíli vyprší. Z kuloárů a společenských akcí se přesune na střídačku, respektive pod drobnohled a tlak veřejnosti. "Už se těším, až to začne," nebojí se.
Ve Zlíně by se již v roli neoficiálního konzultanta mohl s trenérským triumvirátem Lener - Růžička Stavjaňa objevit i Dominik Hašek. Nový kouč tak dosáhl alespoň částečného úspěchu ve věci, jak fenomenálního gólmana zainteresovat na českém hokeji. "S Dominikem jsem několikrát telefonicky mluvil a potkali jsme se na golfu. Bylo to však jen neformální," tvrdí kouč s knírkem. "Chtěl bych po něm, aby sledoval brankáře. Řekl nám svůj názor, promluvil s nimi." Idol mezi tyčemi je však nyní vysoce zaneprázdněn. Začíná nový život bez hokeje, prioritou je rodina. "Dominik však slíbil, pokud mu vybyde čas, že do Zlína rád přijede." Haškova funkce však nebude oficiální. "Půjde jen o takovou kamarádskou výpomoc. Nemůže se nám zavazovat k věcem, na které třeba pak nebude mít čas," ví Lener. Haškův případ je však jen jedním z mnoha způsobů, jak se nový kouč snaží mobilizovat síly českého hokeje pro návrat na zlaté pozice. Rád by pro reprezentaci získal i Petra Nedvěda s Robertem Holíkem, shodou okolností oba hráče newyorských Rangers, jimž brání kanadské respektive americké občanství. "Petr Nedvěd mi hned po příletu sám říkal, že by měl zájem za národní tým hrát. Jeho případ je snazší než Holíkův, šlo by to vyřídit," nechal se Lener slyšet. Bobbyho Holíka, dnes jednoho z nejužitečnějších a nejlépe placených mužů NHL, trénoval naposledy, když mu bylo devět let. S rodinou se velmi dobře zná. "I jeho situaci jsem se sekretářem svazu zkoumal, je však dost složitá. Ale pokusíme se něco podniknout, pokud by měl Robert zájem." V nové funkci si zatím kouč lebedí. Ačkoliv se spekulovalo o velmi silné opozici, nikdo mu zatím žádné překážky neklade. "Setkal jsem se s lidmi, o kterých vím, že mi při volbách hlas nedali, a vše proběhlo v pohodě. Nabízeli mi pomoc, mají zájem, aby vše fungovalo." Do žil mu vlila optimismus i další příhoda. Již pozval hráče z NHL, se kterými přes rok příliš v kontaktu není, na mítink v Karlových Varech. Pozvánek bylo asi sedmdesát. "Čekali jsme, že účast potvrdí tak čtyřicet padesát hráčů. Ale teď to vypadá, že přijedou skoro všichni. Ti kluci mají zájem reprezentovat a to je strašně dobře," libuje si Lener. Doba zabydlování v nové funkci mu však za chvíli vyprší. Z kuloárů a společenských akcí se přesune na střídačku, respektive pod drobnohled a tlak veřejnosti. "Už se těším, až to začne," nebojí se.
</TEXT>
</DOC>
<DOC>
<DOCID>LN-20020807094</DOCID>
<DOCNO>LN-20020807094</DOCNO>
<DATE>08/07/02</DATE>
<GEOGRAPHY>KUTAISI</GEOGRAPHY>
<TEXT>
Čeští fotbalisté putující Evropou už zažili leccos, ale přivítání pro českého vicemistra v gruzínském městě Kutaisi včera předčilo všechna očekávání. Fotbalisté Sparty Praha přiletěli k odvetě druhého předkola Ligy mistrů do Kutaisi, druhého nejvýznamnějšího gruzínského centra. Překvapení je potkávalo na každém kroku. Už přílet do Gruzie, pohostinné - leč velmi chudé země, představoval dobrodružný zážitek, na který fotbalisté i klubové vedení budou dlouho vzpomínat. "Do přistání zbývá 40 minut, prosím, připoutejte se. Civilní letadla obvykle v Kutaisi nepřistávají, proto omluvte horší kvalitu přistávací dráhy," ozval se kapitán sparťanského speciálu. Přistání nakonec bylo klidné, ale při pohledu na letištní plochu jímala pasažéry hrůza. "Vítejte na tankodromu," ozývalo se uštěpačně z různých míst poloprázdného boeingu. A ne neprávem: letištní plochu totiž tvoří v Kutaisi nerovné betonové panely, silně prorostlé plevelem. Pár metrů od plochy se volně pasou vyhublé krávy, dojezd k letištní budově znamená zážitek podobný cestě po okresní silnici čtvrté kategorie. Letištní budovu připomínal odbavovací prostor v Kutaisi vzdáleně. Plechové rezavé stavení se špinavými okny slouží jako letištní hala. Cesta k ní vede mezi pobíhajícími psy. Letištnímu personálu včera asi pomáhala řada dobrovolníků, protože přílet sledovalo podél letiště početné publikum. "Je to první přílet boeingu do Kutaisi. Nedivte se jejich zvědavosti," dodal bodrý Gruzínec, střežící vstup do budovy.
</TEXT>
</DOC>
<DOC>
<DOCID>LN-20020807095</DOCID>
<DOCNO>LN-20020807095</DOCNO>
<DATE>08/07/02</DATE>
<TEXT>
NEW YORK - Po krasobruslařském skandálu řeší Mezinárodní olympijský výbor další podezření, tentokrát ohledně sporného rozhodování soutěží v taekwondu na hrách v Sydney 2000. V korejském tisku se totiž objevila zpověď bývalého vysokého funkcionáře mezinárodní federace WTF, že ovlivnil nasazení rozhodčích, aby zvýhodnil mateřskou zemi taekwonda, Korejskou republiku. Někdejší místopředseda federace WTF I Čong-u se měl v rozhovoru pro měsíčník Sin Tonga přiznat, že zmanipuloval rozdělení sudích. "Kdybych to neovlivnil, měla by Korea jen jednu nebo dvě zlaté medaile," citoval zdroj funkcionáře. Korejci při premiéře taekwonda na OH získali tři zlata a jedno stříbro a stali se nejúspěšnější zemí. I Čong-u však včera tato obvinění vyvrátil a celý článek označil za lež. Korejský měsíčník už v dubnu napsal, že korejský funkcionář využil svého vysokého postavení a vybral takové rozhodčí, kteří se dali ovlivnit a nadržovali korejským taekwondistům. "Nic z toho není pravda," přinesla včera jeho reakci agentura AP. I Čongu z funkce ve federaci odešel loni v listopadu. Za viníka celé kauzy označil autora údajně nepravdivého článku.
</TEXT>
</DOC>
<DOC>
<DOCID>LN-20020807096</DOCID>
<DOCNO>LN-20020807096</DOCNO>
<DATE>08/07/02</DATE>
<TITLE>
TEPLICE - Po dvou pětibrankových debaklech mají dnes tepličtí fotbalisté příležitost napravit si pošramocenou reputaci. V odvetě semifinále Intertoto Cupu přivítají Na Stínadlech italskou Boloňu, jíž by chtěli alespoň částečně oplatit týden starou prohru 1:5. Zápas má výkop v 17.30, řídit jej bude Tom Henning Ovrebo z Norska.
</TITLE>
<TEXT>
Pravděpodobné sestavy, Teplice: Poštulka Ryška - Lengyel, Gross - Doležal, Voříšek, Leitner, Skála, Tesařík - Verbíř, Sigmund.
</TEXT>
</DOC>
<DOC>
<DOCID>LN-20020807097</DOCID>
<DOCNO>LN-20020807097</DOCNO>
<DATE>08/07/02</DATE>
<TITLE>
Hokej
</TITLE>
<TEXT>
Příprava: kombinovaný tým Slavie Praha Sparta Praha B 3:2 (70. a 83. Adauto, 30. Kučera 51. M. Zelenka, 76. Müller).
</TEXT>
</DOC>
<DOC>
<DOCID>LN-20020807098</DOCID>
<DOCNO>LN-20020807098</DOCNO>
<DATE>08/07/02</DATE>
<TITLE>
Jsou jako oheň a voda. Suverenita, sebevědomí a jasně naznačená cesta vzhůru, proti tomu skromnější přístup bez velkých slov. Desetibojaři Roman Šebrle a Tomáš Dvořák, dva klenoty české i světové atletiky, dnes krátce po ránu vstoupí do boje o další zlato. Tentokrát evropské.
</TITLE>
<GEOGRAPHY>MNICHOV</GEOGRAPHY>
<TEXT>
Útok na svůj světový rekord 9026 bodů se krátce před včerejším zahájením šampionátu nebál ohlásit Roman Šebrle. "Věřím si," řekl poté, co si v závěrečné přípravě vylepšoval jeden osobák za druhým. "Na mistrovství Evropy bych mohl dosáhnout výkonu mezi 8800 a 9050 body," prohlásil. Soupeři jako by neexistovali. "Nedovolil bych si to říct, kdybych necítil životní formu." Podobně jako Dvořák ani on ještě nemá z evropského šampionátu medaili. Před čtyřmi roky v Budapešti se potýkali se zraněními a obsadili páté (Dvořák) a šesté místo. Šebrlem avizovaný výkon by měl s přehledem stačit na zlato. "Do každého závodu vstupuji s touhou vylepšit si součet osobních rekordů. Teď ten součet znamená světový rekord," pokrčil rameny vítěz letošních prestižních mítinků v Götzisu a Ratingenu.
</TEXT>
<HEADING>
Dvořák má za sebou protrápenou sezonu
</HEADING>
<TEXT>
Mnohem utrápenější cestu má letos za sebou Tomáš Dvořák. Do Mnichova trojnásobný mistr světa nedorazil v kabátě favorita. "Už se cítím dobře a nic mě nebolí. Jenom nohy," usmíval se po příletu do Bavorska šampion, který se na mistrovství Evropy kvalifikoval výkonem 8226 bodů. Na závodníka jeho jména to není žádný supervýsledek. I za něj ale byl nakonec vděčný. Před sezonou si totiž nevěděl rady s astmatickými potížemi, nedávno jej začala trápit achilovka. "Nakonec jsem deset dní nemohl běhat, pět dní odlehčovaly noze berle," vzpomíná. Teprve týden před šampionátem se rozhodl, že Mnichov nevypustí. Všechno prý zachránila injekce diprophosu, o níž Ludmila Formanová nedávno prohlásila, že jí vyžrala achilovku. "Ale já věřím doktorům Pavlu Kolářovi a Vláďovi Hospodárovi. Řekli mi, že bez té inkjekce bych se vůbec nerozběhl. A pět dní po injekci jsem šel skutečně běhat."
</TEXT>
<HEADING>
Souboj Čechů s ostatními?
</HEADING>
<TEXT>
Jiskřičku sváru jako by chtěla zažehnout Šebrleho slova: "Teď to bude poprvé, co se s Tomášem potkáme na velkém podniku ve zdravé formě," pravil. "Myslím, že to je od Romana alibismus. Ví, jaké jsem měl problémy, ve zdravé formě se rozhodně necítím. On vypadá dobře, ale já jsem naprosto skromný. Nepřijel jsem do Mnichova na náhodu, na to už jsem dost starý, ale tyhle trable nikomu moc nepřidají a Roman dělá, jako že to nevidí," reagoval Dvořák. "Ano, rivalita mezi námi je. Na tréninku jeho trenér pan Váňa nenápadně měří moje časy, můj kouč Kupka zase sem tam změří časy Tomáše. Ale je to zdravá rivalita," přemítá Šebrle. "Rád bych, aby zdejší souboj nevyzněl jako náš vzájemný, ale jako souboj Čechů proti ostatním," dodal. A na kolik bodů se v dnešním a zítřejším desetiboji na Olympijském stadionu cítí Dvořák? "Mohlo by to být tak 8540. Jsem zvědav, jestli jsem uletěl, nebo naopak stál moc při zemi." Jím vyřčená hodnota by nyní znamenala druhé místo v letošních světových tabulkách. Za Šebrlem, ale před ostatními soupeři. Bylo by to poprvé, co by z velké letní soutěže oba přivezli medaili.
ROMAN ŠEBRLE: "Teď to bude poprvé, co se s Tomášem potkáme na velkém podniku ve zdravé formě. Věřím si. Rivalita mezi námi je."
TOMÁŠ DVOŘÁK: "Myslím, že to je od Romana alibismus. Ví, jaké jsem měl problémy, ve zdravé formě se rozhodně necítím. Roman dělá, jako že to nevidí."
Jak dopadly poslední souboje českých desetibojařů
Mítink v Rätingenu 2002 1. Šebrle (8701), 5. Dvořák (8226)
Halové mistrovství Evropy ve Vídni 2002 1. Šebrle (6280), 2. Dvořák 6156)
Mistrovství světa v Edmontonu 2001 1. Dvořák (8902), 10. Šebrle (8174)
Mítink v Götzisu 2001 1. Šebrle (9026), 3. Dvořák (8527)
Nejlepší evropské výkony roku
1. ROMAN ŠEBRLE 8800
2. ROMAN ŠEBRLE 8701
3. Oleksander Jurkov 8509
4. Lev Lobodin 8433
5. Jón Arnar Magnusson 8390
6. Oleksander Jurkov 8311
7. TOMÁŠ DVOŘÁK 8226
8. Attila Zsivoczky 8175
9. Aleksander Pogorelev 8163
10. Jaakko Ojaniemi 8117
</TEXT>
</DOC>
<DOC>
<DOCID>LN-20020807099</DOCID>
<DOCNO>LN-20020807099</DOCNO>
<DATE>08/07/02</DATE>
<GEOGRAPHY>PARDUBICE</GEOGRAPHY>
<TEXT>
Odstupné pro bývalého poslance ČSSD Miloslava Kučeru je výrazným zásahem do rozpočtu Východočeského divadla v Pardubicích. Sdělil to včera ředitel divadla Petr Dohnal. V divadle, které pro Kučeru nemá práci, exposlanec před zvolením působil jako ředitel a dramaturg. Kučera včera uvedl, že mu divadlo vyplatí pět tabulkových platů dramaturga, patrně asi 65 tisíc korun. Za práci ve sněmovně dostane Kučera odchodné 280 tisíc.
</TEXT>
</DOC>
<DOC>
<DOCID>LN-20020807100</DOCID>
<DOCNO>LN-20020807100</DOCNO>
<DATE>08/07/02</DATE>
<GEOGRAPHY>WASHINGTON</GEOGRAPHY>
<TEXT>
USA by při pronásledování členů mezinárodních teroristických sítí měly postupovat důrazněji a agresivněji a nebát se zasahovat i mimo Afghánistán, řekl včera americký ministr obrany Donald Rumsfeld. Ten se obává, že struktury Al Kajdy se mohou v poslední době stahovat do Indonésie. Podle Rumsfelda se kampaň v Afghánistánu stále více mění z válečných operací na vyhledávání a dopadení určitých lidí. Tomu se musejí přizpůsobit i taktika a schopnosti amerických vojáků.
</TEXT>
</DOC>
<DOC>
<DOCID>LN-20020807101</DOCID>
<DOCNO>LN-20020807101</DOCNO>
<DATE>08/07/02</DATE>
<TEXT>
NEW YORK - Vzpomínkovou akci u příležitosti 11. září, kdy uplyne jeden rok od teroristických útoků na Světové obchodní centrum (WTC), zahájí bývalý starosta New Yorku Rudi Giuliani. Na úvod přečte jména všech obětí. V 8.46, tedy jeden rok od okamžiku, kdy letadlo narazilo do první ze dvou věží (WTC), uctí přítomní památku zesnulých minutou ticha. Poté přečte guvernér George Pataki slavnou gettysburgskou promluvu bývalého amerického prezidenta Abrahama Lincolna.
</TEXT>
</DOC>
<DOC>
<DOCID>LN-20020807102</DOCID>
<DOCNO>LN-20020807102</DOCNO>
<DATE>08/07/02</DATE>
<GEOGRAPHY>GLASGOW</GEOGRAPHY>
<TEXT>
Pětatřicetiletý anglický záložník Paul Gascoigne možná po čtyřech letech opět bude hrát skotskou fotbalovou ligu. O známého rebela projevil velký zájem celek FC Dundee. Ve svém kádru by jej rád viděl i nováček nejvyšší soutěže Partick Thistle. Gascoigne hrál naposledy druhou ligu v Anglii za Burnley. Nedávno zkoušel štěstí v americké MLS, ale v týmu D.C. United se na angažmá nedohodl. K jeho příchodu do Dundee by prý měli pomoci sponzoři, kteří by jej platili.
</TEXT>
</DOC>
</CZE>