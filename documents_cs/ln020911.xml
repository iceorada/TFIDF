<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020911001</DOCID>
<DOCNO>LN-20020911001</DOCNO>
<DATE>09/11/02</DATE>
<TITLE>
USA: stíhačky mají pohotovost
</TITLE>
<TEXT>
WASHINGTON/NEW YORK - Spojené státy kvůli prvnímu výročí teroristických útoků, které připadá na dnešek, posilují obranu kolem Washingtonu a New Yorku. Nad oběma městy neustále přelétávají stíhačky a na klíčových místech v okolí města, včetně Pentagonu, byla rozmístěna protivzdušná obrana. Podle Pentagonu jde o součást cvičení s názvem "Čisté nebe 2" a nejsou při něm používány ostré rakety. Mike Halbig z Pentagonu prohlásil, že se cvičení účastní nejenom stíhací letouny, ale i další stroje, a že jeho cílem je vyzkoušet vojenskou připravenost na vzdušný útok. Tajné služby však nemají žádnou konkrétní informaci, že by 11. září hrozil nový teroristický útok. Federální úřad pro vyšetřování (FBI) varoval policii, správce rozvodných sítí, vodohospodáře, plynárenské podniky, banky a dopravce, aby věnovali zvýšenou pozornost bezpečnosti a podezřelým aktivitám. Američtí vojáci a diplomatické mise po celém světě jsou ve stavu pohotovosti. "Výročí mohou být - nikoli zákonitě záminkou pro zvýšenou teroristickou aktivitu," prohlásil mluvčí Bílého domu Ari Fleischer. "A už jenom proto, že jde o první výročí, budeme na nohou." Kvůli "věrohodné a konkrétní informaci" byla uzavřena velvyslanectví a konzulát ve dvou převážně muslimských zemích v Asii. Konkrétně jde o velvyslanectví v Kuala Lumpuru v Malajsii a o velvyslanectví v indonéské Jakartě a konzulát na ostrově Surabaya. Panují obavy, že cílem útoku se mělo stát i velvyslanectví ve filipínské Manile.
V posledních dnech americké tajné služby zaznamenaly zvýšenou výměnu informací mezi teroristy na komunikačních uzlech. Zvýšil se i počet informací. podobná byla údajně situace i před letošním 4. červencem, výročím Dne nezávislosti. Objevily se i informace, že by teroristé mohli zaútočit během Valného shromáždění OSN (New York, 10. - 20. září) či během zasedání Světové banky a Mezinárodního měnového fondu (Washington, 25. - 29. září). FBI ve svém oběžníku uvádí, že nemá konkrétní informace o tom, že by se připravoval útok na OSN, ale tato událost probíhající během výročí 11. září "představuje pro teroristy potenciálně atraktivní cíl". Americké ministerstvo zahraničí také varovalo všechny občany USA ve světě, aby si dávali pozor, že se mohou stát cílem teroristického útoku. "Americká vláda nepřetržitě získává věrohodné informace, že extremistické skupiny a jednotlivci plánují další teroristické akce proti americkým zájmům," praví se v prohlášení ministerstva zahraničí. "(Teroristé) Říkají, že mohou a budou na nás útočit kdekoli na světě," řekl zpravodajské stanici CNN nejmenovaný zdroj z amerického ministerstva zahraničí. "Máme řadu náznaků, že tito lidé stále něco plánují. A i když Al Kajda nikdy nevyužívá k útokům výročí jejích předchozích akcí, přesto vzpomínková shromáždění během výročí mohou pro ni představovat velice zajímavý cíl. A toho se skutečně musíme obávat."
</TEXT>
</DOC>
<DOC>
<DOCID>LN-20020911002</DOCID>
<DOCNO>LN-20020911002</DOCNO>
<DATE>09/11/02</DATE>
<TITLE>
ÚHEL POHLEDU: ROK PO 11. ZÁŘÍ
</TITLE>
<TEXT>
Úterý 11. září 2001 zůstane pro mě navždy dnem, na který nezapomenu. Ráno jsem v pozici ministra práce a sociálních věcí a prvního místopředsedy vlády přišel do práce stejně jako každý jiný den. Měl jsem program zaplněný na necelých 12 pracovních hodin a nepředpokládal jsem, že by ho něco neočekávaného mohlo zásadně ovlivnit. Krátce před 15. hodinou jsem uváděl do stavu bojové pohotovosti ozbrojené složky státu. Předseda vlády byl totiž v nemocnici, a tak jsem musel začít řešit otázky, které souvisejí s pozicí premiéra země, která by mohla být ohrožena teroristickým útokem. V hlavě se mi střídaly obrázky prstů na tlačítkách uvádějících do chodu raketové systémy se siluetami výškových budov a chemických továren.
Obrazy přehradních nádrží, jaderných elektráren, letišť a armádních základen se siluetami lidí spěchajících do práce a dětí na hřišti. Byla to pro mě naprosto nečekaná, nová situace, na kterou jsem nikdy dřív ve své tehdejší pozici nepomyslel. Od té doby se mnohé změnilo. Jsme mnohem ostražitější, častěji vážnější, nedůvěřivější. Ale svět zůstal. Jen jsme si více uvědomili a uvědomujeme si stále, že jeho globalizace nejsou jen slova. Jsme skutečně součástí jednoho velkého místa, kde žijeme, kde se setkáváme. Musíme si to uvědomit všichni, kteří na tomto místě chceme slušně žít. Není se kam schovat, není kam zmizet. Ale je to stejné i pro ty, kteří chtějí něco jiného. Kteří si myslí, že špatnou nelidskou věcí dokážou něco změnit ve svůj prospěch a pak se schovat. Není to pravda. Svět je jen jedno místo. Pro všechny. Dělejme všechno pro to, aby zůstal bezpečný pro ty slušné.
</TEXT>
</DOC>
<DOC>
<DOCID>LN-20020911003</DOCID>
<DOCNO>LN-20020911003</DOCNO>
<DATE>09/11/02</DATE>
<TITLE>
Rozhovor s ženou, která stála v pozadí rozhodnutí George Bushe
</TITLE>
<TEXT>
Někdy je třeba použít i preventivní údery. To je podle poradkyně amerického prezidenta pro otázky národní bezpečnosti Condoleezzy Riceové jedno z poučení z loňských teroristických útoků proti USA.
Podle "Bushovy doktríny" je třeba za každou cenu zastavit vývoj zbraní hromadného ničení - i pokud to obnáší změnu režimu. Co brání tomu, aby tuto doktrínu všeobecně uplatňovaly i jiné státy, například Indie proti Pákistánu?
Strategie nečekat, až vás někdo napadne, má svou tradici. V tomto smyslu není nová. Jde ale také o to, že prevence nebo "předběžná obrana" by se měly používat střídmě. Není to obecně použitelná politika. Existují režimy, které pokud získají zbraně hromadného ničení, musíme považovat za nebezpečné, protože známe jejich minulost. Minulost je tu krajně důležitá. Předběžná obrana by se neměla používat jako zástěrka pro agresi. Měl by to být jev skutečně vzácný.
Existují hrozby, které se dají odvrátit jinak, třeba diplomacií, a to i nátlakovou diplomacií, nebo v případě Indie a Pákistánu zapojením USA a Velké Británie do řešení sporu. Existuje však několik případů, na něž jiné prostředky nestačí. Pak si musíte vyhradit právo použít sílu. A konečně je rozdíl mezi preventivním omezením způsobilosti protivníka a změnou režimu. To není totéž. Lze častěji, jak to v minulosti prováděly Spojené státy, preventivně omezit způsobilost protivníka. Preventivní změna režimu by však měla být velmi vzácným úkazem.
Má se tedy každá určitá mocnost rozhodnout sama, kdy je preventivní zásah oprávněný? Má do toho co mluvit Organizace spojených národů?
Spojené státy si podrží právo na sebeobranu. Říkám však jasně: Nebudeme vojensky zasahovat pokaždé, kdy nám něco bude hrozit. Jsou i jiné možnosti. Když však nastane situace, kdy jsme už vyzkoušeli mnoho možností a situace je nadále nebezpečná, pak je třeba jednat.
To nás přivádí k Iráku: Co je nyní tak naléhavé, že politika omezování vlivu Saddáma Husajna už nestačí?
Přesně tím bych začala. Politika omezování se již řadu let drolí a ztenčuje. Základem politiky omezování byl režim odzbrojení. Zbrojní inspektoři měli světu dosvědčit, že Irák již aktivně nevyvíjí ani nevlastní zbraně hromadného ničení. To se čtyři roky neděje. Omezování v případě Iráku prostě neexistuje.
Pokusí se Spojené státy ještě jednou naposled prostřednictvím OSN obnovit inspekce? A pokud ano, věříte v účinnost inspekcí?
Prezident jedná s pěti stálými členy Rady bezpečnosti OSN. Musíme posoudit situaci a prezident potřebuje vyslechnout různé názory na to, jak se nejlépe vypořádat s desetiletím vzdoru Saddáma Husajna. Chybějící rezoluce OSN nepředstavují problém. Buďme v tomto ohledu realisty. OSN vydala spoustu rezolucí s požadavky, které měl Saddám Husajn splnit, a on to neudělal. Je tedy zjevné, zda má cenu se obracet na Organizaci spojených národů, nebo ne. Nenechejme se však mýlit, že Saddám neví, co má dělat. Nadále vzdoruje. A s pokračujícím vzdorem se problém zhoršuje. A tak vzhledem k jeho minulosti bych se na otázku "proč teď?" místo toho zeptala "proč později?".
Požádat Radu bezpečnosti o novou rezoluci tedy není vyloučeno?
V této chvíli bychom neměli nic vylučovat. Chci jen zdůraznit, že neexistence rezolucí nepředstavuje problém.
Někteří arabští a evropští představitelé zastávají názor, že zaměření na Irák je odklonem od války proti terorismu, která začala 11. září. Ovšem například Henry Kissinger tvrdí, že vypořádat se s Irákem je pro válku proti terorismu "nezbytnou podmínkou".
To je určitě důležité tvrzení. Když máme co dělat s mezinárodním banditou, který tak zatvrzele vzdoruje mezinárodnímu společenství a brání se omezením, která na něj byla uvalena poté, co prohrál válku v zálivu, co to vypovídá o naší ochotě jednat? Můžeme se ptát, zda lze Saddáma zastrašit, to je však jiná věc. Teroristé a režimy tohoto ražení asi strašit nejde.
A co další prvek v "ose zla" - Írán? Za nějaký čas získá jaderný reaktor ruské výroby, který se buduje v Búšehru, bude schopen vyrábět palivo použitelné v jaderných zbraních. Co s tím hodlají dělat Spojené státy?
Velmi těsně o tom jednáme s ruskou stranou. Není nám jasné, jak mohou mít Rusové nějaký státní zájem na tom, aby Írán získal jadernou zbraň. Búšehr je reaktor, který podle nás nikdy neměl být postaven. Dostaví-li ho, bude krajně důležité, aby byl přísně střežen. Rusko bude muset převzít část odpovědnosti za to, co v Íránu staví.
</TEXT>
</DOC>
<DOC>
<DOCID>LN-20020911004</DOCID>
<DOCNO>LN-20020911004</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Hrubý domácí produkt se ve druhém čtvrtletí zvýšil o 2,5 procenta. Během prvních tří měsíců letošního roku přitom ekonomika rostla o 2,8 procenta. Podle ekonomů jde o další důkaz, že česká ekonomika má potíže. Nepříznivá struktura HDP naznačuje, že dojde i v dalším období ke zpomalení růstu, a to i bez vlivu povodní.
</TEXT>
</DOC>
<DOC>
<DOCID>LN-20020911005</DOCID>
<DOCNO>LN-20020911005</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Prodejci pohonných hmot kvůli růstu cen ropy na světových trzích zdraží v příštích dnech benzin až o dvě koruny na litr. Průměrná cena benzinu Natural 95 nyní činí 24 korun za litr. Prodejci však tvrdí, že při držení této hladiny by kvůli dražší ropě již prodělávali. Cena ropy Brent se zvýšila za poslední tři týdny zhruba o 1,14 dolaru na 28,52 USD za barel a kvůli možnému útoku Spojených států na Irák má dále růst.
</TEXT>
</DOC>
<DOC>
<DOCID>LN-20020911006</DOCID>
<DOCNO>LN-20020911006</DOCNO>
<DATE>09/11/02</DATE>
<TITLE>
PRAHA - Sociální demokrat a diplomat Jan Kavan má potíže. Chce být poslancem i předsedou Valného shromáždění OSN. V ČSSD se však ozývají hlasy, že dohromady to nepůjde. Kavan ve čtvrtek nebude ve sněmovně hlasovat o povodňových balíčcích, namísto toho bude v New Yorku předsedat Valnému shromáždění. Sociálním demokratům tak ze dne na den vznikl problém, jak Kavana nahradit, aby vládní koalici zůstalo 101 hlasů potřebných ke schválení povodňových balíčků. "Blíží se okamžik, kdy požádám poslanecký klub ČSSD, aby vyzval Jana Kavana, ať zváží, zda je schopen zvládat obě funkce," řekl včera LN předseda poslaneckého klubu ČSSD Milan Urban. Kavan se omluvil ze čtvrtečního zasedání sněmovny premiérovi Vladimíru Špidlovi a předsedovi sněmovny Lubomíru Zaorálkovi.
</TITLE>
<TEXT>
"Pan předseda Kavan svůj program panu předsedovi vlády objasnil dopisem a podle jeho informací pan premiér argumentaci přijal a k návratu pana předsedu (Kavana) nevyzval," řekl tiskový rada Jan Vytopil, který působí v Kavanově týmu jako tiskový mluvčí pro česká a americká média. Urban teď narychlo musí vyjednávat s opozicí z ODS a KSČM. "Začneme jednat o toleranci, aby některý z opozičních poslanců nehlasoval a vyměnil svoji neúčast za neúčast Jana Kavana," řekl Urban. S opozičními kluby začne ČSSD vyjednávat dnes. Občanští demokraté jí nejspíš nevyjdou vstříc. "Považuji to za nepravděpodobné. Je jen věcí sociální demokracie a jejích schopností, zda si dokáže zajistit podporu pro svoje návrhy," řekl místopředseda sněmovny Ivan Langer (ODS). Podle něj záleží také na Kavanovi. "Každý politik by měl předem zvážit, zda je schopen vykonávat svoji funkci. Zvlášť pak tu funkci, do které ho zvolili občané," dodal. Koalice 101 tak nejspíš bude závislá na komunistech. Předseda klubu KSČM byl nejprve zaskočen. "Skutečně si myslíte, že budou sociální demokraté jednat s námi?" ptal se předseda klubu KSČM Vojtěch Filip. Ten Kavanovu funkci v OSN označuje za úspěch pro Českou republiku a zvažuje, že ČSSD s Kavanovou absencí pomůže. "V tuto chvíli to neřeknu jistě. Když nás nepožádají, neuděláme nic," řekl Filip. O tom, že se Kavan od včerejška ujímá funkce a řídí zasedání Valného shromáždění OSN, se poslanci ČSSD dozvěděli teprve včera - dva dni před zasedáním sněmovny. Do té doby neobdrželi od 11 členů Kavanova štábu ani zmínku. Včera se také poprvé stalo, že o odstoupení Kavana začali uvažovat poslanci jeho vlastní strany. Dřív ho k tomu vyzývala jen opozice, a to kvůli kauzám spojeným s jeho spolupracovníkem, bývalým generálním sekretářem ministerstva zahraničí Karlem Srbou, jehož policie podezřívá z přípravy nájemné vraždy novinářky Sabiny Slonkové a z přípravy smluv k nevýhodnému pronájmu Českého domu v Moskvě. Kavana k odstoupení z některé z jeho funkcí vyzývali politici ODS a nepřímo i prezident Václav Havel. Kavan se dobrovolně vzdal pouze zastupování Česka v Konventu EU. "Došel jsem k závěru, že není možné, abych to časově kvalitně zvládl," prohlásil Kavan. Zda ze stejných důvodů uvažuje Kavan také o složení poslaneckého mandátu, se nepodařilo zjistit. Včera měl totiž premiéru ve své nové funkci v New Yorku.
</TEXT>
</DOC>
<DOC>
<DOCID>LN-20020911007</DOCID>
<DOCNO>LN-20020911007</DOCNO>
<DATE>09/11/02</DATE>
<TITLE>
Všechna tři místa, kde 11. září 2001 umírali nevinní lidé, chce dnes navštívit prezident George W. Bush. Večer pak osloví z New Yorku celý národ.
</TITLE>
<TEXT>
NEW YORK/PRAHA - V New Yorku a dalších městech Spojených států i celého světa včera probíhaly poslední přípravy na pietní akce, které mají připomenout tragické teroristické útoky na USA z 11. září 2001, při nichž zahynulo kolem 3000 lidí. Od jejich smrti právě dnes uplynul rok. Vzpomínka v New Yorku se ponese vtichém a důstojném duchu, zároveň ale má obsahovat značnou dávku vlastenectví. "Naším záměrem je den vzpomínek, které budou jednoduché, ale zároveň působivé," prohlásil starosta města Michael Bloomberg. Podle něj časně ráno vyjdou ze všech pěti správních obvodů New Yorku skupiny dudáků a bubeníků. Ty se kolem osmé ráno sejdou na "Ground Zero" na dolním Manhattanu. Právě zde stávala slavná "dvojčata" Světového obchodního centra (WTC), která teroristé zničili. Vzpomínkovou akci zahájí minuta ticha přesně v 8.46, tedy ve chvíli, kdy před rokem narazilo první letadlo do WTC. Guvernér státu New York George Pataki pak přednese úryvky z proslulého gettysburského projevu prezidenta Abrahama Lincolna.
</TEXT>
<HEADING>
Ornament z růží
</HEADING>
<TEXT>
Krátce poté začne bývalý starosta města Rudolph Giuliani číst jména 2801 lidí, kteří při útocích na WTC zahynuli. Jména obětí mají kromě něj přednést osobnosti jako ministr zahraničí Colin Powell, herec Robert De Niro a senátorka Hillary Clintonová, a také příbuzní obětí, kteří byli vybráni losem. Čtení se zúčastní celkem 197 lidí, z nichž každý přečte asi 14 jmen. Pietní akt ukončí guvernér státu New Jersey James McGreevey, který přednese americkou Deklaraci nezávislosti. Během ceremonie budou do jámy hluboké sedm pater na "Ground Zero" vpuštěny rodiny obětí. Jejich příslušníci vytvoří z připravených růží ornament, který má být zachován pro památník obětem 11. září. Večer pak poblíž místa útoků starosta Bloomberg zapálí věčný plamen. Do New Yorku také zavítá prezident George W. Bush, který večer na Ellis Islandu, kudy prošly miliony přistěhovalců do USA, přednese se sochou Svobody za zády projev k národu. Bush doufá, že jeho projev "připomene Americe její morální poslání jakožto plamene svobody pro obyvatele celého světa," řekl mluvčí Bílého domu Ari Fleischer. Prezident chce dnes navštívit všechna tři místa, kde loni 11. září umírali nevinní lidé: ráno po soukromé mši a minutě ticha v Bílém domě odjede do washingtonského Pentagonu. Před návštěvou New Yorku zaletí i do Shanksvillu v jihozápadní Pensylvánii, poblíž kterého se zřítilo čtvrté unesené letadlo. Katastrofa letadla, které podle amerických úřadů mířilo na Bílý dům, nastala zřejmě po potyčce cestujících s únosci. Pietní akce se chystají i v mnoha dalších zemích světa. Na všech amerických ambasádách po světě mají být vlajky staženy na půl žerdi. Ve zvlášť symbolickém duchu se vzpomínka ponese na amerických základnách v Afghánistánu. Právě na tamní vládnoucí režim Taliban a teroristické hnutí Al Kajda, jehož vůdci Usámovi bin Ládinovi je odpovědnost za útoky připisována, Američané v odpovědi zaútočili.
</TEXT>
<HEADING>
VZPOMÍNKA NA 11. ZÁŘÍ
</HEADING>
<TEXT>
* současní američtí politici budou veřejně přednášet úryvky zásadních projevů svých předchůdců * politické a kulturní osobnosti přečtou jména 2801 lidí, kteří zemřeli ve WTC * příbuzní obětí vytvoří na "Ground Zero" ornament z růží * prezident George W. Bush navštíví Pentagon, Shanksville v Pensylvánii i New York, kde večer přednese projev k národu
* současní američtí politici budou veřejně přednášet úryvky zásadních projevů svých předchůdců * politické a kulturní osobnosti přečtou jména 2801 lidí, kteří zemřeli ve WTC * příbuzní obětí vytvoří na "Ground Zero" ornament z růží * prezident George W. Bush navštíví Pentagon, Shanksville v Pensylvánii i New York, kde večer přednese projev k národu
</TEXT>
</DOC>
<DOC>
<DOCID>LN-20020911008</DOCID>
<DOCNO>LN-20020911008</DOCNO>
<DATE>09/11/02</DATE>
<TITLE>
Pouze tři lidé v Afghánistánu znali podrobnosti o chystaných útocích na USA. Jedním z nich byl i vůdce Al Kajdy Usáma bin Ládin.
</TITLE>
<GEOGRAPHY>DUBAJ/WASHINGTON</GEOGRAPHY>
<TEXT>
Zároveň s prvním výročím teroristických útoků na New York a Washington se objevila řada nových informací, které se týkají příprav a průběhu celé operace. Jednou z nich jsou další zjištění o tom, jakou roli v událostech z 11. září hrál Usáma bin Ládin. Předák teroristické sítě Al Kajda byl krátce po útocích označen za jejich hlavního organizátora, nyní se ale ukazuje, že spíše patřil "pouze" mezi kruh zasvěcených a možná se podílel na předběžném výběru cílů. "Bůh žehnej všem, kdo mě vycvičili a pomáhali mi, jmenovitě mudžáhidovi šajchu Usámovi bin Ládinovi," říká na nově objeveném záznamu, který získala katarská televize Al-Džazíra, muž označený za Abdala Azíze Umarího. Ten patřil do skupiny únosců, která s jedním z letadel narazila do Světového obchodního centra (WTC). Záznam obsahuje i záběry, na nichž mají být také další únosci. Studují letecké manuály a mapy, v jednom okamžiku je vidět vyznačená budova Pentagonu. Al-Džazíra zatím odvysílala pouze ukázky, celý záznam chce do éteru pustit zítra. Některé pasáže podkresluje hlas, který má patřit bin Ládinovi. Ten v něm odříkává jména vůdců čtyř skupin únosců a chválí jejich čin.
</TEXT>
<HEADING>
Bin Ládin čekal u rádia
</HEADING>
<TEXT>
Katarská satelitní televize by měla zítra odvysílat i rozhovor se dvěma předáky Al Kajdy, natočený údajně v Pákistánu. Během něj by mělo zaznít, že bin Ládin se o podrobnostech útoku dozvěděl teprve pět dní před 11. zářím. To tvrdil i sám vůdce Al Kajdy na videozáznamu z loňského listopadu, kde s jedním ze saúdských náboženských vůdců hovoří o průběhu akce. Televize CNN v této souvislosti včera uvedla další detaily o bin Ládinových reakcích během útoků z 11. září. Podle CNN, odvolávající se na výpovědi zadržených členů Al Kajdy před agenty "spřátelené" tajné služby, o detailech akce věděli v Afghánistánu pouze tři lidé. Kromě bin Ládina to byl jeho vojenský plánovač Muhammad Átif a stratég Chálid Šajch Muhammad, který údajně celý útok vymyslel. Loňské 11. září prý bin Ládin strávil modlitbami a rozjímáním. Když do budovy WTC narazil první letoun, Usáma seděl u rádia a čekal na zprávy. Když se jeho shromáždění souputníci začali radovat, prohlásil: "Buďte trpěliví," načež zdvihl dva prsty. Náraz druhého letadla do WTC pak už sledoval v místnosti se satelitní televizí. Poté se pomodlil a zdvihl tři prsty, načež následoval pád letadla na Pentagon. Po zdvihnutí čtyř prstů ale nebyl další cíl zasažen - pasažéři únosce přemohli. Američtí představitelé se původně domnívali, že cílem měl být Bílý dům, nová svědectví ale spíše hovoří o budově Kongresu.
Katarská satelitní televize by měla zítra odvysílat i rozhovor se dvěma předáky Al Kajdy, natočený údajně v Pákistánu. Během něj by mělo zaznít, že bin Ládin se o podrobnostech útoku dozvěděl teprve pět dní před 11. zářím. To tvrdil i sám vůdce Al Kajdy na videozáznamu z loňského listopadu, kde s jedním ze saúdských náboženských vůdců hovoří o průběhu akce. Televize CNN v této souvislosti včera uvedla další detaily o bin Ládinových reakcích během útoků z 11. září. Podle CNN, odvolávající se na výpovědi zadržených členů Al Kajdy před agenty "spřátelené" tajné služby, o detailech akce věděli v Afghánistánu pouze tři lidé. Kromě bin Ládina to byl jeho vojenský plánovač Muhammad Átif a stratég Chálid Šajch Muhammad, který údajně celý útok vymyslel. Loňské 11. září prý bin Ládin strávil modlitbami a rozjímáním. Když do budovy WTC narazil první letoun, Usáma seděl u rádia a čekal na zprávy. Když se jeho shromáždění souputníci začali radovat, prohlásil: "Buďte trpěliví," načež zdvihl dva prsty. Náraz druhého letadla do WTC pak už sledoval v místnosti se satelitní televizí. Poté se pomodlil a zdvihl tři prsty, načež následoval pád letadla na Pentagon. Po zdvihnutí čtyř prstů ale nebyl další cíl zasažen - pasažéři únosce přemohli. Američtí představitelé se původně domnívali, že cílem měl být Bílý dům, nová svědectví ale spíše hovoří o budově Kongresu.
</TEXT>
</DOC>
<DOC>
<DOCID>LN-20020911009</DOCID>
<DOCNO>LN-20020911009</DOCNO>
<DATE>09/11/02</DATE>
<TITLE>
WASHINGTON - Plánují teroristé z Al Kajdy na první výročí útoků z 11. září další podobnou akci? Přesvědčivá odpověď na tuto otázku, která zaměstnává především Američany, bude známá až dnes. Přesto je možné už dopředu z informací týkajících se pohybů v rámci Al Kajdy možné odvodit, čeho je tato teroristická síť schopna. Podle pracovníků tajných služeb a nevládních expertů roční kampaň proti terorismu Al Kajdu oslabila, zcela ji však nezničila. V jejích řadách prý spíše než nečinnost panuje zmatek. "Ať už byla Al Kajda loni 11. září čímkoliv, nyní je oslabenou organizací," tvrdí Bruce Hoffman, expert na terorismus působící jako poradce na ministerstvu obrany USA. Podle jednoho z představitelů americké rozvědky, citovaného deníkem The Washington Post, jsou mezi jednotlivými buňkami teroristů zachycovány především ověřovací vzkazy typu: "Jste si jistí, že chtěli právě toto?" Před výročím 11. září se výměna zpráv zintenzivnila, což ale podle amerických představitelů nemusí nutně znamenat přípravy na "výroční" útok. "Je útok 11. září pravděpodobnější než útok desátého či dvanáctého? Nemusí to tak nutně být," prohlásil nejmenovaný vysoký představitel amerických tajných služeb.
</TITLE>
<HEADING>
Al Kajda se vrací do Afghánistánu
</HEADING>
<TEXT>
Spíše než další velký spektakulární útok nyní podle expertů hrozí menší akce místních buněk Al Kajdy a obdivovatelů vůdce teroristů Usámy bin Ládina. To byl i případ akce, kterou se podle policie chystala provést dvojice tureckého původu na americké základně v Heidelbergu. Na 11. září zde plánovali pumový útok v armádním supermarketu. Další hrozbou jsou obnovené aktivity Al Kajdy v Afghánistánu, odkud tisíce bojovníků prchly po zahájení americké vojenské operace. Nyní totiž přicházejí zprávy, že někteří z nich se začínají vracet. Právě Al Kajda a kdysi vládnoucí hnutí Taliban jsou přitom podezírány z nedávného pokusu o atentát na afghánského prezidenta Hamída Karzáího a z pumového útoku v centru Kábulu. Ani značné úspěchy při rozbíjení Al Kajdy by navíc podle expertů neměli svět uchlácholit. Teroristé jednak zřejmě přešli na pomalejší, ale bezpečnější způsob komunikace - prostřednictvím kurýrů. Navíc se už v minulosti ukázalo, že když finišovaly přípravy na nějaký velký útok, bylo už v běhu i plánování další akce.
Spíše než další velký spektakulární útok nyní podle expertů hrozí menší akce místních buněk Al Kajdy a obdivovatelů vůdce teroristů Usámy bin Ládina. To byl i případ akce, kterou se podle policie chystala provést dvojice tureckého původu na americké základně v Heidelbergu. Na 11. září zde plánovali pumový útok v armádním supermarketu. Další hrozbou jsou obnovené aktivity Al Kajdy v Afghánistánu, odkud tisíce bojovníků prchly po zahájení americké vojenské operace. Nyní totiž přicházejí zprávy, že někteří z nich se začínají vracet. Právě Al Kajda a kdysi vládnoucí hnutí Taliban jsou přitom podezírány z nedávného pokusu o atentát na afghánského prezidenta Hamída Karzáího a z pumového útoku v centru Kábulu. Ani značné úspěchy při rozbíjení Al Kajdy by navíc podle expertů neměli svět uchlácholit. Teroristé jednak zřejmě přešli na pomalejší, ale bezpečnější způsob komunikace - prostřednictvím kurýrů. Navíc se už v minulosti ukázalo, že když finišovaly přípravy na nějaký velký útok, bylo už v běhu i plánování další akce.
</TEXT>
</DOC>
<DOC>
<DOCID>LN-20020911010</DOCID>
<DOCNO>LN-20020911010</DOCNO>
<DATE>09/11/02</DATE>
<TITLE>
Některé z obětí teroristických útoků z 11. září stihly ještě zatelefonovat či poslat zprávu svým blízkým. Většinou chtěli říct, co se stalo, a rozloučit se.
</TITLE>
<TEXT>
Moises Rivas (29) - zaměstnanec proslulé restaurace Windows on The World v horních patrech severní věže WTC. Podařilo se mu zatelefonovat krátce po útoku. Telefon zdvihla jeho nevlastní dcera Linda Barraganová. Moises Rivas jí údajně řekl: "Nemějte strach, jsem v pořádku. Řekni mamince, že ji miluji, ať se stane cokoli." A to bylo vše. Moises Rivas už nikdy nezavolal.
Melissa Harrington Hughsová (31) - konzultantka Byla v jedné z věží WTC. Devět minut poté, co první letadlo narazilo do severní věže, zavolala svému otci Bobu Harringtonovi do Massachusetts. Ten nejprve své dceři nerozuměl. Pak se zklidnila a řekla mu, co se děje. Zapnul si televizi a prohlásil, ať se co nejrychleji dostane nouzovým východem z budovy. Harrington jí řekl, že ji má rád. "Mám tě také ráda, tati. Udělej pro mě něco. Zavolej (manželovi) Seanovi a řekni mu, kde jsem a že ho miluji." Poté se pokusila ještě zavolat přímo Seanovi. Ten spal, a tak mu nechala vzkaz. "Seane, to jsem já. Chci jenom, abys věděl, že tě miluji a že jsem zůstala uvězněná v budově v New Yorku. Narazilo do ní letadlo nebo vybuchla bomba. Nevíme, ale je tu strašně kouře a já jenom chci, abys věděl, že tě miluji. Ahoj." Když se jí Sean krátce nato pokusil zavolat na mobilní telefon, nefungovalo spojení.
Barbara Olsonová (45) - komentátorka, CNN Byla v uneseném letounu American Airlines 77, který narazil do budovy Pentagonu. Zavolala svému manželovi z mobilního telefonu. "Mají nože. Shromáždili pasažéry a piloty v zadní části letounu," řekla. Její poslední slova byla: "Co mám říct pilotům, že mají dělat?" "Řekl jsem jí, že to dopadne dobře. Prohlásila, že to dopadne dobře. Potom řekla, že mě miluje," popsal později událost Barbařin manžel Ted Olson. Krátce nato bylo spojení přerušeno.
Mark Bingham (31) - Byl jedním z pasažérů, kteří se pokusili přemoct únosce a získat kontrolu nad letounem. Ten se ale krátce nato zřítil v Pensylvánii. Zatelefonoval své matce. "Chci, abys věděla, že tě mám moc rád. Volám ti z letadla. Unesli nás. Jsou zde tři muži, kteří tvrdí, že mají bombu," řekl jí Bingham. "Potom byl vyrušen, protože s ním někdo zřejmě hovořil. Odpověděl něco v tom smyslu, že je to pravda, a potom bylo spojení přerušeno," popsala situaci Markova matka Alice Hoglanová.
</TEXT>
</DOC>
<DOC>
<DOCID>LN-20020911011</DOCID>
<DOCNO>LN-20020911011</DOCNO>
<DATE>09/11/02</DATE>
<TEXT>
Úterý, 11. září 2001. Začalo jako takový obyčejný zářijový den. Tiskové agentury neočekávaly žádné převratné události. V Čechách se prezident Václav Havel chystal jmenovat 15 nových soudců a premiér Miloš Zeman se v nemocnici zotavoval z ledvinové koliky. Do čela návštěvnosti českých kin se dostal film USA Pearl Harbor, oznámila agentura ČTK. Sled tuzemských událostí rozčeřila snad jen náhlá rezignace dlouholetého místopředsedy ODS Miroslava Macka. Všechno se změnilo ve 14.46 h SELČ. V New Yorku bylo minutu po tři čtvrtě na devět ráno, když do jedné z věží WTC narazilo unesené letadlo boeing pilotované teroristy. Druhou věž zasáhli útočníci o 17 minut později. V 15.43 h SELČ naletěl jiný unesený letoun do Pentagonu. Desítky milionů lidí na celém světě se díky globální televizi staly očitými svědky nejděsivějšího útoku na území Spojených států v historii země, při kterém zahynuly tisíce lidí. Lidové noviny přinášejí příběhy několika Čechů, kteří vzpomínají na to, jak prožívali 11. září roku 2001.
</TEXT>
</DOC>
<DOC>
<DOCID>LN-20020911012</DOCID>
<DOCNO>LN-20020911012</DOCNO>
<DATE>09/11/02</DATE>
<TEXT>
Bylo slunečné ráno. 9.00 místního času, 11. září 2001. Proslulé washingtonské dusno ještě nebylo tak cítit. Vyráželi jsme z hotelu na prohlídku Pentagonu, která byla zařazena do programu naší novinářské cesty po USA dodatečně. S tímto nápadem totiž přišel v Americe zběhlý kolega redaktor. Bylo nás pět. Zmíněný redaktor MF Dnes Milan Vodička, šéfredaktor zpravodajství České televize Bohumil Klepetko, šéf brněnské redakce ČT, průvodkyně a já. Kolega Vodička měl zpoždění. Několik minut po dohodnutém srazu se vyřítil z výtahu a oznamoval: "CNN hlásila, že letadlo vrazilo do Twin Towers." "Nehoda? Bláznivý sebevrah?" napadlo mě. Museli jsme ale vyrazit na metro. "Neměl bych zůstat a sledovat televizi? Neměl bych přerušit exkurzi a jet do New Yorku?" běželo mi hlavou celou cestu podzemkou. V Pentagonu, sídle amerického ministerstva obrany, máme sraz s místním průvodcem v 9.45. Mám tedy dost času, abych z Pentagonu zavolal do Prahy do redakce a domluvil se s nimi. Čekáme ve vestibulu Pentagonu. V tamějším obchodu se suvenýry kupuji předplacenou telefonní kartu a zkouším volat do Čech. Čas našeho srazu se blíží. Snažím se pochopit, jak fungují americké budky. Je 9.43... 9.46. Několik tříd amerických školáků, kteří společně s námi čekají ve vestibulu na prohlídku Pentagonu, se dává za hlasitého pištění a ječení na úprk chodbami. Pozoruji, co se děje. "Američtí školáci jsou na naše poměry nevychovaní. Ale svobodní a suverénní," napadá mě. A chci pokračovat v telefonování. Stejně mi to ale nedá. Dívám se, co se děje. Přistupuje ke mně důstojnice americké armády. "Víte, co se stalo?" - říká. "Nevím." "Letadlo vrazilo do Pentagonu," vysvětluje mi. "Teroristé?" - ptám se. "Zatím se neví." Jdu s davem. Stovky a tisíce lidí rychle procházejí chodbami Pentagonu. "Pohyb, pohyb," komandují vojáci, kteří mají na starost organizaci evakuace. "Co to je? Třetí světová válka? Útok z vesmíru? Nějaké bizarní poplašné cvičení," napadá mě a jsem jak v Jiříkově vidění. Útok na Pentagon se mi spojil s dřívější zprávou o letadle v New Yorku. Nemůžu tomu uvěřit. Vždycky jsem si totiž myslel, že na Pentagon zkrátka zaútočit nejde. Dav se vyřítí na parkoviště. Stojí tam snad tisíce lidí. Vzduch je cítit spáleninou. Z opačného křídla budovy vychází hustý černý dým. Fotografuji. Získávám do svého alba snad první fotografie hořícího Pentagonu na světě. Vyptávám se, co se stalo. Jeden obyčejný voják mi vypráví, že viděl, jak do mohutné budovy narazil boeing. A ukazuje rukou křivku jeho pádu. Ptám se důstojníka. "Nemáme žádné podrobné informace. Věc se vyšetřuje," odpovídá komisně. Po chvíli dalšího vyptávání se scházím s kolegy novináři a snažíme se dostat do hotelu. Metro nefunguje. Washingtonské ulice jsou ucpané. Spěcháme. V Praze je již odpoledne. Je nutné naše osobní svědectví dostat do novin.
</TEXT>
</DOC>
<DOC>
<DOCID>LN-20020911013</DOCID>
<DOCNO>LN-20020911013</DOCNO>
<DATE>09/11/02</DATE>
<TEXT>
Přišli jsme do práce na české ambasádě ve Washingtonu jako každý jiný den. Bylo krásně, svítilo sluníčko. Krátce po deváté hodině přibíhá do kanceláře kolega, abych se šla podívat na televizi. Že do "dvojčat" narazilo letadlo. Užasle se díváme pořád dokola na letadlo nořící se do jedné z budov WTC. Nemůžeme se odtrhnout od obrazovky. Jako bychom při každém novém pohledu očekávali něco jiného, jako bychom chtěli ty záběry vymazat, změnit. Nemůžeme vstřebat neuvěřitelný fakt, že jde o teroristický čin, že USA byly napadeny. Jeden kolega říká, že ještě v neděli byl nahoře na dvojčatech na proslulé vyhlídce. Se svými zážitky z návštěvy WTC se svěřují i další. Volám manželovi. Je to tak neskutečné, že až po půlhodině hodině nás napadne zavolat do Čech a uklidnit zděšené blízké. Linky jsou přetížené, takže ne každému se to hned podaří. Dostáváme zprávu, že naši kolegové v New Yorku jsou v pořádku. Myslím na svoji kamarádku, která měla zrovna ten den přiletět na návštěvu, už musí být někde ve vzduchu. Přicházejí zprávy o Pentagonu a o letadle v Pensylvánii. Taky zpráva o bombě před State Departmentem, kam pravidelně chodím na pracovní schůzky. Alespoň tahle informace je po chvíli vyvrácena. Obě budovy WTC se hroutí. Začínáme zjišťovat, zda mezi oběťmi nejsou čeští občané, monitorujeme reakce vlády USA. Sílu i útěchu dodává především starosta New Yorku Giuliani - je rozhodný, emocionální, ale nepatetický. Pocit neskutečna se násobí, stejně jako pocit ohrožení. Ale taky pocit absolutní sounáležitosti a solidarity se zemí, ve které jsme v té době žili už čtvrtý rok.
</TEXT>
</DOC>
<DOC>
<DOCID>LN-20020911014</DOCID>
<DOCNO>LN-20020911014</DOCNO>
<DATE>09/11/02</DATE>
<TITLE>
Měl jsem tehdy schůzku s jedním filmovým štábem v Košířích v hospodě Na Klamovce. Natáčeli jsme rozhovor do vzpomínkového pořadu o Mejlovi Hlavsovi. Byli jsme asi v půlce natáčení, když najednou vyběhl hostinský a říkal, že mi volá někdo z Prahy z práce. Prý urgentní telefon. Volala mi kolegyně Helena Bambasová a řekla mi, co se stalo. První reakce - uvědomil jsem si, že když jsem byl asi rok před tím v té hospodě naposledy, tak mi volali, že hoří vinohradský pivovar. Já kousek od něj bydlím. Tak jsem si říkal, že nevím, jestli ještě někdy můžu do té hospody jít... Ale samozřejmě ta první reakce byla šok. Jel jsem okamžitě do práce, tam to ve všech televizích běželo. Když jsem viděl první záběry, pomyslel jsem si, že to opravdu vypadá jako film, že to snad ani není možné... Potom jsem samozřejmě nad tím začal přemýšlet a v duchu se vrátil do všech diskusí, které jsme v Americe na toto téma vedli. V jednom z prvních komentářů, který jsem udělal na cestách televizními diskusemi, jsem vzpomínal na hovory s americkými odborníky o konci nezranitelnosti Spojených států. Mnoho z nich varovalo, upozorňovalo na to, že něco takového se může stát. Pochopitelně nikoho nenapadlo, že někdo nalítne letadlama do "dvojčat", ale že se někdo třeba objeví s jaderným kufříkem... Ale nikdo to nebral, zejména z širší veřejnosti, vážně. Útoky upozornily západní svět, že může být vystaven překvapením. Taky nikdo nevěřil, že přijde stoletá nebo pětisetletá voda a najednou to bylo tady.
</TITLE>
<TEXT>
(Autor byl do srpna 2001 velvyslancem ČR v USA - pozn. red.)
</TEXT>
</DOC>
<DOC>
<DOCID>LN-20020911015</DOCID>
<DOCNO>LN-20020911015</DOCNO>
<DATE>09/11/02</DATE>
<TEXT>
Podobné záběry obletěly před rokem celý svět. Jeden ze symbolů New Yorku - socha Svobody - shlíží na dýmem zahalený Manhattan. Tam, kde stoupá k nebi hustý černý kouř, stály ještě před desítkami minut věže WTC.
</TEXT>
</DOC>
<DOC>
<DOCID>LN-20020911016</DOCID>
<DOCNO>LN-20020911016</DOCNO>
<DATE>09/11/02</DATE>
<TEXT>
Jsou chvíle, které zůstanou v člověku navždy. Takovou je pro mě 11. září roku 2001. Byl jsem právě na Slovensku, kde jsem se slovenským ministrem obrany Jozefem Stankem přihlížel česko-slovenskému cvičení Blue line. Pravě v okamžiku, kdy vojáci nacvičovali mírovou operaci, udeřili v USA teroristé. Zpočátku jsme měli jen informace o pádu letadla na New York. Když se ukázalo, co se stalo, následovalo zrušení cvičení a odjezd do Česka. A svolání krizového štábu. 11. září mám narozeniny, ale po událostech v USA narozeniny skončily. Žádná oslava se nekonala, ministr Stank jen předal dárky ochrance. Bylo to vůbec poprvé, co jsem neoslavil své narozeniny. Dnes nás na Vítkově čeká smuteční akt, kde uctíme památku lidí, kteří padli v Pentagonu a zahynuli v New Yorku. Ani letos narozeniny neoslavím. Zatím si nedovedu představit, že bych je někdy 11. září slavil. Je to stále příliš živé.
</TEXT>
</DOC>
<DOC>
<DOCID>LN-20020911017</DOCID>
<DOCNO>LN-20020911017</DOCNO>
<DATE>09/11/02</DATE>
<TEXT>
Abych se přiznal, samotný útok jsem zaspal. Právě jsem přijel ke své první sezoně do Washingtonu a po třech dnech jsem ještě bydlel na hotelu. Dům se teprve hledal. Ráno 11. září jsem zapnul televizi a zděsil se. Děsivý svět. Volali jsme si hned s trenérem Marianem Jelínkem a diskutovali, co bude dál. Myslel jsem si, že začala třetí světová válka. Raději jsem celý den z pokoje nevytáhl paty, ono ostatně město bylo stejně celé neprodyšně uzavřené, začátek kempu i testy nám pak klub ze 12. září přeložil na později. Na hokej ale ještě dlouho neměl nikdo z nás myšlenky. Na první trénink se přišel podívat jen zlomek lidí, co chodili dřív. Byly tam hlavně děti, které měly ve školách volno. Celé dny hlídkovali před naší kabinou policisté. Nikdy nepochopím, že atentátníci mohou být tak blázniví a zabít se pro něco a ani pořádně nevědí pro co. Je to vážně šílený, ale já strach nemám. Věřím v Boha a osud. Co se má stát, to se stane.
</TEXT>
</DOC>
<DOC>
<DOCID>LN-20020911018</DOCID>
<DOCNO>LN-20020911018</DOCNO>
<DATE>09/11/02</DATE>
<TEXT>
Ráno 11. září jsem byl v Red Hooku v Brooklynu v bytě svého přítele. Chtěli jsme jít nakupovat do WTC a jednoho obchodu poblíž. Ale zaspali jsme. Naštěstí, byla to náhoda... Plánoval jsem odlet zpět do Čech na středu 12. září, takže jsme v pondělí uspořádali rozlučkový večírek. A ten se protáhl... Ráno to byl šok, všude prach, kouř... Nedalo se dýchat. Někdo říkal, že se stala nějaká nehoda. Šli jsme se podívat, to už budovy padaly a všechno bylo zahaleno v dýmu. Zavládla panika, bylo však těžké si plně uvědomit, co se stalo. WTC byl symbol. Měl jsem ty budovy docela rád. Najednou New York nevypadal jako New York...
</TEXT>
</DOC>
<DOC>
<DOCID>LN-20020911019</DOCID>
<DOCNO>LN-20020911019</DOCNO>
<DATE>09/11/02</DATE>
<TEXT>
Ještě jsem spala ve svém bytě v Brooklynu, když krátce po deváté zazvonil telefon. Byla to máma. "Ve 'dvojčatech' něco bouchlo! Je to prý velký!" sdělovala mi hystericky. "Jsi v pořádku?" Její vyděšení mě nijak nevyvedlo z míry. Takových telefonátů během osmi let mého pobytu v Izraeli už bylo. "Klid, mami, na Blízkém východě už nejsem, jsem doma v Brooklynu a všechno je O. K.," odsekávala jsem rozespale. "Tak čau, zavolám večer." Postavila jsem vodu na čaj. Hlavou mi proběhlo, že ve "dvojčatech" už k teroristickému útoku jednou došlo. Zapnula jsem rádio. Známý hlas reportérky rádia NPR Beth Fertig byl nebývale vzrušený a vystrašený. "Horní patra hoří," ječela do mikrofonu. "Je to strašné." Nebylo jasné, co se děje. Určitě nějaká malá bomba, pomyslela jsem si. Mezitím se objevil soused. Šokovaně sděloval: "Viděla jsi, co se stalo? Je to šílený!" Ještě v pyžamu jsme vylezli na střechu, odkud jsme se často těšili pohledem na Manhattan, jemuž vévodila štíhlá "dvojčata." Věže již hořely, kouř se po modré obloze linul na jih, tedy naším směrem. Nevěřila jsem svým očím. Hollywood, nebo realita, přemítala jsem. Na okolních střechách stáli lidé a udiveně zírali. "Oh my god, můj bože!" ozývalo se. "Holy shit!" To už volali z redakce Lidových novin, pro které jsem tehdy občas psala články z New Yorku. "Rychle utíkej na Manhattan a něco napiš! Uzávěrka je za dvě hodiny," rezolutně přikazoval zástupce šéfredaktora. Natáhla jsem si džíny, do batohu hodila diktafon a notes. Než jsem vyrazila, vylezla jsem ještě na střechu. V ten moment se jedna z budov zřítila. Manhattan i Brooklyn zahalil hustý mrak prachu. Přinesl s sebou i ohořelá lejstra z kanceláří dvojčat. Vzduch měl šedožlutou barvu a strašně zapáchal. Na Manhattan jsem se už nedostala. Metro nejelo, mosty byly uzavřené. V Brooklynu se panika na ulicích stále stupňovala. "Zasáhli Pentagon," pokřikovali Brooklyňané. "Je třetí světová." Snad ne, doufala jsem. Jediné, co mi v ten moment bylo jasné, že tentokrát máma odhadla situaci poněkud lépe než já.
</TEXT>
</DOC>
<DOC>
<DOCID>LN-20020911020</DOCID>
<DOCNO>LN-20020911020</DOCNO>
<DATE>09/11/02</DATE>
<TITLE>
New York přišel o svou dominantu a svět o pocit bezpečí
</TITLE>
<TEXT>
PŘED ÚTOKEM. Symboly New Yorku, "dvojčata" Světového obchodního centra, tradičně zdravili američtí námořníci na proplouvajících válečných lodích.
</TEXT>
<HEADING>
Foto Reuters - Mike Segar
</HEADING>
<TEXT>
ŠOK. Do severní věže mrakodrapů WTC právě narazilo první letadlo. V prvních okamžicích nikdo nevěděl, zda šlo o nehodu, nebo o teroristický útok.
VŠE JDE STRANOU. Americký prezident George W. Bush okamžitě přerušil návštěvu školy na Floridě.
Foto AP - Nicole Fruge
HRDINOVÉ. Záchranáři bez ohledu na hrozící nebezpečí vynesli z trosek World Trade Center desítky zraněných.
Foto Reuters - Shannon Stapleton
Zdrcení Newyorčané se zdráhali uvěřit tomu, co vidí
Hořelo všechno v okolí - budovy i automobily
</TEXT>
<HEADING>
Foto Reuters - Peter Morgan
</HEADING>
<TEXT>
MRAKODRAP PADÁ. Stovky lidí prchaly v panice pryč od WTC, jehož první věž se v oblacích prachu sesula k zemi.
Foto AP - Amy Sancetta
ZKÁZA. Okolí zřícených mrakodrapů skýtalo obraz naprosté zkázy, který se dotkl lidí na celém světě.
</TEXT>
<HEADING>
Foto Reuters
</HEADING>
<TEXT>
SKOK Z OKNA. Asi dvacet zoufalých zaměstnanců, kteří uvízli v horních patrech Světového obchodního centra, protože jim trosky odřízly únikové cesty, v šoku vyskákalo z oken. Jejich pád sledovaly stovky lidí z ulic obklopujících mrakodrapy a miliony dalších po celém světě v přímých přenosech televizních kanálů.
Foto AP - Richard Drew
Jen obrovská hromada trosek zbyla po věžích WTC. Jejich odklízení trvalo téměř devět měsíců.
Foto Reuters
Newyorští hasiči, kteří po útocích přes naprosté vysílení neustávali v práci, se stali novými hrdiny Ameriky
Hasiči a záchranáři pátrali po lidech, kteří mohli přežít. V troskách WTC zahynulo několik set jejich kolegů.
</TEXT>
<HEADING>
Foto Reuters
</HEADING>
<TEXT>
ZABIJTE ARABY. Hněv některých obyvatel New Yorku se obrátil proti arabskému světu. "Zabijte Araby," napsal jeden z nich do prachu na okenním parapetu poblíž WTC.
</TEXT>
<HEADING>
Foto Reuters
</HEADING>
<TEXT>
APOKALYPSA. Lidé na Dolním Manhattanu šli 11. září do práce jako každý jiný den. Pak do jejich života zasáhl teroristický útok. Po pádu věží Světového obchodního centra se v šoku prodírali do bezpečí hustými oblaky prachu a dýmu. Nejen kvůli němu měla většina z nich v očích slzy. Manhattan a s ním i celý svět se v té chvíli změnil.
Foto AP - Suzanne Plunkett
NEZVYKLÝ POHLED. Jedno z nejslavnějších panoramat světa, newyorský Manhattan, se na-vždy změnilo. "Dvojčata" byla jeho nejslavnější dominantou.
Foto AP - Ktahy Willens
SYMBOL VZDORU. Na troskách WTC se krátce po útocích objevily americké vlajky. Měly vyjádřit odhodlání Američanů nepodvolit se teroristům.
Foto AP - Kathy Willens
</TEXT>
</DOC>
<DOC>
<DOCID>LN-20020911021</DOCID>
<DOCNO>LN-20020911021</DOCNO>
<DATE>09/11/02</DATE>
<TEXT>
Po srpnu 1914 se budoucnost Evropy a světa nezvratně změnila. Předtím se dalo rozumně předpokládat, že civilizace směřuje k překonání velkých válek. Po období 1914 - 1918 nikdo znalý světa nemohl být zcela překvapen, když Adolf Hitler vyvolal krvavý konflikt, který téměř zničil demokratický kapitalismus a civilizovanou "smíšenou" společnost. Útoky na New York a Washington, které se odehrály 11. září, vyznačily podobný předěl mezi minulostí a budoucností. Všude na světě si lidé postupně uvědomují, jak rozsáhlé jsou zdroje, které se musí odejmout z výroby zboží zajišťujícího vysokou kvalitu života a od nynějška vynakládat na ochranu proti ničivým činům. Vyspělé oblasti, tedy Evropa, obě části Ameriky a prudce rostoucí nové asijské ekonomiky, mají přebytek produktivních sil. Kéž by tak šlo jednoduše vynaložit v několika následujících letech jednu desetinu hrubého domácího produktu, aby se obnovil stav před 11. zářím. To je však neproveditelné. Některé z neodvratných následků nedávného terorismu mohou paradoxně podpořit náš krátkodobý blahobyt. Již velkou krizi v Americe nakonec ukončila právě mobilizace, které vedla k porážce Hitlera a vítězství ve druhé světové válce. Dnes se všechny zraky upírají k prasklé bublině na Wall Street. Ta by mohla přivodit dvojitou recesi, která by se jako dýmějový mor rozšířila za pobřeží Ameriky. V současnosti, kdy předseda Federálního rezervního fondu jedenáctkrát snížil úrokové míry až na dnešních 1,75 procenta, byla již část síly měnové politiky pro boj s budoucí recesí vyčerpána. "Není se čeho bát," tvrdí dnes mnozí odborníci. Prezident George W. Bush, aby dodal věrohodnosti svému řinčení zbraněmi, bude muset zvýšit vojenské výdaje, a to jak na obranné, tak na útočné účely. To do jisté míry snižuje pravděpodobnost, že by v brzké době nastala ve Spojených státech zhoubná recese. Pokud se takto v New Yorku zastaví finanční krvácení podniků, je jisté, že Tokio, Londýn a další světové burzy zareagují na stabilizaci na Wall Street vstřícně. Žádný ekonomický ani finanční odborník nemůže předstírat, že ví, zda Bushův tým bude skutečně bombardovat Irák. Pokud ano, bude to asi muset být do značné míry svépomocná americká operace. Vzhledem k tomu, že tentokrát stojí OSN mimo obraz a NATO na pomezí, zaplatí všechno strýček Sam. Nepřející Blízký východ navíc s největší pravděpodobností pohotově vyžene ceny ropy určované kartelem OPEC do oblačných výšin. Tento nabídkový šok znovu probudí obavy z inflace a v konečném důsledku vyváží rozpočtové makroekonomické podněty. Z těchto a dalších důvodů musím varovat před cynickým americkým názorem, že na podporu klesající popularity prezidenta Bushe, kterou si přivodil profiremní tolerancí neetické správy podniků, se bude Bílý dům klonit k napadení Iráku. Válka je oblíbená, když začne. Příslušníci všech klanů se sjednotí k domnělé sebeobraně. Chmurná skutečnost války však brzy lidi unaví, zejména lidi ve státě, který čeká prohra. Ale dokonce i představitelé vítězných států se mohou setkat s nevděkem voličů. Prezidenta Woodrowa Wilsona v předvečer triumfálního konce první světové války udolal republikánský izolacionismus. Bude škoda, jestliže se ke ztrátám na majetku a životech, které způsobily teroristé, ještě přidají doprovodné následky. Například v podobě populisticky zaměřeného nepřátelství, které postihne občanské svobody a slušnost uvnitř demokratických společenství.
</TEXT>
</DOC>
<DOC>
<DOCID>LN-20020911022</DOCID>
<DOCNO>LN-20020911022</DOCNO>
<DATE>09/11/02</DATE>
<TITLE>
Skutečným šokem, který poznamenal mezinárodní politiku po 11. září 2001, nebyl ani tak teroristický útok na Spojené státy, jako demonstrace americké vojenské síly při operaci v Afghánistánu. Američané se obešli, s výjimkou Británie, bez evropských spojenců. Zcela zjevným se stal náskok USA před ostatním světem. Jejich obrovská moc, opírající se o vojenskou, finanční, mocenskou infrastrukturu, je v dějinách čímsi bezprecedentním a srovnat se dá jen s epochou římské říše. Tuto situaci přijímají evropské státy bolestně a těžce - především Francie a Německo. Reflexe amerického postupu se odrazily i v rostoucím antiamerikanismu. V Rusku byl tento vývoj komplikovanější. Relativně krátký historický úsek - od televizního vystoupení prezidenta Vladimira Putina "Jsme s vámi, Američané" až po jeho summit s Georgem W. Bushem v květnu 2002 - působil jako obrovská změna v dvoustranných vztazích a přechod k partnerským vztahům. Nyní dochází k úpadku těchto vazeb a návratu k třenicím a konfliktům. Oživují se ruské antiamerické tradice. USA současně dávají najevo svůj mentorský přístup k Moskvě. Nic se vlastně z dlouhodobého hlediska nezměnilo. Oficiálně-slavnostní charakter vztahů Ruska se Spojenými státy zůstává přátelský. Vezměme si ale jakoukoliv poznámku či informaci o mezinárodní problematice z našich médií - téměř všechny jsou hluboce, emocionálně, vášnivě antiamerické. Ambiciózní Rusové denně čekají na pád dolaru a krach americké ekonomiky, jako jejich dědové čekali na přízrak světové revoluce a otcové na vítězství ve světové soutěži skapitalismem. Antiamerikanismus není sociální bunt vykořeněných lidí. Je to metafyzická vzpoura lidí zajištěných a privilegovaných, ale hluboce raněných a strádajících pocitem druhořadosti a nejistotou svého postavení. Globální boj s terorismem nemůže být dlouhodobou základnou spojenectví Ruska a USA vzhledem k rostoucí neurčitosti pojmu terorismus. Rusko pod něj přiřazuje boj v Čečensku, který se ocitl ve slepé uličce, a USA plánovanou operaci na svržení Saddáma Husajna. Jejich seznamy oblíbených teroristů se neshodují. Pokud se proti této politické entropii nepostaví úsilí o obhajobu skutečných geostrategických zájmů USA a Ruska, bude ztracena šance na opravdové spojenecké vztahy. Vzpomeňme jen, jak toto spojenectví působilo loni na podzim. Při sledování vlastních cílů - likvidaci struktury Al Kajdy a talibanského režimu Američané vyřešili mimořádně důležitý problém bezpečnosti Ruska. Tím byla likvidace nástupiště islámského terorismu v jeho jižním podbřišku. Rusko při tom nebylo jen pasivním příjemcem americké operace, ale poskytlo jí i významnou pomoc.
</TITLE>
<HEADING>
Čína je společnou výzvou
</HEADING>
<TEXT>
Situace na východních hranicích Ruska připomíná nedávnou situaci na jihu. Existuje zde výzva, na kterou Rusko nemůže odpovědět výlučně svými silami. Byť tato výzva na rozdíl od Střední Asie nese nikoliv vojenský, ale ekonomický a demografický charakter. Zatím se objevují strategické programy ústupků Ruska Číně. Program, jenž s nadšením přijali "euroasiaté", pro které je nejdůležitější být za každou cenu proti Americe. Stále jí hrozí, třebas i zpoza čínské vozby, svraštělou pěstičkou. Stejně jako na jihu však nemůže být odpověď na čínskou výzvu dána mimo rámec euroatlantického společenství. Se společnými zájmy Ruska a USA na Dálném východě jsou těsně spojeny i perspektivy energetického partnerství s USA. Američané se snaží zmírnit závislost na dodávkách ropy především ze Saúdské Arábie, fakticky hlavního finančního sponzora mezinárodního islámského terorismu. Přirozeným potenciálním spojencem USA je v tomto projektu právě Rusko. Tradiční antiamerikanismus ruské elity se obohatil o stesky kvůli nedostatečné "ceně", kterou zaplatí USA za podporu protiteroristické koalice prezidentem Putinem. Na podobných úvahách udivují dvě věci. Především již sama otázka - cena za co? Za to, že USA udělaly za Rusko špinavou práci a odvrátily od něj vojenskou hrozbu. Druhým rysem je malost "ceníků", do kterých jsou začleněny všechny staré komplexy, přeludy a dogmata ruských politiků. A ani jeden reálný problém ruské bezpečnosti. Pokud má být afghánská lekce něčím poučná, musí být naše otázka položena takto: Do jaké míry je možné zapojit USA do společného řešení strategických úkolů naší bezpečnosti? Podaří se ruské diplomacii využít otevřenou příležitost k dlouhodobému politickému, ekonomickému a vojenskostrategickému partnerství?
Situace na východních hranicích Ruska připomíná nedávnou situaci na jihu. Existuje zde výzva, na kterou Rusko nemůže odpovědět výlučně svými silami. Byť tato výzva na rozdíl od Střední Asie nese nikoliv vojenský, ale ekonomický a demografický charakter. Zatím se objevují strategické programy ústupků Ruska Číně. Program, jenž s nadšením přijali "euroasiaté", pro které je nejdůležitější být za každou cenu proti Americe. Stále jí hrozí, třebas i zpoza čínské vozby, svraštělou pěstičkou. Stejně jako na jihu však nemůže být odpověď na čínskou výzvu dána mimo rámec euroatlantického společenství. Se společnými zájmy Ruska a USA na Dálném východě jsou těsně spojeny i perspektivy energetického partnerství s USA. Američané se snaží zmírnit závislost na dodávkách ropy především ze Saúdské Arábie, fakticky hlavního finančního sponzora mezinárodního islámského terorismu. Přirozeným potenciálním spojencem USA je v tomto projektu právě Rusko. Tradiční antiamerikanismus ruské elity se obohatil o stesky kvůli nedostatečné "ceně", kterou zaplatí USA za podporu protiteroristické koalice prezidentem Putinem. Na podobných úvahách udivují dvě věci. Především již sama otázka - cena za co? Za to, že USA udělaly za Rusko špinavou práci a odvrátily od něj vojenskou hrozbu. Druhým rysem je malost "ceníků", do kterých jsou začleněny všechny staré komplexy, přeludy a dogmata ruských politiků. A ani jeden reálný problém ruské bezpečnosti. Pokud má být afghánská lekce něčím poučná, musí být naše otázka položena takto: Do jaké míry je možné zapojit USA do společného řešení strategických úkolů naší bezpečnosti? Podaří se ruské diplomacii využít otevřenou příležitost k dlouhodobému politickému, ekonomickému a vojenskostrategickému partnerství?
</TEXT>
</DOC>
<DOC>
<DOCID>LN-20020911023</DOCID>
<DOCNO>LN-20020911023</DOCNO>
<DATE>09/11/02</DATE>
<TITLE>
Když před rokem na Manhattanu "čas oponou trhnul", mnohým šokovaným lidem se zdálo, že svět se změnil. Pohledem do zpětného zrcátka dějin zjistíme, že pocit změny světa uchvacuje mysli milionů poměrně často. Nedávný třesk hroucení železné opony nabízel naději světa lepšího, někdy až naivně euforickou, ale v mnohém skutečnou, zejména pro nás v tehdejším sovětském impériu. Z oblak dýmu padajících "dvojčat" v New Yorku se vynořil nejistý a neladný svět skutečný. Žádný "nový světový řád", vysněný před desetiletím, nenastal. Odporný teroristický čin v samém centru západní civilizace také potvrdil, že globalizace není ideologická fikce, ale realita, v níž už nikdo není chráněn v žádné pevnosti nebo skanzenu. S terorismem jsme odsouzeni zápasit dlouhá léta, ne-li desítiletí. Teroristé či atentátníci nejsou ničím novým. Soudobý terorismus je však novým typem války, odpovídající průvodním rysům globalizace. Ozbrojené konflikty minulého desítiletí byly jen výjimečně válkami mezi státy. Téměř všechny vznikají uvnitř států nebo na územích, kde hranice států v bojích a masakrech ztrácejí význam a kdy jejich iniciátoři zneužívají etnických, náboženských nebo sociálních rozdílů. Hranice jsou stále propustnější, pro informace a peníze prakticky mizí. Rozvoj technologií a jejich dostupnost vytváří dosud neznámou situaci, pro kterou státy ani mezinárodní organizace nemají vyvinuté ani právní normy, ani instituce. Státy, jejichž suverenita se za těchto okolností oslabuje, jen stěží dokážou kontrolovat důsledky činnosti internacionály nadnárodních společností, komunikovat s tisíci světově se propojujících občanských iniciativ a čelit holdingům mezinárodního teroru. Technologická a finanční náročnost i původně legitimního odporu proti diktaturám a útlaku vede k propojování osvobozeneckých hnutí s mezinárodním zločinem, který poskytuje potřebné prostředky. Jeho cílem je ovládnout území, z něhož bude moci bezpečně operovat. Podařilo se mu to v Afghánistánu. Snaží se o to na Balkáně, kde zatím ani masivní mezinárodní přítomnost v Kosovu nedokázala potlačit jeho síly ohrožující jihovýchodní cíp Evropy. Teroristé si nezaslouží nic jiného než tvrdý úder. Ze zkušeností plyne, že se vymstí, chceme-li odstraňovat lokální zlo, jakkoli nepřijatelné, pomocí zla, které se rozroste do těžko kontrolovatelných mezinárodních rozměrů. Podpora Al Kajdy proti sovětské intervenci nebo Kosovské osvobozenecké armády proti Slobodanu Miloševičovi nás bude svými následky trápit ještě dlouho. Při jakémkoli zásahu je rovněž třeba vědět, co bude potom. Současný vývoj v Afghánistánu, kde si ani prezident nemůže být jist vlastní ochrankou, potvrzuje, že mezinárodní protiteroristická operace odstraňuje jen jednu z metastáz zhoubného bujení. Také úder proti Saddámu Husajnovi by byl jen odříznutím další metastázy. Uvědomuje si to většina předních evropských a amerických politiků. Patří k nim i bývalí představitelé administrativy George Bushe staršího, kteří zastavili v roce 1991 armády před dobytím Bagdádu, aby zhroucení Iráku nevedlo k násilnému rozpadu celého Blízkého východu. Také dnes, kdy se mluví o potřebě "změnit režim" v Iráku, se ptají američtí senátoři, republikáni i demokraté: "Odkud přijdou noví vůdcové?" Boj proti terorismu může být úspěšný jen tehdy, podaří-li se proti němu postavit hráz spolupráce světových států a regionů. Jednostranné akce skrývají četná nebezpečí, z nichž asi největší je rozdělení planety na nové dva bloky, naplnění Huntingtonovy vize "střetu civilizací".
</TITLE>
<HEADING>
Nepomáhejme zrodu nových teroristů
</HEADING>
<TEXT>
Nemilosrdně likvidovat teroristy a jejich základny je třeba. Avšak nechceme-li, aby se rodili stále noví, je třeba - slovy Zbigniewa Brzezińského - "soustředit se na politické kořeny teroristického zvěrstva z 11. září". Thomas Friedman to v New York Times vyhrocuje svým typickým způsobem: Nechováme se vždy dobře, píše. Protože prezident chce být zvolen, kritizuje právem Palestince, ale ne budování židovských osad. Protože chceme energii dle libosti, "říkáme lidem ve světě, že musí být s námi ve válce proti terorismu, ale my nemusíme být s nimi v boji proti globálnímu oteplování". Debata na obou stranách Atlantiku potvrzuje, že neexistuje ani tak mediálně oblíbený rozpor mezi Evropou a Amerikou, ale střet názorů uvnitř euroamerické civilizace. Jde přitom o pochopení, proč je v rozvojovém světě tolik nenávisti, která vede tisíce mladých lidí do náruče fundamentalistických hnutí a k hysterii sebevražedných atentátů. Odstraňování beznaděje a pomoc při vytváření podmínek pro důstojný život všude ve světě je podobný strategický úkol vyspělého a demokratického světa, jakým bylo budování zbrojních arzenálů za studené války. Strategická investice do rozvoje, do odstranění bídy, do vzdělání a do vytváření snesitelného životního prostředí pro miliony lidí žijících v zoufalých životních podmínkách je investicí do vlastní bezpečnosti. Globální svět znemožňuje spustit nové neprodyšné opony. Kdybychom se o to pokusili, vytvořili bychom novou bipolaritu, horší, než byla ta předešlá. V té obě strany věděly, že v otevřeném konfliktu mohou jen všechno ztratit. V té nové by stál svět beznaděje proti světu, v němž vidí příčinu svého zoufalství, svědomím, že ztratit nemá co. Loňské 11. září to potvrdilo velmi dramaticky.
Nemilosrdně likvidovat teroristy a jejich základny je třeba. Avšak nechceme-li, aby se rodili stále noví, je třeba - slovy Zbigniewa Brzezińského - "soustředit se na politické kořeny teroristického zvěrstva z 11. září". Thomas Friedman to v New York Times vyhrocuje svým typickým způsobem: Nechováme se vždy dobře, píše. Protože prezident chce být zvolen, kritizuje právem Palestince, ale ne budování židovských osad. Protože chceme energii dle libosti, "říkáme lidem ve světě, že musí být s námi ve válce proti terorismu, ale my nemusíme být s nimi v boji proti globálnímu oteplování". Debata na obou stranách Atlantiku potvrzuje, že neexistuje ani tak mediálně oblíbený rozpor mezi Evropou a Amerikou, ale střet názorů uvnitř euroamerické civilizace. Jde přitom o pochopení, proč je v rozvojovém světě tolik nenávisti, která vede tisíce mladých lidí do náruče fundamentalistických hnutí a k hysterii sebevražedných atentátů. Odstraňování beznaděje a pomoc při vytváření podmínek pro důstojný život všude ve světě je podobný strategický úkol vyspělého a demokratického světa, jakým bylo budování zbrojních arzenálů za studené války. Strategická investice do rozvoje, do odstranění bídy, do vzdělání a do vytváření snesitelného životního prostředí pro miliony lidí žijících v zoufalých životních podmínkách je investicí do vlastní bezpečnosti. Globální svět znemožňuje spustit nové neprodyšné opony. Kdybychom se o to pokusili, vytvořili bychom novou bipolaritu, horší, než byla ta předešlá. V té obě strany věděly, že v otevřeném konfliktu mohou jen všechno ztratit. V té nové by stál svět beznaděje proti světu, v němž vidí příčinu svého zoufalství, svědomím, že ztratit nemá co. Loňské 11. září to potvrdilo velmi dramaticky.
</TEXT>
</DOC>
<DOC>
<DOCID>LN-20020911024</DOCID>
<DOCNO>LN-20020911024</DOCNO>
<DATE>09/11/02</DATE>
<TITLE>
Prohlášení prezidenta Václava Havla k výročí teroristických útoků 11. září 2001
</TITLE>
<TEXT>
Dnes si připomínáme první výročí teroristických útoků na Spojené státy, útoků na hodnoty, jimiž je prodchnuta a na nichž stojí naše civilizace. Nutnost chránit tyto hodnoty posílila náš smysl pro bezpečnost, začala se kultivovat nutná bezpečnostní opatření, postupy, strategie a doktríny a zejména se vytvořila široká mezinárodní protiteroristická koalice, jíž je naše země pevnou součástí. Mnoho důležitých kroků bylo učiněno již v bezprostřední odpovědi na útok. Byl poražen zločinný režim v Afghánistánu a byly položeny základy k demokratickému vývoji v této zemi. Myslím však, že ohlédnutí zpět nám ukáže, jak moc a jak málo jsme za poslední rok pokročili také v uvažování o naší civilizaci a o způsobu našeho soužití v globálním světě, o lidské odpovědnosti a o všech složitých souvislostech této loňské tragické události. Nové hrozby ukázaly lidstvu na prahu 21. století jednu ze svých děsivých tváří. Doufám, že tuto historickou zkušenost plně zhodnotí též nadcházející listopadový summit Severoatlantické aliance v Praze. Nechť je dnešní den příležitostí k uctění všech obětí a k projevu sounáležitosti s našimi americkými přáteli. Nechť je také výzvou k zamyšlení a k sebereflexi.
</TEXT>
</DOC>
<DOC>
<DOCID>LN-20020911025</DOCID>
<DOCNO>LN-20020911025</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Někteří členové Unie svobody-DEU jsou nespokojení s politikou vedení strany. V Praze, kde jsou unionisté nejsilnější, proto vznikla platforma, která chce dosáhnout změny poměrů v unii. "Původně důsledně pravicový program Unie svobody byl velmi okleštěn a rozmělněn vstupem do Čtyřkoalice a posléze do Koalice. Velká část členské základny těžce nesla i vstup do vlády. Nyní dělá vedení strany politiku, která odporuje původním myšlenkám unie," uvedla jedna ze zakladatelek názorové platformy, zastupitelka z Prahy 3 Zdeňka Dubová. Ta oslovila kolegy z pěti pražských obvodů, s jejichž pomocí chce US-DEU změnit zevnitř. "Chtěli bychom, aby se US vrátila ke svým principům, důsledně dodržovala svůj pravicový program a spolupracovala s ostatními pravicovými stranami včetně ODS," shrnula Dubová body z deklarace, kterou rozeslala okresním organizacím US-DEU v celé ČR. "Chceme podat návrh k uspořádání vnitrostranického referenda, které by mělo rozhodnout o našem dalším setrvání ve vládě. Domníváme se, že za dané situace, kdy nemůžeme prosadit téměř nic z našeho programu, nám účast ve vládě spíš škodí," řekla Dubová. Že by platforma mohla mít naději na úspěch, si myslí i kandidát unionistů na pražského primátora Michael Hvížďala: "Rozhodně s touto platformou sympatizuji a podle mých informací má velkou naději na úspěch i v krajích," řekl Hvížďala. "Je to věc, o níž by se mělo ve straně diskutovat. Jsem pro návrat ke kořenům a integraci pravice," uvedla expředsedkyně strany Hana Marvanová. Vedení US-DEU ve vzniku nového názorového křídla potíže nevidí. "US-DEU je strana otevřená všem pravicovým myšlenkám a platformám, nevidím v tom žádný problém. O této platformě víme, dali jsme jí prostor v našem stranickém zpravodaji," řekl úřadující předseda strany Ivan Pilip.
</TEXT>
</DOC>
<DOC>
<DOCID>LN-20020911026</DOCID>
<DOCNO>LN-20020911026</DOCNO>
<DATE>09/11/02</DATE>
<TEXT>
Poslanci Unie svobody-DEU ještě nevědí, jak budou zítra hlasovat o povodňovém balíku. Poslanecký klub US-DEU včera ke "Špidlově balíku" opatření nepřijal žádné stanovisko. Unionisté, z nichž někteří dávají najevo, že se jim obsah povodňového balíku nelíbí, se o tom, jak budou zítra hlasovat, mají definitivně rozhodnout dnes večer po zasedání republikového výboru strany. Předtím bude předseda poslaneckého klubu US-DEU Karel Kühnl jednat se sociálními demokraty a lidovci o možných úpravách v balíku povodňových zákonů.
</TEXT>
</DOC>
<DOC>
<DOCID>LN-20020911027</DOCID>
<DOCNO>LN-20020911027</DOCNO>
<DATE>09/11/02</DATE>
<TITLE>
Vražda a sebevražda. Tak skončilo podnikání a přátelství společníků firmy Idos Praha.
</TITLE>
<GEOGRAPHY>PRAHA</GEOGRAPHY>
<TEXT>
Bývalý jednatel firmy Idos Praha Zdeněk Němec (53) v pondělí večer zastřelil spolumajitele společnosti Lubomíra Kašáka (55) a poté spáchal sebevraždu. "Motiv činu není zatím zcela jasný," řekl včera LN ředitel středočeské policie Oldřich Martinů. "V podobných případech to bývají buď peníze, tedy myslím tím podnikatelské aktivity, nebo ženy," poznamenal ředitel. Podle informací LN šlo o pracovní i osobní spory. Motivy vraždy a sebevraždy nebyl schopen objasnit ani manžel sestry zastřeleného Kašáka, poslanec KDU-ČSL Miroslav Kalousek. "Když člověk zastřelí druhého, a navíc někoho, s nímž je 25 let kamarád, tak co k tomu říct," konstatoval Kalousek. Jeho manželka Radka byla podle výpisu z obchodního rejstříku spolumajitelkou společnosti Idos. "Pokud vím, tak měla ve firmě Idos pouze pětiprocentní podíl," řekl Kalousek. "Jsme z toho stále v šoku," zdůraznil s tím, že se rodina k tragické události nehodlá blíže vyjadřovat. Společnost Idos Praha její někdejší majitelé prodali firmám SH Leasing a Artdeco Building. Nový manažer firmy Idos Jan Vlk LN včera řekl, že byl pověřen řízením s tím, že jeho působení má vést k restrukturalizaci firmy. Potvrdil tak spekulace o ekonomických nesnázích někdejších společníků. "Je možné, že měli nějaké problémy, ale oba jsem viděl asi jednou nebo dvakrát, takže je vlastně vůbec neznám," uvedl pro LN Jan Vlk.
</TEXT>
<HEADING>
Vrah střílel revolverem
</HEADING>
<TEXT>
Případ vyšetřuje středočeská policie. "Střelbu na linku 158 oznámil číšník restaurace v Solenicích na Příbramsku," sdělila tisková mluvčí středočeské policie Soňa Budská. Němec podle ní několikrát vystřelil na Kašáka a poté si vpálil kulku do hlavy. "Na místě činu jsme zajistili revolver," upřesnil policejní ředitel Martinů. "Dnes bude provedena soudní pitva a ta ukáže, kolika ranami byl zavražděný zasažen," uvedla mluvčí. "Pokud se prokáže, že skutečně šlo o vraždu a sebevraždu, bude případ odložen," dodala. Kromě firmy Idos Praha Kašák podle obchodního rejstříku figuroval ještě ve společnostech Idos Praha Engineering a Idos Energo. Jejich předmětem podnikání jsou stavební práce a koupě a prodej. Idos Praha se zabývá mimo jiné likvidací nebezpečného odpadu, výrobou a dovozem chemických látek a prodejem hořlavin. Lubomír Kašák byl podezřelý z trestného činu v souvislosti s likvidací zdravotnického odpadu. Vzhledem k jeho smrti státní zastupitelství kauzu odložilo.
Případ vyšetřuje středočeská policie. "Střelbu na linku 158 oznámil číšník restaurace v Solenicích na Příbramsku," sdělila tisková mluvčí středočeské policie Soňa Budská. Němec podle ní několikrát vystřelil na Kašáka a poté si vpálil kulku do hlavy. "Na místě činu jsme zajistili revolver," upřesnil policejní ředitel Martinů. "Dnes bude provedena soudní pitva a ta ukáže, kolika ranami byl zavražděný zasažen," uvedla mluvčí. "Pokud se prokáže, že skutečně šlo o vraždu a sebevraždu, bude případ odložen," dodala. Kromě firmy Idos Praha Kašák podle obchodního rejstříku figuroval ještě ve společnostech Idos Praha Engineering a Idos Energo. Jejich předmětem podnikání jsou stavební práce a koupě a prodej. Idos Praha se zabývá mimo jiné likvidací nebezpečného odpadu, výrobou a dovozem chemických látek a prodejem hořlavin. Lubomír Kašák byl podezřelý z trestného činu v souvislosti s likvidací zdravotnického odpadu. Vzhledem k jeho smrti státní zastupitelství kauzu odložilo.
</TEXT>
</DOC>
<DOC>
<DOCID>LN-20020911028</DOCID>
<DOCNO>LN-20020911028</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Vlaky na celé trase C metra začnou znovu jezdit od 18. listopadu, tedy před listopadovým summitem NATO v Praze. Mluvčí dopravního podniku Michaela Kuchařová uvedla, že stanice Vltavská však zůstane kvůli rekonstrukci eskalátorů uzavřena, vlaky jí budou pouze projíždět. Organizátoři summitu NATO nepovažují zprovoznění trasy C do termínu setkání za zásadní. Vládní zmocněnec pro přípravu summitu Alexandr Vondra včera uvedl, že metro musí jezdit především kvůli obyvatelům a návštěvníkům Prahy. Summit se koná od 20. do 22. listopadu.
</TEXT>
</DOC>
<DOC>
<DOCID>LN-20020911029</DOCID>
<DOCNO>LN-20020911029</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Dar za 30 milionů korun dostala včera ČR od švédské vlády. Kromě tří stovek vysoušečů, 96 pump a dalšího materiálu dorazily do ČR i dva georadary. Tyto přístroje, vynalezené ve Švédsku, mají schopnost objevit podzemní půdní poruchy, které mohou narušit statiku objektů. V ČR budou georadary zapojeny do prací v povodní poničeném Karlíně. Starosta Prahy 8 Josef Nosek včera uvedl, že tam je 30 budov, které mají narušenou statiku. Do ostatních domů v Praze 8 se už lidé mohou nastěhovat. Vrátit se mohou i nájemníci paláce Svět. "Ten nepatří mezi ohrožené a stavební úřad povolil jejich návrat," řekl Nosek. Dům je přesto prázdný. "O ničem nevíme, nikdo nám nic neřekl," řekl LN jeden z obyvatel Josef Veselý.
</TEXT>
</DOC>
<DOC>
<DOCID>LN-20020911030</DOCID>
<DOCNO>LN-20020911030</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Vladimír Železný neporušuje zákon o rozhlasovém a televizním vysílání, ačkoliv kandiduje na Znojemsku do Senátu a vystupuje v pořadu Volejte řediteli; dohodla se na tom včera Rada pro rozhlasové a televizní vysílání. Rozhodnutí napadl ministr kultury Pavel Dostál, pro kterého je důvodem, aby jako poslanec navrhl odvolání radních. Mluvčí rady Pavel Barák včera sdělil, že rada chce pořad Volejte řediteli cíleně monitorovat. "Rozhodnutí rady je pro mne jenom dalším důkazem toho, že rada není schopna vykonávat regulační funkci tak, jak jí ukládá zákon, a že mnohá její rozhodnutí bohužel jenom legalizují bezprecedentní porušování zákona," tlumočila včera Dostálův názor Kateřina Besserová, mluvčí ministerstva kultury.
</TEXT>
</DOC>
<DOC>
<DOCID>LN-20020911031</DOCID>
<DOCNO>LN-20020911031</DOCNO>
<DATE>09/11/02</DATE>
<GEOGRAPHY>NERATOVICE</GEOGRAPHY>
<TEXT>
Inspekce životního prostředí nařídila neratovické Spolaně, aby do šesti let zbourala dvě staré stavby. Chemička chce sanovat místo, kde se nacházejí dioxiny, a budovy stojí právě v tomto prostoru. "Toto rozhodnutí bylo nezbytné proto, aby Fond národního majetku mohl vypsat výběrové řízení na dodavatele sanační technologie," řekl k demolici budov mluvčí Unipetrolu Jan Martínek. Sanace míst, kde jsou dioxiny, má stát téměř čtyři miliardy korun.
</TEXT>
</DOC>
<DOC>
<DOCID>LN-20020911032</DOCID>
<DOCNO>LN-20020911032</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Sedmiletý pobyt ve věznici s dozorem vyměřil včera pražský městský soud devětadvacetileté Lucii Baranijakové. Trestní senát uvěřil zaměstnancům pražské motolské nemocnice, kteří jsou přesvědčeni, že se Baranijaková před dvěma lety pokusila infikovat organismus své tehdy dvouleté dcery Marie fekáliemi. "Podle našeho názoru bylo jednoznačně prokázáno, že obžalovaná opakovaně vpravila do těla dcery materiál kontaminovaný stolicí," zdůvodnil soudce Petr Novák rozsudek. Připustil, že stojí jen na důkazech nepřímých, neboť - jak obhajoba zdůrazňovala Baranijakovou nikdo nepřistihl. "Nepřímé důkazy však jsou takového rázu, že vytvářejí uzavřený a ucelený řetěz, takže rozsudek můžeme vynést," zdůvodnil Novák. Na včerejším líčení vypovídali před soudem znalci z oboru psychologie a psychiatrie, kteří mimo jiné potvrdili, že Baranijaková trpí přeneseným Münchausenovým syndromem. Tato porucha osobnosti zapříčiňuje, že rodič milující své dítě mu z nepochopitelných důvodů zároveň smrtelně ubližuje, a to s vědomím možných následků. "Kolem dvaceti procent dětí, jejichž rodiče tímto syndromem trpí, následně zemře," řekl v soudní síni psycholog Josef Pavlát. Další kontakt dnes již zdravé dcery s matkou je podle něj vhodný, bude-li u toho třetí osoba. K tomu soud přihlédl a vyměřil Baranijakové místo hrozících 12 až 15 let jen sedm. "Volili jsme také mírnější věznici, aby byly možné návštěvy dcery," dodal Novák. Baranijaková se na místě odvolala. "Dceři bych nikdy neublížila," tvrdila opakovaně soudu.
</TEXT>
</DOC>
<DOC>
<DOCID>LN-20020911033</DOCID>
<DOCNO>LN-20020911033</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel včera pochválil vládu za přípravu summitu NATO. Řekl to po zasedání Bezpečnostní rady státu na úřadu vlády. Havel dodal, že schůzka aliance je pro Česko šancí, jak si získat reputaci státu, který je schopen zorganizovat takovou akci i po ničivých záplavách. "My musíme ukázat, že Praha žije, že naše země žije," uvedl Havel. Kromě dobré pověsti přinese podle něj setkání špiček Severoatlantické aliance zemi i ekonomický zisk, hlavně v turistickém ruchu. Václav Havel včera také nehýřil nadšením pro chystaný útok USA a Velké Británie na Irák. "Bylo by dobré, kdyby se zásah těšil větší podpoře," řekl prezident. Premiér Vladimír Špidla po schůzce členů rady zopakoval, že jeho kabinet podporuje "široké rozšíření" aliance, a to včetně balkánských států. "Povodeň nezasáhla technickou přípravu na zasedání, za dva zatopené objekty už jsme našli náhradu," dodal Špidla o důsledcích záplav. Ministr vnitra Stanislav Gross novinářům sdělil, že bezpečnostní opatření u Kongresového centra budou v listopadu ještě intenzivnější než při zasedání Mezinárodního měnového fondu.
</TEXT>
</DOC>
<DOC>
<DOCID>LN-20020911034</DOCID>
<DOCNO>LN-20020911034</DOCNO>
<DATE>09/11/02</DATE>
<TITLE>
Jičín - město pohádky 2002 pod záštitou ministra kultury České republiky
</TITLE>
<TEXT>
Po celý týden budete na tomto místě nacházet další otázky pro doplňovačku, která spolu s prvními dvěma otázkami vyšla v sobotních Lidových novinách na stránkách přílohy NEDĚLE. Vyplněnou doplňovačku odevzdejte do soboty 14. září do 12 hodin do Pohádkového informačního centra v Jičíně nebo ji nejpozději do 23. září pošlete na adresu: Okresní úřad Jičín, Dana Vejnárková, Havlíčkova 56, Jičín, heslo "Dračí poselství".
Doplňte do sloupce č. 4: Jak říkáme malému černému zvířátku žijícímu v zemi, známému i z kreslených večerníčků?
Doplňte do sloupce č. 10: Jak se jmenuje ryba, které se lidově říká uzenáč a na níž si rády pochutnávají i děti?
</TEXT>
</DOC>
<DOC>
<DOCID>LN-20020911035</DOCID>
<DOCNO>LN-20020911035</DOCNO>
<DATE>09/11/02</DATE>
<TITLE>
Nejméně 26 lidí zemřelo při povodních na jihozápadě země, deset osob je pohřešováno
</TITLE>
<TEXT>
Deset milionů eur (cca 300 milionů korun) vyčlenila francouzská vláda na okamžitou pomoc postiženým oblastem.
NIMES - Nejméně 26 lidí zemřelo, deset je stále pohřešováno v důsledku povodní, které sužují jihozápad Francie. Bezmála dvanáct set lidí bylo podle posledních zpráv nuceno opustit domovy, zhruba 250 jich přímo z místa živelní katastrofy evakuovali záchranáři v helikoptérách. Na místě jich nyní pracuje třináct set včetně asi tří set vojáků. V postižené oblasti bylo přerušeno celkem 150 tisíc telefonních linek, z nichž desetina sloužila soukromým uživatelům. Na 15 tisíc domácností se podle televizní stanice LCI ocitlo bez elektřiny, ačkoliv experti urychleně pracují na obnovení dodávek a toto číslo se stále zmenšuje. Francouzský premiér Jean-Pierre Raffarin včera oznámil, že jeho vláda již pro postižené kraje vyčlenila finanční částku ve výši deseti milionů eur (asi 300 milionů korun) coby první naléhavou pomoc. Nejkritičtější situace panovala v departementu Gard, kde včera záchranáři s příchodem denního světla objevili další mrtvé. V obci Aramont se v noci protrhla hráz, následné řádění živlu zde nepřežily dvě ženy. V téže oblasti byla také nalezena těla dvou starších osob, pohřešován je i hlídač kempu se dvěma dcerami. U měst Sommiéres, Aubais a Laudun se zřítily mosty. Značně postiženy jsou i departementy Hérault a Vaucluse. Ve městě Orange stálo místy až přes metr vody. Až do středy budou v tomto městě a dalších osmi okolních obcích uzavřeny školy i některé další veřejné budovy. Záplavy postihly rovněž oblast Ardéche, odkud muselo být evakuováno více než čtyři sta turistů pobývajících ve zdejších kempech. Záplavy přerušily mnoho silničních i železničních spojů. V provozu včera večer stále ještě nebyly vlaky Corail ve směru Azurové pobřeží a zpět. Již v pondělí večer však byl obnoven silniční provoz mezi městy Lyon a Orange, respektive mezi Orange a Montpellier. Rychlovlaky TGV ovšem na Azurové pobřeží stále jezdí, a to přes města Avignon a Marseille. Francie se tak stala další evropskou zemí, kterou zásahla vlna povodní. Evropa si nejtěžší chvíle prožila letos v srpnu, kdy velká voda sužovala jižní Rusko, Německo, Rumunsko, Maďarsko, Slovensko, Švýcarsko, Rakousko i Českou republiku. Povodně však pokračují i v září. Počátkem tohoto měsíce byly před velkou vodou evakuovány desítky obyvatel jihozápadního Polska. A lidé z předměstí řeckých Atén byli letos vytopeni již potřetí. Ničivé deště se opět nevyhnuly ani Švýcarsku a Německu.
Evropu letos sužovaly živelné katastrofy
země počet mrtvých
Rusko 59
Německo 23
Česko 17
Rumunsko 11
Rakousko 8
Slovensko 1
</TEXT>
</DOC>
<DOC>
<DOCID>LN-20020911036</DOCID>
<DOCNO>LN-20020911036</DOCNO>
<DATE>09/11/02</DATE>
<GEOGRAPHY>VÍDEŇ</GEOGRAPHY>
<TEXT>
Odstupující rakouská vicekancléřka a šéfka vládní strany Svobodných (FPÖ) Susanne Riessová-Passerová včera navrhla, aby ji v čele FPÖ vystřídal Jörg Haider. Korutanský hejtman jako šéf Svobodných, "to by bylo dobré a jasné rozhodnutí", uvedla. Haider včera v korutanském Klagenfurtu řekl, že vedení FPÖ by měl převzít místopředseda strany a ministr obrany Herbert Scheibner. Sám Haider však nevyloučil, že by se mohl vrátit do čela strany. Tato možnost se stává stále reálnější vzhledem k tomu, že jak Haiderovi stoupenci, tak jeho straničtí kritici odmítají nabídku stanout v čele Svobodných. Haider tak včera vyvrátil vlastní tvrzení z předchozího dne, že Svobodné vést nechce. Noví lídři strany mají být zvoleni na mimořádném sjezdu 21. září. V neděli podala Riessová-Passerová demisi z vládní i stranické funkce. Lidovecký (ÖVP) kancléř Wolfgang Schüssel pak v pondělí prohlásil, že krizi by měly vyřešit předčasné volby. Ty se budou konat nejspíše v listopadu.
</TEXT>
</DOC>
<DOC>
<DOCID>LN-20020911037</DOCID>
<DOCNO>LN-20020911037</DOCNO>
<DATE>09/11/02</DATE>
<TITLE>
VOLBY V NĚMECKU 2002
</TITLE>
<GEOGRAPHY>BERLÍŃ</GEOGRAPHY>
<TEXT>
Necelé dva týdny před parlamentními volbami došlo v Německu k dramatickému zvratu volebních preferencí. Podle agentury Infratest dimap by totiž nyní sociální demokraty (SPD) kancléře Gerharda Schrödera volilo více Němců než opoziční koalici CDU/CSU bavorského premiéra Edmunda Stoibera. Všechny průzkumy provedené od počátku tohoto roku jinak předpovídaly Stoiberovo vítězství (Infratest dimap jej před měsícem ještě favorizoval o sedm procent) nebo předpovídaly stejný počet voličů u obou kancléřských kandidátů. V těchto dnech by však SPD dostala 39 procent hlasů voličů. A blok CDU/CSU jen 38. Volební analytici už nemluví pouze o tom, že nárůst Schröderových preferencí způsobily povodně, během kterých se kancléř osvědčil jako skvělý krizový manažer. Voliči rovněž oceňují jeho postoj k účasti Německa v plánované americké operaci proti iráckému diktátorovi Saddámu Husajnovi."Pod mým vedením nebude žádná vojenská intervence do Iráku," opakuje kancléř stále. To Stoiber účast Německa v protiiráckém tažení kategoricky nevyloučil. Téma intervence do Iráku dominovalo také jejich nedělnímu televiznímu střetu. Německý list Frankfurter Allgemeine Zeitung včera napsal, že Schröderův postoj k irácké intervenci, který jde ruku v ruce s kritikou americké zahraniční politiky, se líbí zejména nerozhodnutým voličům ve spolkových zemích bývalého komunistického východního Německa, neboť zde přetrvává určitý "antiamerikanismus". Podle německých médií přinesl Schröderovi další voliče i nedělní televizní duel. V tom podle agenturních průzkumů stávající kancléř jasně zvítězil. Stoiber sice působil kompetentně v otázkách daňové politiky a nezaměstnanosti, ale Schröder byl televizním divákům mnohem sympatičtější.
BERLÍŃ - Necelé dva týdny před parlamentními volbami došlo v Německu k dramatickému zvratu volebních preferencí. Podle agentury Infratest dimap by totiž nyní sociální demokraty (SPD) kancléře Gerharda Schrödera volilo více Němců než opoziční koalici CDU/CSU bavorského premiéra Edmunda Stoibera. Všechny průzkumy provedené od počátku tohoto roku jinak předpovídaly Stoiberovo vítězství (Infratest dimap jej před měsícem ještě favorizoval o sedm procent) nebo předpovídaly stejný počet voličů u obou kancléřských kandidátů. V těchto dnech by však SPD dostala 39 procent hlasů voličů. A blok CDU/CSU jen 38. Volební analytici už nemluví pouze o tom, že nárůst Schröderových preferencí způsobily povodně, během kterých se kancléř osvědčil jako skvělý krizový manažer. Voliči rovněž oceňují jeho postoj k účasti Německa v plánované americké operaci proti iráckému diktátorovi Saddámu Husajnovi."Pod mým vedením nebude žádná vojenská intervence do Iráku," opakuje kancléř stále. To Stoiber účast Německa v protiiráckém tažení kategoricky nevyloučil. Téma intervence do Iráku dominovalo také jejich nedělnímu televiznímu střetu. Německý list Frankfurter Allgemeine Zeitung včera napsal, že Schröderův postoj k irácké intervenci, který jde ruku v ruce s kritikou americké zahraniční politiky, se líbí zejména nerozhodnutým voličům ve spolkových zemích bývalého komunistického východního Německa, neboť zde přetrvává určitý "antiamerikanismus". Podle německých médií přinesl Schröderovi další voliče i nedělní televizní duel. V tom podle agenturních průzkumů stávající kancléř jasně zvítězil. Stoiber sice působil kompetentně v otázkách daňové politiky a nezaměstnanosti, ale Schröder byl televizním divákům mnohem sympatičtější.
</TEXT>
</DOC>
<DOC>
<DOCID>LN-20020911038</DOCID>
<DOCNO>LN-20020911038</DOCNO>
<DATE>09/11/02</DATE>
<GEOGRAPHY>BRATISLAVA</GEOGRAPHY>
<TEXT>
Bývalý tělesný strážce Udaje, nejstaršího syna iráckého diktátora Saddáma Husajna, prý chce požádat na Slovensku o politický azyl. Tvrdí to včerejší vydání slovenského listu Pravda s odvoláním na nejmenovaný, ale spolehlivý zdroj ze zpravodajských služeb. Iráčana i s manželkou, která dobře ovládá angličtinu, zadrželi příslušníci cizinecké a hraniční policie minulý týden u Sečovců spolu se skupinou ilegálních migrantů. Nyní se všichni nacházejí v utečeneckém táboře Adamov. Šéf migračního úřadu ministerstva vnitra Bernard Priecel na toto téma odmítl diskutovat s odvoláním na zákon o ochraně osobních údajů. Skepticky však podotkl, že mnozí z utečenců si vymýšlejí, aby žádost o azyl měla šanci uspět.
</TEXT>
</DOC>
<DOC>
<DOCID>LN-20020911039</DOCID>
<DOCNO>LN-20020911039</DOCNO>
<DATE>09/11/02</DATE>
<GEOGRAPHY>ORLANDO</GEOGRAPHY>
<TEXT>
Neteř amerického prezidenta George W. Bushe opět vyšetřuje policie - našla u ní totiž dva gramy kokainu. Noelle Bushová se přitom ze své závislosti na drogách léčí ve speciálním ústavu v Orlandu. Přechovávání kokainu je podle amerických zákonů trestné. Policie Bushovu neteř ovšem do včerejších večerních hodin nezadržela a ta zůstala v orlandském ústavu. Bushová byla zadržena policií poprvé v lednu, když se na padělaný předpis pokusila zakoupit prášky mající účinek drogy. V červenci byla dokonce na tři dny poslána do vězení. V ústavu, kde se léčí, u ní totiž našli léky, které lze získat pouze na předpis. Otec Noelle Bushové, floridský guvernér Jeb Bush, se včera k incidentu odmítl vyjádřit.
</TEXT>
</DOC>
<DOC>
<DOCID>LN-20020911040</DOCID>
<DOCNO>LN-20020911040</DOCNO>
<DATE>09/11/02</DATE>
<TITLE>
Švýcarsko se stalo členem OSN. Švýcarsko bylo včera přijato za 190. člena Organizace spojených národů. Alpská republika se odmítala stát členem OSN (právě tak jako kterékoliv jiné organizace) proto, že by tak byla ohrožena její neutralita.
</TITLE>
<TEXT>
Izrael odebral občanství za trest. Izraelské skupiny na ochranu lidských práv včera odsoudily novou vládní politiku, na jejímž základě byl v pondělí zbaven izraelského občanství Nihád abú Kišak. Jde o Araba odsouzeného za pomoc palestinským sebevražedným útočníkům.
Našel se Mečiarův věřitel. Deset dní před slovenskými volbami se objevil muž, který prý půjčil Vladimíru Mečiarovi hotově přes čtyři desítky milionů korun na rekonstrukci jeho vily v Trenčianských Teplicích. Věřitelem má být německý podnikatel Peter Ziegler.
</TEXT>
</DOC>
<DOC>
<DOCID>LN-20020911041</DOCID>
<DOCNO>LN-20020911041</DOCNO>
<DATE>09/11/02</DATE>
<TEXT>
Nejméně 50 mrtvých a 150 zraněných si vyžádalo železniční neštěstí ve východoindickém státě Bihár. Na mostě u města Rafigandž v pondělí vykolejil luxusní rychlík. Jeden z vagonů spadl do řeky, tři zůstaly viset na mostě a řada dalších byla poškozena. Podle některých informací za útokem stáli tamní maoističtí povstalci ze Skupiny lidové války (PWG), kteří však zatím na (chudé) civilisty neútočili.
</TEXT>
</DOC>
<DOC>
<DOCID>LN-20020911042</DOCID>
<DOCNO>LN-20020911042</DOCNO>
<DATE>09/11/02</DATE>
<TITLE>
Česká společnost zažila po 11. září příjemné provětrání veřejného prostoru
</TITLE>
<TEXT>
Výročí, zejména ta tragická, nastavují vzpomínajícím rafinovanou past kýčovitého patosu, které se dá jen stěží vyhnout. Jedenácté září je výjimečné tím, že první nešťastníci začali do kunderovské "pasti druhé slzy" padat už pár dní po pádu newyorských mrakodrapů. Je zajímavé, i když vlastně typické, že velikost této sebedojímavé slzy rostla přímo úměrně se vzdáleností od epicentra události a nepřímo úměrně s velikostí té které země. Česká republika má smůlu, že se v ní oba směry úměry sbíhají v jedné z nejhorších kombinací. Ale nejspíš v tom nebudeme sami.
</TEXT>
<HEADING>
Historie pořád žije
</HEADING>
<TEXT>
Pár autorů si už během posledního roku stačilo všimnout, že přebytek neupřímného, protože předem promyšleného patosu, který po 11. září vybujel v nebývalém množství, souvisí se společností obrazů, v níž žijeme. Možná že soucit a spoluúčast už nelze v tomto světě vybudit jinak než prostřednictvím opakování tragických záběrů, které dokážou zasáhnout tak hluboko a při patřičné frekvenci vydrží tak dlouho. S ročním odstupem se už můžeme v klidu a bez předsudků podívat na to, jak se tyto obrazy silné intenzity v mnoha z nás překotně měnily v rozvášněné pohyby těla a následně v jasné, radikálně agresivní názory. Ve chvíli přehlédly celý svět v jeho složitosti - žijeme přece v globální vesnici, kde New York leží hned vedle Prahy, a je proto v podobném nebezpečí. V televizních, novinových a rozhlasových debatách se objevovalo dost hysterického mudrování o střetu civilizací, o ohroženém dědictví Západu a o potřebě vnutit cizím, co naše jest. Konečně světově uznávaný profesor politologie Francis Fukuyama to řekl jasně - dokud v islámských zemích nezvítězí dějinně spravedlivý pokrok demokracie a volného trhu (co se těmito pojmy rozumí, z jakých neproblémových soudů vycházejí, už se americký politolog neptá), nebude klid. Fukuyamova ideologie vstala z mrtvých s novou náboženskou silou, kterou v ní už na začátku 90. let se svou pověstnou pečlivostí rozeznal francouzský filozof Jacques Derrida (pasáže o Fukuyamovi v Derridově knize Marxova strašidla lze doporučit všem nadšeným přívržencům populárního politologa). Fukuyama nemusel nic přepisovat, pouze dodal, že Konec dějin - onen klid, politicko-ekonomická nirvána - nastane později, s modernizací zemí islámu, které v jeho teorii předtím hrály roli pouhé výjimky, úchylky či anomálie, kterou se není třeba zaobírat, neboť pouze potvrzuje železné pravidlo Dějin. A pak, bude to asi trochu víc bolet. Historie prostě pořád žije, i když už dlouho pobýváme na jejím konci. Odtud pramení i nová fascinace Fukuyamou (Marxem), kterou po 11. září prožila i Česká republika. Konečný cíl, eschaton, Endlösung, byl dosažen. Jenom z teorie musí přejít do praxe. Jak říkával Marx - svět už nelze jen vykládat, je třeba jej měnit. Ale je to teď o to snazší, že máme dopředu vymyšleno jak.
</TEXT>
<HEADING>
Obrazová terapie
</HEADING>
<TEXT>
Znovuzrození nebezpečných starých ideologií a zkušenost intenzivních vypjatých debat jsou pro českou společnost tím nejdůležitějším poučením (pozitivním i negativním), které jí dění po 11. září přineslo. Veřejný prostor, jindy zavalený balastem a bizarními drobnostmi, náhle plnila témata zásadního významu. Oživovaly se kořeny západní civilizace, mluvilo se o morálce, spravedlnosti a právu na odvetu. Do mediální prázdnoty, která snese prakticky cokoliv, padaly často hrozivé věci. Byl to zmatek, ostrý postmoderní guláš frází, diplomatických provolání, vyrovnaných postojů, inteligentních reflexí a fašizujících výpadů. Ale bylo to přitažlivé a živé. Něco jako první neurovnaný syrový materiál, jenž se zrodil samovolnou obrazovou terapií, která ještě nepokročila do stadia výkladu a rozumění. Probírat se znovu touto záplavou vnitřního přetlaku společnosti připomíná masochistické hody, ale stojí za to. Může to být inspirativní nejen pro profesionální vykladače (sociology, politology, psychiatry), nýbrž i pro všechny, kdo před návštěvou psychologa dávají přednost vlastní objevitelské práci. Ale pryč s ironií. Závěr "výročního komentáře" si žádá vážnější tón a projevy úcty k mrtvým. Lze to však provést bez směšného patosu? Těžko. Nezbývá proto než konečně přestat a raději aspoň na chvíli prostě mlčet.
Znovuzrození nebezpečných starých ideologií a zkušenost intenzivních vypjatých debat jsou pro českou společnost tím nejdůležitějším poučením (pozitivním i negativním), které jí dění po 11. září přineslo. Veřejný prostor, jindy zavalený balastem a bizarními drobnostmi, náhle plnila témata zásadního významu. Oživovaly se kořeny západní civilizace, mluvilo se o morálce, spravedlnosti a právu na odvetu. Do mediální prázdnoty, která snese prakticky cokoliv, padaly často hrozivé věci. Byl to zmatek, ostrý postmoderní guláš frází, diplomatických provolání, vyrovnaných postojů, inteligentních reflexí a fašizujících výpadů. Ale bylo to přitažlivé a živé. Něco jako první neurovnaný syrový materiál, jenž se zrodil samovolnou obrazovou terapií, která ještě nepokročila do stadia výkladu a rozumění. Probírat se znovu touto záplavou vnitřního přetlaku společnosti připomíná masochistické hody, ale stojí za to. Může to být inspirativní nejen pro profesionální vykladače (sociology, politology, psychiatry), nýbrž i pro všechny, kdo před návštěvou psychologa dávají přednost vlastní objevitelské práci. Ale pryč s ironií. Závěr "výročního komentáře" si žádá vážnější tón a projevy úcty k mrtvým. Lze to však provést bez směšného patosu? Těžko. Nezbývá proto než konečně přestat a raději aspoň na chvíli prostě mlčet.
</TEXT>
</DOC>
<DOC>
<DOCID>LN-20020911043</DOCID>
<DOCNO>LN-20020911043</DOCNO>
<DATE>09/11/02</DATE>
<TITLE>
"Newyorský poslanec" ČSSD posílil ODS
</TITLE>
<TEXT>
Poslanec Jan Kavan si ve čtvrtek "hodí áčko". Při důležitém hlasování o povodňovém balíčku tím vládní koalici připraví o nejtěsnější většinu jednoho hlasu. To je dobrá zpráva pro všechny, kterým se nelíbí vládou navrhovaná vyšší daň pro bohaté či škrty v dotacích pro nestátní sociální ústavy. Kavanova absence tudíž nahrává především občanským demokratům. Přičtěme k tomu váhavý postoj poslanců US-DEU a můžeme konstatovat, že vládní povodňový balíček projde jen spodporou komunistů. Tomu nelze než zatleskat. Jinak věc vnímají socialisté. Šéf poslaneckého klubu ČSSD Milan Urban už zjevně pochopil, že se jeho strana musí poslance-neposlance Kavana zbavit. Proto chce požádat své "ovečky", aby Kavana vyzvaly krezignaci na poslanecký mandát. Získat pro tento záměr podporu stranického předsedy a šéfa vlády Vladimíra Špidly zřejmě nebude těžké. Jinak by Špidla těžko mohl vyzývat své koaliční partnery v US-DEU, aby těžko zvladatelnou Hanu Marvanovou zas a znova před každým důležitým hlasováním umravňovali ve prospěch vládních návrhů. Kavanův odchod z Poslanecké sněmovny by sociální demokracii prospěl i jinak. Všechny Kavanovy skandály (a že jich je požehnaně) teď velmi poškozují nejen osobu předsedy Valného shromáždění OSN, ale i Špidlovu stranu. Záleží-li Kavanovi alespoň trochu na pověsti jeho strany, pak výzvu k rezignaci bezpochyby vyslyší. Rozhodne-li se opačně, může Kavan plnohodnotně nahradit někdejšího poslance Jozefa Wagnera, který držel v šachu druhou Klausovu vládu až do jejího pádu v roce 1997.
</TEXT>
</DOC>
<DOC>
<DOCID>LN-20020911044</DOCID>
<DOCNO>LN-20020911044</DOCNO>
<DATE>09/11/02</DATE>
<TITLE>
Ekonomika roste pomaleji, než se čekalo
</TITLE>
<TEXT>
Výsledek růstu HDP za druhé čtvrtletí je nejhorší od roku 1999. Hospodářství České republiky rostlo v prvním čtvrtletí podle revidovaných výsledků o 2,8 procenta. Ve druhém kvartále jen o 2,5 procenta. Jde o další důkaz postupného zpomalování. A bude ještě hůř! Zpomalení tempa růstu totiž zjevně nebude poslední. Alespoň v první fázi se do údajů promítne "záplavová vlna" a pomalé oživování ekonomik evropské patnáctky. Povodně firmám způsobily výpadky provozu nebo úplné zastavení výroby. Kompenzaci by mohly poskytnout jen práce na obnově infrastruktury či výstavba nového bydlení. Dech dochází i tahounovi tuzemského HDP - spotřebě domácností. Ta ještě v prvním čtvrtletí meziročně vzrostla o 4,1 procenta. Ve druhém čtvrtletí už jen o 3,6 procenta. Neveselé vyhlídky na trhu práce české domácnosti k velkému utrácení totiž zrovna nemotivují. Nepříznivá data o maloobchodních tržbách a stoupající míře nezaměstnanosti dávají ekonomům do ruky argumenty, které zdůvodňují pesimistické odhady pro 3. čtvrtletí i celý letošní rok. Spotřeba se na HDP podílí totiž 60 procenty. Česká ekonomika tak jde znovu proti proudu. Z Maďarska, Litvy, Estonska i ze zemí Evropské unie, Spojených států či Kanady přicházejí zprávy o zlepšování hlavního ukazatele hospodářského růstu. Na definitivní soudy je ale možná ještě brzy. Přesnost aktuálních dat totiž snížila právě povodeň. Hospodaření firem se jen odhadovalo. Zpřesněné údaje budou navíc k dispozici až v prosinci - prioritou ČSÚ budou komunální volby. Zbývá jen doufat, že čekání na prosincový zázrak nedopadne stejně jako čekání na Godota.
</TEXT>
</DOC>
<DOC>
<DOCID>LN-20020911045</DOCID>
<DOCNO>LN-20020911045</DOCNO>
<DATE>09/11/02</DATE>
<TITLE>
Vysílací rada versus smysl pro spravedlnost
</TITLE>
<TEXT>
Omezování Vladimíra Železného by podle Rady pro rozhlasové a televizní vysílání nebylo správné. "Ať už je míra vlivu kandidáta na veřejnost jakákoli, snaha omezovat tento vliv zastavením konkrétního pořadu by byla nad rámec zákona, a tedy neslučitelná se zásadami demokratické společnosti," říká se ve včerejším stanovisku. S tímhle výkladem radikálně nesouhlasí ministr kultury. Opírá se o zákon o rozhlasovém a televizním vysílání, nařizující, aby nebyla ve vysílání zvýhodňována žádná strana, žádná názorová skupina. Rada se domnívá, že když se ředitel nebude zmiňovat o svém politickém angažmá, je vše v pořádku. Když pan Železný mluví ve svém pořadu o dotacích zemědělcům, o EU či o víně nebo včelách, nejedná se o žádnou agitaci, tvrdí rada. Člověk musí být hodně prostoduchý, aby neviděl rozpor v názorech rady. Copak má pravidelnou půlhodinovou "one-man show" na nejsledovanější televizi každý z Železného konkurentů? Rada včera opět demonstrovala svůj specifický smysl pro spravedlnost.
</TEXT>
</DOC>
<DOC>
<DOCID>LN-20020911046</DOCID>
<DOCNO>LN-20020911046</DOCNO>
<DATE>09/11/02</DATE>
<TITLE>
Cenou za nadměrné příjmy státu je pomalý růst
</TITLE>
<TEXT>
Velkou iluzí je názor, že "stát má málo peněz". Omyl. Stát vybere na daních tolik, kolik zhruba odpovídá průměru vyspělých zemí, tj. přibližně 40 % hrubého domácího produktu. Státům, které mají výkonnou státní správu a rozumný sociální systém, tato částka pohodlně stačí. Pokud nestačí Česku, znamená to, že bychom měli urychleně něco dělat s efektivitou veřejných služeb a provést reformu sociálního systému. V prostředí zdravých veřejných financí by povodně byly financovány prostou emisí dluhopisů, která by nevzbudila žádné vzrušení. Nemusely by být zvyšovány žádné daně. Je zajímavé, že daňové úpravy byly oznámeny ještě před zveřejněním zpřesněných odhadů výše škod. Povodně jsou tedy spíše záminkou než hlavním důvodem.
</TEXT>
<HEADING>
Mírně nadějné zjištění
</HEADING>
<TEXT>
Zmíněné "úpravy" znamenají z větší části zvýšení daní. Snížení sazby daně z příjmu právnických osob počínaje rokem 2004 nicméně ukazuje, že pojem "Lafferova křivka" přece jen není ministrovi financí a vládě cizí. To je uprostřed všech špatných zpráv mírně nadějné zjištění. Všechny vyspělé státy však od poloviny 80. let snížily daňové sazby z příjmů nejen právnických, ale též fyzických osob. Přitom vzrostly jejich daňové výnosy. Ve světě ostatně převládá tendence k méně progresivním daňovým strukturám. Zavedení pátého daňového pásma (tzv. milionářské daně) je krok, který směřuje proti těmto trendům. Z ekonomického hlediska jde o bezvýznamný krok. Z politického hlediska jde zřejmě o uspokojení nižších příjmových vrstev, které se budou cítit roztrpčeny zvýšením dolního pásma DPH. Zvýšení sazby daně z přidané hodnoty je na rozdíl od daní z příjmů spolehlivým způsobem, jak zvýšit příjmy státního rozpočtu. Uchýlila se k němu kdysi i Margaret Thatcherová. I zvyšování sazeb však má své hranice. Vyšší daně mohou omezit spotřebu a zpomalit růst ekonomiky, což je zvláště nepříjemné v podmínkách poklesu růstové dynamiky EU. Kromě toho je zvýšení daní ze stavebních prací vzápětí po povodních mírně řečeno diskutabilním krokem. Jednou z posledních nadějí vlád ve finanční nouzi je spotřební daň. Kuřáci a pijáci jsou snadným terčem. Zde ovšem vláda rozlišuje. Český pivař a moravský vinař jsou chráněné druhy, kdežto do kuřáků a pijáků tvrdého alkoholu je možné se pustit celkem bez obav. Dokonce se sympatiemi větší části veřejnosti. Ale i tato ulička je nakonec slepá: hranice jsou otevřené a pašeráci agilní.
</TEXT>
<HEADING>
Slepá ulička
</HEADING>
<TEXT>
Oč méně prostoru je pro zvyšování standardních daní, o to více se hovoří o zvyšování jiných daní - z vlastnictví nemovitostí a z dědictví. Někteří levicoví ekonomové se do této slepé uličky vrhli jako smečka nadržených ohařů na liščí stopu. Důvodem je pustá ideologie. Ani v zemích, kde daň z nemovitostí má tradici (Británie, USA), nepředstavuje zásadní zdroj příjmů veřejných rozpočtů. Morální závadnost "daně ze smrti", jak dědickou daň přiléhavě nazývají američtí republikáni, je zřejmá. Jen velmi bezcitný člověk by mohl prosazovat její zvýšení. Obě tyto daně bychom měli zrušit úplně. Naší zemi, kde je domácí soukromý kapitál velmi slabý, by to jen prospělo. Kromě toho, čím méně existuje různých typů daní, tím menší jsou náklady na jejich výběr. Úpravou daňových sazeb nelze v krátké době radikálně zvýšit příjmy státu. Každé zvýšení daňových sazeb vyvolá příslušnou reakci: pokles ekonomické aktivity, pašování, růst podílu šedé ekonomiky, daňové úniky atd. Každá výhoda něco stojí, byť ne vždy je cena na první pohled zcela zřetelná. Cenou za nadměrné příjmy státu je pomalý růst. Pokud by se vláda rozhodla zvýšit daňovou kvótu (celkový objem vybraných daní), zaplatí za to ekonomika slabším výkonem v delší perspektivě. Nynější složená daňová kvóta okolo 40 % HDP odpovídá potenciálnímu trendu růstu ekonomiky kolem 3 % ročně, což je málo. Dlouhodobě je objem vybraných daní maximalizován nízkými daňovými sazbami, které stimulují hospodářský růst. Abychom vytvořili dostatečný růstový potenciál nutný k vyrovnání výkonnosti západních ekonomik, potřebovali bychom snížit daňovou kvótu pod 35 % HDP, což je případ například USA, Austrálie, Irska nebo Švýcarska. Doufat v takto příznivý vývoj by však zřejmě bylo vůbec největší iluzí.
Oč méně prostoru je pro zvyšování standardních daní, o to více se hovoří o zvyšování jiných daní - z vlastnictví nemovitostí a z dědictví. Někteří levicoví ekonomové se do této slepé uličky vrhli jako smečka nadržených ohařů na liščí stopu. Důvodem je pustá ideologie. Ani v zemích, kde daň z nemovitostí má tradici (Británie, USA), nepředstavuje zásadní zdroj příjmů veřejných rozpočtů. Morální závadnost "daně ze smrti", jak dědickou daň přiléhavě nazývají američtí republikáni, je zřejmá. Jen velmi bezcitný člověk by mohl prosazovat její zvýšení. Obě tyto daně bychom měli zrušit úplně. Naší zemi, kde je domácí soukromý kapitál velmi slabý, by to jen prospělo. Kromě toho, čím méně existuje různých typů daní, tím menší jsou náklady na jejich výběr. Úpravou daňových sazeb nelze v krátké době radikálně zvýšit příjmy státu. Každé zvýšení daňových sazeb vyvolá příslušnou reakci: pokles ekonomické aktivity, pašování, růst podílu šedé ekonomiky, daňové úniky atd. Každá výhoda něco stojí, byť ne vždy je cena na první pohled zcela zřetelná. Cenou za nadměrné příjmy státu je pomalý růst. Pokud by se vláda rozhodla zvýšit daňovou kvótu (celkový objem vybraných daní), zaplatí za to ekonomika slabším výkonem v delší perspektivě. Nynější složená daňová kvóta okolo 40 % HDP odpovídá potenciálnímu trendu růstu ekonomiky kolem 3 % ročně, což je málo. Dlouhodobě je objem vybraných daní maximalizován nízkými daňovými sazbami, které stimulují hospodářský růst. Abychom vytvořili dostatečný růstový potenciál nutný k vyrovnání výkonnosti západních ekonomik, potřebovali bychom snížit daňovou kvótu pod 35 % HDP, což je případ například USA, Austrálie, Irska nebo Švýcarska. Doufat v takto příznivý vývoj by však zřejmě bylo vůbec největší iluzí.
</TEXT>
</DOC>
<DOC>
<DOCID>LN-20020911047</DOCID>
<DOCNO>LN-20020911047</DOCNO>
<DATE>09/11/02</DATE>
<TITLE>
Ad LN 7. 9.: Šance Miloše Zemana na úřad prezidenta klesají
</TITLE>
<TEXT>
Na rozdíl od pana Ratibora Majzlíka považuji Petra Pitharta za nejlepšího kandidáta na prezidenta. To, že byl od svých devatenácti do 25 let v KSČ (od roku l961 do l968), mně vůbec nevadí. Petr Pithart už den po obsazení, přímo v srpnu l968, připravoval vydání Literárních novin a pak se angažoval již jen a jen proti KSČ. Pouze "zázračné, předčasně dospělé dítě" nebo úplný blbec si zachovávají nezměněné názory po celý život, protože se myšlenkově nevyvíjejí. Kádrovat lidi skrze jejich minulost, odsuzovat je za to, že jeden měl tatínka továrníka a druhý třeba člena Agrární strany, to patří do způsobu uvažování lidí kolem pana Grebeníčka!
</TEXT>
</DOC>
<DOC>
<DOCID>LN-20020911048</DOCID>
<DOCNO>LN-20020911048</DOCNO>
<DATE>09/11/02</DATE>
<TITLE>
Ad LN 7. 9.: Kasal má novou funkci pilot bojového letounu
</TITLE>
<TEXT>
"Tak jak jste, letci, připraveni bránit vzdušný prostor před teroristy?" zažertoval politik Kasal. "Dobře, pane politiku!" zažertovali piloti. Takto se před aliancí bezostyšně promenujeme ve dnech, které ukážou opravdovou míru naší odhodlanosti a připravenosti bránit vzdušný prostor nad svým, v listopadu velice exponovaným teritoriem. Po totální eliminaci zkušených pilotů s vysokým morálním i odborným kreditem nastupují do stínových stíhaček a stínových bombardérů stínoví piloti. Zeptal se někdo, jak se cvičí scénáře potenciálního napadení ze vzduchu? A cvičí se vůbec?
</TEXT>
</DOC>
<DOC>
<DOCID>LN-20020911049</DOCID>
<DOCNO>LN-20020911049</DOCNO>
<DATE>09/11/02</DATE>
<TITLE>
Ad LN 7. 9.: Klause bych ještě neodepisoval
</TITLE>
<TEXT>
Rozhovor mě velmi zklamal. Jsem si jistý, že novinářka svůj úkol nezvládla. V podtitulku je tento politik prezentován jako exposlanec, exministr a úřadující předseda US-DEU. Zůstalo jenom u posledního. Jednu repliku končí: "... byl jsem ministr financí, předseda bankovní rady..." Okamžitě mě však napadají výraznější role: hrobař KDS, školství, ODS, a jak se mně to jeví, tak také US-DEU. Ve všech rolích se pan Pilip jeví jako brouk Pytlík: vše zná, všemu rozumí a všechno viděl v kině. Myslím, že právě oněch deset let, kdy je Ivan Pilip v politice a měl možnost něco dokázat, je až až na to, aby svou politickou dráhu ukončil. Je na čase, aby pracoval za sebe a za své.
</TEXT>
</DOC>
<DOC>
<DOCID>LN-20020911050</DOCID>
<DOCNO>LN-20020911050</DOCNO>
<DATE>09/11/02</DATE>
<TITLE>
Ad LN 7. 9.: Klause bych ještě neodepisoval
</TITLE>
<TEXT>
Je pozoruhodné, jak hladce US-DEU přistupuje na návrhy socialistů ohledně zvyšování daní. Před volbami do Poslanecké sněmovny Koalice deklarovala pět zásad, za jakých je ochotna vstoupit do vlády. Volební výsledek, totiž fiasko, rozškubal toto "zásadní" prohlášení na cáry. V pudu politické sebezáchovy unionisté (kterým jejich lidovečtí bratři pěkně vylovili rybník) kývli na věci předtím jen těžko myslitelné, za což dostali jen nepatrné krajíce z mocenského bochníku. O tom, že následky ničivých povodní je třeba náležitě řešit, není snad mezi nikým sporu. Názory na provedení se však mohou lišit. Jelikož má ČSSD největší mandát, hraje se podle jejích not. Někdy však, bohužel, v rámci nezbytných a nutných opatření, prosazuje ve svých krocích věci, které jdou nad rámec a které by za normální situace prosazovala poněkud obtížněji. Lidovci jim zobou z dlaně a unionistům už také pomalu začíná "chutnat", ono jim vlastně chutnat musí. Za pár nepatrných ústupků odkývají vše, co jim je předloženo. Ivan Pilip v rozhovoru v LN o tom mluvil jako o kompromisu, ale toto má ke kompromisům hodně daleko. Stejně daleko má i tvrzení, že unionisté mají větší vliv na současné dění než ODS. Oni stále nemůžou pochopit, že jejich účast ve vládě je snad jediným plusem z projektu zvaného Koalice. S tak malým mandátem nemůžou vzdorovat dominující ČSSD, která má v záloze pro své levicové projekty podporu KSČM. Ale jak z toho bludného kruhu ven? Bude se muset objevit nějaký princ, protože unionistický strom už začíná zarůstat trním.
</TEXT>
</DOC>
<DOC>
<DOCID>LN-20020911051</DOCID>
<DOCNO>LN-20020911051</DOCNO>
<DATE>09/11/02</DATE>
<TITLE>
Ad LN 9. 9.: Pomoci nepřišel nikdo
</TITLE>
<TEXT>
Za prvé: Autorem vidění "příživníci v nažehlených oblecích" nebyli funkcionáři Syndikátu novinářů, ale návštěvníci jeho sídla. Za druhé: Je bezesporným faktem, že Syndikát novinářů České republiky zaměstnává v současné době jedinou úřednici, jeho předseda a místopředsedové vykonávají činnost bez nároků na mzdu a jakoukoli odměnu, sekretářky a tajemníky syndikát prostě nemá. Autor narazil ve vyklízeném sklepě objektu, jenž syndikátu nepatří, na věci po Mezinárodní organizaci novinářů, která zde svého času sídlila, a po Svazu československých novinářů. Bývá zvykem, že si novinář napřed ověří fakta, která hodlá použít. Štěpán Kotrba se tím zřejmě nezdržuje.
</TEXT>
</DOC>
<DOC>
<DOCID>LN-20020911052</DOCID>
<DOCNO>LN-20020911052</DOCNO>
<DATE>09/11/02</DATE>
<TEXT>
Premiér Špidla svými rozvážnými a rozhodnými slovy v době povodně získal hodně na popularitě. Je už sice po dramatu, vláda však na vlně popularity jede dál. Rozjíždí radikální socializační program. Kdo se nynější ofenzivě reálného socialismu postaví do cesty? ODS? Unionisté a lidovci přistoupí na každý "kompromis", který jim sociální demokracie nabídne, nebo spíš nadiktuje. Občanská demokracie v rámci opoziční smlouvy byla přece jen silnějším oponentem Zemanovy vlády, než jsou nyní unionističtí a lidovečtí ministři Špidlovy vlády. Poslancům ODS se vyčítá, že často hlasují "společně s komunisty". Zamlčuje se však proč. Důvody mají opačné. Komunisté hlasují proti vládě, protože jim jsou její kroky málo levičácké, ODS hlasuje proti, protože vláda nás vede příliš nalevo. Mnohem víc nalevo, než svým voličům sociální demokracie slibovala před volbami.
</TEXT>
</DOC>
<DOC>
<DOCID>LN-20020911053</DOCID>
<DOCNO>LN-20020911053</DOCNO>
<DATE>09/11/02</DATE>
<TITLE>
Ad LN 9. 7.: Dostál: Odvolat vysílací radu
</TITLE>
<TEXT>
Trochu mě zarazilo vyjádření, že kandidatura pana Železného vyvolala mezi znojemskými kandidáty paniku. Vzhledem k tomu, že se mě to jako jedné z kandidátů týká, vám musím sdělit, že nemám žádný důvod k panice. Svoji voličskou základnu zde mám díky své dlouholeté práci ve prospěch okresu (od roku 1990), a na rozdíl od pana Železného nemusím nikoho přesvědčovat, že problémy okresu řeším nebo chci řešit, za mě hovoří výsledky mé práce zejména ve školství. Jen pro informaci - nemám a nikdy jsem neměla v úmyslu odstoupit jako pan Sedlák. Pan Železný je pro mě jeden z konkurentů jako každý jiný.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020911054</DOCID>
<DOCNO>LN-20020911054</DOCNO>
<DATE>09/11/02</DATE>
<TITLE>
Vzpomínám na New York a ptám se, s kým válčíme
</TITLE>
<TEXT>
Neubráním se smutnému pocitu, že bych chtěl být tam, v Americe. Toužím po tom mnohem víc než kdykoliv jindy. Snad bych tam byl alespoň k něčemu platný. Ale hlavně toužím po tom, abych tam vůbec byl. Podívám se na obrázky, na obrovský mrak šedého kouře pokrývající celý ostrov Manhattan, jako kdyby to byl připálený koláč, a uvědomuji si: Jsme ve válce. Můj mozek by si to rád vryl do paměti, je na to připraven. Kdybych ovšem nemusel odpovědět na jedinou otázku. S kým vlastně mám válčit?
Rick Jervis, Hospodářské noviny, 12. 9. 2001
</TEXT>
<HEADING>
Odpověď musí být tvrdá
</HEADING>
<TEXT>
Je to mimořádně zákeřné násilí, které se bytosti zvané člověk vrývá pod kůži, zapisuje přímo do těla a totálně jím otřese. Teroristický útok na Spojené státy, na bohaté centrum Manhattanu, není zjevně náhodná akce několika šílenců, kteří se rozhodli bezmyšlenkovitě ničit a zabíjet. Je to útok systematický, promýšlený a velmi přesně cílený. Pokořeny měly být nejen Spojené státy jako takové, ale i Spojené státy jako symbol demokracie a západní civilizace. Letadla nořící se do věží Světového obchodního centra naznačila, jak nesamozřejmá je jistota, že tato demokratická kultura je dostatečně chráněna.
Petr Fischer, Martin Zvěřina Lidové noviny, 12. 9. 2001
</TEXT>
<HEADING>
Konec jistot. Musíme s tím žít
</HEADING>
<TEXT>
Z trosek newyorských mrakodrapů i ruin Pentagonu se včera ještě kouřilo, ale již bylo zřejmé, že útok na Spojené státy změní běh následujících roků a možná desetiletí. Pozná to každý, ať už cestuje s americkým pasem, žije na Blízkém východě nebo se jen chystá letět z Prahy do Stockholmu. Vstupujeme do éry "šedé války", která přišla po válce světové a studené. Víme už, že existuje nepřítel, ale nevíme, kdo jím je. Nemá tvář ani zřejmý cíl. V této éře bude jiný i pohled Ameriky na svět a na její místo v ní.
Milan Vodička, Mladá fronta Dnes, 13. 9. 2001
</TEXT>
<HEADING>
Jsme ve válce
</HEADING>
<TEXT>
Útok na New York a Washington byl útokem také na Prahu. Všichni jsme Američané, řekl před několika dny jeden německý politik. Platí to i pro Čechy. Jeden za všechny, všichni za jednoho, praví hlavní heslo Severoatlantické aliance. Jsme na jedné lodi a ta loď byla zasažena. Spojené státy byly napadeny, a to způsobem, který odpovídá vyhlášení války. Tím byla vyhlášena válka i České republice.
Luboš Palata, Hospodářské noviny, 14. 9. 2001
</TEXT>
<HEADING>
Útok na nás všechny
</HEADING>
<TEXT>
Válka a okupace tvoří nedílnou součást dějin českých zemí i Československa. V USA naproti tomu bereme jako samozřejmost, že je naše země nedobytná. Amerika je proti vnějšímu útoku odolná. Odtud pochází i známé sousloví "pevnost Amerika". S výjimkou války s Velkou Británií v roce 1812 nebyl americký kontinent nikdy napaden zvnějšku žádným rozsáhlým válečným aktem. To se v úterý ve 14.53 středoevropského času změnilo. Pevnost Amerika byla navždy zničena. Najednou, během několika krátkých vteřin měli Američané a Evropané společného mnohem víc, než když se v úterý ráno probudili. Útok na budovy Světového obchodního centra byl útokem na vás, na mne, téměř na každého, koho znáte.
Jonathan Terra, Lidové noviny, 14. 9. 2001
</TEXT>
<HEADING>
Mrakodrapy
</HEADING>
<TEXT>
Kéž by se toto aspoň nevysílalo, bylo zakázáno psát o tom a bylo to zamlčeno tak, jako by se to nestalo a nesmělo stát. Smělo-li se, pak je správné, že se to stalo! Neboť jak jinak dokázat, že se to nesmělo? Vysíláním plní se účel toho teroru. Už za války íránsko-irácké jsem, bez významu, napsal: světe, nevšímej si jich, nevydávej o nich zprávy. Mělo by i teď nastat ticho: s vyloučením tisku najít pachatele a zničit je exemplárně bez titulu, beze jména, beze zprávy. A potom je fáze zpytování svědomí. A hledání slov a styků s těmi, kteří nás považují za nepřátele. Koho nás: křesťany a židy? Jak my se tu rozlišíme podle stupně viny? Vždyť já nic nemám! A koho jim vydáme za viníka?
Ludvík Vaculík, Lidové noviny, 15. 9. 2001
</TEXT>
</DOC>
<DOC>
<DOCID>LN-20020911055</DOCID>
<DOCNO>LN-20020911055</DOCNO>
<DATE>09/11/02</DATE>
<TITLE>
Očekávání, že se média po 11. září promění, se v žádném ohledu nenaplnila
</TITLE>
<TEXT>
Dnešní noviny jsou na pohled hodně podobné těm, které vyšly bez jednoho dne přesně před rokem. Články o teroristických útocích mají menší titulky a fotografie hořících mrakodrapů zabírají v tisku skromnější plochu, ale je téměř jisté, že prakticky ve všech denících i týdenících na světě je tento týden opět najdeme. Tím ale podobnost mezi dnešními a rok starými novinami končí. S nadsázkou se dá říct, že jakkoliv noviny a televize referují s ročním odstupem o stejné události, koncentruje v sobě loňský přístup to dobré a letošní naopak to špatné, co v sobě média mají. Tím dobrým rozumějme poctivou snahu popisovat události a lidské příběhy. Zjednodušeně řečeno referovat o realitě. Tím špatným pak nutkavou touhu realitu vytvářet. Teroristické útoky zastihly novináře nepřipravené. Tak jako každá neočekávaná událost. Když televizní stanice v Americe i jinde na světě přerušovaly vysílání, komentovali přímý přenos z newyorského Manhattanu právě ti moderátoři, kteří byli právě při ruce. Většinou to nebyli ani ti nejlepší, ani ti nejpopulárnější. Novináři v terénu pak dělali snad všechny chyby, o kterých se učí už studenti na žurnalistických školách. Nechali se unášet emocemi, zapomínali ověřovat informace z nezávislých zdrojů, byli všechno, jen ne nezúčastnění pozorovatelé.
</TEXT>
<HEADING>
Zpátky v Hollywoodu
</HEADING>
<TEXT>
Když většina deníků otiskla ve středu 12. září ohromné fotografie nárazu letadel do mrakodrapů, bylo to rozhodnutí vedené emocemi a instinktem. Washingtonské Muzeum novin shromáždilo na své webové adrese stovky titulních stránek deníků právě s tímto datem (včetně Lidových novin). Je zajímavé sledovat, jak se noviny s různou tradicí a z odlišných částí světa podobají - a jak se aspoň pro tento den přiblížil vzhled bulvárních a seriózních listů. Je dost možné, že i titulní stránky dnešních novin se navzájem podobají. Ale to, jaký prostor fotografie zaujímají a co stojí v titulcích, už určuje výhradně chladný kalkul. Editoři deníků nejsou vedeni potřebou sdělit nějakou velkou událost, ale jejich cílem je zaujmout co nejvíc čtenářů, odlišit se od konkurence na stáncích a případně neodradit inzerenty. Retrospektivní televizní pořady uvádějí moderátoři, jejichž vzhled a vystupování jsou podle názoru televizních psychologů pro připomenutí tragických událostí nejvhodnější. Kabelové televize se měsíce dopředu zabývaly problémem, jak velký prostor výročí teroristických útoků věnovat. Tím hlavním kritériem ovšem nebyly ohledy na city či vkus publika, ale sledovanost. Šéfredaktoři se chovají podobně jako hollywoodští producenti: ti také mají přesně spočítáno, kolik milionů diváků ztratí film kvůli tomu, že neskončí happy endem. A to bez ohledu na to, že výkon režiséra, scenáristy i herců je maximální. Proto se vyplatí přilepit šťastný konec i ke scénářům, kde působí nepravděpodobně až trapně. Ale realita není hollywoodský film. Nikdo nepochybuje, že veřejnost vnímá média lépe v momentech, kdy jsou sama ve vleku událostí. Dokazují to výzkumy veřejného mínění (například ten provedený Pew Research Institutem), podle kterých hodnotili Američané bezprostředně po teroristických útocích média jednoznačně pozitivně. Když se stejné výzkumy opakovaly s půlročním odstupem, vrátila se čísla na hodnoty před 11. zářím. Značná část Američanů si stejně jako dřív myslí, že média nejsou dostatečně důvěryhodná, že manipulují fakta a že novináři nepracují profesionálně. Hodnocení médií ovšem nemá přímou souvislost se sledovaností či čteností. Potvrzuje se známý fakt, že lidé často nejhůře hodnotí ta média, která nejvíce sledují či kupují na stáncích. Jednoznačný názor na výkon médií po 11. září nemají ani mediální odborníci. Mnozí například poukazují na to, že bezprostředně po teroristických útocích chyběla americkým médiím objektivita a vyváženost. Porušeny byly často i jindy striktně dodržované standardy: terčem kritiky se například stala fotografie byznysmena, který padá z mrakodrapu a je mu zřetelně vidět do tváře (uveřejnila ji řada deníků včetně USA Today). Ale podobné diskuse odborníků konzumenty médií příliš nevzrušují - a podstatné je to, že média pracující ve stresu jsou pro ně srozumitelnější a celkově přijatelnější.
</TEXT>
<HEADING>
Mediální zrcadlo společnosti
</HEADING>
<TEXT>
Velkým tématem byly po loňských událostech změny v obsahu. Mnozí předpovídali, že se v médiích objeví více tzv. "tvrdých zpráv", za které jsou považovány události týkající se především domácí a zahraniční politiky. Tzv. "měkké zprávy" nejsou vždy nutně bulvární: pod tento termín lze zahrnout vše od spekulací o panenství Britney Spearsové až po vysoce seriózní články či pořady o lidském zdraví. "Tvrdé" zprávy sice po zářijových útocích vytlačily ty "měkké", ale byl to jen dočasný stav. Novinářka Christine Chinlundová, která zastává funkci redakčního ombudsmana v deníku Boston Globe, napsala v pondělním vydání: "Situace na mediální frontě se vrátila ke stavu před 11. zářím. V televizích jsou opět v módě měkké zprávy. A zřejmě nikoliv náhodou je postoj Ameriky k novinářům stejně skeptický jako kdykoliv předtím." Netýká se to pouze televizí. Moderátor pořadu Důvěryhodné zdroje, který vysílá televize CNN, o víkendu připomněl, že k psaní o celebritách či životním stylu se v létě vrátily také časopisy jako Newsweek a Time. Time měl o prázdninách na obálce Toma Cruise či Bruce Springsteena, Newsweek anoncoval například velký materiál věnovaný nespavosti. "Jsme masový časopis a dáváme lidem to, co chtějí. Ale blíží se válka s Irákem, takže nás nepřestávejte sledovat," řekl ve zmíněném pořadu zástupce šéfredaktora Newsweeku Evan Thomas. Nabízí se dost truchlivý závěr: média jsou ochotna nabídnout kvalitní obsah pouze v situaci, kdy společnost čelí nějaké pohromě či mimořádné situaci. Kdo si myslel, že se média pod vlivem loňské katastrofy nějak výrazněji promění, nebo že se o nich aspoň dozvíme něco, co jsme dosud nevěděli, mýlil se. Nezměnil se koneckonců ani svět, jakkoliv to právě média vehementně hlásala. Jediným závěrem proto může být opotřebované a nicneříkající klišé: totiž že média jsou přesně taková jako my sami.
Velkým tématem byly po loňských událostech změny v obsahu. Mnozí předpovídali, že se v médiích objeví více tzv. "tvrdých zpráv", za které jsou považovány události týkající se především domácí a zahraniční politiky. Tzv. "měkké zprávy" nejsou vždy nutně bulvární: pod tento termín lze zahrnout vše od spekulací o panenství Britney Spearsové až po vysoce seriózní články či pořady o lidském zdraví. "Tvrdé" zprávy sice po zářijových útocích vytlačily ty "měkké", ale byl to jen dočasný stav. Novinářka Christine Chinlundová, která zastává funkci redakčního ombudsmana v deníku Boston Globe, napsala v pondělním vydání: "Situace na mediální frontě se vrátila ke stavu před 11. zářím. V televizích jsou opět v módě měkké zprávy. A zřejmě nikoliv náhodou je postoj Ameriky k novinářům stejně skeptický jako kdykoliv předtím." Netýká se to pouze televizí. Moderátor pořadu Důvěryhodné zdroje, který vysílá televize CNN, o víkendu připomněl, že k psaní o celebritách či životním stylu se v létě vrátily také časopisy jako Newsweek a Time. Time měl o prázdninách na obálce Toma Cruise či Bruce Springsteena, Newsweek anoncoval například velký materiál věnovaný nespavosti. "Jsme masový časopis a dáváme lidem to, co chtějí. Ale blíží se válka s Irákem, takže nás nepřestávejte sledovat," řekl ve zmíněném pořadu zástupce šéfredaktora Newsweeku Evan Thomas. Nabízí se dost truchlivý závěr: média jsou ochotna nabídnout kvalitní obsah pouze v situaci, kdy společnost čelí nějaké pohromě či mimořádné situaci. Kdo si myslel, že se média pod vlivem loňské katastrofy nějak výrazněji promění, nebo že se o nich aspoň dozvíme něco, co jsme dosud nevěděli, mýlil se. Nezměnil se koneckonců ani svět, jakkoliv to právě média vehementně hlásala. Jediným závěrem proto může být opotřebované a nicneříkající klišé: totiž že média jsou přesně taková jako my sami.
</TEXT>
</DOC>
<DOC>
<DOCID>LN-20020911056</DOCID>
<DOCNO>LN-20020911056</DOCNO>
<DATE>09/11/02</DATE>
<TITLE>
Američanka Ruth Powellová přišla při loňských útocích o svého syna Shawna, který ve WTC zasahoval jako hasič
</TITLE>
<TEXT>
"Rychleji! Rychleji!" křičela žena, co běžela za mnou, vypráví o svém útěku z jižní věže WTC Florence Engoranová, která byla v té době v pátém měsíci těhotenství.
NEW YORK - Jedenáctého září loňského roku došlo k jedné z největších tragédií moderních dějin. Při teroristickém útoku na New York a Washington zemřelo okolo 3000 lidí. Rodinám obětí, záchranářům i těm, kteří přežili, se od základů změnil život. Američanky Ruth Powellová a Irene Smithová se ještě před šesti měsíci neznaly. Společného měly jen to, že obě žily v newyorské čtvrti Brooklyn a jejich synové byli hasiči. Když se v březnu seznámily, zjistily, že 11. září obě ztratily své syny. Ti byli mezi 343 hasiči, jež přišli o život při zhroucení Světového obchodního centra (WTC). "Dokážeme každá pochopit bolest té druhé. Pomáháme si navzájem 24 hodin denně, sedm dní v týdnu," prohlásila pro agenturu AP Ruth Powellová, jejíž syn Shawn byl členem hasičského sboru, který zasahoval na místě tragédie. "Obě jsme ztratily tu nejdražší věc na světě, své dítě," svěřila se Irene Smithová, která před rokem přišla o svého syna Leona. Obě ženy se také obávají toho, že ostatky jejich synů nebudou nikdy nalezeny. Stále však doufají, že od soudního lékaře získají alespoň něco, co budou moci nechat pohřbít. Tisíce Američanů přišly při útocích o své příbuzné a známé. Některým lidem se ale z věží WTC podařilo uprchnout. Třiatřicetiletá Florence Engoranová byla v pátém měsíci těhotenství. V osudný den vyjela popíjejíc svou ranní kávu do 55. patra jižní věže WTC, kde pracovala. Právě v tu chvíli narazilo první z letadel do druhé severní věže. Vystoupila z výtahu a uviděla, jak z vedlejšího mrakodrapu padají hořící kusy trosek. Rozeběhla se ke schodišti. "Žena, co byla za mnou, začala křičet: Rychleji! Rychleji!" vzpomněla si Engoranová v rozhovoru pro CNN. "Ječela jsem na ní zpátky: Jsem těhotná, běžím tak rychle, jak můžu". Všechna sdělení zaměstnancům věže, že není důvod k evakuaci, Florence ignorovala. Když se dostala do 20. patra, budova se zakymácela a světla zhasla. V tu chvíli narazil druhý letoun do jižní věže. "Dostat se dolů byla věčnost," prohlásila žena, která může mluvit o štěstí. Dokázala utéct ven z budovy, která se za necelou hodinu poté zhroutila. Celý příběh měl ještě druhý šťastný konec, letos v únoru se Florence Engoranové narodila krásná zdravá holčička Emily.
</TEXT>
</DOC>
<DOC>
<DOCID>LN-20020911057</DOCID>
<DOCNO>LN-20020911057</DOCNO>
<DATE>09/11/02</DATE>
<TITLE>
1. New York loni 11. září: nepatrný človíček mává kusem bílé látky v nejvyšším patře hořícího Světového obchodního centra. Pamatujete se ještě? Televizní stanice se donekonečna znovu a znovu pásly na zoufalství této neznámé lidské bytosti. Z velké dálky to mohlo vypadat jako bílý prapor symbolicky vyvěšený na znamení kapitulace. Komu by se ten člověk v takovém případě vzdával? Teroristům? Svému vlastnímu, již neodvratitelnému osudu? Dostalo se mu na přechodu mezi životem a smrtí nějakého výjimečného osvícení? Rozeznal z té obrovské žhoucí výšky něco, co nám nezúčastněným prozatím zůstává utajeno? Chvílemi se zdálo, že přihlížíme kapitulaci celé jedné moderní epochy lidstva. "Pro mne existuje jen jediný způsob, jak žít," poznamenává dávno před katastrofou teolog Pierre Teilhard de Chardin, hledající a nalézající v kosmu komplexnosti. "Nabrat výšku, vystoupit tak vysoko, až se přes povrchní chaos jednotlivostí, byť sebebolestivějších, otevře pohled na významnou pravidelnost určitého velkého údělu lidstva." Jak docela jinak se dnes čtou Chardinova slova, napsaná před mnoha desetiletími: Chardin, rodem Francouz, je zvláštní shodou okolností pochován na jezuitském hřbitově v Saint Andrew's on Hudson vNew Yorku.
</TITLE>
<TEXT>
2. Den po teroristickém útoku na World Trade Center čekám na vlak v přítmí před čekárnou zapadlého švýcarského nádražíčka. Důležité vlaky tady už dávno nezastavují. Dávám se do řeči s mladou tamilskou ženou. Na mé přání mi vysvětluje význam červené tečky uprostřed čela. Klábosíme o všem možném, její pětiletá dceruška mi důvěřivě usedá na klín. Na dětských prstech přehrávám prastarou českou říkanku: "Vařila myšička kašičku, na zeleným rendlíčku" - tak, jak mě ji kdysi naučila maminka. Tamilka lámanou němčinou živě vysvětluje, že u nich na Srí Lance mají něco až neuvěřitelně podobného. Zíráme na sebe překvapeně, trochu až nedůvěřivě. Konečně přijíždí vlak, na rozdíl od Tamilky jsem se rozhodl pro kuřácké oddělení. V pohozených novinách se dočítám, že celosvětově umírá každý den 25 000 dětí hladem. Snažím se správně vypočítat, kolik by to dělalo ročně. Výsledek mi připadá nepravděpodobný. Na World Trade Center už nemyslím.
3. Navštívil jsem anděla. Japonec Tazro Niacino si nedávno vyhlédl starou větrnou korouhev na hřebenu střechy basilejské katedrály, aby jí vybudoval malý domeček, veřejnosti přístupný krkolomným provizorním schodištěm. Plechový anděl se teď po stoletích nahoty může těšit z lidské společnosti. Spolunávštěvníci slavnostně mlčeli. Když se na obzoru vynořilo obrovské letadlo, na několika tvářích jsem zaznamenal výraz lehké nejistoty. Mírumilovný objekt se trochu výhrůžně jmenuje dočasná umělecká intervence.
</TEXT>
</DOC>
<DOC>
<DOCID>LN-20020911058</DOCID>
<DOCNO>LN-20020911058</DOCNO>
<DATE>09/11/02</DATE>
<TITLE>
CzechInvest vládní agentura, již přilákala podle nejnovějších údajů do české ekonomiky přímé investice přes 6,4 miliardy dolarů (bezmála 200 miliard korun) od roku 1993. Ty umožnily vznik nebo zachování téměř 59 tisíc pracovních míst ve 188 dokončených investičních projektech.
</TITLE>
<TEXT>
Perla, ústeckoorlická textilka, bude brzy prodána. Výběrové řízení na prodej podílu zkrachovalé společnosti Pyrr v textilce Perla Ústí nad Orlicí má svého vítěze. Jeho jméno je zatím zahaleno tajemstvím a mělo být známo, až vítězný zájemce zaplatí zatím nezveřejněnou kupní cenu a splní všechny podmínky obchodu. To by mohlo být během října. Minimální cena za podíl 46,22 procenta v Perle, kterou požadoval správce Pyrru, byla 20 milionů korun. Zájemci museli na důkaz vážného zájmu složit kauci pět milionů korun.
LNM Holdings, nizozemská firma, oficiálně zahájila hloubkovou kontrolu hutní firmy Vítkovice Steel. Společnost Osinek, která vlastní Vítkovice Steel, přitom od minulého čtvrtka LNM zpřístupnila tzv. dataroomy, kde jsou soustředěny všechny potřebné informace o ostravské hutní firmě. LNM Holdings získal exkluzivitu na předložení nabídek na koupi 99 procent akcií Vítkovice Steel a 46procentní podíl těžební OKD. Český kabinet udělil LNM tuto výsadu bez výběrového řízení 5. června, a to na šest měsíců.
ČSOB, která je největším domácím peněžním ústavem, vykázala v prvním pololetí letošního roku podle mezinárodních účetních standardů čistý zisk 3,9 miliardy korun oproti loňským 4,06 miliardy. Bilanční suma vzrostla od konce loňského roku téměř o 40 miliard na 636,2 miliardy korun. Úrokové výnosy banky meziročně vzrostly o 16 procent na 7,4 miliardy korun, což banka připisuje především nárůstu vkladů. Naopak výnosy z poplatků a provizí poklesly o čtyři procenta na 2,9 miliardy, což je způsobeno zejména poklesem poplatků, jež se vztahují k převzetí Investiční a poštovní banky.
Poclain Hydraulics, výrobce hydraulických systémů, chce rozšířit své průmyslové zázemí v Brně. Projekt by přesahoval 130 milionů eur (téměř čtyři miliardy korun) a definitivní rozhodnutí se očekává do konce 1. čtvrtletí roku 2003. "Chceme rozšířit stávající továrnu v Brně či postavit úplně nový závod," řekl předseda představenstva Laurent Bataille s tím, že důležitým faktorem je ukončení ekonomické recese. Firma podle něj vyrobila loni v Brně 30 000 motorů a letos počítá s navýšením produkce až na 50 000 kusů. Do roku 2004 chce také zvýšit počet svých zaměstnanců
Lockheed Martin, americká strojírenská společnost, získala kontrakt za 2,15 miliardy dolarů, na jehož základě provede modernizaci satelitního systému vzdušných sil Spojených států. Systém by měl přitom varovat před spuštěním balistických raket kdekoliv ve světě. Podle informací amerického Pentagonu má společnost Lockheed Martin provést změny v tom smyslu, aby náklady na budování nového systému nebyly příliš vysoké.
Ruhrgas a E.ON budou mít zpřísněné podmínky pro chystanou desetimiliardovou fúzi, rozhodla německá vláda. V dopise všem zúčastněným stranám německé ministerstvo hospodářství uvedlo, že se spojení E.ON/Ruhrgas musí do tří let zbavit kontraktů na roční dodávky 200 miliard kilowatthodin plynu, uvedl právník společnosti Ampere, která s plynem také obchoduje. Vláda přitom v červenci požadovala, aby E.ON po převzetí Ruhrgasu prodal kontrakty na 75 miliard kilowatthodin plynu.
Francouzská vláda již delší dobu plánuje privatizaci vlajkové letecké společnosti Air France, a když privatizaci prosadí, pravděpodobně si nadále ponechá 20 až 25 procent akcií. Prohlásil to ministr dopravy Gilles de Robien. Francouzská vláda pravého středu už dala dříve najevo, že chce část svého podílu v Air France prodat, hovořila ale o tom, že si ponechá maximálně 20 procent. "Procentní podíl ještě nebyl stanoven," prohlásil v rozhovoru na stanici Europe 1 Robien.
Campari, italská nápojová společnost, získala nové akvizice, ty podpořily růst příjmů. Čistý zisk firmy, známé červeným hořkým aperitivem, v období leden až červen vzrostl ve srovnání se stejným obdobím loni o 41 procent na 32 milionů eur, píše se v prohlášení společnosti. Příjmy společnosti stouply meziročně o 31,2 procenta na 306,5 milionu eur. Zisk před zdaněním, odpisy a amortizací činil 75,3 milionu eur, což je o 44,6 procenta více než v období leden až červen 2001.
Nokia, největší výrobce mobilních telefonů na světě, snížil výhled růstu tržeb ve třetím čtvrtletí. Důvodem je slabá poptávka po síťovém zařízení. Tržby firmy se tak mají pohybovat v rozpětí 7,1 až 7,4 miliardy eur, zatímco původní odhad hovořil o 7,2 až 7,6 miliardy eur. Firma Nokia byla stejně jako její hlavní konkurenti v odvětví, Motorola a Ericsson, postižena poklesem výdajů telekomunikačních společností do nového vybavení, ale také nižším prodejem mobilních telefonů.
BMW, německý výrobce luxusních aut i nadále potvrzuje svůj letošní úspěch. Celosvětový prodej značek BMW a Mini se v srpnu zvýšil ve srovnání se stejným měsícem loni o 21 procent na 73 700 vozů. Informovala o tom dnes společnost v prohlášení a dodala, že na domácím trhu prodej vzrostl meziročně o 16 procent na historické maximum 17 500 vozů. Za prvních osm měsíců roku BMW prodala 709 300 aut.
České radiokom. 257,80 -0,25
Český Telecom 260,46 0,19
</TEXT>
</DOC>
<DOC>
<DOCID>LN-20020911059</DOCID>
<DOCNO>LN-20020911059</DOCNO>
<DATE>09/11/02</DATE>
<TITLE>
Miliardy ve státním rozpočtu budou chybět i příští rok, pokud se tuzemská ekonomika razantně nevzpamatuje.
</TITLE>
<GEOGRAPHY>PRAHA</GEOGRAPHY>
<TEXT>
Ministrům nového Špidlova kabinetu přibyla další starost. Nejenže se musejí potýkat s řešením povodňových škod, které záplavy způsobily občanům, městům i ekonomice, ale opět se zpomalil růst tuzemského hospodářství. Ekonomika v druhém čtvrtletí rostla tempem 2,5 procenta - a odhady státních institucí i trhu přitom pro letošek na počátku roku počítaly s minimálně o procento vyšším tempem. Již nyní se ekonomové shodují na tom, že za celý rok bude hospodářství růst rychlostí zhruba dvě procenta. Situace v zahraničí, zejména slabá zahraniční poptávka po českých výrobcích či nepřicházející oživení v USA, totiž zatím velký důvod k optimismu nedává. Navíc se zatím neví, jak se do HDP promítnou povodně, když odhady se pohybují kolem půl procenta do mínusu. Ministři však při tvorbě státního rozpočtu počítali s tím, že ekonomika poroste tempem 3,8 procenta. Na růstu ekonomiky totiž závisí daňové výběry, které jsou hlavním příjmem státní kasy. Již nyní jen kvůli pomalejšímu tempu HDP ve státní pokladně chybí kolem deseti miliard. Ministerstvo financí už navíc ohlásilo, že státní rozpočet má letos skončit téměř dvojnásobným schodkem, než se plánovalo - namísto očekávaných 46 miliard bude v rozpočtu asi osmdesátimiliardová díra. Stejný problém budou muset politici řešit při schvalování rozpočtu pro příští rok. Vláda schválila jeho první podobu s deficitem 157 miliard korun (ten způsobí hlavně ztráta České konsolidační agentury, přípravy ČR na vstup do EU či důchodový schodek). Počítala však s růstem ekonomiky 3,6 procenta - a to není vůbec jisté. Správce státní kasy navíc určitě znepokojuje rostoucí nezaměstnanost ta s 9,4 procenty v srpnu byla o procento vyšší než před rokem. Vysoká nezaměstnanost s sebou nese zvýšení výdajů na sociální dávky a výpadky daňových příjmů od zaměstnavatelů i ze spotřeby. Růst ekonomiky je navíc tažen spotřebou domácností a obavy z nezaměstnanosti mohou zbrzdit chuť lidí utrácet. Kvůli mimořádným povodňovým výdajům vláda přichystala daňový balíček, který má do státní kasy přinést zhruba 10 miliard korun. S reformou rozpočtových výdajů chtěla začít někdy v průběhu příštího roku. Je však jasné, že pokud nechce dále zvyšovat rozpočtový dluh, nebude moci s větší reformou dlouho otálet.
PRAHA - Ministrům nového Špidlova kabinetu přibyla další starost. Nejenže se musejí potýkat s řešením povodňových škod, které záplavy způsobily občanům, městům i ekonomice, ale opět se zpomalil růst tuzemského hospodářství. Ekonomika v druhém čtvrtletí rostla tempem 2,5 procenta - a odhady státních institucí i trhu přitom pro letošek na počátku roku počítaly s minimálně o procento vyšším tempem. Již nyní se ekonomové shodují na tom, že za celý rok bude hospodářství růst rychlostí zhruba dvě procenta. Situace v zahraničí, zejména slabá zahraniční poptávka po českých výrobcích či nepřicházející oživení v USA, totiž zatím velký důvod k optimismu nedává. Navíc se zatím neví, jak se do HDP promítnou povodně, když odhady se pohybují kolem půl procenta do mínusu. Ministři však při tvorbě státního rozpočtu počítali s tím, že ekonomika poroste tempem 3,8 procenta. Na růstu ekonomiky totiž závisí daňové výběry, které jsou hlavním příjmem státní kasy. Již nyní jen kvůli pomalejšímu tempu HDP ve státní pokladně chybí kolem deseti miliard. Ministerstvo financí už navíc ohlásilo, že státní rozpočet má letos skončit téměř dvojnásobným schodkem, než se plánovalo - namísto očekávaných 46 miliard bude v rozpočtu asi osmdesátimiliardová díra. Stejný problém budou muset politici řešit při schvalování rozpočtu pro příští rok. Vláda schválila jeho první podobu s deficitem 157 miliard korun (ten způsobí hlavně ztráta České konsolidační agentury, přípravy ČR na vstup do EU či důchodový schodek). Počítala však s růstem ekonomiky 3,6 procenta - a to není vůbec jisté. Správce státní kasy navíc určitě znepokojuje rostoucí nezaměstnanost ta s 9,4 procenty v srpnu byla o procento vyšší než před rokem. Vysoká nezaměstnanost s sebou nese zvýšení výdajů na sociální dávky a výpadky daňových příjmů od zaměstnavatelů i ze spotřeby. Růst ekonomiky je navíc tažen spotřebou domácností a obavy z nezaměstnanosti mohou zbrzdit chuť lidí utrácet. Kvůli mimořádným povodňovým výdajům vláda přichystala daňový balíček, který má do státní kasy přinést zhruba 10 miliard korun. S reformou rozpočtových výdajů chtěla začít někdy v průběhu příštího roku. Je však jasné, že pokud nechce dále zvyšovat rozpočtový dluh, nebude moci s větší reformou dlouho otálet.
</TEXT>
</DOC>
<DOC>
<DOCID>LN-20020911060</DOCID>
<DOCNO>LN-20020911060</DOCNO>
<DATE>09/11/02</DATE>
<TITLE>
Spotřeba domácností drží hospodářský růst Česka nad vodou. Výpadky ve výrobě způsobené povodněmi mohou snížit růst HDP až na 1,5 procenta.
</TITLE>
<GEOGRAPHY>PRAHA</GEOGRAPHY>
<TEXT>
Hospodářský růst tuzemské ekonomiky ztrácí na tempu. Ve druhém čtvrtletí letošního roku se hrubý domácí produkt meziročně zvýšil o 2,5 procenta. To je nejslabší výsledek od konce roku 1999. Ve stejném období loňského roku dosáhl růst HDP 3,5 procenta. Hospodářství sice rostlo rychleji, než trh očekával, oproti prvnímu kvartálu jde ale o další zřejmé zpomalení. Podle revidovaných výsledků dosáhl hospodářský růst za první tři měsíce letošního roku 2,8 procenta. Mezikvartálně se pak HDP zvýšil o 0,6 procenta. "V porovnání s vývojem ekonomiky vyspělých zemí je tuzemský růst HDP ve 2. čtvrtletí o 2,5 procenta velmi dobrý výsledek," uvedla k aktuálním datům předsedkyně Českého statistického úřadu Marie Bohatá. "Můžeme ale konstatovat určité zpomalení růstu oproti loňskému roku. Ve druhém čtvrtletí toto zpomalení akceluruje," dodala. HDP evropské patnáctky vzrostl podle Bohaté ve druhém čtvrtletí 2002 o 0,7 procenta. Ekonomika eurozóny stoupla o 0,6 procenta. Ekonomika Německa si polepšila o 0,5 procenta, Velká Británie si pak připsala 1,2 procenta. Podle vládní studie je podmínkou rychlého dohánění zemí Evropské unie udržení 1,2 až 1,8bodového náskoku v růstu HDP před zeměmi EU. To Česká republika zatím splňuje.
</TEXT>
<HEADING>
Za růstem stojí útraty domácností
</HEADING>
<TEXT>
Podle odhadů Bohaté vzroste HDP v letošním roce v důsledku povodní a slabé zahraniční poptávky v pesimistickém případě jen o 1,5 procenta, v optimistickém pak o 2,5 procenta. "Povodně způsobily výpadek ekonomické aktivity a bude záležet na tom, jak výpadek vyrovná investiční aktivita," konstatovala Marie Bohatá. Půjde především o investice do infrastruktury, výstavby nového bydlení a zda stoupne poptávka po zboží dlouhodobé spotřeby. Příčinou zpomalení růstu je především pomalejší růst spotřeby domácností a snížení pozitivního vlivu čistého vývozu. Útrata domácností ale zůstala tahounem tuzemského hospodářského růstu. "Chování domácností odráží méně příznivá očekávání do blízké budoucnosti," uvedl hlavní ekonom Patria Online David Marek. "Jedním z parametrů pro růst spotřeby je situace na trhu práce - a ta není příliš příznivá," zdůvodnil očekávaný pokles Marek. Druhé čtvrtletí sice nebylo povodněmi nijak ovlivněno, ale ČSÚ v jejich důsledku pracoval s neúplnými informacemi. "Růst HDP bude pravděpodobně v prosinci výrazně revidován, a proto nejde ze statistik dělat velké závěry," vysvětlil Vladimír Pikora z Volksbank. "Faktem ale zůstává, že ekonomika zpomaluje," zdůraznil.
Vývoj hrubého domácího produktu v Česku v procentech
srovnání se stejným čtvrtletím předchozího roku ve stálých cenách
</TEXT>
</DOC>
<DOC>
<DOCID>LN-20020911061</DOCID>
<DOCNO>LN-20020911061</DOCNO>
<DATE>09/11/02</DATE>
<TITLE>
Výpadek na daních nahradí masivní výstavba po povodních, říká náměstek ministra financí Eduard Janota.
</TITLE>
<TEXT>
Jsou pro vás data HDP překvapením? Myslíte, ze českou ekonomiku čeká recese?
Pokles HDP jsme očekávali. Nelze hovořit o recesi, protože možný výpadek mohou nahradit větší investiční aktivity, související s odstraňováním následků povodní. Jasněji budeme mít po zjištění výsledků třetího čtvrtletí, ve kterém se projeví povodňové škody.
Bude ministerstvo znovu revidovat predikci HDP? Kdy?
Zcela určitě. Na základě výsledků nové predikce budeme revidovat základnu pro propočet daňových příjmů a možných výdajů.
Státní rozpočet byl konstruován s predikcí HDP 3,8 procenta. Kolik peněz bude kvůli zpomalení růstu ekonomiky chybět?.
Je předčasné hodnotit výpadek daňových příjmů po 2 čtvrtletí. Je třeba si uvědomit, že jestliže by například došlo k poklesu o 1 % HDP, výpadek příjmů by činil 6,7 mld. Kč.
Jak se výpadky v rozpočtu nahradí, když situaci ještě komplikuji povodňové škody?
Plnění příjmů jako celku se tuto chvíli jeví jako dobré, nicméně vyčkejme na definitivní odhady inkasa daní (koncem září). Očekávám, že určitý propad bude kompenzovat masivní výstavba po povodních
Míra nezaměstnanosti je rovněž vyšší než predikce. Jak se dopad projeví v rozpočtu?
Vyšším čerpáním dávek v nezaměstnanosti. Na druhou stranu vláda již připravuje opatření, aby těchto dávek nebylo zneužíváno.
Jaký podle vás bude letos schodek v rozpočtu?
MF nemá důvod měnit stávající odhad schodku státního rozpočtu pro tento rok, který činí 65-70 mld. Kč.
</TEXT>
</DOC>
<DOC>
<DOCID>LN-20020911062</DOCID>
<DOCNO>LN-20020911062</DOCNO>
<DATE>09/11/02</DATE>
<TITLE>
8. lekce: Operační systém
</TITLE>
<TEXT>
Počítačový kurs LN pro začátečníky i mírně pokročilé
Operační systémy předávají naše pokyny skrytým pracantům, počítačovým programům. Díky grafickému rozhraní se s nimi dorozumíme jednoduše, přes ikony.
Bez operačního systému by byl počítač jen bezduchá bedna plná součástek. Operační systém, nejzákladnější ze všech programů, je tím pověstným šémem, který vdechne novodobému Golemovi život. Ještě předtím, než začne pracovat, řídit a organizovat, musí ho ale počítač najít. Stejně tak jako všechny své další základní součásti. Jako když se ráno probudíte po divoké noci a kontrolujete, zda máte ještě obě ruce a nohy. Toto uvědomění probíhá třeba u PC pomocí elementárního programu BIOS, který je pevnou součástí počítače a není možné jej vyměnit ani obejít. Tento BIOS tedy automaticky spouští operační systém. A ten vás zase pustí k dalším programovým aplikacím, jako je například textový editor nebo hry.
</TEXT>
<HEADING>
Operační systém
</HEADING>
<TEXT>
Operační systém (OS) umožňuje základní komunikaci s počítačem. Navíc vytváří prostředí, ve kterém můžete spouštět všechny ostatní programy. Dřívější OS se ovládaly pomocí psaných povelů. Zadali jste například: copy c:\dokumenty\*.* c:\archiv\*.* a počítač vykonal váš příkaz zkopíruj všechny soubory ze složky dokumenty na disku C do složky archiv. Protože taková práce je spíše určena odborníkům, a ne široké veřejnosti, začaly se používat OS s grafickým rozhraním. V praxi to znamená, že nic nepíšete, jen myší kliknete na grafickou ikonu nebo text v nabídce a tak vykonáte to, co potřebujete (třeba otevřete program).
</TEXT>
<HEADING>
Grafické zobrazení
</HEADING>
<TEXT>
Díky grafickému rozhraní, které složkám a dokumentům přiřazuje přehledné ikony, umějí s počítači zacházet i lidé bez vysokoškolských diplomů. Přiřazování ikon má totiž svoji logiku a řád. Dokumenty vytvořené v nějaké aplikaci (třeba W ord) budou označené ikonou typickou pro Word, takže je na první pohled zřejmé, v čem byly vyrobeny a v čem je možné s nimi pracovat. Soubory (dokumenty a aplikace programy) jsou organizovány ve struktuře adresářů. Její nejvyšší úrovní je základní (kořenový) adresář hard disku. Na něm jsou vytvořeny hlavní adresáře (například pro operační systém) a v nich další a další. Grafické rozhraní umožňuje zobrazit obsah jednotlivých adresářů v přehledných oknech. Soubory, které adresář obsahuje, mohou být zobrazeny jako ikony (pro snadnou orientaci) nebo ve formě seznamu. Ten je vhodný pro rychlé vyhledávání. Může se totiž uspořádat podle názvu souborů, data vzniku, velikosti ap. Základní operace se soubory (otevírání, kopírování ap.) v grafickém prostředí provádíme přesouváním ikon. Chceme-li přemístit soubor z jednoho adresáře do druhého, jednoduše tam přetáhneme jeho ikonu (viz ilustrace). Abychom otevřeli soubor ve vybraném programu, stačí přetáhnout jeho ikonu nad ikonu aplikace (ta ztmavne) a pustit. Některým programům stačí k provedení určité operace se souborem přetáhnout jeho ikonu do pracovního okna již běžící aplikace. Takovému způsobu ovládání se říká táhni a pusť (drag &amp; drop). Současný trend je ovládat počítač co nejvíce myší. Je to jednoduché a velice intuitivní. (To neplatí pro profesionální uživatele ovládání běhu aplikací pomocí klávesnice a různých klávesových zkratek je stále to nejrychlejší a nejefektivnější řešení.) Operační systém je potřeba na počítač nainstalovat. Každý si může vybrat takový OS, jaký mu vyhovuje nejlépe. Může to být některá z verzí Windows (98, 2000, NT, XP...). Ty jsou pro svou univerzálnost nejrozšířenější. Pro počítačové fandy je tu Linux, pro profesionály UNIX a pro majitele počítačů Apple MacOS.
Příště: Operační systémy, máme volbu?
Internetovou verzi kursu najdete na adrese www.lidovky.cz/pckurs
Počítačový kurs pro Vás připravuje Jasna Sýkorová
</TEXT>
<HEADING>
Slovníček
</HEADING>
<TEXT>
* Soubor (File): Jakýkoliv objekt na hard disku (CD, disketě...), který představuje nějaká data. Může to být dokument i aplikace (program).
* Dokument: Typ souboru, který obsahuje nějaká data (text, obrázek, zvuk, film...). Abychom mohli jeho obsah použít, potřebujeme k tomu odpovídající program, který ho umí otevřít a dál s ním zacházet.
* Aplikace, program: Druh souboru, který je možné samostatně spustit. Po spuštění umí (zpravidla) pracovat s různými datovými soubory - dokumenty. Vytvářet nové, měnit či číst již vytvořené. Na PC mívají soubory, které jsou aplikacemi, příponu .exe
* Složka, Adresář (Folder, Directory): Součást organizační struktury každého disku. Může obsahovat dokumenty, aplikace i další složky. Pokud si soubor představíme jako list papíru, složka je jako šanon, které různé listy, jež jsme tam sami tematicky založili, sdružuje. Složku můžeme také samostatně upravovat (přejmenovávat, kopírovat, mazat).
* Grafické rozhraní (GUI): Graphic user interface - graficky vyjádřené prostředí, ve kterém jsou souborům přiřazovány snadno srozumitelné ikony. S jejich pomocí se pak počítač dá ovládat i bez znalosti speciálních příkazů.
* Bootování: Stav, kdy počítač po zapnutí natahuje operační systém.
* Ikona: Grafický symbol přiřazovaný operačním systémem souborům.
</TEXT>
<HEADING>
Malá poznámka pro dnešní den
</HEADING>
<TEXT>
Program provedl neplatnou operaci a bude ukončen - i tohle vám umí sdělit operační systém. Když neví jak zpracovat vaše povely, sáhne do knihovny typizovaných chybových hlášek a odtud vybere tu, která je konkrétní situaci nejbližší. Často vám nezbude než odmáčknout OK a dívat se, jak váš text mizí v nedohlednu. Zuřiví uživatelé pak třeba pro Windows vytvářejí své vlastní hlášky (lepší než ty původní): Pro pokračování třískněte hlavou o klávesnici. Tímto bude program ukončen. Budete hrát znova? Soubor nenalezen. Mám ho zfalšovat?
Program provedl neplatnou operaci a bude ukončen - i tohle vám umí sdělit operační systém. Když neví jak zpracovat vaše povely, sáhne do knihovny typizovaných chybových hlášek a odtud vybere tu, která je konkrétní situaci nejbližší. Často vám nezbude než odmáčknout OK a dívat se, jak váš text mizí v nedohlednu. Zuřiví uživatelé pak třeba pro Windows vytvářejí své vlastní hlášky (lepší než ty původní): Pro pokračování třískněte hlavou o klávesnici. Tímto bude program ukončen. Budete hrát znova? Soubor nenalezen. Mám ho zfalšovat?
</TEXT>
</DOC>
<DOC>
<DOCID>LN-20020911063</DOCID>
<DOCNO>LN-20020911063</DOCNO>
<DATE>09/11/02</DATE>
<TITLE>
Benzina postupně podraží u všech svých čerpadel, zdražovat bude i Aral a OMV
</TITLE>
<TEXT>
Zdražení pohonných hmot vysvětlují provozovatelé čerpacích stanic růstem ceny ropy na světových trzích.
PRAHA - Prodejci pohonných hmot kvůli růstu cen ropy na světových trzích zdraží v příštích dnech benzin až o dvě koruny na litr. Průměrná cena benzinu Natural 95 nyní činí 24 korun za litr, podle prodejců by však při této ceně kvůli dražší ropě již prodělávali. Cena ropy Brent se zvýšila za poslední tři týdny zhruba o 1,14 dolaru na 28,52 dolaru za barel. Lídr trhu a. s. Benzina podle mluvčí Lenky Svobodové zvedne ceny v rozsahu od 50 haléřů do 1,50 Kč na litr v závislosti na lokalitě a konkurenci. Vyšší ceny bude postupně mít většina z více než 300 pump, dodala. "Museli jsme reagovat. Ceny vstupů rostou již tři týdny nepřetržitě," řekl vedoucí provozu čerpacích stanic Jiří Holovač z OMV, trojky na domácím trhu, s tím, že nejvíce, až o dvě koruny, stoupnou ceny například v Brně či Ostravě. Dražší až o dvě koruny bude u některých pump benzin i u společnosti Aral. "V podstatě máme takovou představu, aby se ceny přiblížily Praze. Takže zvýšení může být někde i o dvě koruny," připustil obchodní ředitel firmy Aral, provozující 65 pump, Miroslav Zmeškal. Dosud držela podle prodejců ceny nízko hlavně silná konkurence na trhu. Některým provozovatelům ale došla trpělivost, protože přestali vydělávat. Po poklesu po povodních se dle šetření firmy RR-Auto drží průměrné ceny benzinu asi tři týdny těsně nad hranicí 24 korun. V hlavním městě ale nyní motoristé platí v průměru za litr benzinu asi 25,3 koruny, téměř o dvě koruny více než na severu Moravy. U nafty musejí motoristé nejhlouběji sáhnout do kapsy rovněž v Praze, kde litr stojí průměrně 22,18 koruny. Ve východních a severních Čechách naopak stačí pouze 20,80 až 20,82 koruny. Loni v září stály dle RR-Auto pohonné hmoty zhruba o 3,5 až čtyři koruny více. Za litr naturalu se platilo v průměru 28,04 koruny a za stejný objem nafty 23,78 koruny.
Aktuální průměrné ceny
OBLAST NATURAL 95 NAFTA
</TEXT>
</DOC>
<DOC>
<DOCID>LN-20020911064</DOCID>
<DOCNO>LN-20020911064</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Lídr tuzemského pojišťovacího trhu Česká pojišťovna podepsala včera smlouvu o nákupu sto procent akcií fondu se společností AVIVA, plc U. K. Rozšiřuje tak svůj vliv pojišťovny na domácím trhu penzijního připojištění. Commercial Union penzijní fond má v současné době majetek 1,8 miliardy korun a spravuje peníze více než 90 tisíc klientů. Na kontě ČP tak přibude další penzijní fond, protože již vlastní Penzijní fond České pojišťovny. Ten je s 340 tisíci klienty druhým největším fondem v Česku s majetkem přes sedm miliard korun. Podle představitelů pojišťovny budou mít klienti CUPF stejné nároky na dávky jako dosud a příslušné peníze jim budou vypláceny za podmínek sjednaných ve smlouvě. "Příprava optimalizace činností začíná tak, aby bylo zaručeno úplné zajištění nároků klientů," uvedl mluvčí pojišťovny Richard Kapsa. Celou transakci však ještě musí schválit ministerstvo financí a Úřad pro ochranu hospodářské soutěže. Až po jejich souhlasu bude obchod skutečně posvěcen.
</TEXT>
</DOC>
<DOC>
<DOCID>LN-20020911065</DOCID>
<DOCNO>LN-20020911065</DOCNO>
<DATE>09/11/02</DATE>
<GEOGRAPHY>BRUSEL</GEOGRAPHY>
<TEXT>
Nejhorší postavení z 10 kandidátských zemí bude mít v prvních dvou letech po přistoupení k EU Česká republika. Rozdíl mezi tím, co bude Česká republika v případě vstupu do EU v roce 2004 odvádět do společného rozpočtu a co z něj bude dostávat, má činit 185 milionů eur ( 5,5 miliardy korun). Tento rozdíl by však měl být ze strany EU vykompenzován zvláštní dotací. Uvádí to neveřejný pracovní dokument, který Evropská komise předložila minulý týden členským státům. Dokument poprvé detailně vypočítává, jak na tom budou vůči EU noví členové, pokud vstoupí k 1. lednu 2004. Vychází přitom z metodologie, která ještě nebyla schválena. Počítá například s tím, že nováčkové budou dostávat v letech 2004 - 2006 jen část přímých zemědělských podpor, což členské státy zatím neodsouhlasily. Hlavním smyslem dokumentu je podle zdrojů EK připravit státy "patnáctky" na to, že budou zemím, jako je Česko, muset vyplatit v prvních dvou až třech letech po vstupu dosti vysoké kompenzační platby. Evropská komise totiž nechce, aby kvůli počátečním nízkým příjmům odváděly kandidátské země do rozpočtů EU jen poměrnou část příspěvků. "Nikdo o tom vážně neuvažuje. Je daleko snazší zaplatit sto procent a pak dostat část zpět," řekl zdroj EK. Postupné zvyšování odvodů po přijetí Španělska a Portugalska podle něj vyvolalo neřešitelné zmatky v hospodaření. Na druhou stranu kompenzace vyplácené Rakousku, Finsku a Švédsku, které při rozšíření EU v roce 1995 platily plné odvody, byly snadné a transparentní. Evropská komise navrhla a prosazuje zásadu, že nováčkové nesmějí mít po vstupu horší rozpočtové postavení, než měli v roce před vstupem. Měli by proto dostat nejméně tolik, kolik obdrží z titulu předvstupní pomoci (programy Phare, ISPA, Sapard) v roce 2003. Pro Českou republiku se tyto příjmy odhadují v roce 2003 na 158 milionů eur. Při rozdílu 185 milionů eur mezi výdaji a příjmy v roce 2004 by čisté saldo, tedy nárok na kompenzaci z rozpočtu EU, činilo v tomto roce 343 milionů eur.
</TEXT>
</DOC>
<DOC>
<DOCID>LN-20020911066</DOCID>
<DOCNO>LN-20020911066</DOCNO>
<DATE>09/11/02</DATE>
<TITLE>
Hudební a divadelní umělci všech žánrů vystoupili na počest obětí 11. září 2001
</TITLE>
<TEXT>
Plácido Domingo, Enrique Iglesias, Aretha Franklinová a další osobnosti hudebního, hereckého i sportovního světa se sešli na druhém Koncertě pro Ameriku. Ten první se ve washingtonském Kennedyho centru konal už 13 dní po loňské tragédii.
WASHINGTON/PRAHA - Za účasti prezidenta Bushe, jeho manželky a ministra zahraničí Colina Powella hostilo Kennedyho centrum ve Washingtonu více než tříhodinový večer písní a proslovů, který dnes, ve výroční den katastrofy, zhlédnou miliony diváků na televizní stanici NBC. "Concert for America" zahájil maraton vzpomínkových akcí, které probíhají po celý týden hlavně v New Yorku a hlavním městě USA. Sarah Jessica Parkerová, Matthew Broderick a Calista Flockhartová patří k mnoha dalším aktérům třídenní divadelní show, která zahrnuje na padesát nových her, písní a multimediálních projektů napsaných a zkomponovaných pro tuto příležitost. Stejně jako projekt čtyřiadvacetihodinového scénického představení by měla tato aktivita podpořit novou americkou divadelní tvorbu; krom toho bude výtěžek věnován dětem, jež kvůli teroristickým útokům utrpěly ztráty.
</TEXT>
<HEADING>
Míchat show a tragédii je ošidné
</HEADING>
<TEXT>
Jak upozorňují američtí publicisté, není snadné míchat tragédii a show. Zatímco na jedné straně hýří New York kulturními, vzpomínkovými a benefičními akcemi, někteří muzikáloví producenti se rozhodli z úcty k obětem svá představení pozastavit. Broadway zůstává rozdělená na dva tábory. "Buď můžeme dát najevo, že náš život se nezměnil, že jsme přežili - anebo zavřít, abychom uctili oběti. Oba názory jsou legitimní," shrnul prezident unie amerických divadel Jed Bernstein.
Jak upozorňují američtí publicisté, není snadné míchat tragédii a show. Zatímco na jedné straně hýří New York kulturními, vzpomínkovými a benefičními akcemi, někteří muzikáloví producenti se rozhodli z úcty k obětem svá představení pozastavit. Broadway zůstává rozdělená na dva tábory. "Buď můžeme dát najevo, že náš život se nezměnil, že jsme přežili - anebo zavřít, abychom uctili oběti. Oba názory jsou legitimní," shrnul prezident unie amerických divadel Jed Bernstein.
</TEXT>
</DOC>
<DOC>
<DOCID>LN-20020911067</DOCID>
<DOCNO>LN-20020911067</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Poslechový cyklus Úhlopříčky, který by měl nabízet běžně neuváděnou hudbu, začíná dnes v 18.30 v pražské Galerii Václava Špály. Podle iniciátora Pavla Klusáka jde o příležitost, jak být v kontaktu s hudbou, která rezonuje současnými světovými festivaly - včetně radikální a extrémní tvorby. Cyklus bude pokračovat každou druhou středu od půl sedmé. Zahajovací večer nabídne exkluzivní preview z nových nahrávek Petera Gabriela (vychází koncem září), aktuality z právě probíhajícího festivalu Ars Electronica Linz 2002, vizitku desetialba současné japonské improvizace, trio Fenn O'Berg či archivní okénko s Josefem Laufrem a "nejhlubším bodem pádu české pop-music", ódou na kapitána Minaříka.
</TEXT>
</DOC>
<DOC>
<DOCID>LN-20020911068</DOCID>
<DOCNO>LN-20020911068</DOCNO>
<DATE>09/11/02</DATE>
<TITLE>
Brněnské Divadlo Husa na provázku začíná první sezonu s novým uměleckým vedením. Petra Oslzlého vystřídal na místě uměleckého šéfa začátkem letošního roku Luboš Balák, mladý dramatik spojený v uplynulých letech nejvíce s brněnským HaDivadlem.
</TITLE>
<GEOGRAPHY>BRNO</GEOGRAPHY>
<TEXT>
Změna obsazení se netýká pouze postu uměleckého šéfa. Divadlo prochází zásadnější proměnou. Na místo kmenového režiséra přichází Pavel Šimák, který se souborem Husy na provázku spolupracoval v roce 2001 na inscenaci Vařený hlavy, divadlo opouští dramaturg Radan Koryčanský a na jeho místo přichází absolventka JAMU Barbara Vrbová. Herecký soubor se rozšiřuje o dva muže a počítá se s hostováním režisérů Doda Gombára (doposud působí především v Divadle Bolka Polívky) a nedávného absolventa JAMU Tomáše Svobody. Podle Luboše Baláka je generační výměna, kterou prochází Divadlo Husa na provázku, nezbytné stadium, jež by mělo být respektováno jako období hledání nové tváře divadla. Nadcházející sezonu zahajuje divadlo prvním ročníkem Minifestivalu smíchu (od 9. do 14. září). Na alžbětinské scéně jsou v těchto dnech k vidění provázkovské inscenace i hosté: v derniéře Balákova groteska Guma gumárum, inscenace Evy Tálské Cirkus aneb Se mnou smrt a kůň, Komedie dell'arte Zdeňka Duška, Balákův proslulý kabaret Komediograf nebo Divadlo Vizita. První z pěti plánovaných premiér letošní sezony je připravená na 8. listopadu. V režii Doda Gombára uvede divadlo hru dánského dramatika Arthura Nathansona na motivy románu Alfreda Jarryho Nadsamec. Mezi dalšími tituly se objeví pravděpodobně Brechtův Zadržitelný vzestup Artura Uie, tragikomedie Astrid Saalbachové Hodina tance, původní hra některého mladého českého dramatika. Připravuje se dramatizace Haškových Osudů dobrého vojáka Švejka dua Oslzlý - Krobot, navazující na myšlenku a formu jejich úspěšné fetišistické revue Babička. Repertoár obohatí další projekty nového tvůrčího týmu: seriál uváděný pravděpodobně s čtvrtletní periodicitou a nazvaný podle povídky E. A. Poea Vraždy v ulici Morgue. Půjde o nereprízovaná, zčásti happeningová představení vycházející z textů E. A. Poea i jiných autorů, jejichž začátek bude posunut přesně na půlnoc. Další novinkou bude cyklus autorských čtení rozšířených o dramatizace a skeče Grafomania, projekt uměleckého šéfa divadla. Nové vedení Husy na provázku si podle slov režiséra Šimáka vyhrazuje prostor pro "odskok do většího experimentu" na sklepní scéně, kde bude uváděna mimo jiné i Grafomania. Od září vydává divadlo také noviny měsíčník Sunday Goose.
BRNO - Změna obsazení se netýká pouze postu uměleckého šéfa. Divadlo prochází zásadnější proměnou. Na místo kmenového režiséra přichází Pavel Šimák, který se souborem Husy na provázku spolupracoval v roce 2001 na inscenaci Vařený hlavy, divadlo opouští dramaturg Radan Koryčanský a na jeho místo přichází absolventka JAMU Barbara Vrbová. Herecký soubor se rozšiřuje o dva muže a počítá se s hostováním režisérů Doda Gombára (doposud působí především v Divadle Bolka Polívky) a nedávného absolventa JAMU Tomáše Svobody. Podle Luboše Baláka je generační výměna, kterou prochází Divadlo Husa na provázku, nezbytné stadium, jež by mělo být respektováno jako období hledání nové tváře divadla. Nadcházející sezonu zahajuje divadlo prvním ročníkem Minifestivalu smíchu (od 9. do 14. září). Na alžbětinské scéně jsou v těchto dnech k vidění provázkovské inscenace i hosté: v derniéře Balákova groteska Guma gumárum, inscenace Evy Tálské Cirkus aneb Se mnou smrt a kůň, Komedie dell'arte Zdeňka Duška, Balákův proslulý kabaret Komediograf nebo Divadlo Vizita. První z pěti plánovaných premiér letošní sezony je připravená na 8. listopadu. V režii Doda Gombára uvede divadlo hru dánského dramatika Arthura Nathansona na motivy románu Alfreda Jarryho Nadsamec. Mezi dalšími tituly se objeví pravděpodobně Brechtův Zadržitelný vzestup Artura Uie, tragikomedie Astrid Saalbachové Hodina tance, původní hra některého mladého českého dramatika. Připravuje se dramatizace Haškových Osudů dobrého vojáka Švejka dua Oslzlý - Krobot, navazující na myšlenku a formu jejich úspěšné fetišistické revue Babička. Repertoár obohatí další projekty nového tvůrčího týmu: seriál uváděný pravděpodobně s čtvrtletní periodicitou a nazvaný podle povídky E. A. Poea Vraždy v ulici Morgue. Půjde o nereprízovaná, zčásti happeningová představení vycházející z textů E. A. Poea i jiných autorů, jejichž začátek bude posunut přesně na půlnoc. Další novinkou bude cyklus autorských čtení rozšířených o dramatizace a skeče Grafomania, projekt uměleckého šéfa divadla. Nové vedení Husy na provázku si podle slov režiséra Šimáka vyhrazuje prostor pro "odskok do většího experimentu" na sklepní scéně, kde bude uváděna mimo jiné i Grafomania. Od září vydává divadlo také noviny měsíčník Sunday Goose.
</TEXT>
</DOC>
<DOC>
<DOCID>LN-20020911069</DOCID>
<DOCNO>LN-20020911069</DOCNO>
<DATE>09/11/02</DATE>
<GEOGRAPHY>PRAHA/LIBEREC</GEOGRAPHY>
<TEXT>
Vážně nemocného herce Miroslava Horníčka včera svou návštěvou v liberecké nemocnici potěšili herec Jiří Suchý a ministr kultury Pavel Dostál. Horníčkův stav je podle lékařů sice stabilní, už několik týdnů se příliš nemění, avšak důvody hospitalizace na jednotce intenzivní péče nepominuly. "Ano, byli jsme se podívat za panem Horníčkem, abychom ho pozdravili. V nemocnici jsme strávili asi půl hodiny. Je pohublý, ale byl očividně rád, že jsme přijeli. Říkal, že má z naší návštěvy radost," řekl Dostál. "Je velice nemocný," řekl o třiaosmdesátiletém herci, který byl členem Semaforu v letech 1965 až 1968, Jiří Suchý. Horníček je už přes dva měsíce hospitalizován kvůli celkové sešlosti věkem. Podle slov jeho přítele, lékaře Vladimíra Mareše, se o jeho propuštění neuvažuje, neboť pacient vyžaduje trvalou ošetřovatelskou péči. Trpí chronickým cévním onemocněním mozku a řadou dalších obtíží, které přinesl věk. Jeho stav komplikuje i těžká cukrovka. Řadu léků proto dostává nitrožilně. Málo jí a je vyživován uměle. Dny prý většinou tráví poslechem rádia a kompaktních disků. Herec, prozaik, dramatik, režisér a výtvarník Miroslav Horníček bude mít v listopadu 84. narozeniny. Před pěti lety převzal platinovou desku Supraphonu a při vyhlašování ankety TýTý byl zapsán do televizní dvorany slávy. Je držitelem Ceny Thálie za mimořádný přínos jevištnímu umění, nositelem Ceny humoru Karla Poláčka a čestným občanem Plzně, kde se narodil.
</TEXT>
</DOC>
<DOC>
<DOCID>LN-20020911070</DOCID>
<DOCNO>LN-20020911070</DOCNO>
<DATE>09/11/02</DATE>
<TITLE>
Zesnulému britskému hudebníkovi Georgi Harrisonovi vyjde v listopadu nové album, a to pouhých deset dnů před prvním výročím jeho smrti. V Los Angeles to oznámil Jeff Lynne, který je producentem alba nazvaného Brainwashed.
</TITLE>
<TEXT>
LOS ANGELES - George Harrison prý pracoval na skladbách pro album dva měsíce před svou smrtí. Pomáhal mu při tom i jeho syn Dhani a rovněž Lynne, který patřil mezi hudebníkovy dlouholeté přátele. "George si zvykl chodit ke mně na návštěvu, jakmile měl nějakou novou melodii. Zazpíval mi ji při kytaře nebo při ukulele. Jeho písničky jsem považoval jedním slovem za nádherné. Pak mi upřesnil, jak by podle jeho představ mělo nové album znít. Vyzařovala z něj přitom duchovní energie, která prostupovala hudbu i verše," cituje frontmana skupiny Electric Light Orchestra agentura AFP. Připomíná také, že Lynne koncem 80. let tvořil společně s Harrisonem, Bobem Dylanem, Tomem Pettym a Royem Orbisonem skupinu Travelling Wilburys. Brainwashed vyjde 19. listopadu zhruba 15 let po předcházejícím Harrisonově albu Cloud Nine, které zaznamenalo u posluchačů na celém světě velký úspěch. Bude na něm 11 nových Harrisonových skladeb a jedna cover verze. Sólový kytarista, zpěvák a bývalý člen legendárních Beatles Harrison podlehl 29. listopadu 2001 v 58 letech v Los Angeles nádorovému onemocnění.
</TEXT>
</DOC>
<DOC>
<DOCID>LN-20020911071</DOCID>
<DOCNO>LN-20020911071</DOCNO>
<DATE>09/11/02</DATE>
<TITLE>
Chcete úspěšně absolvovat příjímací pohovor? Vyplatí se mít reference od bývalého zaměstnavatele
</TITLE>
<TEXT>
Každý zaměstnavatel by měl respektovat soukromí uchazeče a neptat se při přijímacích pohovorech zbytečně na údaje, které nemají s výkonem povolání nic společného. Personalisté ale často kladou takové dotazy, na něž se vyplatí odpovědět i přesto, že s vaším zaměstnáním vůbec nebo zdánlivě nesouvisejí.
Mezi ně patří například otázky: Jak trávíte dovolenou, jak po práci relaxujete? "Určitě na takové dotazy reagujte kladně a odpovídejte. Váš potenciální zaměstnavatel tak bude vědět, že umíte odpočívat, jste všestranní a nejste na práci závislí," radí právnička Anna Márová z Prahy. Jestliže personalista, který pohovor vede, zjistí, že nejste ochotni odpovídat na většinu otázek, s největší pravděpodobností dá přednost jinému kandidátovi. Nesmí vás ale jakýmkoliv způsobem diskriminovat. "Pokud byste měli pocit, že vás potenciální zaměstnavatel nepřijal z důvodu rasového, sexuálního, jazykového nebo třeba náboženského, máte právo obrátit se na pracovní úřad nebo na soud. Pracovní úřad má po prověření případu pravomoci udělit pokutu," vysvětluje Márová.
</TEXT>
<HEADING>
Požádejte o posudek
</HEADING>
<TEXT>
Ve vašem zájmu je také předložit během přijímacího řízení posudek či reference, které získáte od předchozího zaměstnavatele nebo učitele. Tyto posudky mohou personalisty přesvědčit, že právě vy jste nejvhodnější kandidát na obsazovanou pozici. Jak říká doktorka práv Dana Stočesová z pražské advokátní kanceláře Hráský &amp; Hráská &amp; partner, o posudek můžete požádat dva měsíce před ukončením pracovního poměru a váš nadřízený je povinen jej do 15 dnů vydat. "Jestliže se vám zdá, že posudek není pravdivý a mohl by vás při dalším pohovoru poškodit, můžete se soudit," dodává Stočesová. Posudek od svých klientů vyžaduje například personální agentura Grafton Recruitment. "Záleží však na zvážení jednotlivého personalisty a samozřejmě na přání klienta, jemuž pracovníka sháníme. Máme-li však jakékoliv pochybnosti o pravdivosti toho, co nám uchazeč o práci sdělí, vyžadujeme takové reference vždycky," říká personální konzultant Martin Štampovský. K posudku či do životopisu je dobré přiložit telefonní číslo na bývalého zaměstnavatele, aby se váš budoucí šéf mohl sám přesvědčit, jak jste dříve pracovali. Jestliže se hlásíte na vedoucí pozici, bude se kontakt určitě hodit.
</TEXT>
<HEADING>
Nebojte se zeptat na plat
</HEADING>
<TEXT>
Mnoho kandidátů se při pohovoru ostýchá ptát na výši platu, pracovní postup nebo třeba na to, proč se místo uvolnilo. Právnička Márová však míní, že takové otázky zaměstnavatele jen potěší a přesvědčí jej, že nejste při výběrovém řízení pasivní. Při pohovoru se zeptejte také na záležitosti týkající se konkrétní společnosti. Máte právo vědět, jak si firma stojí finančně, jaká je její struktura, jaký je její dopad na životní prostředí nebo hodlá - li v budoucnu propouštět. "Na tyto informace se nás ptá asi 80 % uchazečů o práci," říká Kateřina Zimová ze společnosti Tesco. Kromě otázek, na které byste odpovědět měli, můžete být ale při pohovoru tázáni i na - pro výkon povolání - zcela nepodstatné věci. Mezi takové patří třeba vaše politická orientace, náboženství, zdravotní stav nebo rodinná situace. "Zaměstnavatel je povinen při konkursu respektovat nejen předpisy z oblasti pracovního práva, ale iz oblasti práva občanského. Pokud by někdo chtěl pracovat s tzv. citlivými osobními údaji, jako je třeba politická orientace, musí mít váš písemný souhlas a musí vám vysvětlit, proč údaje potřebuje," říká Anna Márová. Podle Márové každý zaměstnavatel přivítá, sdělíte-li mu sami, kdo se postará o vaše nezletilé děti nebo jak budete dojíždět do zaměstnání. "Když řeknete, že se o vaše malé děti postará babička nebo jiný příbuzný, váš šéf to určitě ocení," myslí si Márová. Další ožehavou otázkou je váš zdravotní stav a s ním spojené vstupní prohlídky, které by mnozí z nás raději absolvovali u praktických lékařů. Zaměstnavatel nemá právo se vás vyptávat, máte-li vážnou nemoc; v této oblasti by spíš mělo jít o oboustrannou diskrétní dohodu. Jiná věc je ale podle právničky Dany Stočesové zdravotní způsobilost pro výkon práce. Tu zjišťuje firemní lékař. "Požadavek zaměstnavatele na absolvování vstupní prohlídky u firemního lékaře je zcela legitimní. Váš šéf si ji může stanovit jako jednu z podmínek pro přijetí do zaměstnání," říká a dodává, že zjištěné skutečnosti z lékařské prohlídky jsou předmětem lékařského tajemství.
</TEXT>
<HEADING>
Na testy chodit nemusíte
</HEADING>
<TEXT>
Martin Štampovský doplňuje, že zdravotní stav kandidátů společnost Grafton Recruitment zjišťuje pouze tehdy, chce-li kandidát vykonávat manuální práci. "Jinak se ptáme spíše na otázky typu: jak je pro vás důležitá kariéra, jak zvládáte stres nebo kde sám sebe vidíte za tři až pět let," vysvětluje strategii. Jestliže nejste příznivci testů, můžete odmítnout přezkoušení v rámci psychologických nebo osobnostních zkoušek, které pro své zaměstnance připravuje vedení některých společností. "Zaměstnavatelé většinou dbají na udržování kvalifikace svých zaměstnanců a pořádají pro ně různé testy. Pomineme-li kategorii některých pracovních pozic, jako je například řidič, kde je přezkoušení zákonnou podmínkou dalšího výkonu povolání, může zaměstnanec přezkoušení odmítnout. Tato skutečnost by ho pak neměla v práci nijak znevýhodnit," konstatuje Márová. Informací, která by měla být pro budoucího zaměstnavatele tabu, je výše vašeho předchozího platu. "Uchazeči o zaměstnání se často ve svých minulých smlouvách zavazují, že výše bývalé mzdy zůstane jenom mezi nimi a dřívějšími zaměstnavateli," říká Anna Márová. Radí však, aby zájemci o místo rozhodně předeslali, jak vysokou mzdu si při vstupu do nového zaměstnání představují.
Na jaké otázky byste při pohovoru měli odpovědět
01. Jak trávíte dovolenou?
Zaměstnavatel tak bude vědět, že umíte relaxovat a nejste "otrokem" své práce.
02. Jaké jsou vaše koníčky, záliby?
Každá záliba - ať již sport nebo jiná aktivita - dokáže, že jste všestranní.
</TEXT>
<HEADING>
03. Kdo se postará o vaše děti ?
</HEADING>
<TEXT>
Je dobré říci, že máte babičku, manžela, manželku nebo jiného příbuzného, který se o děti v době vaší zaneprázdněnosti postará.
</TEXT>
<HEADING>
04. Jakým způsobem budete řešit dojíždění do zaměstnání?
</HEADING>
<TEXT>
Vysvětlete, že můžete používat vlastní vůz nebo že budete jezdit městskou hromadnou dopravou, popřípadě vlakem či autobusem. Jestliže o práci opravdu stojíte, nedávejte najevo, že vám vzdálenost od vašeho bydliště vadí. Nekorektní je také otázka, zda a jaké budete mít služební auto. Pokud je součástí mimoplatových výhod i služební vůz, zaměstnavatel vám tuto skutečnost sdělí sám.
05. Sportujete?
Důležitost odpovědi je stejná jako u otázky na záliby. Všestranný kolega je pro zaměstnavatele posilou.
06. Jste si jistý, že budete zvládat i stresové situace?
Uveďte situace, ve kterých jste se na svém bývalém pracovišti se stresem setkali, a řekněte, jak jste je řešili.
07. Jaké jsou vaše klady a zápory?
Zde je důležité nepřecenit se, ale také nepodcenit. Dobrou pomůckou vám budou reference od bývalého zaměstnavatele nebo od školy.
08. Jaké jsou vaše největší dosavadní pracovní úspěchy?
Vyjmenujte všechny úspěchy, o nichž si myslíte, že by mohly ovlivnit přijetí do zaměstnání. Nezapomeňte ani na studijní léta.
</TEXT>
<HEADING>
09. Proč jste z minulého zaměstnání odešel?
</HEADING>
<TEXT>
Vyplatí se popravdě říci, proč jste bývalé zaměstnání opustil. Nedopouštějte se ale velké kritiky bývalého zaměstnavatele. Samozřejmě nikomu nepomůže fakt, že byl z práce vyhozen kvůli neschopnosti nebo nespolehlivosti.
</TEXT>
<HEADING>
10. Jaké je vaše vzdělání a dosavadní praxe?
</HEADING>
<TEXT>
Sdělte, jakou školu jste vystudovali, popřípadě jaké další kursy jste absolvovali a na jakých stážích jste pobývali. Při výčtu praxe zmiňte pozice, na nichž jste pracovali.
</TEXT>
<HEADING>
Na jaké otázky odpovídat nemusíte
</HEADING>
<TEXT>
Jestliže zaměstnavatel postupuje při pohovoru podle zákona, musí se řídit i zákonem o ochraně osobních údajů. Tento předpis mimo jiné stanoví i okruh tzv. citlivých osobních údajů, k jehož schraňování potřebuje zaměstnavatel písemný souhlas uchazeče. Když pro tyto otázky není věcný důvod spočívající v povaze zaměstnání, o něž se kandidát uchází, a není pro výkon tohoto zaměstnání nezbytný, zaměstnavatel nemá právo se na výše zmíněné otázky ptát. Jestliže se na takové otázky přesto bezdůvodně ptá a na jejich základě rozhoduje o přijetí, dopouští se diskriminace.
01. Jaká je vaše politická příslušnost?
02. Jste členem politické strany nebo odborů?
03. Jaké vyznáváte náboženství?
04. Jaká je vaše sexuální orientace?
05. Jaký je váš zdravotní stav?
06. Plánujete mít děti ?
07. Hodláte se brzo ženit/vdávat?
08. Jaká byla výše vašeho předchozího platu?
09. Z jaké rodiny pocházíte ?
10. Vlastníte nějaké nemovitosti?
</TEXT>
</DOC>
<DOC>
<DOCID>LN-20020911072</DOCID>
<DOCNO>LN-20020911072</DOCNO>
<DATE>09/11/02</DATE>
<TITLE>
Dnes vám radí Anna Márová z advokátní kanceláře JUDr. Anna Márová
</TITLE>
<TEXT>
Má zaměstnavatel povinnost poskytnout zaměstnancům v práci zadarmo nealkoholické nápoje? V červenci, když bylo horko, jsme prosili šéfa, aby nakoupil nějaké balené vody. Odmítl s tím, že si máme nosit svoje.
Po novele zákoníku práce č. 155/2000 Sb., která vstoupila v platnost 1. ledna 2001, je úprava poskytování tzv. ochranných nápojů včleněna do znění ustanovení § 133a odst. 5 a 6 zákoníku práce. Zde se říká, že ochranné nápoje poskytne zaměstnavatel zaměstnancům (stejně jako osobní ochranné pracovní prostředky, mycí, čisticí a dezinfekční prostředky) bezplatně podle vlastního seznamu zpracovaného na základě vyhodnocení rizik a konkrétních podmínek práce. Bližší podmínky pro poskytování ochranných nápojů pak stanoví nařízení vlády č. 178/2001 Sb., kterým se stanoví podmínky ochrany zaměstnanců při práci. Jsou v něm popsány podmínky, které musí pracovní prostředí splňovat, má-li být bezplatně poskytnut ochranný nápoj. Ochranné nápoje se v zásadě poskytují při práci vykonávané za podmínek, kdy tepelná zátěž z pracovního prostředí spolu s fyzickou zátěží vede ke ztrátě tekutin zaměstnance potem a dýcháním vyšší než 1 litr za směnu, dále na venkovních pracovištích a při obsluze venkovních strojů včetně dopravních prostředků, jejichž kabiny nejsou vybaveny účinným klimatizačním zařízením. Teplota vzduchu na pracovním místě po dobu přesahující polovinu směny se musí rovnat 28 stupňům Celsia a nebo být vyšší než tato hodnota. Záleží tedy skutečně na vyhodnocení konkrétních podmínek pracoviště a práce. Toto nařízení vlády pouze stanoví, že ochranné nápoje musí být zdravotně nezávadné, musí mít vhodnou teplotu a nesmí obsahovat více než 6,5 hmotnostního procenta cukru. V tomto směru byla konkrétnější dnes již zrušená směrnice MZ č. HE 39/64, která přestala platit 28. února 2001. V její příloze byly uvedeny příklady konkrétních vhodných druhů tzv. uhrazujících a občerstvujících nápojů. Pro úplnost je třeba říci, že závazný způsob zásobování pitnou a užitkovou vodou na pracovišti je uveden v § 28 tohoto vládního nařízení č. 178/2001 Sb.
</TEXT>
</DOC>
<DOC>
<DOCID>LN-20020911073</DOCID>
<DOCNO>LN-20020911073</DOCNO>
<DATE>09/11/02</DATE>
<TITLE>
Dnes vám radí Jaroslava Rezlerová z personální agentury Manpower
</TITLE>
<TEXT>
Absolvovala jsem střední odbornou školu, ale nemám velké znalosti cizích jazyků. Domluvím se sice německy, ale angličtinu ovládám velmi málo. Přesto bych se chtěla ucházet o místo asistentky. Mám nějakou šanci na úspěch?
Určitě, pokud vaše angličtina dosahuje alespoň základní komunikativní úrovně. Angličtina se dnes stává univerzálním dorozumívacím jazykem ve firmách nejrůznějšího původu a tak trochu předpokládanou součástí vzdělání každého uchazeče. Pokud jste ochotna si nadále svoje jazykové znalosti prohlubovat, případně se pustit do studia dalších jazyků, můžete se o podobné místo ucházet. Nemůžete ovšem aspirovat na pozici asistentky, ba ani recepční ve velkých zahraničních firmách, tam totiž patří plynulá angličtina k základním předpokladům pro práci. Není ovšem důvod, proč nezkusit štěstí v menší, dobře zavedené společnosti, kde se naopak zase můžete dostat blíže k zajímavým projektům a k další velmi rozmanité práci. Až dospějete do fáze účasti ve výběrovém řízení, dejte si pozor na několik věcí. Za prvé v žádném případě nedoporučuji přehánět úroveň vaší znalosti jazyků uvedenou v životopise a při následném pohovoru. Pokud totiž náhodou ve výběrovém řízení uspějete, brzy se vaše jazykové nedostatky prokážou v praxi a zaměstnavatel vás může propustit ve zkušební době. Ta trvá až tři měsíce a během ní lze dobře prověřit, jak si stojíte s onou uváděnou plynnou komunikativní angličtinou. Takové ukončení pracovního poměru ve zkušební době může proběhnout ze dne na den. A je nejen nepříjemné, ale vyvolá i mnoho nepříjemných dotazů při dalších přijímacích pohovorech, které budete absolvovat. Je také dobré mít na vědomí, že zaměstnavatelé obecně si cení těch zaměstnanců, kteří na sobě pracují. Takovým často usnadňují jejich další vzdělávání (například kursy jazyků v pracovní době, úhrada nákladů na kursy apod.) Neváhejte tedy svému potenciálnímu zaměstnavateli vhodně prezentovat svoji představu dalšího jazykového sebezdokonalování, ve snaze být společnosti užitečnější. Získané znalosti přece zúročíte velmi dobře i ve svém dalším profesionálním životě.
</TEXT>
</DOC>
<DOC>
<DOCID>LN-20020911074</DOCID>
<DOCNO>LN-20020911074</DOCNO>
<DATE>09/11/02</DATE>
<TITLE>
BRAINSTORMING
</TITLE>
<TEXT>
Brainstorming je americká metoda řešení problémů, při níž skupina lidí pod vedením nadřízeného přichází s možnými řešeními. Vedoucí je důležitou částí skupiny, protože právě on svým přístupem ke každému z členů týmu podporuje jeho tvůrčí přístup. Účelem brainstormingu je přijít s co největším počtem možných řešení, z nichž každé se zaznamenává. Při brainstormingu nejsou důležité pouze podnětné nápady, ale i nápady na první pohled nesmyslné, vyplývající z asociací. I z nich se dá totiž později při řešení problému vycházet. V této fázi není od ostatních přípustná žádná kritika těchto návrhů. K ní se přechází až poté, jestliže žádného z účastníku brainstormingu nenapadá další možnost. Délka této porady by měla být pevně určena, aby byli účastníci nuceni přijít s nápadem co nejrychleji.
Pokud máte dotaz na právníka či personalistu, můžete se obrátit na e-mailovou adresu hana.slivova@lidovky.cz
</TEXT>
</DOC>
<DOC>
<DOCID>LN-20020911075</DOCID>
<DOCNO>LN-20020911075</DOCNO>
<DATE>09/11/02</DATE>
<TITLE>
Na českém trhu se objevují zaplavené vozy z Německa a Rakouska * Řada značek nabízí po záplavách slevy
</TITLE>
<TEXT>
Obzvláště obezřetní při koupi by nyní měli být zájemci o ojetý vůz. Na trhu se totiž objevují na první pohled atraktivní levné vozy. Ty však byly většinou zaplaveny a jsou na odpis.
Letošní ničivé povodně napáchaly na území ČR miliardové škody a nevyhnuly se samozřejmě ani automobilům. Stovky aut byly při záplavách úplně zničeny a stovky dalších si vyžádají náročné opravy. Řada automobilek vyšla svým zákazníkům vstříc a lidem, kteří při povodních o svůj vůz přišli, zapůjčila na několik týdnů náhradní vůz zdarma. Další společnosti poskytují při koupi nového vozu jednorázové slevy ve výši od 5 do 15 %, výjimkou nejsou ani zlevněné náhradní díly. Podle odborníků nebudou mít povodně na ceny automobilů výrazný vliv, což platí jak pro nové, tak pro ojeté vozy. "U nových aut lze naopak v nejbližší době očekávat nejrůznější slevy v podobě akčních modelů, paketů apod.," říká finanční analytik Evžen Hořejší. "Podzim totiž představuje v prodeji nových aut jakýsi druhý vrchol sezony, takže automobilky na tuto dobu plánují různé prodejní akce. Je možné, že řada dealerů bude tyto slevy v rámci marketingové strategie nazývat jakýmisi "povodňovými balíčky", ale v podstatě by firmy s výhodnými nabídkami přišly i bez velké vody," dodává Hořejší.
</TEXT>
<HEADING>
V autobazarech roste zájem o levné vozy
</HEADING>
<TEXT>
Vzrůst cen se neočekává ani na trhu s ojetými automobily. Autobazary sice postupně zaznamenávají nárůst poptávky po ojetých vozech v lepším stavu, na cenách se to ale podle nich neprojeví. "Bezprostředně po povodních byl zájem o auta prakticky nulový, nyní jsou v kursu především levná auta v dobrém technickém stavu," uvádí majitel jednoho z jihočeských autobazarů Josef Hora. Zvýšený zájem o prodej i koupi ojetin potvrzuje rovněž mluvčí autobazaru AAA Praha Roman Šubert: "Razantně se zvýšil nejen počet osob, které se nám pokoušejí prodat svůj vůz, ale také poptávka po ojetých vozech. Tento trend zaznamenáváme ve všech pobočkách. Nejvíce patrné je to v oblastech, které byly postiženy záplavami. V našem případě jde tedy o autobazary v Praze a Ústí nad Labem. V souvislosti se záplavami jsme zaznamenali také zvýšený zájem o nákup ojetých vozů na leasing, lidé nyní mnohem častěji vyhledávají vozy značky Škoda Favorit a Škoda Felicia. Ceny rozhodně zvyšovat nebudeme." Pokud se někdo pro koupi ojetého automobilu v současné době rozhodne, měl by být obzvláště opatrný. Podle odborníků se totiž již našla řada "podnikavců", kteří se snaží v Česku prodat zatopené automobily ze zahraničí. "V ČR již začalo operovat několik skupin dealerů z Rakouska a Německa, kteří se snaží nabídnout tuzemským autobazarům za velmi lákavé ceny ojeté vozy. Téměř všechny však pocházejí ze zaplavených oblastí. Zaplavené vozy jsou přitom bezcenné a pro svého nového majitele mohou představovat dokonce velké riziko. Za poslední týden se na nás obrátilo již 16 dealerů, kteří se nám podobné vozy pokoušeli prodat a to je velmi alarmující. Rozhodli jsme se proto dávat našim zákazníkům i písemnou garanci na to, že námi prodávané vozy nebyly zatopeny," informuje mluvčí autobazarů AAA Auto Roman Šubert.
</TEXT>
<HEADING>
Zatopený vůz patří do šrotu
</HEADING>
<TEXT>
Podle odborníků má smysl opravovat zatopený vůz, pouze pokud voda sahala maximálně po prahy karoserie a to ještě po důkladném posouzení rentability opravy. "Na trhu ojetin se po záplavách objeví zcela jistě celá řada velice "lukrativních" nabídek. Pokud si dá někdo tu práci a zatopené auto rozebere a dokonale vyčistí, může před vámi stát na první pohled vůz v bezvadném stavu, kterému nic nechybí," říká technický ředitel společnosti Auto Palace Praha Vít Pěkný. "Zásadní problém ovšem tkví v tom, že veškeré díly, které byly kontaminované vodou, je nutné vyměnit. Pokud se voda dostala i do interiéru, jedná se o totální škodu a vůz patří do šrotu. Narušené jsou totiž kromě jiného veškeré elektronické systémy i řídící jednotka. Senzory, konektory i spoje pomalu oxidují a ztrácejí své funkce. Klouby, ložiska, filtry, převodovka i motor jsou zanesené prakticky neodstranitelným prachem, který je jemnější než pudr. To vše je doprovázeno korozí, jejíž vznik se počítá řádově na desítky minut. Tím při provozu dochází k podstatně rychlejšímu opotřebení jednotlivých dílů a následnému nevratnému poškození. Samozřejmě lze očekávat i rychlou korozi karoserie, která je standrdně koncipovaná na odolnost vůči atmosférické vlhkosti a nikoli vůči ponoření do vody," vysvětluje Pěkný. A závady nemusí být podle expertů patrné na první pohled. Mohou se projevit například až po půl roce bezproblémového ježdění či během provozu v zimě. Podrobná prohlídka ojetého auta v servisu je proto před koupí jistě na místě.
Jak poznat zaplavený automobil
* je podezřelé, když 2 až 3 roky starý vůz je nadměrně čistý
* zatopený vůz smrdí, zápach často nejde odstranit ani důkladným vyčištěním
* v interiéru jsou fleky na sedačkách, bubliny na vnitřní části dveří, slepené dílce přestávají držet
* izolační materiály jsou většinou poničené
* demontujte plastové díly, rozeberte čalounění ve dveřích, podívejte se pod prahové lišty. Zde mohou zůstat nánosy písku.
* hliníkové díly mají tendenci oxidovat
* světlomety se orosují zevnitř a ztrácí svítivost
* zkontrolujte, zda fungují elektrická okénka, klimatizace, klakson apod.
* zhoršená funkčnost tlumičů, čepů, brzd a výskyt nečistot
</TEXT>
</DOC>
<DOC>
<DOCID>LN-20020911076</DOCID>
<DOCNO>LN-20020911076</DOCNO>
<DATE>09/11/02</DATE>
<TITLE>
Zvýšenou nabídku i poptávku po ojetých automobilech registruje v současné době v souvislosti s nedávnými povodněmi většina autobazarů. Zájem je především o levná auta v dobrém technickém stavu, v kursu je především Škoda Favorit a Škoda Felicia. Ceny ojetých aut podle expertů nevzrostou. V následujícím přehledu přinášíme orientační ceník nejžádanějších ojetých automobilů. Přehled byl sestaven podle aktuální nabídky autobazaru AAA Auto Praha.
</TITLE>
<TEXT>
Opel Corsa
rok výroby cena
2001 219 000 Kč
2000 179 000 Kč
1999 159 000 Kč
1998 149 000 Kč
1997 139 000 Kč
Fiat Punto
rok výroby cena
2001 209 000 Kč
</TEXT>
</DOC>
<DOC>
<DOCID>LN-20020911077</DOCID>
<DOCNO>LN-20020911077</DOCNO>
<DATE>09/11/02</DATE>
<TITLE>
Nový model Renaultu se snaží prosadit ve vyšší střední třídě * V nabídce je u nás se čtyřmi motory
</TITLE>
<HEADING>
Test LN
</HEADING>
<TEXT>
Naprosto nový styl přináší mezi luxusní automobily francouzská automobilka Renault. Model Vel Satis vyniká svými rozměry a výstředností, nabízí komfortní svezení.
Stalo se jakýmsi pravidlem, že výrobcům renomovaných značek nesmí chybět zástupce ve vyšší střední třídě. I mezi luxusními limuzínami tak v současné době panuje čilý konkurenční boj a přední příčky již tradičně zaujímají německé značky. O tom, že není lehké se mezi pojmy jako BMW, Mercedes-Benz či Audi prosadit, se Renault přesvědčil již několikrát. Modely R 30 i R 25, a koneckonců i poslední luxusní model Safrane, se kromě francouzského trhu s větším zájmem zákazníků nesetkaly, a tak se Renault letos do prestižního segmentu pokouší proniknout znovu. Tentokrát s novým modelem Vel Satis. Jedno bylo jasné Francouzům hned od začátku. Pokud chtějí ve vyšší třídě uspět, museli nabídnout něco zcela nového a naprosto odlišného. Vše pojali po svém a předvedli doslova revoluci. Extravagantnější vůz totiž dnes na ulici těžko potkáte. Zatímco většina luxusních limuzín využívá karoserie tříprostorového sedanu, Renault Vel Satis se díky svému jedinečnému konstrukčnímu řešení pohybuje hned na rozhraní několika kategorií. Nebývalou výškou se blíží minivanům, krátká zakulacená záď se širokým panoramatickým sklem zase připomíná kombi. Nový model si zachovává rysy dvou dříve představených designových studií Initiale a Vel Satis. Každopádně je zajímavý, ať se na něj podíváte z kterékoli strany. Působí elegantně a hodně futuristicky, což mu jistě otevře dveře u zákazníků, kteří chtějí vybočovat.
</TEXT>
<HEADING>
Nabídka místa je velkorysá
</HEADING>
<TEXT>
Rozměry nového renaultu jsou impozantní, díky čemuž posádku v luxusním interiéru obklopuje nevídaný prostor. Ve francouzském duchu měkčí sedadla jsou umístěná výše, než je zvykem. Nastupování i vystupování je tak velice pohodlné. Příjemně se cítí i řidič, protože má přirozenější posed i lepší výhled. Interiér ve světlých tónech působí komfortně, což podtrhuje zpracování všech detailů a špičková kvalita použitých materiálů. Doplňky z leštěného dřeva a hliníku vkusně doplňují kožené a textilní části. Přehledná přístrojová deska si zachovala analogové přístroje, uvnitř nechybí ani spousta odkládacích schránek a přihrádek. Pozornost si zaslouží sedadla pro posádku vpředu. Ta svou mohutností připomínají doslova křesla a poskytují nebývalé pohodlí. Opěradla jsou horizontálně rozdělená do dvou částí, z nichž každou lze individuálně nastavit. Pochopitelně elektricky a polohu je možné uložit do paměti. Novinkou jsou bezpečnostní pásy integrované přímo do opěradel. Ve vel satisu najdeme samozřejmě i řadu nejmodernějších technických vymožeností. Auto se uvádí do provozu a startuje pomocí čipové karty s pamětí pro nastavení sedačky, zrcátek, klimatizace i intervalu servisních prohlídek. Ruční brzda je v renaultu automatická. Samočinně se vypne, jakmile je sešlápnutý pedál plynu a vznikne dostatečný točivý moment pro hnací ústrojí. Vše řídí elektronika, brzda se sama aktivuje při zařazeném neutrálu. Aby toho nebylo málo, tempomat je vybaven automatickou korekcí vzdálenosti, nechybí automatická kontrola tlaku v pneumatikách a na všechno vás upozorní příjemný ženský hlas.
</TEXT>
<HEADING>
Na dlouhé cestování s pohodou
</HEADING>
<TEXT>
Pod kapotou vel satisu se mohou nacházet čtyři motory. Benzinový čtyřválec 2.0 (120 kW) či šestiválec 3.5 (177 kW), a diesely 2.2 dCi (110 kW) a 3.0 dCi (130 kW). Námi testovaný silnější vznětový šestiválec s vysokotlakým přímým vstřikováním paliva technikou common-rail přesvědčil kultivovaným a tichým během. Výrazným zátahem se mohl pochlubit zejména ve středních otáčkách a ve spojení s pětistupňovou samočinnou převodovkou nabízí poklidnou a pohodovou jízdu. Průměrná spotřeba kolem 10 l na 100 km je přijatelná, k hranici 13 l jsme se přiblížili pouze při neustálém popojíždění ve městě. Za to na dlouhých cestách jsme pokořili i hranici 8 l. Tomu, že vel satis je určen především pro dlouhé a komfortní cestování, odpovídá i podvozek. V zatáčkách se měkčí naladění projeví větším náklonem, průjezd je však naprosto jistý a řidiče nic nepřekvapí. Odpružení by vzhledem k luxusnímu charakteru vozu mohlo být o něco měkčí, naopak tužší chod bychom uvítali u posilovače řízení v nižších rychlostech. Pochvalu si zaslouží vynikající odhlučnění i brzdy. Luxusnímu automobilu nesmí chybět bohatá výbava. Nejlevnější vel satis ( 2.0 l) přijde na 1 080 000 Kč. Ve standardní výbavě je šest airbagů, ABS s EBV, asistenční systém brzd, ESP a ASR, elektrická vyhřívaná asferická zpětná zrcátka, tempomat či dálkový centrál. Verze s motorem 3.0 dCi se prodává v bohatší výbavě Privilége za 1 380 000 Kč, ve výbavě nechybějí např. parkovací senzory, xenonové světlomety či syntetizátor lidské řeči.
Srovnání testovaného vozu s potenciálními konkurenty
Renault Vel Satis 3.0 dCi
Rozměry: 4860x1860x1577 mm
Rozvor: 2840 mm
Hmotnost: 1735/2320 kg (pohotovostní/celková)
Motor: vznětový přeplňovaný šestiválec o objemu 2958 cm 3
Maximální výkon: 130 kW (177 k) při 4400 1/min
Největší točivý moment: 350 N.m při 1800 1/min
Nejvyšší rychlost: 210 km/h
Zrychlení 0 - 100 km/h: 10,5 s
Spotřeba paliva (město/mimo město/kombinace): 12,0/ 6,8/ 8,7 l/100 km
Objem kufru: 460 l
Objem palivové nádrže: 80 l
Základní cena: 1 360 000 Kč
Mercedes-Benz E 270 CDI
Rozměry: 4818x1822x1452 mm
Rozvor: 2833 mm
Hmotnost: 1650/2150 kg (pohotovostní/celková)
Motor: vznětový přeplňovaný pětiválec o objemu 2685 cm 3
Maximální výkon: 130 kW (177 k) při 4200 1/min
Největší točivý moment: 425 N.m při 1800 1/min
Nejvyšší rychlost: 230 km/h
Zrychlení 0 - 100 km/h: 9,1 s
Spotřeba paliva (město/mimo město/kombinace): 9,4/ 5,4/ 6,5 l/100 km
Objem kufru: 540 l
Objem palivové nádrže: 65 l
Základní cena: 1 274 000 Kč
Audi A6 2.5 TDI
Rozměry: 4796x1810x1453 mm
Rozvor: 2760 mm
Hmotnost: 1595/2145 kg (pohotovostní/celková)
Motor: v znětový přeplňovaný šestiválec o objemu 2496 cm 3
Maximální výkon: 132 kW (180 k) při 4000 1/min
Největší točivý moment: 370 N.m při 1500 až 2500 1/min
Nejvyšší rychlost: 221 km/h
Zrychlení 0 - 100 km/h: 8,9 s
Spotřeba paliva (město/mimo město/kombinace): 11,3/ 6,2/ 8,1 l/100 km
Objem kufru: 551 l
Objem palivové nádrže: 70 l
Základní cena: 1 272 000 Kč
</TEXT>
</DOC>
<DOC>
<DOCID>LN-20020911078</DOCID>
<DOCNO>LN-20020911078</DOCNO>
<DATE>09/11/02</DATE>
<TITLE>
Nová cordoba v Paříži. Španělská automobilka Seat oznámila představení nové generace cordoby. Představení proběhne 26. září na autosalonu v Paříži. Novinka nezapře svou blízkou příbuznost s modelem Ibiza a stejně bude nabízena ve třech úrovních výbavy. Nabídku motorů nové cordoby budou tvořit tři benzinové a tři dieselové motory. Paleta benzinových motorů začíná tříválcem 1,2 l o výkonu 47 kW (64 k) a dále budou v nabídce čtyřválce 1,4 l o výkonech 55 kW (75 k) a 74 kW (100 k). Motor o výkonu 55 kW bude možné kombinovat i s automatickou převodovkou. Nejvýkonnější ze vznětových motorů 1,9 TDi dosahuje výkonu 96 kW (130 k) a je opatřen šestistupňovou převodovkou. Výkonový střed mezi diesely má tvořit 1,9 TDi o výkonu 74 kW (100 k). V nabídce vznětových motorů bude i 1,9 SDi 47 kW (64 k).
</TITLE>
<TEXT>
Společné motory pro BMW a PSA. Francouzský koncern PSA Peugeot - Citroën a německá automobilka BMW budou spolupracovat na vývoji a výrobě nových malých benzinových motorů. Společný tým bude působit v německém Mnichově a PSA bude dozorovat výrobu a nákup komponentů. Na nový motor se mohou v případě úspěchu ambiciózního projektu těšit budoucí majitelé Peugeotu, Citroenu a pravděpodobně i budoucího malého BMW. Počáteční náklady projektu se budou pohybovat kolem 0,75 miliardy eur.
Cena za design pro primeru. Prestižní cenu Red Dot za design, udělovanou německým Design Zentrum Nordhein-Westfalen, si již počtvrté od roku 1993 odnesl Nissan, tentokrát za model Primera. 27 členů poroty posuzovalo vkategorii "Produktový design" 1479 výrobků z pohledu inovace, funkčnosti, ergonomie a přátelského vztahu k životnímu prostředí. Zvítězila sportovní, dynamická linie karoserie nové primery. Primera vznikla pod taktovkou Stéphana Schwarze v mnichovském Design Centre. V minulosti získal Nissan Red Dot za design modelů Micra (1993), Almera (1996) a Almera Tino (2001).
</TEXT>
</DOC>
<DOC>
<DOCID>LN-20020911079</DOCID>
<DOCNO>LN-20020911079</DOCNO>
<DATE>09/11/02</DATE>
<TITLE>
řekl trenér West Hamu Roeder o reprezentační budoucnosti českého obránce
</TITLE>
<TEXT>
Obránce londýnského West Hamu Tomáš Řepka (28) už je zase v popředí zájmu. Nechal se slyšet, že by opět rád Českou republiku reprezentoval a jeho slova podpořil i jeho klubový kouč Glenn Roeder.
LONDÝN, PRAHA - Trenér Roeder na internetových stránkách West Hamu uvedl, že Řepka by se mohl vrátit do národního týmu po Novém roce, až si odbude trest v podobě zákazu startu ve čtyřech utkáních. Odkud plyne jeho přesvědčení, není známo, ale odvolal se na projevený zájem kouče Karla Brücknera. Stanovisko českého trenéra je ovšem nejasné. I na několik různě formulovaných otázek deníku Sport reagoval stejně. "Nebudu se k tomu vyjadřovat," zdůraznil Brückner. Řepka se v reprezentačním dresu objevil naposledy v baráži o postup na mistrovství světa v Belgii. Ve 42. minutě úvodního zápasu se ohnal po Goorovi a švýcarský sudí Meier vytáhl červenou kartu. Čeští fotbalisté zápas prohráli a Řepka za svůj počin sklidil vlnu kritiky. Hříšník si ovšem postěžoval, že se se ho nikdo nezastal. Konkrétně kapitán Nedvěd ani vedení týmu. Krátce poté oznámil, že nebude reprezentovat. "Alespoň do té doby, co tam budou pánové jako Obst, Fousek a podobní," uvedl na adresu vedení ČMFS. Přičemž svazového předsedu počastoval označením "týpek". Tvrdý a nesmlouvavý fotbalista, výborný hlavičkář už ve své reprezentační kariéře několik ran utržil. Největší z nich je určitě neúčast na "stříbrném" EURO 96. Tehdy pomáhal jednadvacítce ve čtvrtfinále ME, ale v odvetě se Španělskem se nechal vyloučit, dostal trest a tehdejší trenér Uhrin ho s sebou do Anglie nevzal. Tenkrát poprvé doplatil na prchlivost a náhlé hnutí mysli. Do jaké míry si trenér Brückner láme hlavu účastí Řepky v reprezentaci, není zřejmé. Obránce West Hamu by se vrátil rád. Buď se do reprezentace vrátí, ale určitě by to nebyl návrat bezbolestný. Svazovým představitelům i trenérovi má určitě co vysvětlovat. Předseda Obst na omluvě za Řepkovy výroky netrvá, hráč se ostatně k žádnému sypání popela na hlavu ani nechystá. Ovšem musí odvolat svá slova o tom, že za Obstova působení národní dres neoblékne. Druhou variantou je, že se v triku se lvíčkem už neobjeví. Trenéři totiž mohli za Řepkovou účastí v národním týmu udělat tlustou čáru s vědomím, že je to obránce nahraditelný. Přijdou sice o řízného a nesmlouvavého beka, ale vyhnou se problémům, které s Řepkou přicházejí. Je to léty prověřený fakt.
</TEXT>
<HEADING>
Reprezentační maléry Tomáše Řepky
</HEADING>
<GEOGRAPHY>1996</GEOGRAPHY>
<TEXT>
vyřazen z A-týmu Česka pro ME v Anglii (po vyloučení ve čtvrtifinále ME "21" byl pro dva zápasy v trestu)
</TEXT>
<HEADING>
2000 - vyloučen v kvalifikaci MS na Maltě
</HEADING>
<GEOGRAPHY>2001</GEOGRAPHY>
<TEXT>
nedostavil se na sraz národního týmu před přípravou s Koreou a nebyl k zastižení (ani opožděný fax Fiorentiny celou věc dokonale neosvětlil)
2001 - vyloučen v prvním zápase baráže MS sBelgií, před odvetou v Praze byl navíc vyzván, aby mužstvo opustil
2002 - prohlašuje, že se vzdává reprezentace, dokud bude český fotbal řídit současné vedení
</TEXT>
</DOC>
<DOC>
<DOCID>LN-20020911080</DOCID>
<DOCNO>LN-20020911080</DOCNO>
<DATE>09/11/02</DATE>
<TEXT>
Symbolicky na newyorském Manhattanu, kde přesně před rokem došlo k nejtragičtějšímu teroristickému útoku na území Spojených států, oslavovala titul z US Open světová tenisová jednička Serena Williamsová. "Před rokem jsem ani nemohla uvěřit tomu, co se stalo. Ale Amerika se dokázala vzpamatovat i z téhle rány, a proto jsem hrdá na svou zemi," řekla šampionka.
</TEXT>
</DOC>
<DOC>
<DOCID>LN-20020911081</DOCID>
<DOCNO>LN-20020911081</DOCNO>
<DATE>09/11/02</DATE>
<TITLE>
"Sešlo se z cesty perspektivní práce," říká o severočeském klubu jeho někdejší kouč Josef Pešice
</TITLE>
<TEXT>
Záhadná nemoc postihla v posledních dvou letech fotbalové Teplice. Klub, který se vsezoně 1998/99 stal vicemistrem a bojoval o postup do prestižní Ligy mistrů, se nyní topí ve spodních vodách ligové tabulky.
PRAHA - Dostatek peněz, kvalitní zázemí, moderní stadion. To všechno jsou předpoklady pro to, aby mužstvo bojovalo o mety nejvyšší. To všechno v Teplicích mají. Schází jediné - výsledky. Kdysi je na severu Čech také mívali, ale poslední dva roky si musejí zvykat na jinou realitu. Doba největší slávy teplického fotbalu je spojena se jménem Josefa Pešiceho. Mužstvo převzal v roce 1997 a na žluto-modré lavičce strávil tři sezony. Vrcholem bylo zmíněné ligové stříbro a boje na evropské scéně. Po Pešiceho odchodu v roce 2000 nastal úpadek a za dva roky se u týmu protočilo hned kvarteto trenérů. Petr Rada vydržel v roli hlavního kouče necelé dvě třetiny ročníku 2000/2001, jeho nástupce Michal Bílek "doklepal" sezonu s bilancí pouhých deseti bodů z jedenácti zápasů. Potom teplický management ulovil velkou rybu. Krizi měl zažehnat kouč vicemistrů Evropy Dušan Uhrin, jehož vedení angažovalo vloni v létě. Jenomže po třinácti kolech měly Teplice jenom tři výhry a Uhrin na opakovanou vlastní prosbu odstoupil. Přišel další zkušený trenér František Cipro, který v samotném závěru Teplice "vybičoval" na sedmé místo, ale po katastrofálním startu do letošního ročníku (tři body z pěti zápasů) musel i on minulý týden odejít. Sečteno a podtrženo: Pešice měl za dobu svého tříletého působení úspěšnost 57 % (136 ligových bodů z 240 možných), zatímco čtyři jeho následníci v součtu pouze 43 % (84 bodů ze 195). Odešlo tedy tajemství teplického úspěchu s Josefem Pešicem? Současný asistent trenéra Sparty vidí příčinu jinde. "Když jsem do Teplic přišel, tak nejen tým, ale i vedení, město a fanoušci byli hladoví po úspěchu a hodně pro něj dělali. Myslím, že potom došlo k určitému ustrnutí. Hráči si začali myslet, že už všechno umějí, funkcionáři i fanoušci si zvykli na úspěchy a došlo k poklesu motivace," přemítá Pešice.
</TEXT>
<HEADING>
Schází nový Michal Bílek?
</HEADING>
<TEXT>
Symbolem "jeho" Teplic byl někdejší internacionál a účastník MS 1990 Michal Bílek. Možná, že právě osobnost Bílkova formátu teplickému kádru chybí. Tedy hráč, který by dokázal mužstvo vyburcovat a strhnout. "Když jsem s ředitelem klubu panem Hrdličkou jednal o svém příchodu do Teplic, požádal jsem, aby získali Michala Bílka. Na jeho příchodu jsem se s vedením klubu shodnul," potvrdil Pešice, že Bílek byl klíčovou postavou. S tím souhlasí také útočník Pavel Verbíř. Podle jeho soudu možná fotbalista Bílkovy "krevní skupiny" přece jen schází. "Míša Bílek byl nejen výjimečný fotbalista, ale hlavně taky výborný člověk. Všichni ho tady uznávali, všechno se točilo hlavně okolo něj," vzpomíná Verbíř. "Ledacos dokázal urovnat, a když skončil, tak nám potom chyběl," přiznává. Pešice se ale domnívá, že úlohu zkušeného internacionála, který shodou okolností Teplice neúspěšně trénoval, mohou převzít jiní hráči. "Bílek byl vůdčí hráč, ale neřekl bych, že mužstvu chybí. Jeho roli by mohl plnit třeba Pavel Horváth, to je fotbalista nesmírných kvalit." Podle jeho názoru je hlavní chyba teplického pádu na dno jinde. "Sešlo se z nastolené cesty, na kterou jsme za mého působení nastoupili. To znamená mít perspektivu a prostor pro práci, možnost doplnit si mužstvo podle svých představ. Nechci kritizovat, ale tohle fungovalo akorát za mě," říká Pešice. Podle jeho soudu se Teplice nemohou vyhrabat se současné krize jinak, než že se vrátí na cestu nastoupenou před pěti lety. "Musí se zase začít pracovat systematicky a perspektivně. Třeba Franta Cipro si přivedl několik hráčů, například Pavla Horvátha, Luďka Zelenku, Tomáše Hunala, a teď musel odejít. Tohle není systematické, to nechápu," podotýká Pešice. Příklad by si Tepličtí měli vzít z dalšího severočeského klubu, uzavírá Pešice. "Měli by se podívat na Liberec, který se díky systematické práci dostal do špičky a drží se v ní. Pokračovat v současném trendu, to si klub, jako jsou Teplice, prostě nemůže dovolit."
Trenéři Teplic v první lize
František Cerman (1996 - 1997): 30 zápasů/28 bodů (v létě mu skončila smlouva)
Josef Pešice (1997 - 2000): 90 zápasů/136 bodů (v létě mu skončila smlouva)
Petr Rada (2000 - březen 2001): 19 zápasů/30 bodů (odvolán z funkce)
Michal Bílek (březen - červen 2001): 11 zápasů/10 bodů (pověřen vedením mužstva do konce jarní části)
Dušan Uhrin (červen - listopad 2001): 13 zápasů/12 bodů (odstoupil na vlastní žádost)
František Cipro (listopad 2001 - září 2002): 22 zápasů/32 bodů (odvolán z funkce)
</TEXT>
</DOC>
<DOC>
<DOCID>LN-20020911082</DOCID>
<DOCNO>LN-20020911082</DOCNO>
<DATE>09/11/02</DATE>
<TITLE>
Prvořadou senzací 3. kola Poháru Českomoravského fotbalového svazu byla porážka Bohemians v penaltovém rozstřelu v Prachaticích.
</TITLE>
<GEOGRAPHY>PRAHA</GEOGRAPHY>
<TEXT>
Se soutěží se kromě Pražanů rozloučily ale ještě další dva ligové týmy Hradec Králové a Synot. Fotbalisté Bohemians v Prachaticích prohráli s účastníkem české fotbalové ligy, přičemž rozdíl dvou tříd nebyl na hřišti prakticky znát a poslední tým ligové tabulky ukázal, že by v současné formě měl problémy i v ČFL. Bohemians patřil jen úvod zápasu, v němž si Hartig ve vyložené šanci pomohl rukou. Domácí nápor favorita přežili a po změně stran byli dokonce chvílemi lepší. Brankář Holec měl plné ruce práce hlavně s Peckovou střelou. V penaltovém rozstřelu trefil Šenkeřík jen břevno a Kisel nohy brankáře Neumanna a fanoušci Bohemians museli spolknout další hořkou pilulku. Potíže však měla i Sparta v Pardubicích, přestože nastoupila prakticky kompletní a od třetí minuty vedla Barankovým gólem.
PRAHA - Se soutěží se kromě Pražanů rozloučily ale ještě další dva ligové týmy Hradec Králové a Synot. Fotbalisté Bohemians v Prachaticích prohráli s účastníkem české fotbalové ligy, přičemž rozdíl dvou tříd nebyl na hřišti prakticky znát a poslední tým ligové tabulky ukázal, že by v současné formě měl problémy i v ČFL. Bohemians patřil jen úvod zápasu, v němž si Hartig ve vyložené šanci pomohl rukou. Domácí nápor favorita přežili a po změně stran byli dokonce chvílemi lepší. Brankář Holec měl plné ruce práce hlavně s Peckovou střelou. V penaltovém rozstřelu trefil Šenkeřík jen břevno a Kisel nohy brankáře Neumanna a fanoušci Bohemians museli spolknout další hořkou pilulku. Potíže však měla i Sparta v Pardubicích, přestože nastoupila prakticky kompletní a od třetí minuty vedla Barankovým gólem.
</TEXT>
</DOC>
<DOC>
<DOCID>LN-20020911083</DOCID>
<DOCNO>LN-20020911083</DOCNO>
<DATE>09/11/02</DATE>
<TITLE>
PRAHA - Jedenáct hráčů a tři trenéři Vladimír Vůjtek, Ivan Hlinka a Radim Rulík budou reprezentovat český hokej v ruské lize, jejíž nový ročník dnes začíná. Na poslední chvíli se mezi českou ekipou objevil i čerstvý reprezentant Karel Rachůnek, jenž zahájí sezonu v Jaroslavli. Třiadvacetiletý bek, který se doposud nedohodl s Ottawou na podmínkách nové smlouvy, se rozhodl přijmout nabídku ruského šampiona vedeného trenérem Vůjtkem. "Byli jsme s panem Vůjtkem v kontaktu již v létě, ale tenkrát šlo spíše jen o takové nezávazné hovory," řekl Rachůnek. Smlouvu by měl zatím podepsat pouze do konce září, kdyby totiž nastoupil i po začátku NHL, nemohl by se již do zámoří v této sezoně vrátit. "Ale klidně si dovedu představit, že bych v Rusku odehrál celou sezonu," připustil Rachůnek. Největší pozornost českých fanoušků bude vedle Jaroslavle soustředěna na Avantgard Omsk. V něm má totiž český hokej největší zastoupení. Trenérská dvojice Hlinka Rulík má k dispozici jeden kompletní český útok (Procházka, Patera, Vlasák), který má klubu pomoci k vytouženému titulu. "Cíle klubu jsou jen ty nejvyšší," řekl Hlinka.
</TITLE>
<TEXT>
Češi v ruské superlize
</TEXT>
</DOC>
<DOC>
<DOCID>LN-20020911084</DOCID>
<DOCNO>LN-20020911084</DOCNO>
<DATE>09/11/02</DATE>
<TITLE>
LITVÍNOV - Severočeská bašta hokeje, která dala světu řadu zlatých olympijských medailistů a vítězů Stanley Cupu, avšak na titul v nejvyšší ligové soutěži stále marně čeká, se včera konečně dočkala první prestižní trofeje Českého poháru.
</TITLE>
<GEOGRAPHY>Litvínov</GEOGRAPHY>
<TEXT>
Znojmo 3:2 v prodl.
K vítězství domácímu týmu pomohl i obránce Jiří Šlégr, letošní vítěz Stanley Cupu. Po návratu ze zámoří sehrál za svůj mateřský klub první zápas a dotlačil svůj tým k zisku domácího hokejového poháru.
</TEXT>
</DOC>
<DOC>
<DOCID>LN-20020911085</DOCID>
<DOCNO>LN-20020911085</DOCNO>
<DATE>09/11/02</DATE>
<TITLE>
Zpět mezi elitu automobilového sportu 1 zřejmě míří český závodník Tomáš Enge. O jeho služby má totiž zájem tým formule 1 BAR.
</TITLE>
<GEOGRAPHY>BRNO</GEOGRAPHY>
<TEXT>
Česko by mohlo mít od příští sezony opět zastoupení v nejprestižnější motoristické akci planety - mistrovství světa vozů formule 1. Již během víkendu se totiž objevily spekulace o návratu Tomáše Engeho do seriálu ostře sledovaných závodů. Podle informací zdroje, který si nepřál být jmenován, má Enge absolvovat celou sezonu v barvách týmu BAR, v němž by zřejmě nahradil k Toyotě odcházejícího Francouze Oliviera Panise. "Na osmdesát až devadesát procent je Tomášovo angažmá v týmu BAR jisté. Zatím se všechno tutlalo asi proto, aby kolem Engeho nebyl před jeho rozhodujícím závodem v Monze rozruch," pravil informátor, který se domnívá, že o víkendu v Monze vydají zainteresované strany oficiální prohlášení. Enge letos jezdí "přípravku" na F1, Mezinárodní mistrovství formule 3000, v němž si v týmu Arden vede skvěle. Před sobotním závěrečným podnikem v Monze má reálnou šanci coby vůbec první Východoevropan šampionát vyhrát. Ve hře o titul formule 3000 zůstávají také třetí Ital Giorgio Pantano a Francouz Sébastien Bourdais, který vede o bod před Engem. Ten loni závěr F3000 v Monze vynechal kvůli svojí "efjedničkové" premiéře s vozem Prost a v konečném pořadí se tak propadl na třetí příčku za Australana Marka Webbera, letos pilota týmu formule 1 Minardi. Tento italský outsider mezi stájemi F1 zoufale hledá jakýkoliv příliv financí, a tak při nedávných testech ve Fioranu nechal svůj monopost řídit Sergeje Zlobina, tlačeného do formule 1 penězi ruských plynařských magnátů. Přitom Zlobin je podprůměrný jezdec. Minulý víkend na Masarykově okruhu nesplnil ani kvalifikační limit do závodu seriálu evropské F3000 a na start se nakonec dostal jen díky udělené výjimce. Na rozdíl od Zlobina a dalších protežovaných adeptů zdobí Engeho nesporné jezdecké úspěchy. Jeho přechod z formule 3000 do světa formule 1 by měl tudíž logické opodstatnění. Enge si ostatně formuli 1 osahal již v loňské sezoně, kdy v kokpitu dnes již neexistující stáje Prost absolvoval tři velké ceny.
BRNO - Česko by mohlo mít od příští sezony opět zastoupení v nejprestižnější motoristické akci planety - mistrovství světa vozů formule 1. Již během víkendu se totiž objevily spekulace o návratu Tomáše Engeho do seriálu ostře sledovaných závodů. Podle informací zdroje, který si nepřál být jmenován, má Enge absolvovat celou sezonu v barvách týmu BAR, v němž by zřejmě nahradil k Toyotě odcházejícího Francouze Oliviera Panise. "Na osmdesát až devadesát procent je Tomášovo angažmá v týmu BAR jisté. Zatím se všechno tutlalo asi proto, aby kolem Engeho nebyl před jeho rozhodujícím závodem v Monze rozruch," pravil informátor, který se domnívá, že o víkendu v Monze vydají zainteresované strany oficiální prohlášení. Enge letos jezdí "přípravku" na F1, Mezinárodní mistrovství formule 3000, v němž si v týmu Arden vede skvěle. Před sobotním závěrečným podnikem v Monze má reálnou šanci coby vůbec první Východoevropan šampionát vyhrát. Ve hře o titul formule 3000 zůstávají také třetí Ital Giorgio Pantano a Francouz Sébastien Bourdais, který vede o bod před Engem. Ten loni závěr F3000 v Monze vynechal kvůli svojí "efjedničkové" premiéře s vozem Prost a v konečném pořadí se tak propadl na třetí příčku za Australana Marka Webbera, letos pilota týmu formule 1 Minardi. Tento italský outsider mezi stájemi F1 zoufale hledá jakýkoliv příliv financí, a tak při nedávných testech ve Fioranu nechal svůj monopost řídit Sergeje Zlobina, tlačeného do formule 1 penězi ruských plynařských magnátů. Přitom Zlobin je podprůměrný jezdec. Minulý víkend na Masarykově okruhu nesplnil ani kvalifikační limit do závodu seriálu evropské F3000 a na start se nakonec dostal jen díky udělené výjimce. Na rozdíl od Zlobina a dalších protežovaných adeptů zdobí Engeho nesporné jezdecké úspěchy. Jeho přechod z formule 3000 do světa formule 1 by měl tudíž logické opodstatnění. Enge si ostatně formuli 1 osahal již v loňské sezoně, kdy v kokpitu dnes již neexistující stáje Prost absolvoval tři velké ceny.
</TEXT>
</DOC>
<DOC>
<DOCID>LN-20020911086</DOCID>
<DOCNO>LN-20020911086</DOCNO>
<DATE>09/11/02</DATE>
<TITLE>
Trenér Jiří Pultera: Možné je všechno, nevím ale, jestli by se vzdali zaměstnání
</TITLE>
<TEXT>
Takřka neuvěřitelnou myšlenku vyslovil bývalý světový šampion ve vodním slalomu Jiří Rohan (37 let). Dva roky před olympijskými hrami připustil možnost, že se v Aténách pokusí o medaili. Na háčku by ale v deblkanoi neklečel jeho letitý parťák Šimek, nýbrž, světe div se, nikdo jiný než Lukáš Pollert!
PRAHA - Šimek s Rohanem kralovali v kategorii C 2 světu až do roku 1997, kdy se rozloučili s aktivní kariérou. Od té doby ale na domácích řekách a umělých kanálech soupeře prakticky bez jakéhokoliv tréninku při svých občasných startech stále notně proháněli. Ještě loni si dokonce z mistrovství republiky přivezli bronzové medaile. O víkendu na mistrovství Česka v Želivi na startu chyběli po dlouhých osmnácti letech. Snad proto Rohana, momentálně asistenta reprezentačního trenéra Jiřího Pultery, přepadla lehká nostalgie. "Připouštím, že mě občas napadají myšlenky ještě jednou se vrátit," prozradil. "Jen nevím, s kým bych jezdil. Míra Šimek už má jiné iniciativy, a tak mě napadl Lukáš Pollert." Šokující nápad ihned vyvolal diskuse, co by spojení Rohana s olympijským vítězem v kategorii singlkanoistů mohlo přinést. "Jirka Rohan je vítězný typ, na deblkanoi by asi spolu mohli ještě mnohé dokázat," uvažoval další z reprezentačních asistentů Milan Bílý. "Vzpomínám si, že před jedenácti lety jsem je společně do turistické otevřené deblkanoe posadil. Potřeboval jsem natočit instruktážní film pro studenty FTVS UK. Už tehdy jim to spolu mimořádně šlo." Jiří Rohan si vzpomněl, že s Pollertem závodili v Želivi ještě před slavnou olympiádou ve Španělsku, kde si Pollert dojel pro zlato. "Byl to zvláštní závod o dovolenou v Itálii. Vyhráli jsme ho a Lukáš ten zájezd tehdy snad prodal..." O Pollertových schopnostech Rohan ani dnes vůbec nepochybuje. "Lukáš je famózní kanoista, kdyby na vodě zabral, já bych už snad ani pádlovat nemusel. Na rozdíl od Míry Šimka je ale dost vysokej, možná bych přes něho neviděl na branky." Háček momentálně nejlepšího českého deblu Marek Jiras vzal informaci o namlouvání Rohana s Pollertem klidně. "Pro nás to nejsou soupeři, rozhodně se jich nebojíme. Moc ale Jirkovým slovům nevěřím, jejich spolupráci příliš reálně nevidím. Šéftrenér Jiří Pultera naopak tvrdí, že možné je všechno. "Proč by nemohli spolu závodit? Technika oběma zůstala dodnes bezpochyby vynikající a fyzičku by určitě rychle dohonili. Jen nevím, jestli by byli ochotni vzdát se kvůli pokusu vyhrát olympiádu svých zaměstnání." Miroslav Šimek, který nejslavnější deblkanoi světa devadesátých let kočíroval k několika titulům mistrů světa, Rohanův nápad přijal v klidu: "Kdyby se Jirka s Lukášem domluvili, rozhodně by mi to nevadilo. Lukáš by byl výborným háčkem, cítí bezvadně vodu. Jen si nejsem jistý, jestli by spolu cítili v peřejích i optimální stopu. Navíc si myslím, že by Lukáše závodění na deblkanoi dlouho nebavilo. Do národního týmu by se určitě nominovali, stejně asi jako já s Jirkou, kdybychom zase začali trénovat. Jak by se ale prosadili ve světě, si netroufnu posoudit." Rohanova nostalgie má ale i drobný ekonomický efekt. "Za zlatou olympijskou medaili bere každý kanoista 700 tisíc korun," zasnil se s úsměvem. "Na barák by to nebylo, ale na slušné ojeté auto určitě. No, uvidíme..."
</TEXT>
</DOC>
<DOC>
<DOCID>LN-20020911087</DOCID>
<DOCNO>LN-20020911087</DOCNO>
<DATE>09/11/02</DATE>
<TITLE>
O návratu do velkého světa vodního slalomu by držitel zlaté a stříbrné medaile z olympijských her Lukáš Pollert údajně uvažoval pouze v případě, že by s prací lékaře skončil.
</TITLE>
<TEXT>
LN: Už jste o nápadu Rohana pozvat vás do společné lodě slyšel?
Cože? Kolik je vlastně Jirkovi let? Že by byl tak infantilní...?
LN: Vás by přechod z kanoe do deblu ani trochu nelákal?
Ale jo, zajezdit si s někým, kdo to umí, by byla docela příjemná změna. Navíc jsem do osmnácti let na deblu závodil s bratrancem Jardou.
LN: Znamenají tedy vaše slova, že byste se přemluvit nechal?
Potíž vidím v tom, že už jsem ztratil závodního ducha, asi by se mi nechtělo denně trénovat. Museli bysme se připravovat alespoň půl roku, abysme se dostali do české špičky.
LN: Myslíte si, že by se vaše lékařské povolání s vodním slalomem dalo sladit?
Asi těžko, na trénink by mně chyběl čas. Musel bych s prací v nemocnici skončit, což se mi nechce.
LN: Neváháte trochu i kvůli blížícím se otcovským povinnostem? Je známo, že za necelého půlroku se vaší přítelkyni Pavlíně narodí potomek...
To s tím nesouvisí. Třeba Pavel Přindiš, který jezdil výborně na kajaku, má tři děti.
LN: Tvrdíte, že na slalom by vám chyběl čas. Jak ale chcete sladit práci v Ústřední vojenské nemocnici ve Střešovicích s plánovanou politickou kariérou? Blíží se komunální volby a vy jste na kandidátce pro Prahu 6.
Do politiky mířím proto, že chci mít v týhle zemi příjemný život. Kandiduju za ODS, protože hodlám v týhle straně něco změnit. Třeba to, aby se její vedení nechovalo arogantně třeba k novinářům, aby bylo schopné lidem svoji politiku srozumitelně vysvětlit. Kdyby ODS volby vyhrála, asi bych nekandidoval, jenže Špidlova vláda řídí tuhle zemi na slepou kolej. Já si třeba nemyslím, že lidi volili Špidlu proto, že fandí jeho programu, spíše asi byli znechuceni tím, jak se vedení ODS chová.
LN: Trochu jsme odbočili od tématu. Za jakých podmínek byste o Rohanovu návrhu uvažoval?
Jedině v případě, kdyby se situace v českém zdravotnictví dál zhoršovala a otrávila mě natolik, že bych se svojí profesí skončil. Což je ale za současné vlády celkem reálné. Co Špidla s tou svoji ministryní se zdravotnictvím dělají, je katastrofa.
LN: Takže jedině kolaps českého zdravotnictví vás opět přivábí ke slalomu?
Jo, klidně k tomu rozhovoru dejte titulek - Špidla možná pomůže Pollertovi znovu vyhrát olympiádu.
</TEXT>
</DOC>
<DOC>
<DOCID>LN-20020911088</DOCID>
<DOCNO>LN-20020911088</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Žádná letecká společnost nezrušila v souvislosti s dnešním výročím teroristických útoků na USA lety na pražském ruzyňském letišti. Uvedla to včera mluvčí České správy letišť Vlasta Pallová. Dodala, že správa nechystá mimořádné bezpečnostní postupy, protože zvýšená opatření na letištích platí nepřetržitě od loňského září. Jde jak o zpřísněné kontroly cestujících, tak o zajištění bezpečnosti celého areálu letiště Praha-Ruzyně i dalších objektů. Dnešní linka Praha - New York je vyprodána a poletí podle platného letového řádu.
</TEXT>
</DOC>
<DOC>
<DOCID>LN-20020911089</DOCID>
<DOCNO>LN-20020911089</DOCNO>
<DATE>09/11/02</DATE>
<TITLE>
V Nepálu zuří boje. Těla 163 maoistických povstalců včera objevily vládní síly po dvou nedávných útocích rebelů na postavení armády a policie. Vládní síly přišly o víkendu o 114 mužů. Včera to uvedlo nepálské ministerstvo obrany.
</TITLE>
<TEXT>
Imigranti se budou učit jen dánsky. Konec vyučování mateřského jazyka pro děti z přistěhovaleckých rodin, na něž měly tyto děti dosud právo, ohlásila včera většina dánských škol. Tento krok je v Dánsku spojován s politikou pravicové vlády, která převzala vedení země na sklonku loňského roku.
Slovenský arcibiskup agitoval. Dopis arcibiskupa Jána Sokola, který otevřeně doporučuje voličům neodevzdat v nadcházejících parlamentních volbách hlas "nevěřícím", včera kritizovaly všechny přední listy. Komentář arcibiskupa k volbám byl o víkendu přečten v řadě kostelů.
</TEXT>
</DOC>
<DOC>
<DOCID>LN-20020911090</DOCID>
<DOCNO>LN-20020911090</DOCNO>
<DATE>09/11/02</DATE>
<TEXT>
Ten se však udržel jen v první polovině seance, v té druhé už se ceny začaly zvyšovat. Investoři se přitom nejvíce zaměřili na podhodnocené tituly.
</TEXT>
</DOC>
<DOC>
<DOCID>LN-20020911091</DOCID>
<DOCNO>LN-20020911091</DOCNO>
<DATE>09/11/02</DATE>
<TITLE>
Nejprodávanější alba v ČR v minulém týdnu
</TITLE>
<TEXT>
By The Way
Red Hot Chilli Peppers
Warner Music (1)
Suma sumárum
Kabát
EMI (2)
Eminem
Show Eminem
Universal Music (4)
Rebelové O. S. T.
Různí interpreti
Sony M./Bonton/ Supraphon (6)
Best Of Disco 3/2002
Různí interpreti
Popron Traxx/Universal (novinka)
Modrej dým
Black Milk
Universal Music (3)
Reanimation
Linking Park
Warner Music (16)
To nejlepší z Olympicu 2
Olympic
Best I. A (21)
Rising
Bruce Springsteen
Sony Music/Bonton (24)
200 po vstrečnoj
Tatu
Popron Traxx/Universal (5)
Pramen: IFPI
</TEXT>
</DOC>
<DOC>
<DOCID>LN-20020911092</DOCID>
<DOCNO>LN-20020911092</DOCNO>
<DATE>09/11/02</DATE>
<TEXT>
Na jediném koncertě se v České republice zastaví Issa Bagayogo, malijský zpěvák, hráč na šestistrunnou loutnu kamélé n'goni a autor, se svou skupinou. Vystoupí dnes od 19.30 v brněnském klubu Fléda. Koncert hudebníka, propojujícího tradiční africké kořeny s elektronikou, bude natáčet Česká televize Brno. Odvysílá jej v rámci cyklu Mezi proudy 23. 9.
</TEXT>
</DOC>
<DOC>
<DOCID>LN-20020911093</DOCID>
<DOCNO>LN-20020911093</DOCNO>
<DATE>09/11/02</DATE>
<TITLE>
Letošní jedenadevadesátý ročník Bayreuthských slavnostních her (Bayreuther Festspiele), které se tradičně konaly od 25. července do 28. srpna, přinesl nového Tannhäusera.
</TITLE>
<GEOGRAPHY>BAYREUTH</GEOGRAPHY>
<TEXT>
Ve zdejším Festspielhausu, který si dal Richard Wagner (1813 - 1883) postavit k provozování výlučně vlastních děl, bylo toto dílo poprvé uvedeno až po skladatelově smrti v roce 1891. Současná inscenace tohoto titulu, pod níž je jako režisér a scénograf podepsán Francouz Philippe Arlaud, je za více než 110 uplynulých roků teprve sedmou. Arlaud sám o sobě tvrdí, že je především "mužem barev", a celé jeho pojetí Tannhäusera staví na škále barevných odstínů, na jejich kombinaci i na nasvícení. Ve světelném tónování je Arlaud rovněž mistrem - barevné konfrontace, které by u jiného designéra působily okoukaně nebo triviálně, dokáže divákovi "naservírovat" tak, jako by to bylo poprvé. Snad nejvíce utkví v paměti řešení údolí pod Wartburgem, které předepisuje závěr prvého a celý třetí akt. Krajinu tvoří jakýsi tunel zabudovaný do celé scény; do jeho sytě zeleného základu jsou všude, po stranách i na stropě, zapíchány tmavě červené květy, zadním průzorem na oblohu vystupují pak všichni aktéři, přičemž především zástup poutníků tu působí obzvlášť sugestivně. Venušinu sluj neřesti (úvod 1. aktu) profiluje naopak geometrie ostře řezaných obrazců v kombinaci se dvěma rozestlanými obrovskými postelemi po stranách a ložem smyslné kněžky na piedestalu uprostřed. Jestliže někdo snad práci mistra světel ve výtvarné hierarchii kdy podceňoval, jsou Arlaudova kouzla, konkrétně pak prosvícení hradu při mohutném sborovém výstupu hostí do síně pěvců, až učebnicovou lekcí uvážlivého a výsostně uměleckého zacházení s tímto zdrojem výtvarné inspirace.
</TEXT>
<HEADING>
Jímavá Píseň o večernici
</HEADING>
<TEXT>
Poslední letošní bayreuthský Tannhäuser (25. 8.) však utrpěl odřeknutím australského tenoristy Glenna Winslada ze zdravotních důvodů, a tak v titulní roli zaskakoval jeho německý kolega Wolfgang Millgramm. Výkon, na jaké je tu publikum v mece wagnerovského kultu navyklé, tento pěvec sice zdaleka nepodal, což leckteří posluchači v závěru "ocenili" i bučením, na druhé straně je nutno si uvědomit, že možná představení zachránil. Jako neřestná Venuše příliš neokouzlovala letošní bayreuthská debutantka, rodačka z Mnichova Barbara Schneiderová-Hofstetterová. Německý barytonista Roman Trekel jako Wolfram však zazpíval Píseň o večernici z třetího dějství tak jímavě, jako by ji teprve on objevil. Jeho krajanka Ricarda Merbethová jako Alžběta uchvacovala hřejivě mladistvým témbrem a silou prožitku. Jihokorejský basista Kwangchul Youn coby lankrabě Heřman byl rovněž příjemným překvapením. Připočteme-li k tomu brilantní hudební nastudování stále vehementněji se prosazujícího Christiana Thielemanna a právem bouřlivě aklamovaný výkon festivalového sboru (sbormistr Eberhard Friedrich), byl to večer, za který se Bayreuth rozhodně nemusí stydět. V nejbližších letech dojde v Bayreuthu k novým inscenacím těchto Wagnerových oper: Bludný Holanďan (2003 - režie Claus Guth, scéna a kostýmy Christian Schmidt, dirigent Marc Albrecht), Parsifal (2004 - režie Martin Kušej, dirigent Pierre Boulez), Tristan a Isolda (2005 - jména neuvedena), tetralogie Prsten Nibelungův (2006 - režie Lars von Trier, dirigent Christian Thielemann).
Poslední letošní bayreuthský Tannhäuser (25. 8.) však utrpěl odřeknutím australského tenoristy Glenna Winslada ze zdravotních důvodů, a tak v titulní roli zaskakoval jeho německý kolega Wolfgang Millgramm. Výkon, na jaké je tu publikum v mece wagnerovského kultu navyklé, tento pěvec sice zdaleka nepodal, což leckteří posluchači v závěru "ocenili" i bučením, na druhé straně je nutno si uvědomit, že možná představení zachránil. Jako neřestná Venuše příliš neokouzlovala letošní bayreuthská debutantka, rodačka z Mnichova Barbara Schneiderová-Hofstetterová. Německý barytonista Roman Trekel jako Wolfram však zazpíval Píseň o večernici z třetího dějství tak jímavě, jako by ji teprve on objevil. Jeho krajanka Ricarda Merbethová jako Alžběta uchvacovala hřejivě mladistvým témbrem a silou prožitku. Jihokorejský basista Kwangchul Youn coby lankrabě Heřman byl rovněž příjemným překvapením. Připočteme-li k tomu brilantní hudební nastudování stále vehementněji se prosazujícího Christiana Thielemanna a právem bouřlivě aklamovaný výkon festivalového sboru (sbormistr Eberhard Friedrich), byl to večer, za který se Bayreuth rozhodně nemusí stydět. V nejbližších letech dojde v Bayreuthu k novým inscenacím těchto Wagnerových oper: Bludný Holanďan (2003 - režie Claus Guth, scéna a kostýmy Christian Schmidt, dirigent Marc Albrecht), Parsifal (2004 - režie Martin Kušej, dirigent Pierre Boulez), Tristan a Isolda (2005 - jména neuvedena), tetralogie Prsten Nibelungův (2006 - režie Lars von Trier, dirigent Christian Thielemann).
</TEXT>
</DOC>
<DOC>
<DOCID>LN-20020911094</DOCID>
<DOCNO>LN-20020911094</DOCNO>
<DATE>09/11/02</DATE>
<GEOGRAPHY>EDINBURGH</GEOGRAPHY>
<TEXT>
Německý trenér skotských fotbalistů Berti Vogts nechce připustit, že udělal chybu, když tým vystavěl ze samých mladých hráčů. Jeho svěřenci v sobotu jen remizovali v úvodním zápasu kvalifikace o postup na mistrovství Evropy s Faerskými ostrovy a skotská média rozpoutala kampaň, v níž dokonce požadovala Vogtsovu hlavu. Německý kouč si z kritiky nedělá těžkou hlavu a trvá na tom, že pravda je na jeho straně. "Nejsme na tom momentálně dobře a není tu zrovna zástup výjimečných hráčů, ale mám tu k dispozici několik mladých fotbalistů, kteří touží po tom se něco přiučit a hrát za reprezentaci," řekl Vogts. "Mám je všechny vyhodit, nebo zničit jejich sebevědomí jen proto, že se jim nepovedl první zápas? To by bylo špatné a navíc, nepotřebuji, aby mi fanoušci říkali, kde se stala chyba," zdůraznil kouč.
</TEXT>
</DOC>
<DOC>
<DOCID>LN-20020911095</DOCID>
<DOCNO>LN-20020911095</DOCNO>
<DATE>09/11/02</DATE>
<GEOGRAPHY>PRAHA</GEOGRAPHY>
<TEXT>
Přípravu tradičního běžeckého závodu Praha - Běchovice, jehož 106. ročník se uskuteční v neděli 29. září, zkomplikovala povodeň, která vyplavila kanceláře pořadatelského oddílu Olymp Praha ve Stromovce. Aby neměli organizátoři závodu, který je každoročně zároveň domácím šampionátem v silničním běhu, starostí dost, v jednom z úseků tradiční trasy se startem na 13. kilometru silnice Českobrodská v Běchovicích se propadla vozovka. Vyplavené kanceláře komplikují pořadatelům příjem přihlášek, které bude pro letošní ročník možné podat pouze prostřednictvím internetové stránky www.atletika-olymp.cz/bechovice nebo písemně na adrese: oddíl atletiky PSK Olymp Praha, Praha 7, Za Císařským mlýnem 1063.
</TEXT>
</DOC>
<DOC>
<DOCID>LN-20020911096</DOCID>
<DOCNO>LN-20020911096</DOCNO>
<DATE>09/11/02</DATE>
<GEOGRAPHY>ŽENEVA</GEOGRAPHY>
<TEXT>
Švýcarského tenistu Marka Rosseta za bílého dne okradli. Bývalého olympijského vítěze ohrožoval násilník 3. září po návratu z grandslamového US Open v Ženevě střelnou zbraní a tenistu okradl o auto a mobilní telefon. Policie potvrdila, že lupič 32letého Rosseta překvapil u videopůjčovny. Na tenistu namířil zbraň a z ruky mu vytrhl klíčky od auta a telefon. Zloděj nasedl do Rossetova Audi RS4 a při vyjíždění naboural dvě auta. O dvě hodiny později policie vůz našla na dálnici v nedaleké Francii bez benzinu.
</TEXT>
</DOC>
</CZE>