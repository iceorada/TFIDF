<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020427001</DOCID>
<DOCNO>LN-20020427001</DOCNO>
<DATE>04/27/02</DATE>
<TITLE>
Šílený střelec vnikl do gymnázia v Erfurtu, zabil 17 lidí a poté i sebe
</TITLE>
<TEXT>
Krvavě se pomstil student gymnázia v Erfurtu za své vyloučení. Včera se vrátil do své školy a začal střílet. Jeho oběťmi se stali především učitelé.
ERFURT - Celým Německem včera otřásl masakr na gymnáziu ve východoněmeckém Erfurtu, při němž přišlo o život 18 lidí. Šílený střelec zastřelil 14 učitelů, dvě studentky a jednoho policistu. Při zásahu policie pak obrátil zbraň sám proti sobě. "Při pátrání v budově se nám naskytla hrůzná podívaná," popisoval Manfred Etzel, mluvčí policie. Podle něj je mezi oběťmi deset mužů, pět žen a dvě dívky.
</TEXT>
<HEADING>
11.00: první výstřely
</HEADING>
<TEXT>
Nedávno vyloučený student Gutenbergova gymnázia, oblečený do černého včetně černých rukavic a čepice, vešel včera dopoledne do budovy a v 11 hodin začal střílet. Policisté přivolaní do gymnázia se ihned stali terčem palby. Jeden z nich, otec dvou dětí, na místě zahynul, ve vchodu do školy však už v tom okamžiku ležely další dvě střelcovy oběti. Policisté se proto stáhli, objekt neprodyšně obklíčili a přivolali speciální jednotku. Když příslušníci speciálního oddílu pronikli do budovy, naskytl se jim apokalyptický pohled. Všude na chodbách a také na jednom ze záchodů ležely mrtvoly. Pachatel nakonec spáchal v jedné z tříd sebevraždu. "Viděl, že nemá šanci uniknout," komentoval jeho smrt policejní mluvčí. Podle dosavadních poznatků byl útočník ozbrojen opakovací brokovnicí a pistolí. Zásah speciálních jednotek skončil v 15 hodin. Do té doby se policii podařilo vyprostit ze školy, kterou navštěvuje 750 studentů, šestici raněných a také naprosté většině učitelů a žáků se podařilo uniknout. Řada studentů musela být kvůli šoku ošetřena v nemocnici. Situace ve škole byla dlouhou dobu nejasná. Policie nevěděla, zda v budově není další střelec, posléze ale došla k závěru, že masakr způsobil jen jeden útočník. Dlouho se policie také domnívala, že se střelec či střelci zamkli v jedné ze tříd a drží řadu rukojmí. Na jednom z oken se objevil nápis "Pomoc" a za oknem byla vidět dívčí tvář. Studenti uzavření ve škole údajně informovali esemeskami o situaci své rodiče a kamarády.
</TEXT>
<HEADING>
Schröder: Jsem zděšený
</HEADING>
<TEXT>
Někteří ze studentů také tvrdili, že střelcem byl jeden ze studentů, který odmítl psát maturitní písemnou práci z matematiky. Podle nich otevřel zadání práce a pak prohlásil, že to stejně psát nebude, a začal kolem sebe střílet. Není to poprvé, co v Německu šílenec střílel ve škole. Ale včerejší útok byl vůbec nejkrvavějším v poslední době, a to nejen v Německu, ale na světě vůbec. "Nejsem schopný slova a jsem zděšený," reagoval kancléř Gerhard Schröder. Na jeho úřadu a budově Spolkového sněmu byly vlajky spuštěny na půl žerdi. Paradoxně střelec zaútočil v týž den, kdy německý parlament jednal o zpřísnění zákona o držení zbraní. Přitom už nynější norma je velmi tvrdá. Lidé, kteří si chtějí koupit zbraň, musejí projít testy, které mohou trvat až rok. Ale podle expertů je země zaplavena ilegálními zbraněmi pašovanými z východní Evropy a Balkánu. Včerejší konflikt zřejmě otevře širší debatu o právu na držení zbraní a o veřejné bezpečnosti.
Někteří ze studentů také tvrdili, že střelcem byl jeden ze studentů, který odmítl psát maturitní písemnou práci z matematiky. Podle nich otevřel zadání práce a pak prohlásil, že to stejně psát nebude, a začal kolem sebe střílet. Není to poprvé, co v Německu šílenec střílel ve škole. Ale včerejší útok byl vůbec nejkrvavějším v poslední době, a to nejen v Německu, ale na světě vůbec. "Nejsem schopný slova a jsem zděšený," reagoval kancléř Gerhard Schröder. Na jeho úřadu a budově Spolkového sněmu byly vlajky spuštěny na půl žerdi. Paradoxně střelec zaútočil v týž den, kdy německý parlament jednal o zpřísnění zákona o držení zbraní. Přitom už nynější norma je velmi tvrdá. Lidé, kteří si chtějí koupit zbraň, musejí projít testy, které mohou trvat až rok. Ale podle expertů je země zaplavena ilegálními zbraněmi pašovanými z východní Evropy a Balkánu. Včerejší konflikt zřejmě otevře širší debatu o právu na držení zbraní a o veřejné bezpečnosti.
</TEXT>
</DOC>
<DOC>
<DOCID>LN-20020427002</DOCID>
<DOCNO>LN-20020427002</DOCNO>
<DATE>04/27/02</DATE>
<TITLE>
Poslanci schválili zákon o úplném zákazu propagace cigaret
</TITLE>
<GEOGRAPHY>PRAHA</GEOGRAPHY>
<TEXT>
Stačilo, aby si skoro celý klub Unie svobody a část poslanců ODS udělaly předčasný víkend - a ve sněmovně se děly věci. Nečekaně včera prošel za podpory obou levicových stran lidovecký návrh na úplný zákaz tabákové reklamy. Pokud zákon získá i podporu Senátu a podpis prezidenta, zmizí v dohledné době z billboardů, novin i časopisů, ale třeba také z kin, veškerá reklama na cigarety. Tabákové firmy ji budou moci vyvěsit výhradně jen v trafikách. A navíc jim zákon zcela zakáže i velmi rozšířený sponzoring sportovních či kulturních akcí, který vede k propagaci jejich výrobků. O úplný zákaz tabákové reklamy se lidovecký poslanec, lékař Josef Janeček pokoušel v minulosti už několikrát, nikdy ale neuspěl. I včera brali poslanci jeho donkichotský boj zpočátku s úsměvem. "Děkuji za váš patetický protikuřácký testament," komentoval předseda sněmovny Václav Klaus Janečkovu emocionální řeč, v níž poslanec varoval před nikotinovou zhoubou. Když ale dal Klaus o zákonu hlasovat, pravici humor rázem přešel. Ze 124 přítomných poslanců jich pro přijetí zákona zvedlo ruku čtyřiašedesát. K lidovcům se přiklonili komunisté a také poslanci ČSSD, přestože jejich vláda návrh odmítla.
Tabákové firmy zatím po rozhodnutí sněmovny věří, že zákon platit nebude. "Nechceme v tuto chvíli komentovat věc, která ještě není definitivní," řekl mluvčí koncernu Philip Morris Aleš Janků. Ozvala se však Asociace komunikačních agentur. Zákaz reklamy by podle jejího ředitele Jiřího Mikeše mohl snížit výdaje na reklamu, a především na sponzoring až o 1,5 miliardy korun. Pokud zákon projde i Senátem, vstoupí v platnost 1. července, reklama dohodnutá ještě před tímto datem ale zmizí až za dva roky. Pak už jedině v trafikách či v tabákových odděleních větších prodejen bude k vidění reklama na cigarety a jiné tabákové výrobky. Ani tam ale nebude možné, aby plakáty nabádaly ke kouření slovy nebo zobrazením kouřících lidí či otevřených krabiček cigaret. Proti prosazení úplného zákazu reklamy na cigarety vždy vystupovala ODS. Jak to, že včera neuspěla? "Chybělo strašně lidí. Doufám, že Senát prokáže méně předvolebního úsilí a více zdravého rozumu," řekl poslanec Marek Benda z ODS. Janečkův návrh sněmovnou prošel ve zrychleném čtení k jeho schválení stačilo jedno hlasování. Přitom ODS měla dost příležitostí, jak tomu zabránit. "Zapomněli jsme připravit veto," přiznal Benda.
</TEXT>
<HEADING>
Co přináší nový zákon
</HEADING>
<TEXT>
* Reklamu na tabákové výrobky lze umístit jen do prodejen kuřiva. * Není přípustná ani reklama v podobě bezplatných vzorků kuřáckého zboží. * Sponzoring, jehož účelem je propagace tabákových výrobků, se zakazuje. * Televizní pořady nesmějí sponzorovat firmy ani lidé, kteří se zabývají výrobou cigaret. * Reklama nesmí nabádat ke kouření a zaměřovat se na nezletilé.
* Reklamu na tabákové výrobky lze umístit jen do prodejen kuřiva. * Není přípustná ani reklama v podobě bezplatných vzorků kuřáckého zboží. * Sponzoring, jehož účelem je propagace tabákových výrobků, se zakazuje. * Televizní pořady nesmějí sponzorovat firmy ani lidé, kteří se zabývají výrobou cigaret. * Reklama nesmí nabádat ke kouření a zaměřovat se na nezletilé.
</TEXT>
</DOC>
<DOC>
<DOCID>LN-20020427003</DOCID>
<DOCNO>LN-20020427003</DOCNO>
<DATE>04/27/02</DATE>
<TITLE>
Úmrtní list, který ve čtvrtek vystavila sněmovna návrhu školského zákona, znamená pro ministra školství Eduarda Zemana neúspěšný pokus o složení reparátu. Právní norma, kterou ani tentokrát nedokázal prosadit, měla kodifikovat novou podobu základního a středního školství. Rituální tance vykupující neúspěch budou nejspíš obsahovat figury, které poukazují na málo vlídnou atmosféru ve sněmovně v době rozjeté volební kampaně. Vysvětlovat tím debakl pokusu uvést do praxe myšlenky tzv. Bílé knihy by však znamenalo přistoupit na výmluvy podobné argumentaci dítka školou povinného. To se vždy snaží zakrýt, že se na zkoušku, u níž neuspělo, pořádně nepřipravilo. Školský zákon byl sněmovně předkládán již podruhé. O snaze nalézt konsenzus v jeho sporných částech svědčí i prodloužená šedesátidenní lhůta pro jeho projednávání ve druhém čtení.
</TITLE>
<TEXT>
Jádrem sporu, který ve sněmovně narýsoval demarkační čáru mezi ČSSD a komunisty na straně jedné a ODS, US a KDU-ČSL na straně druhé, zůstaly hlavně problémy spojené se systémem financování a s rozdíly v postavení škol. Kvůli zamítnutí zákona se hned tak nedočkáme ani státní části maturit, které by výrazně zprůhlednily přijímání na vysoké školy. Nedojde zatím ani na řešení důležitých témat, jako jsou rámcové vzdělávací programy, systém vzdělávání učitelů nebo výraznější posílení financování vysokých škol v situaci, kdy si demografický vývoj vynucuje koncepční změnu v počtu škol základních a středních.
</TEXT>
<HEADING>
Druhořadá vládní priorita
</HEADING>
<TEXT>
Je to smutný výsledek. Zejména uvážíme-li, jak silné formulace o prioritě vzdělávání a potřebě rozvoje vzdělanosti má vláda ve svém programovém prohlášení. Výrazná předvolební programová orientace sociálních demokratů na vzdělávání byla neúspěšná hlavně v tom, co nejdéle sloužící polistopadový ministr školství strpěl: ať to byla reforma veřejné správy a její důsledky pro resort školství, pokles relativního podílu financování školství (namísto slibovaného zvýšení na výslovně uvedených 6 procent HDP), nebo lavírování kolem navýšení rozpočtu veřejných vysokých škol na podzim loňského roku. Tehdy podle všeho stačilo, aby si ministr pohlídal, že slibovaná položka skutečně v návrhu státního rozpočtu je, než aby bojoval o tyto peníze se svými vládními kolegy. Eduard Zeman byl všeobecně vnímán jako ministr, jehož srdci jsou blízké školy základní a střední na úkor vysokých. Přesto jeho působení nekončí ani rehabilitací platové úrovně učitelstva, jak je formulována v Hlavních cílech vzdělávací politiky vlády ČR. Byly zrušeny racionalizační úpravy výše úvazků zavedené ministrem Pilipem a navzdory menším počtům žáků se počty učitelů opět zvýšily - a s tím i náklady. Výrazným problémem školství v ČR zůstává přístup k vysokoškolskému vzdělání v takové skladbě, která by odpovídala zájmu uchazečů o studium. Priorita rozvoje vysokého školství vzala z větší části za své. Přitom ministerstvo školství neusilovalo o konstruktivní změnu. Za to shromažďovalo argumenty, proč je vše v nejlepším pořádku. Snad nejparadoxnějším projevem tohoto úsilí byl seminář, kde se za ministrovy účasti kritizovalo používání mezinárodních statistik o školství. Pořadatelé poukazovali na známou blamáž z roku 1989, spočívající ve srovnání relativních počtů vysokoškoláků u nás a v Nepálu. Neuvědomili si přitom, že kritizují někdejší výroky dnešního předsedy jejich vlastní vlády. Společným jmenovatelem řady nezdarů v resortu školství je nedostatek komunikace. Ten se projevil i v problémech s řešením projektu Internet do škol na bázi generálního dodavatele. Odstavením akademických odborníků připravujících východiska projektu se tak z původně navrhovaného moderního řešení stává problematický závazek resortu s rysy nepotřebné monopolizace. Kéž by česká politika dokázala vykročit na koncepční cestu ve školství stejně radikálně, jako se chápe zástupných témat typu boje o půl století staré dekrety! Na ministra školství, vládu i parlament, kteří k tomu budou mít odvahu, si však musíme ještě počkat.
Je to smutný výsledek. Zejména uvážíme-li, jak silné formulace o prioritě vzdělávání a potřebě rozvoje vzdělanosti má vláda ve svém programovém prohlášení. Výrazná předvolební programová orientace sociálních demokratů na vzdělávání byla neúspěšná hlavně v tom, co nejdéle sloužící polistopadový ministr školství strpěl: ať to byla reforma veřejné správy a její důsledky pro resort školství, pokles relativního podílu financování školství (namísto slibovaného zvýšení na výslovně uvedených 6 procent HDP), nebo lavírování kolem navýšení rozpočtu veřejných vysokých škol na podzim loňského roku. Tehdy podle všeho stačilo, aby si ministr pohlídal, že slibovaná položka skutečně v návrhu státního rozpočtu je, než aby bojoval o tyto peníze se svými vládními kolegy. Eduard Zeman byl všeobecně vnímán jako ministr, jehož srdci jsou blízké školy základní a střední na úkor vysokých. Přesto jeho působení nekončí ani rehabilitací platové úrovně učitelstva, jak je formulována v Hlavních cílech vzdělávací politiky vlády ČR. Byly zrušeny racionalizační úpravy výše úvazků zavedené ministrem Pilipem a navzdory menším počtům žáků se počty učitelů opět zvýšily - a s tím i náklady. Výrazným problémem školství v ČR zůstává přístup k vysokoškolskému vzdělání v takové skladbě, která by odpovídala zájmu uchazečů o studium. Priorita rozvoje vysokého školství vzala z větší části za své. Přitom ministerstvo školství neusilovalo o konstruktivní změnu. Za to shromažďovalo argumenty, proč je vše v nejlepším pořádku. Snad nejparadoxnějším projevem tohoto úsilí byl seminář, kde se za ministrovy účasti kritizovalo používání mezinárodních statistik o školství. Pořadatelé poukazovali na známou blamáž z roku 1989, spočívající ve srovnání relativních počtů vysokoškoláků u nás a v Nepálu. Neuvědomili si přitom, že kritizují někdejší výroky dnešního předsedy jejich vlastní vlády. Společným jmenovatelem řady nezdarů v resortu školství je nedostatek komunikace. Ten se projevil i v problémech s řešením projektu Internet do škol na bázi generálního dodavatele. Odstavením akademických odborníků připravujících východiska projektu se tak z původně navrhovaného moderního řešení stává problematický závazek resortu s rysy nepotřebné monopolizace. Kéž by česká politika dokázala vykročit na koncepční cestu ve školství stejně radikálně, jako se chápe zástupných témat typu boje o půl století staré dekrety! Na ministra školství, vládu i parlament, kteří k tomu budou mít odvahu, si však musíme ještě počkat.
</TEXT>
</DOC>
<DOC>
<DOCID>LN-20020427004</DOCID>
<DOCNO>LN-20020427004</DOCNO>
<DATE>04/27/02</DATE>
<TITLE>
Rozhovor týdne se šéfem vládní strany
</TITLE>
<GEOGRAPHY>PRAHA</GEOGRAPHY>
<TEXT>
"S Václavem Klausem bych v jedné vládě nebyl," říká Vladimír Špidla. "Náš vztah je skutečně dost chladný," tvrdí, i když neodmítá možnost velké povolební koalice ČSSD a ODS. Známku 3,11, kterou od voličů obdržela vláda ČSSD v nedávném průzkumu Lidových novin, Špidla nepovažuje za špatný výsledek. O školství, za které kabinet dostal v průzkumu jedno z nejhorších hodnocení, říká, že se nevymyká z celkového výkonu, "který je docela dobrý".
PRAHA - "S Václavem Klausem bych v jedné vládě nebyl," říká Vladimír Špidla. "Náš vztah je skutečně dost chladný," tvrdí, i když neodmítá možnost velké povolební koalice ČSSD a ODS. Známku 3,11, kterou od voličů obdržela vláda ČSSD v nedávném průzkumu Lidových novin, Špidla nepovažuje za špatný výsledek. O školství, za které kabinet dostal v průzkumu jedno z nejhorších hodnocení, říká, že se nevymyká z celkového výkonu, "který je docela dobrý".
</TEXT>
</DOC>
<DOC>
<DOCID>LN-20020427005</DOCID>
<DOCNO>LN-20020427005</DOCNO>
<DATE>04/27/02</DATE>
<TEXT>
S blížícím se koncem volebního období současných poslanců se ze zákonodárného sboru vytrácí disciplína. Hlasovací mašina, pečlivě udržovaná složitými dohodami a promazaná kompenzacemi, se zasekla. Nepřítomnost zástupců ČSSD při středečním hlasování zhatila záměr vlády prosadit zbrojní zakázku za 60 miliard. Ministr Tvrdík dokonce dva poslance obvinil, že se místo hlasování oddávali alkoholu. Podobné "pracovní nadšení", tentokrát v řadách poslanců Unie svobody, pomohlo včera lidovcům protlačit zákon radikálně omezující tabákovou reklamu. Pokusů omezit tabákovou reklamu již lidovecký poslanec Janeček učinil mnoho. Sněmovna je vždy odmrštila. Včera se na něj usmálo štěstí: třetina poslanců byla v prachu, včetně velké části Unie svobody, a návrh prošel o jediný hlas. Teď o něm bude rozhodovat Senát. Sněmovna má poslední, výroční schůzi. Místa na kandidátkách jsou rozdaná - a mnozí poslanci to mají "za pár". Kdo přinutí poslance, který nekandiduje na volitelném místě, aby se podřídil, když ho to táhne do parlamentní restaurace? Předsedové stran a klubů možná už včera litovali, že jsou tělesné tresty společensky nepřípustné. A schůze pokračuje...
</TEXT>
</DOC>
<DOC>
<DOCID>LN-20020427006</DOCID>
<DOCNO>LN-20020427006</DOCNO>
<DATE>04/27/02</DATE>
<TEXT>
ČESKÁ LÍPA - Několik stovek lidí se přišlo včera k českolipské obřadní síni naposledy rozloučit s hercem Vlastimilem Brodským. Oblíbený jedenaosmdesátiletý herec zemřel minulou sobotu na své chalupě ve Slunečné na Českolipsku. Přibližně dvacetiminutový obřad provázelo jen Snění od Roberta Schumanna a skladby Dmitrije Šostakoviče. "V každém z nás jsi zanechal střípek své tolerantní, slunečné povahy, střípek lásky k divadelnímu bytí, střípek svého humoru, ironie, sebeironie, pochopení a účinného soucitu," vzkázali v posledním poselství Brodskému jeho kolegové z Herecké asociace. Přestože pozůstalí plánovali jen uzavřený obřad v rodinném kruhu, smuteční hosté, kteří směli vstoupit jen s pozvánkou, zaplnili celý sál. Mimo přátel, sousedů a herců se umělci přišli poklonit a přinesli kytičku i jeho diváci.
</TEXT>
</DOC>
<DOC>
<DOCID>LN-20020427007</DOCID>
<DOCNO>LN-20020427007</DOCNO>
<DATE>04/27/02</DATE>
<TITLE>
Premiéři Polska a Česka Leszek Miller a Miloš Zeman si pochvalovali, že vítězství socialistů v maďarských volbách posílí spolupráci ve střední Evropě.
</TITLE>
<GEOGRAPHY>PRAHA</GEOGRAPHY>
<TEXT>
Uplynulo čtrnáct dní od návštěvy evropského komisaře Güntera Verheugena a premiér Miloš Zeman ve Strakově akademii přivítal dalšího svého přítele. Tímto titulem totiž český předseda vlády oslovuje svůj polský protějšek Leszka Millera. Oba šéfové levicových vlád si podle svého včerejšího společného vystoupení hodně slibují od skutečnosti, že po víkendových volbách v Maďarsku se do čela země postaví jejich ideový kolega Peter Medgyessy (Svaz svobodných demokratů - SZDSZ). Z mezinárodní scény tak zmizí Viktor Orbán (FIDESZ-MDF). Jeho požadavek na zrušení Benešových dekretů před vstupem Česka a Slovenska do EU vedl na začátku roku k českému a slovenskému bojkotu summitu premiérů zemí visegrádské čtyřky. Účast na summitu později odřekl i polský premiér Miller. "Vyslovujeme naději, že se po volbách v Maďarsku klima pro spolupráci v rámci Visegrádu zlepší," řekl premiér Miller, který je přesvědčen, že "dekrety patří historikům". Jeho slova potvrdil i Miloš Zeman: "Maďarské volby odstranily brzdu ve fungování visegrádské čtyřky a věřím, že mezi tyto státy už nikdy nebude vrážen klín otázkou Benešových dekretů anebo nekoordinace postupu visegrádské čtyřky ve věci přístupových jednání s EU," řekl. Nejbližší schůzka premiérů zemí Visegrádu se podle Zemana uskuteční do několika týdnů v Trenčíně. Předsedové české a polské vlády se také dohodli, že se při jednáních o vstupu do EU budou snažit co nejvíce postupovat jednotně. "Zesiluje to naše postavení při vyjednávání," řekl polský premiér. Šéfové vlád se shodli také na tom, že žádná současná kandidátská země po svém vstupu do EU nemůže do společné pokladny unie platit víc, než z ní získá. "Je těžké si představit, že bychom dotovali tak bohaté země, jako jsou Francie, Německo nebo Velká Británie," řekl Miller.
</TEXT>
<HEADING>
Terezín a Becher
</HEADING>
<TEXT>
Ani včerejší společné vystoupení obou premiérů se neobešlo bez drobnějších fauxpas. Zeman chtěl nejdříve za chybu v překladu vyhodit tlumočnici. Místo věty Leszka Millera "Polsko je velice zneklidněno, že jednání o dekretech zhoršilo situaci uvnitř visegrádské skupiny" zazněl z reproduktorů překlad o tom, že jednání o dekretech prohloubilo spolupráci zemí Visegrádu. Polští diplomaté ze zadních řad sálu nervózně vykřikovali správné znění překladu a chybující tlumočnici nahradila její kolegyně. Poté si vzal slovo premiér Zeman a poněkud nešetrně spojil symboliku památníku v Terezíně a Becherových závodů: "Navštívíme spolu jednak Terezín - jistě si uvědomujete symbolický význam této návštěvy - , a potom se přesuneme do Karlových Varů, kde navštívíme závod Becher - jistě si uvědomujete i tento symbolický význam."
Ani včerejší společné vystoupení obou premiérů se neobešlo bez drobnějších fauxpas. Zeman chtěl nejdříve za chybu v překladu vyhodit tlumočnici. Místo věty Leszka Millera "Polsko je velice zneklidněno, že jednání o dekretech zhoršilo situaci uvnitř visegrádské skupiny" zazněl z reproduktorů překlad o tom, že jednání o dekretech prohloubilo spolupráci zemí Visegrádu. Polští diplomaté ze zadních řad sálu nervózně vykřikovali správné znění překladu a chybující tlumočnici nahradila její kolegyně. Poté si vzal slovo premiér Zeman a poněkud nešetrně spojil symboliku památníku v Terezíně a Becherových závodů: "Navštívíme spolu jednak Terezín - jistě si uvědomujete symbolický význam této návštěvy - , a potom se přesuneme do Karlových Varů, kde navštívíme závod Becher - jistě si uvědomujete i tento symbolický význam."
</TEXT>
</DOC>
<DOC>
<DOCID>LN-20020427008</DOCID>
<DOCNO>LN-20020427008</DOCNO>
<DATE>04/27/02</DATE>
<TITLE>
PRAHA - Vojákům z liberecké protichemické roty, kteří začínají druhý měsíc pobytu v Kuvajtu, zazpívají dnes večer v místním kině na základně Doha Anna K. a Martin Maxa. Umělci přiletí do Kuvajtu na palubě speciálu vládní letky jako doprovod ministra obrany Jaroslava Tvrdíka. Ten nechce, aby za vojáky přiletěla na inspekci "jenom banda generálů". Zpět do Prahy se vrátí zítra večer. Hotel jim zřejmě zaplatí Kuvajťané. "Ještě se uvidí. Řekli mi totiž, že by rádi spali přímo na základně," řekl LN organizátor akce, mluvčí vojenských veteránů František Janda. Anna K. nahradí Helenu Vondráčkovou, kterou veterán Janda k jednodennímu turné po Perském zálivu nepřemluvil. S krachem "náboru" Vondráčkové je trochu nespokojen ministr Tvrdík. Zpěvačka je totiž jeho velká oblíbenkyně. Na nabídku armády ale nakonec kývla zpěvačka Anna K. "Volal mi pan Janda, zda bych v Kuvajtu nevystupovala. Zpočátku se mi moc nechtělo, protože jsem unavená a trochu jsem se bála do letadla. Nakonec mě ale přesvědčili tím, že vojáci budou šťastní, když za nimi někdo přiletí a zazpívá jim. Kdysi jsem už byla u našich jednotek v Bosně a vojáci nadšení byli. Proto jsem se rozhodla letět do Kuvajtu," popsala Anna K., již doprovodí kytarista. "Kapelu mi nevzali, nevešla by se do letadla," tvrdí.
</TITLE>
<HEADING>
Na koncert přijdou i Američané
</HEADING>
<TEXT>
"Když viděli, jak snadno mě přesvědčili k cestě do Kuvajtu, nabízeli mi, jestli bych neletěla zpívat i do Afghánistánu. Nevím, uvidím po víkendu," podotkla. Anna K. řekla, že při kuvajtské anabázi bude mít kvůli klaustrofobii největší strach z toho, že na vojenskou základnu musí letět vrtulníkem. Jinak se prý neobává ani možných sexuálních narážek vojáků, kteří na základně příliš pohledných žen nevidí. "Kdybych vypadala jako Pamela Anderson, tak možná. Ale takhle to bude v pohodě," dodala se smíchem zpěvačka. Chystaný koncert Anny K. s Maxou mohou navštívit i američtí vojáci. Těch tam slouží na čtyři tisíce. Čeští vojáci na základnu přiletěli v polovině března. Mají na starosti biologickou, chemickou a radiační ochranu základny. Nyní se snaží vybudovat v obří hale, kterou jim američtí velitelé přidělili, přijatelné prostory k bydlení. Minulý týden procvičovali v poušti ostré střelby ze všech zbraní, kterými je jednotka vybavena. V Perském zálivu (teploty na slunci dosahují 50 stupňů), stráví 243 mužů a 8 žen z liberecké protichemické roty ještě pět měsíců.
"Když viděli, jak snadno mě přesvědčili k cestě do Kuvajtu, nabízeli mi, jestli bych neletěla zpívat i do Afghánistánu. Nevím, uvidím po víkendu," podotkla. Anna K. řekla, že při kuvajtské anabázi bude mít kvůli klaustrofobii největší strach z toho, že na vojenskou základnu musí letět vrtulníkem. Jinak se prý neobává ani možných sexuálních narážek vojáků, kteří na základně příliš pohledných žen nevidí. "Kdybych vypadala jako Pamela Anderson, tak možná. Ale takhle to bude v pohodě," dodala se smíchem zpěvačka. Chystaný koncert Anny K. s Maxou mohou navštívit i američtí vojáci. Těch tam slouží na čtyři tisíce. Čeští vojáci na základnu přiletěli v polovině března. Mají na starosti biologickou, chemickou a radiační ochranu základny. Nyní se snaží vybudovat v obří hale, kterou jim američtí velitelé přidělili, přijatelné prostory k bydlení. Minulý týden procvičovali v poušti ostré střelby ze všech zbraní, kterými je jednotka vybavena. V Perském zálivu (teploty na slunci dosahují 50 stupňů), stráví 243 mužů a 8 žen z liberecké protichemické roty ještě pět měsíců.
</TEXT>
</DOC>
<DOC>
<DOCID>LN-20020427009</DOCID>
<DOCNO>LN-20020427009</DOCNO>
<DATE>04/27/02</DATE>
<TEXT>
Sociální demokraté oficiálně zahájí předvolební kampaň v noci na 1. května, kdy vylepí po celé republice volební plakáty a billboardy. Včera to oznámil volební manažer a místopředseda ČSSD Karel Kobes. Socialisté včera poprvé ukázali volební billboard s portrétem předsedy strany Vladimíra Špidly a s heslem Jsme na vaší straně.
</TEXT>
</DOC>
<DOC>
<DOCID>LN-20020427010</DOCID>
<DOCNO>LN-20020427010</DOCNO>
<DATE>04/27/02</DATE>
<TITLE>
Impérium vrací úder. Stejnojmenný díl filmu Hvězdné války uvedla včera ČT 1. Lékaři jako by si vzali vzor. Na středeční pokus ODS zrušit povinné členství ve zdravotnických komorách zareagovali vyhlášením války straně Václava Klause.
</TITLE>
<GEOGRAPHY>PRAHA</GEOGRAPHY>
<TEXT>
Stáhněte pozměňovací návrh svého poslance Marka Bendy, omluvte se a slibte, že už se podobný exces nebude opakovat. Jinak uděláme vše pro to, abychom vás před volbami zničili. Česká lékařská komora v reakci na Bendův záměr zrušit povinné členství v lékařské, lékárnické a stomatologické komoře a oslabit jejich pravomoci zaútočila tvrdě na Václava Klause a ODS. Obviňuje vedení ODS, že chce zničit profesní samosprávu a že tak činí zákeřným způsobem: prostřednictvím bezvýznamného poslance, který se do té doby o zdravotnictví nezajímal, v rámci projednávání transplantačního zákona, jenž s tématem komor vůbec nesouvisí. Zrušení povinného členství se rovná v Rathových očích pokusu o likvidaci komor, nepohodlného protivníka státních úřadů. "Dosud jsme byli apolitickou organizací. Teď ale bojujeme o zachování existence, a proto přestáváme být apolitičtí," varuje Rath. Pokud se Klaus nezasadí, aby byl kontroverzní Bendův návrh z jednání sněmovny stažen, a neomluví se, hodlá se ČLK před volbami na veřejnosti "pomstít". "Vyzveme všechny lékaře, zdravotní sestry i pacienty, aby ve vlastním zájmu nevolili ODS a aby vyvinuli maximální úsilí směřující k volební prohře ODS," tvrdí Rath. Součástí odvety by podle něj mohla být i reklamní kampaň varující před Václavem Klausem jako škůdcem českého zdravotnictví. Komora přestane až do odvolání řešit stížnosti pacientů a všechny pošle na Klausovu adresu. "Ať si je vyřeší sám, když komoru nepotřebuje. Jistě občanům kvalifikovaně pomůže," míní Rath ironicky. Ke hrozbám ČLK se připojil i Lékařský odborový klub. Podle předsedy Milana Kubka je klub připraven na podporu zachování pravomocí komor vyhlásit i stávku. Zástupci ODS, ale i dalších pravicových stran tvrdí, že povinné členství je už přežité. Argumentují tím, že pokud bude členství čestnou záležitostí, prestiž komor to jen zvýší. Dosavadní členové prý budou mít sami zájem ve fungujících organizacích, které jim zajistí určité výhody, zůstat.
</TEXT>
<HEADING>
Benda: Nebojíme se
</HEADING>
<TEXT>
Podle autora návrhu Marka Bendy je s prací ČLK mnoho lékařů nespokojeno. Změna prý vychází z programových dokumentů ODS a s vedením strany svůj krok konzultoval. Benda se nebojí, že by protiakce lékařů ODS poškodila. "Je to zájem poměrně úzké skupiny lékařských bossů. Ne lékařů, ale Davida Ratha a vedení komory. To je docela logické, když si představíme, že každý má povinně platit příspěvky," tvrdí Benda. Stáhnout návrh nechce. "Nevezmu ho zpět jen proto, že mi někdo vyhrožuje." Schůzka Klause s Rathem se neuskuteční. "S panem Rathem nejsem ochoten ani vteřinu, ani jedno slovo dále diskutovat," řekl Klaus ČTK.
Podle autora návrhu Marka Bendy je s prací ČLK mnoho lékařů nespokojeno. Změna prý vychází z programových dokumentů ODS a s vedením strany svůj krok konzultoval. Benda se nebojí, že by protiakce lékařů ODS poškodila. "Je to zájem poměrně úzké skupiny lékařských bossů. Ne lékařů, ale Davida Ratha a vedení komory. To je docela logické, když si představíme, že každý má povinně platit příspěvky," tvrdí Benda. Stáhnout návrh nechce. "Nevezmu ho zpět jen proto, že mi někdo vyhrožuje." Schůzka Klause s Rathem se neuskuteční. "S panem Rathem nejsem ochoten ani vteřinu, ani jedno slovo dále diskutovat," řekl Klaus ČTK.
</TEXT>
</DOC>
<DOC>
<DOCID>LN-20020427011</DOCID>
<DOCNO>LN-20020427011</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Přibližně 80 tisíc státních úředníků zřejmě získá nová práva a povinnosti. Mají například skládat slib věrnosti státu a nesmějí si přivydělávat, budou však mít nárok na pětitýdenní dovolenou a při propuštění dostanou pětiměsíční odstupné. Vyplývá to ze zákona o státní službě, který včera schválil Senát. Normu musí ještě schválit prezident. Oproti původnímu návrhu zákona nezavádí šestidenní služební volno ani definitivu a zachovává současná pravidla daná lustračními zákony. Pro úředníky, kteří se proviní, počítá s kárnými opatřeními. Vedoucí státní úředníci nebudou moci dva roky po odchodu ze státní služby podnikat v oboru, v němž dosud pracovali, nebudou moci stávkovat a ani být politickými funkcionáři. Norma jako celek má platit od začátku roku 2004, některé její části včetně určení 15 platových tříd státních zaměstnanců dnem vyhlášení ve Sbírce zákonů.
</TEXT>
</DOC>
<DOC>
<DOCID>LN-20020427012</DOCID>
<DOCNO>LN-20020427012</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Zákon, který má upravit podmínky služby vojáků z povolání, včera schválila sněmovna. Normu, která je podle ministra obrany Jaroslava Tvrdíka klíčem k profesionalizaci armády, musí projednat Senát a podepsat prezident republiky. Zákon počítá s tím, že armáda by už nemusela držet vlastní byty pro vojáky, ale poskytovala by jim pouze příspěvek na bydlení. Jeho výše se bude lišit podle velikosti obce. Nejnižší bude necelých osm tisíc, nejvyšší zhruba 10 tisíc korun. Zvýšit se má i náborový příspěvek pro profesionální vojáky, muži a ženy by měli mít rovné pracovní podmínky. Někteří vojáci by také mohli požádat o snížení hodnosti. Pokud by tuto možnost neměli, museli by z armády odejít, protože mnoho z nich pro své hodnosti nemá vzdělání.
</TEXT>
</DOC>
<DOC>
<DOCID>LN-20020427013</DOCID>
<DOCNO>LN-20020427013</DOCNO>
<DATE>04/27/02</DATE>
<GEOGRAPHY>ZÁHŘEB/PRAHA</GEOGRAPHY>
<TEXT>
Čeští občané, kteří pojedou do Chorvatska, nemusejí uzavírat zdravotní pojištění a budou mít v této zemi nárok na stejnou péči jako občané Chorvatska. Oznámil to včera český ministr zahraničí Jan Kavan v Záhřebu, kde bylo podepsáno správní ujednání ke smlouvě o sociálním zabezpečení mezi oběma zeměmi. Náklady spojené s poskytnutým ošetřením se budou mezi oběma státy proplácet přes zúčtovací střediska. Pokud budou lidé vyžadovat zvláštní zdravotnické pomůcky, mají na ně nárok do výše 150 eur. Český turista si před cestou do Chorvatska musí vyzvednout u své zdravotní pojišťovny průkaz nebo formulář, který v případě potřeby předloží chorvatskému lékaři.
</TEXT>
</DOC>
<DOC>
<DOCID>LN-20020427014</DOCID>
<DOCNO>LN-20020427014</DOCNO>
<DATE>04/27/02</DATE>
<TITLE>
Student, který zastřelil 17 lidí, se svými spolužáky údajně dobře vycházel.
</TITLE>
<TEXT>
* "Ten chlápek byl celý oblečený v černém - rukavice, čepice, vše bylo černé. Najednou se v naprosté tichosti objevil v naší třídě. Utíkali jsme před ním na chodbu. Jediné o co šlo, bylo utéct." třináctiletá žákyně Juliane Blanková
* "Tady ve škole se střílí" oznámil policii školník gymnázia v 11.05
* "Byl s námi (žáci) učitel. Někoho střelil (střelec) do nohy. " nejmenovaný žák
* "Byl jsem právě v učebně matematiky, když jsem uslyšel výstřely na chodbě ve spodní části budovy. Se spolužákama jsme vyběhli na chodbu a snažili se dostat ze školy." student Martin Streng
* "Po vrahovi zůstala v budově příšerná spoušť. Než se zastřelil, zamkl se v místnosti." mluvčí policie v Erfurtu Manfred Etzel
* "Muž se zbraní střílel okolo sebe jako šílený a všude bylo mnoho krve." desetiletá školačka
* "Když jsem zaslechla střelbu, myslela jsem, že je to snad nějaký vtip. Ale pak jsem uviděla mrtvého učitele, který ležel na chodbě před třídou č.209 a černě oblečeného muže se zbraní." třináctiletá žákyně Melanie Steinbrücková
* "Byl to zřejmě momentální zkrat. Myslím, že útok dlouho neplánoval. Se spolužáky si dobře rozuměl." bývalá studentka Isabell Hartungová, která pachatele znala jako inteligentního a otevřeného člověka.
* "Mrtví jsou po celé škole" policejní mluvčí po akci
* "Před školou došlo k velkému zmatku. Děti chtěli pomoct svým kamarádům. Všichni byli v šoku." novinář Ralf Göring
* "Na chodbách, ve třídách, ale i na jednom záchodu ležela mrtvá těla. Ozbrojenec se zastřelil, když viděl, že není úniku." erfurtský policejní komisař Grube
</TEXT>
</DOC>
<DOC>
<DOCID>LN-20020427015</DOCID>
<DOCNO>LN-20020427015</DOCNO>
<DATE>04/27/02</DATE>
<TITLE>
Varovné signály předcházejí podle studie americké tajné služby krveprolitím, k nimž dochází na školní či univerzitní půdě.
</TITLE>
<GEOGRAPHY>PRAHA</GEOGRAPHY>
<TEXT>
Střelba na gymnáziu v Erfurtu je nejhorším podobným incidentem, k němuž v Evropě došlo za posledních šest let, v poválečné německé historii se pak stala tragédií vůbec největší. Případy, kdy útočník zahájí palbu ve školních prostorách, ale nejsou zcela ojedinělé. Zrovna letos a právě v Německu - 19. února v bavorském Freisingu - zabil 22letý mladík ředitele místní odborné školy a poté obrátil zbraň proti sobě. Ještě předtím stačil zastřelit své dva bývalé kolegy z pracoviště. Přibližně o dva roky dříve - v březnu 2000 - pak 16letý školák v taktéž bavorském Brannenburgu vytáhl zbraň na jednoho z učitelů, který později svým zraněním podlehl. Mladý útočník se při pokusu o sebevraždu vážně zranil. Místem obzvlášť krutého případu školního násilí se v listopadu roku 1999 stala saská Míšeň, i když tentokrát nebyla vražedným nástrojem střelná zbraň. Teprve 15letý student tu celkem 21 ranami ubodal učitele k smrti a byl za to poslán na sedm a půl roku do vězení. Později se ukázalo, že se předtím se svými spolužáky vsadil o přibližně tisíc marek, zda se k činu odhodlá. Kromě Německa k útokům na školách dochází i v dalších evropských zemích. Mezi nejkrvavější incidenty patří případ ze skotského Dunblane z března 1996. Útočník tehdy zahájil palbu na místní základní škole: zabil 16 prvňáčků, jejich učitelku a nakonec obrátil zbraň proti sobě.
</TEXT>
<HEADING>
Důvod střelby: nenávist k pondělkům
</HEADING>
<TEXT>
Zřejmě nejčastějším místem střelby na školní půdě jsou ale Spojené státy. V dubnu 1999 zde dva studenti na střední škole v coloradském Littletonu zabili 12 spolužáků a jednoho člena učitelského sboru. Po útoku spáchali sebevraždu. Stejný počet útočníků zahájil palbu na střední škole v arkansaském Jonesboro březnu 1998. Útočníci - tehdy ve věku 11 a 13 let - zabili čtyři studenty a jednoho učitele. Oba skončili ve vazbě. Incident se stal jedním z podkladů pro studii americké tajné služby o násilí na školách. V závěrech se praví, že podobné incidenty se většinou nestávají z momentálního popudu, ale jsou příznakem dlouhodobých projevů násilí. Útoku často předcházejí různé varovné signály. "Nestává se, aby dítě ráno vstalo a řeklo si: 'Dneska si s sebou do školy vezmu pistoli a někoho zastřelím'," komentoval závěry studie jeden z jejích autorů Bryan Vossekuil. Naopak za případ chvilkového pomatení smyslů je považován incident z roku 1979, kdy žena jménem Brenda Spencerová zahájila střelbu na hřišti základní školy v San Diegu. Dva lidi zabila a devět jich zranila. Později svůj čin vysvětlila slovy: "Nemám ráda pondělky. Tohle ten den oživilo." V reakci na masakr nazpívala skupina Boomtown Rats známou písničku "I Don't Like Mondays", což se dá přeložit "Nemám rád pondělky".
Zřejmě nejčastějším místem střelby na školní půdě jsou ale Spojené státy. V dubnu 1999 zde dva studenti na střední škole v coloradském Littletonu zabili 12 spolužáků a jednoho člena učitelského sboru. Po útoku spáchali sebevraždu. Stejný počet útočníků zahájil palbu na střední škole v arkansaském Jonesboro březnu 1998. Útočníci - tehdy ve věku 11 a 13 let - zabili čtyři studenty a jednoho učitele. Oba skončili ve vazbě. Incident se stal jedním z podkladů pro studii americké tajné služby o násilí na školách. V závěrech se praví, že podobné incidenty se většinou nestávají z momentálního popudu, ale jsou příznakem dlouhodobých projevů násilí. Útoku často předcházejí různé varovné signály. "Nestává se, aby dítě ráno vstalo a řeklo si: 'Dneska si s sebou do školy vezmu pistoli a někoho zastřelím'," komentoval závěry studie jeden z jejích autorů Bryan Vossekuil. Naopak za případ chvilkového pomatení smyslů je považován incident z roku 1979, kdy žena jménem Brenda Spencerová zahájila střelbu na hřišti základní školy v San Diegu. Dva lidi zabila a devět jich zranila. Později svůj čin vysvětlila slovy: "Nemám ráda pondělky. Tohle ten den oživilo." V reakci na masakr nazpívala skupina Boomtown Rats známou písničku "I Don't Like Mondays", což se dá přeložit "Nemám rád pondělky".
</TEXT>
</DOC>
<DOC>
<DOCID>LN-20020427016</DOCID>
<DOCNO>LN-20020427016</DOCNO>
<DATE>04/27/02</DATE>
<TITLE>
Neúspěšný student zastřelil v Německu sedmnáct lidí
</TITLE>
<TEXT>
Strašné chvíle včera prožily děti v gymnáziu v německém Erfurtu. Některé z nich byly přímo svědky toho, když mladík zastřelil čtrnáct učitelů a další tři lidi. Střelec poté spáchal sebevraždu.
ERFURT - Podruhé za poslední dva měsíce se střílelo v německé škole. Včerejší případ v Erfurtu ovšem nemá v historii Německa obdoby. Mladík vešel do gymnázia a začal střílet. "Slyšela jsem výstřely a myslela si, že jde o legraci," řekla třináctiletá svědkyně události Melanie Steinbrücková. "Ale potom jsem uviděla učitele, jak leží mrtvý na chodbě před místností číslo 209 a muže v černém se zbraní." Na ulici před gymnáziem stály skupinky šokovaných školáků. Objímali se a brečeli. Dopravu v okolí místa činu zablokovaly ambulance a policejní vozy. Všude byli rozmístěni policisté v neprůstřelných vestách. V době, kdy vešel střelec do školy, bylo v ní na 200 studentů. Většině z nich se podařilo uprchnout. Hasiči postavili na nedalekém hřišti záchranný stan, kde ošetřovali studenty. Tam se odehrávaly otřesné scény. Zoufalí rodiče hledali své děti, plačící studenti se navzájem utěšovali. Před školou stál policista s megafonem a žádal rodiče, aby kvůli registraci napsali na papír jména svých dětí, než odejdou. Někteří studenti museli být v šoku odvezeni do nemocnic. Obrázky tragédie budou mít podle expertů ještě dlouho v podvědomí. "Největší nebezpečí spočívá v tom, že se u dětí rozvíjí pocit spoluviny. Myslí si, že jsou za šílenství spoluzodpovědné," řekl psycholog Christian Lüdke, který pečuje o oběti násilných činů.
masakr v Erfurtu
11.05 - školník telefonicky oznámil policii střelbu v Gutenbergově gymnáziu
11.10 - dva policisté vstupují do budovy, jeden z nich je v následné přestřelce smrtelně zraněn
11.20 - policie nasazuje speciální oddíl, který začíná systematicky prohledávat budovu; na chodbách a toaletách leží mrtví lidé
13.00 - v jedné třídě je nalezen pachatel, který se těsně před příchodem policie zastřelil
15.00 - poslední žáky, z přítomných 200, vyvedla policie z budovy
</TEXT>
</DOC>
<DOC>
<DOCID>LN-20020427017</DOCID>
<DOCNO>LN-20020427017</DOCNO>
<DATE>04/27/02</DATE>
<TITLE>
Jen nejbližší příbuzní se měli účastnit pohřbu Vlastimila Brodského. Pozváno bylo nakonec více než sto hostů.
</TITLE>
<TEXT>
ČESKÁ LÍPA - "Bohužel, dovnitř nemůžete," oznamuje jeden ze dvojice mužů, kteří hlídají vstup na hřbitov v České Lípě. Je páteční dopoledne a v obřadní síni hřbitova probíhá poslední rozloučení s hercem Vlastimilem Brodským. Silnici vedoucí ke hřbitovu přehradili policisté červeno-bílou páskou. V jiné dny mohou auta zaparkovat přímo u hřbitovní zdi, nyní se však za pásku dostává jen stříbrné BMW s modrým majáčkem, které veze ministra kultury Pavla Dostála. Před hřbitovní branou se pod dohledem asi dvaceti strážníků tísní několik stovek Brodského příznivců. Chtěli by se zúčastnit obřadu, ale nemohou: dovnitř se dostávají jen lidé s pozvánkami, ale i těch je nakonec více než stovka, ačkoliv pozůstalí původně počítali jen s účastí nejbližších příbuzných a přátel. "Přišel jsem pana Brodského naposledy pozdravit. Je škoda, že dovnitř nemohou i normální lidé, ale chápu, že jeho rodina chtěla zamezit tomu, aby se z obřadu stala veřejná podívaná," komentuje situaci smířeně jeden z přihlížejících, padesátiletý Karel Němeček.
</TEXT>
<HEADING>
Kamera by na obřad neprošla
</HEADING>
<TEXT>
Kromě hercových dětí Terezy a Marka se před obřadní síní objevují i další známé tváře: bývalá manželka Brodského Jana Brejchová, herečky Jiřina Jirásková a Jiřina Bohdalová, herci Stanislav Zindulka a Jiří Bartoška. Přítomen je i generální ředitel ČT Jiří Balvín. Hlídači u brány jsou však přísní i na pozvané hosty. "Nemáte v tom náhodou kameru, nechcete nic natáčet?" ptají se jednoho z příchozích, jehož taška má "podezřelý" tvar. Muž rychle dokazuje, že šlo o podezření falešné. Obřad končí asi po dvaceti minutách. Když hosté opouštějí síň, mnozí z nich mají v očích slzy. Popisovat své pocity však nechtějí. "Nechce se mi o tom mluvit. Bylo to velké štěstí vedle něj pracovat," uvedl například Stanislav Zindulka, který s Brodským hrál v jeho posledním filmu Babí léto. Teď už mohou za hřbitovní bránu všichni přítomní. Mnozí z nich té možnosti využívají a na schodiště před obřadní síň pokládají květiny.
Kromě hercových dětí Terezy a Marka se před obřadní síní objevují i další známé tváře: bývalá manželka Brodského Jana Brejchová, herečky Jiřina Jirásková a Jiřina Bohdalová, herci Stanislav Zindulka a Jiří Bartoška. Přítomen je i generální ředitel ČT Jiří Balvín. Hlídači u brány jsou však přísní i na pozvané hosty. "Nemáte v tom náhodou kameru, nechcete nic natáčet?" ptají se jednoho z příchozích, jehož taška má "podezřelý" tvar. Muž rychle dokazuje, že šlo o podezření falešné. Obřad končí asi po dvaceti minutách. Když hosté opouštějí síň, mnozí z nich mají v očích slzy. Popisovat své pocity však nechtějí. "Nechce se mi o tom mluvit. Bylo to velké štěstí vedle něj pracovat," uvedl například Stanislav Zindulka, který s Brodským hrál v jeho posledním filmu Babí léto. Teď už mohou za hřbitovní bránu všichni přítomní. Mnozí z nich té možnosti využívají a na schodiště před obřadní síň pokládají květiny.
</TEXT>
</DOC>
<DOC>
<DOCID>LN-20020427018</DOCID>
<DOCNO>LN-20020427018</DOCNO>
<DATE>04/27/02</DATE>
<TITLE>
VÍDEŇ/LINEC - Zemský soud v Linci včera nepřijal žalobu spolkové země Horní Rakousy proti jihočeské jaderné elektrárně Temelín. Soud rozhodl, že mu nepřísluší o žalobě rozhodovat. Informoval o tom zmocněnec hornorakouské vlády pro příhraniční jaderná zařízení Radko Pavlovec. Agentura APA to hodnotí jako "těžkou ránu pro temelínské odpůrce". Ve zdůvodnění rozsudku se mimo jiné uvádí, že podobná žaloba je na základě mezinárodní dohody o státní imunitě nepřípustná. Řízením ve smyslu žaloby by nevyhnutelně došlo k zásahu do suverenity České republiky a k porušení práva neskládat cizím subjektům účty z činnosti na vlastním území, uvedla soudkyně lineckého soudu. Za problematické označila také to, do jaké míry by mohla být ČR jako většinový vlastník společnosti ČEZ vůbec nucena vydat podklady k elektrárně Temelín rakouskému soudu. Jak řekl Pavlovec, zemská vláda se proti rozhodnutí hodlá odvolat k Vrchnímu soudu v Linci, který by o případném vrácení věci k zemskému soudu mohl rozhodnout přibližně do dvou měsíců. Zemský soud v Linci se začal zabývat takzvanou určovací žalobou Horních Rakous proti provozovatelům Temelína 5. dubna. Soud zatím posuzoval pouze otázku, zda je v jeho kompetenci tuto kauzu vůbec řešit. Žalující strana i nadále předpokládá, že linecký vrchní soud příslušnost nižší instanci přizná, protože již podobný precedens existuje. Před časem totiž Vrchní soud ve Vídni v případě podobné žaloby proti slovenské jaderné elektrárně Mochovce přiznal pravomoc oblastnímu vídeňskému soudu.
</TITLE>
<HEADING>
Temelín má být vzorem
</HEADING>
<TEXT>
Evropská komise mezitím dala jasně najevo, že Temelín považuje za bezpečný. Ještě před rozšířením Evropské unie na východ chce komise prosadit novou unijní legislativu, která by obsahovala společné normy a metodologie pro civilní jadernou bezpečnost. Mluvčí místopředsedkyně komise Loyoly de Palaciové přitom prohlásil, že nynější úroveň bezpečnosti jihočeské jaderné elektrárny a její kontrolu lze označit za měřítko pro tuto společnou legislativu. Mluvčí Gilles Gantelet vysvětlil, že současná legislativa EU komisi neumožňuje u členských zemí vymáhat kontroly a opatření v jaderné bezpečnosti, jak se tomu děje u kandidátských zemí. "Jedná se o určitou diskriminaci a je v zájmu kandidátů, hlavně ČR v souvislosti s Temelínem, aby se rozvinuly společné normy a aby se ke všem zemím EU přistupovalo stejným způsobem," řekl. Podle jeho slov příslušný návrh předloží EK před létem nebo začátkem podzimu. "Říkáme Čechům, že musejí zlepšovat jadernou bezpečnost a že my budeme dohlížet na to, co udělají, a kontrolovat to... Tento dohled je užitečný a v zájmu všech, ale když se má dohlížet na Temelín, musí být možné dohlížet také na civilní jaderná zařízení například v Británii a Francii. Mnoho zemí to tak chce, například Nizozemsko," řekl. De Palaciová, jež v komisi odpovídá za dopravu a energetiku, opakovaně prohlásila, že Temelín již nevyvolává obavy.
Evropská komise mezitím dala jasně najevo, že Temelín považuje za bezpečný. Ještě před rozšířením Evropské unie na východ chce komise prosadit novou unijní legislativu, která by obsahovala společné normy a metodologie pro civilní jadernou bezpečnost. Mluvčí místopředsedkyně komise Loyoly de Palaciové přitom prohlásil, že nynější úroveň bezpečnosti jihočeské jaderné elektrárny a její kontrolu lze označit za měřítko pro tuto společnou legislativu. Mluvčí Gilles Gantelet vysvětlil, že současná legislativa EU komisi neumožňuje u členských zemí vymáhat kontroly a opatření v jaderné bezpečnosti, jak se tomu děje u kandidátských zemí. "Jedná se o určitou diskriminaci a je v zájmu kandidátů, hlavně ČR v souvislosti s Temelínem, aby se rozvinuly společné normy a aby se ke všem zemím EU přistupovalo stejným způsobem," řekl. Podle jeho slov příslušný návrh předloží EK před létem nebo začátkem podzimu. "Říkáme Čechům, že musejí zlepšovat jadernou bezpečnost a že my budeme dohlížet na to, co udělají, a kontrolovat to... Tento dohled je užitečný a v zájmu všech, ale když se má dohlížet na Temelín, musí být možné dohlížet také na civilní jaderná zařízení například v Británii a Francii. Mnoho zemí to tak chce, například Nizozemsko," řekl. De Palaciová, jež v komisi odpovídá za dopravu a energetiku, opakovaně prohlásila, že Temelín již nevyvolává obavy.
</TEXT>
</DOC>
<DOC>
<DOCID>LN-20020427019</DOCID>
<DOCNO>LN-20020427019</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Herec, moderátor a šéf Filmového a televizního svazu Jan Kraus včera v závěru pořadu Přesčas oznámil, že s moderováním relace končí. Rozhodl se tak podle svých slov kvůli tomu, že vedení televize nepřijatelně zasahuje do vysílání. "Loučím se s vámi z vážných důvodů," řekl divákům z obrazovky. Krausovi vadilo, že mu vedení ČT zakázalo pozvat do pořadu členy Rady ČT s tím, že jde o vnitrotelevizní záležitost. "Jsem moderátor, a ne lokaj. Rada není žádná vnitrotelevizní záležitost, rada je zástupce koncesionářů," komentoval poté. Kraus chtěl do Přesčasu pozvat některého z členů Rady ČT, aby vysvětlil, proč akceptovala zrušení výběrového řízení na ředitele brněnské pobočky ČT. Šéf televize Jiří Balvín totiž tuto středu radě oznámil, že výběrové řízení ruší a ve funkci ponechává Zdeňka Drahoše. Ten vede ČT Brno už deset let a předchozí vedení televize odhalilo v jeho hospodaření závažné machinace. "Odmítám se účastnit hrátek, že se brněnský ředitel vybere až v září po volbách. Nevěřím tomu, že tady není nikdo lepší než Drahoš." Jen několik minut poté, co tým Přesčasu oslovil šéfa Rady ČT Jana Mrzenu s pozvánkou, šéfredaktor publicistiky Martin Bouška účinkování členů rady na téma Drahoš na obrazovce ČT zakázal. Bouška LN odmítl svůj krok vysvětlil a odkázal na ředitele zpravodajství Zbyňka Honyse. Ten měl okamžitě obsazený telefon a poté už mobil nezvedal. O několik dnů dříve chtěla scenáristka Přesčasu pozvat členy Rady pro rozhlasové a televizní vysílání, aby komentovali zahájení správního řízení vůči ČT kvůli vysílání neslušných výrazů. Předseda rady Martin Muchka i místopředseda Petr Žantovský její pozvání odmítli s tím, že s Krausem do pořadu nepůjdou. Kraus v ČT uvádí ještě relaci Ze života zvířat. Jak už ale řekl pro internetový deník radiotv.cz dříve, do konce roku ukončí práci i tam.
</TEXT>
</DOC>
<DOC>
<DOCID>LN-20020427020</DOCID>
<DOCNO>LN-20020427020</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Na 22 let do věznice se zvýšenou ostrahou má jít šestatřicetiletý Raul Kohner za zorganizování nájemných vražd majitele domu Ladislava Zimmermanna, osvětlovače Jindřicha Vítka a za organizování ublížení na zdraví Britu Nicolasi Milesi Kirkemu. Výjimečný trest odnětí svobody včera vyměřil pražský městský soud. "Vraždy byly popravami," prohlásil předseda senátu Luboš Vlasák. Kohner se proti verdiktu odvolal. Zároveň s bývalým vojenským prokurátorem, šéfem útvaru městské policie a majitelem detektivní kanceláře Kohnerem, který se cítí nevinen, soud uznal vinnými i dalších sedm členů gangu. Tomáši Vajnerovi soud vyměřil za vraždu, pokus vraždy a vydírání 13 let odnětí svobody. Bývalá Zimmermannova manželka Martina Šimánková půjde za návod k vraždě do vězení na 12 let. Viktor Oswald a Jaroslav Rudolf, kteří byli obžalováni z pokusu vraždy, byli odsouzeni na 4,5 a 2,5 roku. Tři obžalovaní dostali podmíněné tresty.
</TEXT>
</DOC>
<DOC>
<DOCID>LN-20020427021</DOCID>
<DOCNO>LN-20020427021</DOCNO>
<DATE>04/27/02</DATE>
<TITLE>
Včera se v Národním divadle udělovaly výroční ceny české divadelní kritiky - Ceny Alfreda Radoka
</TITLE>
<TEXT>
Padesát kritiků se zúčastnilo letošního hlasování o Cenách Alfreda Radoka. Ceny se udělují na základě ankety časopisu Svět a divadlo, který ji vyhlašuje od roku 1992.
PRAHA - Hlavní cenu za nejlepší inscenaci roku 2001 obdržel stejně jako loni syn Alfreda Radoka David Radok. Získal ji za režii opery Albana Berga Vojcek, kterou pražské Národní divadlo uvedlo v produkci s göteborskou operou. Sedmačtyřicetiletý Radok se poprvé jako režisér v Praze uvedl v roce 1991, kdy ve Stavovském divadle nastudoval Dona Giovanniho, dalším mimořádným úspěchem byla jeho inscenace Šostakovičovy opery Lady Macbeth mcenského újezdu (nejlepší inscenace roku 2000). Bergovým Vojckem se opět představil jako špičkový tvůrce, který dokáže obrazivým způsobem převést hudbu do působivé divadelní řeči.
</TEXT>
<HEADING>
Marie Málková a David Prachař
</HEADING>
<TEXT>
Cenu za ženský herec výkon obdržela Marie Málková a jejím mužským protějškem se stal David Prachař. Oba dva herci se také nedávno jako hosté sešli při premiéře Dostojevského Běsů v Divadle v Dlouhé. Marie Málková byla oceněna za roli tajemné krásky Madelaine v Pokorného inscenaci Carrierovy Terasy. Inscenace pozoruhodně evokuje atmosféru šedesátých let. "Všimla jsem si, že i pro ty, kteří tuto dobu nezažili, je něčím vzrušující a jedinečná. Tehdy jsem vystudovala DAMU, přišla na Zábradlí a dychtivě se rozeběhla do života i do práce, netušíc, že se blíží propast jménem 21. srpen 1968. Vše do toho dne bylo rozjitřené, tolik slibující a plné tajemství. Na to vše jsem myslela a myslím při zkoušení a hraní Madelaine," řekla Málková. David Prachař byl oceněn za titulní roli v Marlowově Faustovi, kterou Michal Dočekal uvedl ve vyšehradských kasematech jako osobitou scénickou kompozici. Také výtvarné řešení Petra Matáska získalo cenu jako scénografie roku. Prachař získal cenu kritiky za Hamleta již v roce 1994. "Je skoro fatální, že Hamlet byl inscenací, s níž jsme začínali v Divadle Komedie, a Faust ho bude nyní - po osmi letech, zavírat," připomněl herec. Ocenění Divadlo roku si už po několikáté odneslo Klicperovo divadlo v Hradci Králové. Záznam slavnostního ceremoniálu bude 1. května vysílat Česká televize.
Ceny Alfreda Radoka
Cena za nejlepší inscenaci
David Radok - A. Berg: Vojcek (ND Praha a Göteborgs Operan)
Cena za nejlepší ženský herecký výkon
Marie Málková - Madelaine (Carriere: Terasa, DNZ Praha)
Cena za nejlepší mužský herecký výkon
David Prachař - Faust (Marlowe: Tragická historie o doktoru Faustovi, Komedie Praha)
Divadlo roku
Klicperovo divadlo Hradec Králové
Hra roku
Petr Zelenka: Příběhy obyčejného šílenství, Dejvické divadlo Praha
Scénografie roku
Petr Matásek - Marlowe: Faust, Divadlo Komedie Praha
Hudba roku
Petr Ulrych (Ulrych/Moša: Koločava, MD Brno)
Talent roku
Miroslav Krobot
</TEXT>
</DOC>
<DOC>
<DOCID>LN-20020427022</DOCID>
<DOCNO>LN-20020427022</DOCNO>
<DATE>04/27/02</DATE>
<TITLE>
Pozlacený vavřínový věnec za nejlepší inscenaci roku 2001 Bergova Vojcka, již podruhé obdržel David Radok, syn Alfreda Radoka.
</TITLE>
<TEXT>
LN: Jak se cítíte jako dvojnásobný laureát této ceny?
Z toho, že se na mě sesypávají ceny, jsem trochu nervózní. Před nedávnem jsem také nějaké obdržel: v Dánsku za Cestu do Remeše, a pak ve Švédsku. Nikdy jsem ceny nedostával, až poslední dva roky, a připadá mi to podivné.
LN: A není to tím, že se vám některé inscenace mimořádně podařily?
Dvacet let jsem pracoval naplno a žádné ceny mi nikdo nenadělil. Je ale pravda, že v zemích, kde jsem uváděl své režie, podobná ocenění neexistují.
</TEXT>
<HEADING>
LN: Kde všechny "vavřínové věnce" skladujete?
</HEADING>
<TEXT>
Z Kodaně asi ještě dostanu nějaký papír, protože tam jsem se nedostavil. Loňský vavřínový věnec mám v Kolodějích, a když potřebuji, aby přišla inspirace, nasadím si jej. Teď vedle něj položím i ten druhý a inspirace se nepochybně dostaví dvojnásobná.
LN: Už podruhé jste v Čechách získal cenu za uvedení díla, o kterém se rozhodně nedá říct, že je optimistické. Specializujete se na tento druh oper a dramatiky?
Jako mladý jsem dělal jednu pochmurnou věc za druhou a pak jsem přesedlal na lehčí věci, například jsem si oblíbil Rossiniho. Dnes to mám vyvážené a střídám pochmurná, existenciální témata s komediemi.
LN: Jak často se Vojcek v současné době ve světě uvádí?
Je to opera, která se uvádí ve vlnách. Vždycky ji někdo jednou za deset let vytáhne a pak se to rozjede v dalších divadlech. Udělal jsem Vojcka v Göteborgu, a hned po mně ho uvedli ve Stockholmu a pak ještě v Helsinkách.
</TEXT>
<HEADING>
LN: Co vás čeká v nejbližší době?
</HEADING>
<TEXT>
Připravuji se na Dona Giovanniho a operu, ke které píšu libreto společně s kunsthistorikem Josefem Kroutvorem. Je to objednávka z Göteborgu a půjde o operu ze života Franze Kafky, hudbu skládá švédský autor Jan Sandström.
</TEXT>
<HEADING>
LN: Jak vám to s Kroutvorem jde?
</HEADING>
<TEXT>
Výborně, sbíráme texty z různých zdrojů od deníků až po povídky, využíváme i Kafkovy kresby. Poprvé si mohu skládat libreto, tak jak to vyhovuje mně a už s představou jevištního řešení. Možná to bude průšvih, ale mě to baví.
Výborně, sbíráme texty z různých zdrojů od deníků až po povídky, využíváme i Kafkovy kresby. Poprvé si mohu skládat libreto, tak jak to vyhovuje mně a už s představou jevištního řešení. Možná to bude průšvih, ale mě to baví.
</TEXT>
</DOC>
<DOC>
<DOCID>LN-20020427023</DOCID>
<DOCNO>LN-20020427023</DOCNO>
<DATE>04/27/02</DATE>
<TITLE>
Ekonomický diář
</TITLE>
<TEXT>
Bývalý šéf aukční síně Sotheby's má smůlu, že nežije v Česku. Kdyby totiž Alfred Taubman (78) býval skončil místo v newyorském vězení na Pankráci, mohl by hlasitě vykřikovat něco o kriminalizaci podnikatelů a třeba by se ho zastal i nějaký ten český politik. Takhle si pravděpodobně odsedí celý rok, na nějž ho za nezákonné kartelové dohody s konkurenční aukční síní Christie's poslal do vězení soudce George Daniels.
Sotheby's loni prodělala víc než 40 milionů dolarů a letos by se už konečně ráda vyhrabala ze ztráty. To konkurenční internetová aukční síň eBay je na tom mnohem líp. Jen v prvním letošním čtvrtletí vydělala skoro 48 milionů dolarů, což je o 125 procent víc než loni. Provizi si eBay naúčtuje i z prodeje kreslených novinových portrétů, které na jejích webových stránkách (www.ebay.com/thewallstreetjournal) draží americký ekonomický list The Wall Street Journal. V pěti kolech se prodávají obrázky známých osobností ze světa byznysu, politiky, médií a sportu. První týden šli do dražby sportovci, jimž kraloval golfista Tiger Woods. Jeho obrázek se prodal za 860 dolarů. Následovali politici (George W. Bush za 610 dolarů) a tento týden se prodávaly obrázky historických osobností, kde byl největší zájem o portrét Winstona Churchilla. Teď se draží lidé z médií, mezi nimi i podobizna nedávno zkrachovalého německého podnikatele Lea Kircha. Největší zájem však bude až o poslední várku, v níž jsou portréty hvězd show-businessu.
Na seznamu 585 dražených portrétů jsou jen dva zástupci z Česka. Není to však ani Václav Havel, ani Václav Klaus. Nedostal se tam ani známý česko-americký režisér Miloš Forman. Neuspěl by ani ten, kdo by hledal Čechy na seznamu sportovců - ani Jágr, ani Hašek. Dokonce ani Lendl. Jedinými zástupci z Česka jsou dvě ženy. Madeleine Korbelová-Albrightová a Ivana Trumpová.
Dámy Albrightová a Trumpová jsou už, pravda, víc Američanky než Češky. Ale ani v Americe to ženy usilující o profesionální kariéru nemají jednoduché. Jak píše ekonomka Sylvia Ann Hewlettová ve své nejnovější knize, 55 procent pětatřicetiletých Američanek budujících kariéru je bezdětných. U čtyřicetiletých je bez dítěte necelá polovina "profesionálek". To je daň, kterou dnes platí ženy za svou emancipaci. Zřejmě je to však celé vinou mužů. Sloupkařka Maureen Dowdová z The New York Times v této souvislosti připomněla nedávný televizní rozhovor s dvěma studentkami Harvard Business School, které tvrdí, že když se chtějí seznámit s mužem, raději mu zatají, na jaké škole studují. "Jakmile zmíníte Harvard Business School... konverzace končí," cituje Dowdová studentku Ani Vartanianovou.
Proto lze chápat ženy, které spíš než do vzdělání investují do svého vzhledu. Angličanka Libby Babbageová se před šesti lety vydala do Prahy, aby tu podstoupila plastickou operaci. Nechat si "udělat plastiku" v Česku je totiž mnohem levnější než na západě. S operací povislých vaků pod očima byla paní Libby velmi spokojená. A tak jejího manžela Johna Babbage napadlo, že by mohl na práci pražských plastických chirurgů slušně vydělávat. Založil firmu Europa International a začal vozit do Prahy i jiné Britky dychtící po plastice. O práci má tudíž postaráno MUDr. Jarka Hudáková, na jejíž kliniku Babbage vozí zhruba patnáct svých krajanek měsíčně. Na Britech si vydělají i zubaři. Na webu Babbagovy firmy však stojí varování: "Čeští zubaři zatím vydělávají pětkrát méně než jejich kolegové v Británii, ale rozdíl ve mzdách se s přípravami na vstup země do EU postupně snižuje." Na stejných internetových stránkách (www.europa-international.net/surgeon.htm) lze nalézt i odpověď na otázku, kdo je tím kvalitním, leč špatně placeným Čechem pečujícím o britské zoubky. Malá nápověda: Miroslav Macek to není.
</TEXT>
</DOC>
<DOC>
<DOCID>LN-20020427024</DOCID>
<DOCNO>LN-20020427024</DOCNO>
<DATE>04/27/02</DATE>
<TITLE>
Kabinet původně chtěl za Český Telecom osmdesát miliard korun, investoři však nabízejí zhruba šedesát
</TITLE>
<TEXT>
Touha po Gripenech vede část vlády k tomu, aby se Telecom prodal za každou cenu.
PRAHA - Zájemci o koupi majoritního podílu v Českém Telecomu včera podali nové cenové nabídky. Kabinet měl o prodeji 51 procent akcií ve vlastnictví státu a 27 procent akcií, které drží konsorcium TelSource, rozhodnout na začátku dubna. Žádný z účastníků tendru však tehdy nenabídl za vládní podíl více než 60 miliard korun. Kabinet proto vyzval dva nejúspěšnější zájemce, aby předložili nové nabídky. "Vláda dala jednoznačně najevo, že chce za Telecom více," uvedla náměstkyně ministra dopravy a spojů Marcela Gürlichová. Konsorcium složené z Deutsche Bank, investičního domu Blackstone a dánského telekomunikačního operátora TDC včera skutečně nabídlo vyšší cenu. Podle informací ČTK je však jeho nabídka jen nevýrazně vyšší než původní návrh. Podobnou nabídku by mělo předložit i konsorcium anglosaských investičních společností CVC Capital Partners a Spectrum Equity Partners a švýcarského operátora Swisscom. Mluvčí Swisscomu Pia Rogersová ji však odmítla jakkoliv komentovat. Podle analytiků nelze vyloučit, že vláda mírně zvýšené nabídky akceptuje. "Pravděpodobnost prodeje se zvýšila poté, co kabinet oznámil svůj úmysl použít výnos z privatizace Telecomu na nákup Gripenů," uvedl Jan Slabý ze společnosti Wood &amp; Co. "Z mediálních vystoupení jednotlivých ministrů je zřejmé, že kabinet je nyní rozdělen na dvě skupiny," podotkl Petr Švarc, analytik Atlantik FT. Jedna část kolem premiéra Miloše Zemana a ministra dopravy a spojů Jaromíra Schlinga prý stále chce za státní podíl v Českém Telecomu dostat mnohem více než zmíněných 60 miliard korun. Premiér už v minulosti prohlásil, že pokud nikdo nenabídne více jak 80 miliard korun, privatizace se odloží na dobu po volbách. "Český Telecom je dobrá a zdravá firma. Měl by se proto prodat jen za dobrou cenu," podotkla Marcela Gürlichová, aniž by požadovanou cenu nějak specifikovala. Naopak ministr financí Jiří Rusnok, ministr zahraničí Jan Kavan či ministr obrany Jaroslav Tvrdík jsou prý pro okamžitý prodej při nynějších cenách. Ze získaných prostředků chtějí financovat nákup bitevníků Gripen pro českou armádu. "Kdyby se nabídky zvedly na 65 miliard korun, nejspíš by vládu uspokojily," myslí si Jan Slabý, analytik společnosti Wood &amp; Co. Opozice však s případným prodejem Českého Telecomu za každou cenu nesouhlasí. "Věřím, že se vláda nebude chovat nezodpovědně. Určitě by neměla Telecom prodávat pod cenou, jenom aby dokázala, že má na zaplacení Gripenů," prohlásil stínový ministr dopravy za ODS Martin Říman. Vláda se prodejem Telecomu bude zabývat v pondělí. Pokud by privatizaci znovu odložila, musel by si Telecom na nového majitele počkat 15 až 18 měsíců.
</TEXT>
</DOC>
<DOC>
<DOCID>LN-20020427025</DOCID>
<DOCNO>LN-20020427025</DOCNO>
<DATE>04/27/02</DATE>
<GEOGRAPHY>WASHINGTON</GEOGRAPHY>
<TEXT>
Americká ekonomika se v prvním čtvrtletí dostala definitivně z recese a vstoupila na dráhu rychlého oživení. Hrubý domácí produkt stoupl o 5,8 procenta, a jeho růst tak byl nejrychlejší od konce roku 1999, oznámilo ministerstvo obchodu USA. Tempo hospodářské expanze bylo více než trojnásobně nad růstem o 1,7 procenta v posledním loňském čtvrtletí a překonalo i odhady ekonomů. Ekonomika již sice nechala nejmírnější recesi v historii za sebou, pochybnosti o udržení silnějšího růstu to však nezaplašilo. Hlavní příčinou růstu prvního čtvrtletí bylo totiž zmírnění trendu snižování podnikatelských zásob. Ten trvá již zhruba rok.
</TEXT>
</DOC>
<DOC>
<DOCID>LN-20020427026</DOCID>
<DOCNO>LN-20020427026</DOCNO>
<DATE>04/27/02</DATE>
<TITLE>
PRAHA - Akcionáři České spořitelny budou na květnové valné hromadě rozhodovat o stažení akcií spořitelny z trhu. O stažení akcií z kapitálových trhů usiluje vlastník ČS rakouská banka Erste Bank spolu se svým majitelem, kterým je společnost AVS. Odborníci přitom nepochybují, že Erste společně s AVS stažení z trhu prosadí. "Je to víceméně stoprocentní," říká Daniel Brzkovský ze společnosti SI Asset Management. "Nechci o tom spekulovat," uvedla mluvčí spořitelny Klára Gajdušková. AVS společně s Erste Bank drží kolem 70 procent akcií spořitelny. Ke schválení stažení akcií z trhu stačí, aby pro ně hlasovalo 75 procent přítomných akcionářů. V případě, že bude návrh o stažení schválen, musí Česká spořitelna vyhlásit do třiceti dnů povinný odkup pro akcionáře, kteří se valné hromady nezúčastnili nebo hlasovali proti. Došlo by tak k třetímu odkupu. V současnosti totiž probíhá dobrovolný odkup, který vyhlásila firma AVS. Ta však již spolu s Erste drží více než dvoutřetinový podíl. Po dobrovolné nabídce budou muset rakouské společnosti do šedesáti dnů vyhlásit povinný odkup. Při něm musí cenu schválit Komise pro cenné papíry. Může se tak stát, že cena bude nižší než u dobrovolné nabídky.
</TITLE>
<HEADING>
Nepříznivý dopad
</HEADING>
<TEXT>
Stažení akcií spořitelny z trhu bude mít nepříznivý dopad na pražskou burzu. Spořitelna je totiž oblíbený cenný papír mezi institucionálními investory a byla mezi nejlepšími akciovými tituly. Kromě stažení akcií spořitelny ale připravuje AVS krok, který by naopak mohl burze pomoci. AVS má totiž v úmyslu uvést na pražskou burzu akcie Erste Bank. "Mohlo by to nahradit Českou spořitelnu, ale zřejmě ne úplně," poznamenává Brzkovský. Akcionáři rovněž rozhodnou o výplatě dividend z loňského zisku. Vedení spořitelny již na konci března oznámilo, že navrhne výplatu hrubé dividendy tři koruny za akcii. V loňském roce vydělala Česká spořitelna přes tři miliardy korun a daří se jí i letos, na čemž má zásluhu i stát. Spořitelna vykázala v prvním čtvrtletí letošního roku zisk 1,5 miliardy korun, což je proti loňskému zisku 877 milionů nárůst o 76 procent. Podle analytika Conseq Finance Martina Škaroupka zisku banky pomohla pomoc státu, kterou ČS poskytl před privatizací. Banka podle něj mohla totiž rozpustit opravné položky a tím zlepšit své hospodaření.
Stažení akcií spořitelny z trhu bude mít nepříznivý dopad na pražskou burzu. Spořitelna je totiž oblíbený cenný papír mezi institucionálními investory a byla mezi nejlepšími akciovými tituly. Kromě stažení akcií spořitelny ale připravuje AVS krok, který by naopak mohl burze pomoci. AVS má totiž v úmyslu uvést na pražskou burzu akcie Erste Bank. "Mohlo by to nahradit Českou spořitelnu, ale zřejmě ne úplně," poznamenává Brzkovský. Akcionáři rovněž rozhodnou o výplatě dividend z loňského zisku. Vedení spořitelny již na konci března oznámilo, že navrhne výplatu hrubé dividendy tři koruny za akcii. V loňském roce vydělala Česká spořitelna přes tři miliardy korun a daří se jí i letos, na čemž má zásluhu i stát. Spořitelna vykázala v prvním čtvrtletí letošního roku zisk 1,5 miliardy korun, což je proti loňskému zisku 877 milionů nárůst o 76 procent. Podle analytika Conseq Finance Martina Škaroupka zisku banky pomohla pomoc státu, kterou ČS poskytl před privatizací. Banka podle něj mohla totiž rozpustit opravné položky a tím zlepšit své hospodaření.
</TEXT>
</DOC>
<DOC>
<DOCID>LN-20020427027</DOCID>
<DOCNO>LN-20020427027</DOCNO>
<DATE>04/27/02</DATE>
<TEXT>
Nová belgická letecká společnost SN Brussels Airlines (na snímku její ředitel Rob Kuijpers), která vznikla začátkem roku na troskách Sabeny, otevřela novou linku z Bruselu do Ugandy a Keni.
</TEXT>
</DOC>
<DOC>
<DOCID>LN-20020427028</DOCID>
<DOCNO>LN-20020427028</DOCNO>
<DATE>04/27/02</DATE>
<TITLE>
Udrželi jsme počet přepravených osob i přes zdražení jízdného, tvrdí zástupci drah
</TITLE>
<TEXT>
O správnosti oficiálních údajů o počtu cestujících Českých drah za letošní leden až březen bude pravděpodobně rozhodovat generální inspektor ČD.
PRAHA - České dráhy sice včera zveřejnily údaje o výši tržeb a počtu cestujících v letošním prvním čtvrtletí, které dementují zprávy o jejich poklesu, spor s Odborovým sdružením železničářů však stále trvá. Podle oficiální statistiky bylo v prvních třech měsících tohoto roku vlaky Českých drah přepraveno 49,35 milionu cestujících. Což je oproti 49,45 milionu lidí ve stejném období minulého roku pokles pouze o 0,2 procenta. "Je nutné dodat, že na letošní první čtvrtletí připadlo méně pracovních dnů, Velikonoce a školní prázdniny byly také přesunuty z dubna do března," vysvětlila mírné snížení mluvčí generálního ředitelství Českých drah Zdenka Celá. Tržby společnosti z přepravy osob dosáhly od ledna do konce března výše 1,12 miliardy korun. To je o 16 procent více než ve srovnatelném období loni. Odboráři však tyto údaje stále zpochybňují. "Požádal jsem generálního inspektora ČD o prošetření, kam se poděly peníze z vybraného jízdného, pokud drahám neklesl počet cestujících. Dynamika tržeb ČD z vnitrostátní přepravy by totiž po lednovém zdražení musela být 15 procent," uvedl Jaroslav Dušek, předseda Odborového sdružení železničářů.
</TEXT>
<HEADING>
Vysoký nárůst tržeb
</HEADING>
<TEXT>
Oficiální stanovisko ČD přitom uvádí zvýšení obratu za celé první čtvrtletí ve vnitrostátní přepravě o 13 procent. Jedná se o nejvyšší meziroční nárůst tržeb v posledních pěti letech. Zhruba 91 procent klientů cestovalo na nějaký druh slevy za levnější zákaznické jízdné. To dráhy v lednu zvýšily v průměru o 7 procent. Jízdné pro náhodné cestující však podražilo až o 60 procent. Počet přepravených osob se podle Celé podařilo udržet na úrovni prvního čtvrtletí roku 2001. "Pokud tedy v lednu 2002 ČD zaznamenaly nárůst cestujících o 4 procenta, pak v únoru a březnu musel nastat pokles," poznamenal Dušek. Dodal, že v lednu navíc dráhy prodávaly junior a senior pasy, zlevněné roční jízdenky apod. Tyto platby se měly rozprostřít do celého roku a ne jen do prvních tří měsíců. Podle zástupců Českých drah se cenovou strategii společnosti udržet počet cestujících při současném dosažení výrazně vyšších tržeb z osobní přepravy podařilo naplnit. "Prokážeme, že to tak není. Navíc důležité jsou pro ČD dotace a ty nebudou, pokud nebudou cestující," tvrdí Dušek. "V mezinárodní přepravě se drahám podařilo dosáhnout zvýšení tržeb o 32 procent ze 126 milionů korun v prvním čtvrtletí roku 2001 na 167 milionů korun za stejné období roku 2002. A to i přes negativní dopad poklesu kursu eura vůči české koruně," sdělila Celá.
Oficiální stanovisko ČD přitom uvádí zvýšení obratu za celé první čtvrtletí ve vnitrostátní přepravě o 13 procent. Jedná se o nejvyšší meziroční nárůst tržeb v posledních pěti letech. Zhruba 91 procent klientů cestovalo na nějaký druh slevy za levnější zákaznické jízdné. To dráhy v lednu zvýšily v průměru o 7 procent. Jízdné pro náhodné cestující však podražilo až o 60 procent. Počet přepravených osob se podle Celé podařilo udržet na úrovni prvního čtvrtletí roku 2001. "Pokud tedy v lednu 2002 ČD zaznamenaly nárůst cestujících o 4 procenta, pak v únoru a březnu musel nastat pokles," poznamenal Dušek. Dodal, že v lednu navíc dráhy prodávaly junior a senior pasy, zlevněné roční jízdenky apod. Tyto platby se měly rozprostřít do celého roku a ne jen do prvních tří měsíců. Podle zástupců Českých drah se cenovou strategii společnosti udržet počet cestujících při současném dosažení výrazně vyšších tržeb z osobní přepravy podařilo naplnit. "Prokážeme, že to tak není. Navíc důležité jsou pro ČD dotace a ty nebudou, pokud nebudou cestující," tvrdí Dušek. "V mezinárodní přepravě se drahám podařilo dosáhnout zvýšení tržeb o 32 procent ze 126 milionů korun v prvním čtvrtletí roku 2001 na 167 milionů korun za stejné období roku 2002. A to i přes negativní dopad poklesu kursu eura vůči české koruně," sdělila Celá.
</TEXT>
</DOC>
<DOC>
<DOCID>LN-20020427029</DOCID>
<DOCNO>LN-20020427029</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Československá obchodní banka (ČSOB) převedla na Českou konsolidační agenturu (ČKA) další část problémových aktiv z bilance bývalé IPB. Celkem banka v tomto balíku převedla 240 pohledávek za 29,1 miliardy korun, sdělil mluvčí ČSOB Milan Tománek. Nynější balík zahrnuje poslední část nejhorších, tzv. černých aktiv v hodnotě dvou miliard korun. Zbývající část tvořila tzv. šedá aktiva v objemu 27,1 miliardy korun. Dosud tak ČSOB agentuře převedla šedá aktiva za 40,7 miliardy korun ve čtyřech částech. Poslední převod by se měl uskutečnit v květnu. Cenu, kterou ČKA za tato aktiva zaplatí, Tománek neuvedl. Částka vychází z čisté účetní hodnoty jednotlivých aktiv. Ta by měla být nižší než nominální hodnota. Banka tvrdí, že ze získaných peněz uhradí ztráty vzniklé převzetím IPB. Banka chce celkem převést šedá aktiva zhruba za 100 miliard korun, aktiva asi za 28 miliard korun si chce ponechat. Konsolidační agentura však zřejmě bude požadovat i vydání některých aktiv, která si ČSOB chtěla nechat. Před šedými aktivy převedla ČSOB na agenturu tzv. černá aktiva v celkové nominální hodnotě 51,24 miliardy korun. Převody problémového majetku do konsolidační agentury umožňuje ČSOB státní záruka poskytnutá bance při převzetí zkrachovalé IPB v červnu 2000. ČSOB převzala IPB několik dní po jejím pádu. Převod aktiv má být dokončen do 19. června, tedy do data druhého výročí transakce mezi státem a ČSOB. Obě strany se přou především o převody aktiv vyvedených bývalou IPB do tzv. kajmanských fondů a o získání ovládacích práv k těmto strukturám.
</TEXT>
</DOC>
<DOC>
<DOCID>LN-20020427030</DOCID>
<DOCNO>LN-20020427030</DOCNO>
<DATE>04/27/02</DATE>
<TEXT>
Meziročně o 21 procent na 1,967 miliardy korun klesly loni tržby společnosti Tesla Sezam Rožnov pod Radhoštěm, výrobci polovodičových součástek a integrovaných obvodů. Na propadu se podepsala světová recese na trhu polovodičových součástek, kde globální poptávka klesla o 32 až 60 procent. Přesto hospodaření Tesly Sezam skončilo ziskem 25,1 milionu korun, který byl však meziročně o zhruba 135,5 milionu nižší.
</TEXT>
</DOC>
<DOC>
<DOCID>LN-20020427031</DOCID>
<DOCNO>LN-20020427031</DOCNO>
<DATE>04/27/02</DATE>
<TITLE>
Nomura, japonská investiční banka může zaplatit za akcie Plzeňského Prazdroje akciemi zkrachovalé Investiční a Poštovní banky.
</TITLE>
<GEOGRAPHY>PRAHA/LONDÝN</GEOGRAPHY>
<TEXT>
Londýnská arbitráž mezi fondy Torkmain a Levitan a společností Pembridge, která je dceřinou společností Nomury rozhodla ve prospěch polečnosti Pembridge. Československá obchodní banka přitom tvrdí, že akcie pivovarů byly z IPB vyvedeny bez odpovídající náhrady. Při transakci České pivo získala skupina Nomury akcie Plzeňského Prazdroje a pivovaru Radegast. Nákup byl přitom financován úvěrem 7,2 miliardy z IPB, který byl kryt směnkami různých společností. Směnky nakonec skončily v kajmanských fondech, kam IPB vyváděla část svého majetku. Směnky měla splatit Pembridge. Ta je nyní uhradí akciemi IPB, které nemají odpovídající hodnotu. Podle tribunálu úhradou směnek nedošlo k bezdůvodnému obohacení Pembridge a společnost řádně plnila ostatní závazky z opčních smluv. Mluvčí ČSOB Milan Tománek výsledek arbitráže potvrdil a uvedl, že tento verdikt banka očekávala. ČSOB se brání žalobou, kterou podala proti Nomuře u obvodního soudu v Praze a v Londýně. V ní požaduje od Nomury částku až 22 miliard korun. Rozhodnutí podle Tománka potvrzuje názor ČSOB, že transakce České pivo byla již od počátku plánována s cílem poškodit IPB. Zároveň se rozhodnutím podle něj zvyšuje šance ČSOB v dalším sporu s Nomurou o České pivo. Náklady na arbitrážní řízení v odhadované výši jednoho milionu liber musejí zaplatit fondy Torkmain a Levitan.
PRAHA/LONDÝN - Londýnská arbitráž mezi fondy Torkmain a Levitan a společností Pembridge, která je dceřinou společností Nomury rozhodla ve prospěch polečnosti Pembridge. Československá obchodní banka přitom tvrdí, že akcie pivovarů byly z IPB vyvedeny bez odpovídající náhrady. Při transakci České pivo získala skupina Nomury akcie Plzeňského Prazdroje a pivovaru Radegast. Nákup byl přitom financován úvěrem 7,2 miliardy z IPB, který byl kryt směnkami různých společností. Směnky nakonec skončily v kajmanských fondech, kam IPB vyváděla část svého majetku. Směnky měla splatit Pembridge. Ta je nyní uhradí akciemi IPB, které nemají odpovídající hodnotu. Podle tribunálu úhradou směnek nedošlo k bezdůvodnému obohacení Pembridge a společnost řádně plnila ostatní závazky z opčních smluv. Mluvčí ČSOB Milan Tománek výsledek arbitráže potvrdil a uvedl, že tento verdikt banka očekávala. ČSOB se brání žalobou, kterou podala proti Nomuře u obvodního soudu v Praze a v Londýně. V ní požaduje od Nomury částku až 22 miliard korun. Rozhodnutí podle Tománka potvrzuje názor ČSOB, že transakce České pivo byla již od počátku plánována s cílem poškodit IPB. Zároveň se rozhodnutím podle něj zvyšuje šance ČSOB v dalším sporu s Nomurou o České pivo. Náklady na arbitrážní řízení v odhadované výši jednoho milionu liber musejí zaplatit fondy Torkmain a Levitan.
</TEXT>
</DOC>
<DOC>
<DOCID>LN-20020427032</DOCID>
<DOCNO>LN-20020427032</DOCNO>
<DATE>04/27/02</DATE>
<TITLE>
Na mrtvém bodě je podle amerického listu The Washington Post blízkovýchodní politika USA. Důvodem jsou rozepře mezi Pentagonem a ministerstvem zahraničí.
</TITLE>
<GEOGRAPHY>WASHINGTON/JERUZALÉM</GEOGRAPHY>
<TEXT>
"Izrael musí dokončit své stahování (z palestinských území)," vyzval včera vládu židovského státu americký prezident George W. Bush po setkání se saúdským korunním princem Abdulláhem na svém texaském ranči. Izrael ale zareagoval přesně opačně. Jen několik hodin po Bushově projevu jeho tanky a obrněné vozy vpadly do palestinské Kalkílije. Renomovaný americký list The Washington Post tvrdí, že Izrael si přehlížení amerických výzev k zastavení válečných operací může dovolit. Podle jeho informací je nutno hledat příčinu ve sporech, které ohledně postupu vůči Izraeli vládnou mezi nejvyššími americkými představiteli. Převahu přitom získává ta část amerických politiků, kteří volí vůči Izraeli volnější postup. Vláda izraelského premiéra Ariela Šarona proto podle listu ví, že ve své válečné politice může pokračovat i nadále. Podle nejmenovaných zdrojů z americké vlády probíhá největší spor mezi ministry zahraničí a obrany Colinem Powellem a Donaldem Rumsfeldem. Prezident Bush přitom více naslouchá Pentagonu. Zatímco šéf americké diplomacie chce vyvíjet silný tlak na Šarona, aby stáhnul jednotky ze Západního břehu, Rumsfeld a jeho poradci se snaží dát Šaronovi velký manévrovací prostor a považují izraelské operace za legitimní válku proti terorismu. Powell a jeho tým sice mají pochopení pro to, aby se Izrael bránil, ale obávají se, že vojenská ofenziva podpoří především palestinskou nenávist.
</TEXT>
<HEADING>
OSN odmítla odložit misi do Džanínu
</HEADING>
<TEXT>
Rumsfeld, jehož ministerstvo za Bushovy vlády získalo na americkou zahraniční politiku značný vliv, nemá také zájem na tom, aby do jednání vstoupil palestinský vůdce Jásir Arafat. Powell je ale přesvědčen, že bez Arafata Izrael mír vyjednat nemůže. Rozepře mezi Pentagonem a ministerstvem zahraničí způsobily, že Bushova politika na Blízkém východě zůstala na "mrtvém bodě." Dokonce prý stojí i za neúspěchem nedávné mise Colina Powella v Izraeli, uzavírá svou zprávu americký list. Zatímco Bush jednal na svém ranči v texaském Crawfordu se saúdským korunním princem Abdulláhem, propustila izraelská armáda osm z devíti vyslechnutých palestinských mladíků, kteří se ve čtvrtek dostali z betlémské baziliky Zrození Páně. Izraelští vojáci ale nadále obléhají kolem dvou set Palestinců, kteří se v chrámu ukrývají. Jednání o vyřešení krize kolem tohoto svatostánku byla zatím přerušena. Izraelci ale nevyloučili její vojenské řešení. Do Izraele dnes zároveň měla dorazit delegace OSN, která má prošetřit izraelský zásah v utečeneckém táboře v Džanínu, kde podle palestinského vedení byly zmasakrovány stovky Palestinců. Izraelská vláda včera požádala OSN, aby misi odložila, ta ale odmítla.
Rumsfeld, jehož ministerstvo za Bushovy vlády získalo na americkou zahraniční politiku značný vliv, nemá také zájem na tom, aby do jednání vstoupil palestinský vůdce Jásir Arafat. Powell je ale přesvědčen, že bez Arafata Izrael mír vyjednat nemůže. Rozepře mezi Pentagonem a ministerstvem zahraničí způsobily, že Bushova politika na Blízkém východě zůstala na "mrtvém bodě." Dokonce prý stojí i za neúspěchem nedávné mise Colina Powella v Izraeli, uzavírá svou zprávu americký list. Zatímco Bush jednal na svém ranči v texaském Crawfordu se saúdským korunním princem Abdulláhem, propustila izraelská armáda osm z devíti vyslechnutých palestinských mladíků, kteří se ve čtvrtek dostali z betlémské baziliky Zrození Páně. Izraelští vojáci ale nadále obléhají kolem dvou set Palestinců, kteří se v chrámu ukrývají. Jednání o vyřešení krize kolem tohoto svatostánku byla zatím přerušena. Izraelci ale nevyloučili její vojenské řešení. Do Izraele dnes zároveň měla dorazit delegace OSN, která má prošetřit izraelský zásah v utečeneckém táboře v Džanínu, kde podle palestinského vedení byly zmasakrovány stovky Palestinců. Izraelská vláda včera požádala OSN, aby misi odložila, ta ale odmítla.
</TEXT>
</DOC>
<DOC>
<DOCID>LN-20020427033</DOCID>
<DOCNO>LN-20020427033</DOCNO>
<DATE>04/27/02</DATE>
<TITLE>
Své plány pro případ vítězství v druhém kole prezidentských voleb včera zveřejnil vůdce francouzské krajní pravice Jean-Marie Le Pen. Francie by podle něj měla odejít ze společných evropských projektů.
</TITLE>
<GEOGRAPHY>PAŘÍŽ</GEOGRAPHY>
<TEXT>
Vůdce extremistické Národní fronty Jean-Marie Le Pen sice příliš nepočítá s tím, že se mu podaří obsadit post francouzského prezidenta, zcela ale tuto možnost nevylučuje. Připravil proto plány, co by po případném úspěchu i v druhém kole prezidentských voleb udělal. Mezi jeho tradiční "sliby" patří vystěhování přistěhovalců. V seznamu požadavků, který zveřejnil na včerejší tiskové konferenci, figuruje odmítnutí společné evropské politiky týkající se imigrantů - tedy udělování víz, azylů a povolení k pobytu. Již ve čtvrtečním televizní rozhovoru uvedl: "Pokud bychom museli zřídit sběrné tábory, tak vytvoříme tranzitní tábory, kde (ilegální imigranti) mohou v relativním pohodlí čekat, než odjedou domů." Ve Francii již existují tzv. záchytná centra, kde přistěhovalci bez patřičných dokumentů čekají na vyřízení svých případů. Použitím slova "tábory" ale Le Pen vyvolal novou vlnu kritiky, neboť tento termín připomněl nacistickou vyhlazovací politiku. Le Pen ale kritiku odmítá. Včera například prohlásil, že s ohledem na přistěhovaleckou politiku "není větším rasistou než (britský premiér) Tony Blair". Ten totiž prý ani nevpouští uprchlíky na britské území. Le Penovy plány týkající se odchodu Francie ze společných evropských projektů, které vůdce francouzské krajní pravice včera zveřejnil, víceméně kopírují jeho předchozí prohlášení. Hodlá například uspořádat referendum o "opětovném nadřazení francouzského práva nad evropskými a mezinárodními smlouvami" a odmítá rozšíření EU. Své mlčení včera přerušil francouzský socialistický premiér Lionel Jospin. Neúspěšný kandidát na prezidentský úřad vyzval občany, aby ve druhém kole voleb hlasovali proti krajní pravici.
PAŘÍŽ - Vůdce extremistické Národní fronty Jean-Marie Le Pen sice příliš nepočítá s tím, že se mu podaří obsadit post francouzského prezidenta, zcela ale tuto možnost nevylučuje. Připravil proto plány, co by po případném úspěchu i v druhém kole prezidentských voleb udělal. Mezi jeho tradiční "sliby" patří vystěhování přistěhovalců. V seznamu požadavků, který zveřejnil na včerejší tiskové konferenci, figuruje odmítnutí společné evropské politiky týkající se imigrantů - tedy udělování víz, azylů a povolení k pobytu. Již ve čtvrtečním televizní rozhovoru uvedl: "Pokud bychom museli zřídit sběrné tábory, tak vytvoříme tranzitní tábory, kde (ilegální imigranti) mohou v relativním pohodlí čekat, než odjedou domů." Ve Francii již existují tzv. záchytná centra, kde přistěhovalci bez patřičných dokumentů čekají na vyřízení svých případů. Použitím slova "tábory" ale Le Pen vyvolal novou vlnu kritiky, neboť tento termín připomněl nacistickou vyhlazovací politiku. Le Pen ale kritiku odmítá. Včera například prohlásil, že s ohledem na přistěhovaleckou politiku "není větším rasistou než (britský premiér) Tony Blair". Ten totiž prý ani nevpouští uprchlíky na britské území. Le Penovy plány týkající se odchodu Francie ze společných evropských projektů, které vůdce francouzské krajní pravice včera zveřejnil, víceméně kopírují jeho předchozí prohlášení. Hodlá například uspořádat referendum o "opětovném nadřazení francouzského práva nad evropskými a mezinárodními smlouvami" a odmítá rozšíření EU. Své mlčení včera přerušil francouzský socialistický premiér Lionel Jospin. Neúspěšný kandidát na prezidentský úřad vyzval občany, aby ve druhém kole voleb hlasovali proti krajní pravici.
</TEXT>
</DOC>
<DOC>
<DOCID>LN-20020427034</DOCID>
<DOCNO>LN-20020427034</DOCNO>
<DATE>04/27/02</DATE>
<TITLE>
Až tři roky ve vězení by mohli strávit britští a nizozemští letečtí nadšenci za to, že fotografovali na základně řeckého letectva.
</TITLE>
<TEXT>
KALAMATA, Řecko - Řecký soud včera proti očekávání potrestal 14 Britů a Nizozemců za to, že fotografovali vojenské letouny. Soudkyně Potoula Fotopoulouvá poslala osm obžalovaných na tři roky do vězení za "nelegální získávání státního tajemství". Rozsudky jsou podmínečné po dobu odvolacího řízení. Ostatní obvinění dostali podmínečné tresty ročního vězení. Soudkyně tak rozhodla i přes protesty řady lidí. Ke shovívavosti vyzvala Řecko i britská vláda. Podle ní nejde o špiony, ale o letecké nadšence. Dvanáct Britů a dva Nizozemci byli zatčeni 6. listopadu na základně v Kalamatě. Tam se přijeli podívat na leteckou přehlídku. Policie zadržela 13 mužů a jednu ženu za to, že údajně fotografovali vojenské objekty a dělali si o nich poznámky. Strávili 37 dní ve vazbě a poté byli propuštěni. K soudu se vrátili dobrovolně, aby "očistili svá jména". Sledování civilních i vojenských letadel je mezi Brity rozšířeným koníčkem. Stovky nadšenců neváhají obětovat tisíce liber a jezdí za letadly po celém světě.
</TEXT>
</DOC>
<DOC>
<DOCID>LN-20020427035</DOCID>
<DOCNO>LN-20020427035</DOCNO>
<DATE>04/27/02</DATE>
<TITLE>
Na horko a sucho se bude muset připravit svět v nejbližších desetiletích. Tvrdí to britské ministerstvo životního prostředí.
</TITLE>
<GEOGRAPHY>LONDÝN</GEOGRAPHY>
<TEXT>
Britští vědci se domnívají, že letošní rok je nejteplejším za posledních 1000 let. Průměrné teploty v prvním čtvrtletí roku 2002 dosáhly rekordních hodnot od roku 1860, kdy měření v Británii započala, a podle odborníků překonávají i rekordy uplynulého tisíciletí. "Tento leden, únor a březen byly nejteplejšími od započetí měření v roce 1860," řekl britské BBC Geoff Jenkins z Hadleyova centra pro předpověď počasí. Celosvětově se teploty pohybovaly 0,71 stupňů Celsia nad průměrem z let 1961 až 1990. Zmíněných třicet let bylo samo o sobě nejteplejších za posledních tisíc let. Podle vědců je podstatné, že teplotní rekord nenastal pod vlivem El NiEa, tedy jevu způsobujícího klimatické poruchy. Jev El NiEo byl příčinou všech teplotních výkyvů za poslední desetiletí. "Lidé si v poslední době stále více uvědomují, že dochází ke změně klimatu, která bude mít vliv na jejich život i životy jejich dětí a vnoučat," cituje list The Daily Telegraph britskou ministryni životního prostředí, výživy a záležitostí venkova Margaret Beckettovou
</TEXT>
<HEADING>
Pohroma pro zemědělce
</HEADING>
<TEXT>
Ministerstvo životního prostředí vydalo společně s Hadleyovým centrem a Tyndallovým centrem pro výzkum klimatických změn zprávu, která obsahuje předpovědi změn podnebí v Británii do roku 2080. Vědci vypracovali tři scénáře možného vývoje v závislosti na míře emisí skleníkových plynů. Podle zprávy by se celkové klima v Británii mělo do roku 2080 oteplit o 2 až 3,5 stupně Celsia. Na běžném pořádku budou horká léta, naopak chladné zimy mají být spíše raritou. V případě vysokých emisí skleníkových plynů bude v létě půda až o 40 procent sušší, což by mělo vážné důsledky pro zemědělství. Mnohé z klimatických změn nelze zvrátit. Podle Margaret Beckettové je však nutné se na ně včas připravit.
</TEXT>
<HEADING>
Jak bude v Evropě v roce 2080:
</HEADING>
<TEXT>
* Průměrná roční teplota vzroste o 2 3,5 stupně Celsia * Budou teplejší léta i zimy * Zimy budou vlhčí, léta sušší, půda hrozí vysušením až o 40 % * Bude sněžit o 60 -90 % více * Hladina moře se zvýší o 26 až 86 cm
Pramen: BBC
</TEXT>
</DOC>
<DOC>
<DOCID>LN-20020427036</DOCID>
<DOCNO>LN-20020427036</DOCNO>
<DATE>04/27/02</DATE>
<TEXT>
Polský prezident Aleksander Kwaśniewski (vpravo) si včera v Bratislavě se svým slovenským protějškem Rudolfem Schusterem zašel na tenis. Prezidenti si zahráli čtyřhru proti rektorovi Univerzity Komenského Ferdinandu Devínskému a jeho zástupci Jánu Siwieckému. Kwaśniewski včera ukončil dvoudenní návštěvu Bratislavy, během níž Slovákům přislíbil podporu v jejich snaze o vstup do NATO.
</TEXT>
</DOC>
<DOC>
<DOCID>LN-20020427037</DOCID>
<DOCNO>LN-20020427037</DOCNO>
<DATE>04/27/02</DATE>
<GEOGRAPHY>ISLÁMÁBÁD</GEOGRAPHY>
<TEXT>
Dvanáct žen a dětí zemřelo včera při pumovém útoku proti šíitské mešitě ve městě Bhakkar v pákistánské provincii Paňdžáb. Nejméně 23 dalších lidí bylo při explozi zraněno. Podle policie šlo o teroristický útok. Jeho pravděpodobnými pachateli byli sunnitští muslimové, kteří se s místní šíitskou menšinou často střetávají.
</TEXT>
</DOC>
<DOC>
<DOCID>LN-20020427038</DOCID>
<DOCNO>LN-20020427038</DOCNO>
<DATE>04/27/02</DATE>
<GEOGRAPHY>MOSKVA</GEOGRAPHY>
<TEXT>
Radikální frakce čečenských separatistů včera na své internetové stránce uvedla, že jeden z nejvyšších čečenských velitelů Chattáb je naživu. Popřela tak "spolehlivou informaci" hlavní ruské zpravodajské služby FSB, že Chattáb byl při jedné operaci ruských jednotek "zlikvidován". Zprávu o smrti Chattába nicméně včera zopakoval ruský ministr obrany Sergej Ivanov.
</TEXT>
</DOC>
<DOC>
<DOCID>LN-20020427039</DOCID>
<DOCNO>LN-20020427039</DOCNO>
<DATE>04/27/02</DATE>
<TEXT>
LOS ANGELES - Komise v kalifornském vězení Corcoran ve středu již podesáté zamítla žádost jednoho z neznámějších masových vrahů v dějinách USA Charlese Mansona o předčasné propuštění. 67letý Manson si odpykává doživotní trest za organizaci vražd sedmi hollywoodských celebrit z roku 1969. Podle komise je Manson "hrozný vězeň": údajně napadá dozorce, vyrobil si zbraň a lije kávu na ostatní vězně.
</TEXT>
</DOC>
<DOC>
<DOCID>LN-20020427040</DOCID>
<DOCNO>LN-20020427040</DOCNO>
<DATE>04/27/02</DATE>
<TITLE>
Centrální banka rozhodla dobře, když radikálně snížila úrokové sazby
</TITLE>
<TEXT>
Česká národní banka ve čtvrtek oznámila prudké snížení všech úrokových sazeb. Reakce jsou jako obvykle smíšené. Kritici tvrdí, že rozhodnutí centrální banky bylo netransparentní nebo - s ohledem na možné budoucí inflační hrozby nezodpovědné. Další oponenti říkají, že ČNB podlehla tlaku exportní lobby apod.
</TEXT>
<HEADING>
Názory jako trenýrky
</HEADING>
<TEXT>
Zdá se, že pro některé lidi je v poslední době každý počin centrální banky v kursové oblasti špatný. Když banka proti prudkému posilování koruny intervenuje slovně, mnozí křičí, že takové intervence nestačí. Intervenuje-li ČNB finančně na otevřeném trhu, tedy prodává korunu, aby ji oslabila, intervenuje podle kritiků buď slabě, nebo vyhazuje peníze oknem. Mlčí-li ČNB, je to prý znak přezíravé arogance. A když lidé z ČNB mluví moc, jsou napadáni za to, že si nedávají pozor na ústa. Odmítá-li se vedení ČNB setkat s nátlakovou exportérskou lobby, reprezentovanou Trutnovskou výzvou, jsou její představitelé necitliví vůči hospodářské realitě. A když centrální banka prudce sníží sazby, je zase jasné, že ustoupila nátlaku exportérů. Paradoxní přitom je, že podobnou protichůdnou kritiku lze slyšet od týchž lidí. Něco takového je asi typicky české - názory se tu bezostyšně mění stejně často jako trenýrky či ponožky. Zde se snad vyplatí (ač to někoho v komentáři o měnové politice překvapí) citovat Ludvíka Vaculíka: "Mlčte předtím, anebo potom! Nemůžete mít přece dvojí názor na tu samou věc."
</TEXT>
<HEADING>
Moment překvapení
</HEADING>
<TEXT>
Politika centrální banky ve vztahu ke kursu koruny byla donedávna skutečně poněkud váhavá a nepříliš čitelná, avšak čtvrteční rozhodnutí o snížení sazeb bylo profesionální a efektivní (koruna výrazněji oslabila). Bylo totiž překvapivé - a mnozí obchodníci s korunou si spálili prsty. Jsou-li totiž kroky centrální banky - tedy pohyb úrokovými sazbami nebo intervence snadno předvídatelné, jejich dopad na trh je minimální a náklady vysoké. Umění překvapit protihráče patří k několika málo potřebným dovednostem dobrého "centrálního bankéře". Abychom centrální banku pouze nechválili, je třeba konstatovat, že její představitelé se musí mimo jiné naučit lépe komunikovat s médii, která zprostředkovávají jejich "vzkaz" obchodníkům a trhu. Někteří lidé z ČNB si občas stěžují, že například z jejich půlhodinového výkladu o kursové politice použijí média pro titulek jednu větu. Jenomže s tím je třeba počítat. Praxe ve světě je v tomto ohledu různá. Evropská centrální banka například navazuje na tradici německé Bundesbanky a s novináři prakticky nekomunikuje. Představitelé amerického Fedu jsou zase povinni mluvit pravidelně a veřejně v Kongresu, ale právě proto jsou to opravdoví mistři v opatrném (ale přitom přesném) vyjadřování. Někdy je to doslova tanec mezi vejci. A chce to permanentní trénink. ČNB má ze zákona pečovat o měnovou stabilitu, tedy i stabilitu kursovou. Tomuto úkolu je centrální banka povinna podřídit doslova vše. Nedávné posilování kursu bylo příliš náhlé, razantní, spekulativní a prudké, nemělo tedy se "stabilitou" nic společného. Z dlouhodobé perspektivy je tu ale jasný trend k postupnému posilování kursu koruny, se kterým přece nikdo nehne ani párem volů. Citlivě okomentovat oba trendy (a pokud možno nelhat) není zrovna snadné. Jednoduché je pouze mudrování, které vůbec nic nestojí.
</TEXT>
<HEADING>
Co na to politici
</HEADING>
<TEXT>
Centrální banka nežije ve vzduchoprázdnu. Politici, jejichž slova mají také váhu, se z nejrůznějších důvodů rozhodli hodit před volbami české exportéry přes palubu. Premiér Zeman v cizině opakovaně prohlašuje, že "silná koruna rovná se silná ekonomika". To není jenom zjednodušení, to je přímo hloupost. Takoví Argentinci, kteří měli dlouho "silný kurs", by dnes mohli vyprávět. Ministr financí Rusnok Zemanovi často přizvukuje. A Václav Klaus zase říká, že centrální banka "nemá plivat proti větru", tedy o cokoliv se pokoušet. Je před volbami, před dovolenými (silná koruna zlevňuje zahraniční zájezdy) a politici opoziční smlouvy si rádi kopnou do centrální banky. A navíc si zřejmě pro sebe vyhodnotili boj se silnou korunou jako marný. Proto se nechtějí hlásit k něčemu, co je podle nich "odsouzeno k prohře", aby to potom nevypadalo jako jejich slabost. Pak je ovšem záhada, proč vláda zachraňuje za peníze daňových poplatníků před krachem firmu Škodaexport.
Centrální banka nežije ve vzduchoprázdnu. Politici, jejichž slova mají také váhu, se z nejrůznějších důvodů rozhodli hodit před volbami české exportéry přes palubu. Premiér Zeman v cizině opakovaně prohlašuje, že "silná koruna rovná se silná ekonomika". To není jenom zjednodušení, to je přímo hloupost. Takoví Argentinci, kteří měli dlouho "silný kurs", by dnes mohli vyprávět. Ministr financí Rusnok Zemanovi často přizvukuje. A Václav Klaus zase říká, že centrální banka "nemá plivat proti větru", tedy o cokoliv se pokoušet. Je před volbami, před dovolenými (silná koruna zlevňuje zahraniční zájezdy) a politici opoziční smlouvy si rádi kopnou do centrální banky. A navíc si zřejmě pro sebe vyhodnotili boj se silnou korunou jako marný. Proto se nechtějí hlásit k něčemu, co je podle nich "odsouzeno k prohře", aby to potom nevypadalo jako jejich slabost. Pak je ovšem záhada, proč vláda zachraňuje za peníze daňových poplatníků před krachem firmu Škodaexport.
</TEXT>
</DOC>
<DOC>
<DOCID>LN-20020427041</DOCID>
<DOCNO>LN-20020427041</DOCNO>
<DATE>04/27/02</DATE>
<TITLE>
Žaloba proti ČEZ a Westinghouse zamítnuta
</TITLE>
<TEXT>
Zemský soud v rakouském Linci nepřijal žalobu hornorakouské vlády na společnosti ČEZ a Westinghouse. Vláda Horních Rakous prostřednictvím žaloby požadovala, aby se provozovatel a dodavatel jaderné elektrárny Temelín na základě příslušného rakouského zákona přihlásili k neomezené finanční odpovědnosti za případné škody, způsobené eventuální jadernou havárií na rakouském území. Temelínská elektrárna je totiž pro tento případ pojištěna maximálně do výše šesti miliard korun. Co rozhodnutí lineckého soudu znamená? Celkem nic překvapivého. Rakouská justice v první instanci prostě uznala, že Rakousko nemůže nařizovat cizí zemi, aby se řídila rakouskými, a ne vlastními zákony. Případ u lineckého soudu však prokázal ještě jednu důležitou skutečnost. Rakousko je demokratická, civilizovaná země s naprosto nezávislou justicí, která se rozhoduje podle práva, a nikoliv na základě přání drtivé většiny obyvatel. Toto zjištění, jakkoliv působí samozřejmě, jako by se v posledních letech vytratilo z podvědomí obyvatel Česka. Pokud budou ČEZ a česká vláda nadále při spuštění Temelína dodržovat všechny právní normy, nemusejí se Češi ze strany Rakouska obávat žádné "zrady" či nekalých praktik bohatého souseda vůči chudšímu. Tento fakt má svůj význam nejen v případě Temelína, ale i Benešových dekretů.
</TEXT>
</DOC>
<DOC>
<DOCID>LN-20020427042</DOCID>
<DOCNO>LN-20020427042</DOCNO>
<DATE>04/27/02</DATE>
<TITLE>
Komory se mají ohánět prestiží, ne bičem
</TITLE>
<TEXT>
Návrh poslance ODS Marka Bendy na zrušení povinného členství ve třech lékařských komorách přišel na samém konci volebního období jako blesk z čistého nebe. Není to totiž častý jev, aby předvolební nebe křižovaly blesky rozumu. A návrh na ukončení cechovního charakteru alespoň tří ze zhruba desítky profesních organizací tohoto typu takovým bleskem je. Profesní komory u nás vznikly nedlouho po listopadu 1989. Rodící se lobby doktorů, lékárníků či advokátů už tehdy nezaváhaly a sáhly ihned po nejtvrdším modelu, běžném v německy mluvících zemích - tedy komor s povinným členstvím a širokými pravomocemi, které do té doby vykonával stát. Výsledek? Řada prestižních profesí se po letech komunistické devastace vrátila přímo do středověku. Kdo má to štěstí (tu smůlu?), že vystudoval obor, který si zrovna vynutil zastřešení komorou, má na vybranou: "Jsi s námi - anebo nejsi vůbec!" Svět profesních komor v českém podání přitom musí postrádat logiku i pro toho, kdo není přímo tržním fundamentalistou. Vždyť o bytí a nebytí každého zubaře, auditora či architekta rozhodují ti, kdo jsou jeho přímými konkurenty. Bylo by logické, kdyby o povolení nové pekárny ve městě rozhodovala komora (dosavadních) pekařů? Všichni lékařští či notářští funkcionáři ale své cechovní zájmy dovedně halí do vznešených slov o ochraně spotřebitele, odbornosti v "jedinečných" profesích či přímo o občanské společnosti. Je to snazší než vybudovat komory dobrovolné a prestižní, jejichž glejt by byl v každé ordinaci či lékárně věcí cti.
</TEXT>
</DOC>
<DOC>
<DOCID>LN-20020427043</DOCID>
<DOCNO>LN-20020427043</DOCNO>
<DATE>04/27/02</DATE>
<TITLE>
Výroční ceny divadelní kritiky byly rozdány
</TITLE>
<TEXT>
V Národním divadle se včera udělovaly Ceny Alfreda Radoka. Moderátorem byl Ladislav Smoljak. Vtipy, které autorovi nepochybně u psacího stolu připadaly k popukání, se v pozlacené kapličce změnily v přehlídku trapnosti a čirého amatérismu. Průvodce se navíc přeříkával, komolil jména a zapomněl na jednoho nominovaného. Pokud mělo jít o vtip, pak nevyšel. Nejapný byl i nápad s prázdným hledištěm, v němž "seděly" fiktivní divadelní osobnosti, což mělo za následek pouze to, že diváci byli "naštosovaní" na balkonech a galeriích a neviděli polovinu dění. V poslední době se stalo módou, že se při podobných příležitostech organizátoři předhánějí, kdo přijde s vtipnější podívanou. Co je proboha tak špatného nebo nemoderního na obyčejném, možná i trochu koženém ceremoniálu? A ještě drobnička. Není totiž jednoduché být Radokem v Čechách. Ani otcem, ani synem. Úspěchy se neodpouštějí. Když nedávno šéf opery Josef Průdek vypočítával v televizi úspěchy opery ND ve svém funkčním období, vyjmenoval kdekoho, jen jméno David Radok mu z paměti vypadlo. I nové vedení opery se při dotazu na další spolupráci s tímto špičkovým režisérem zatvářilo rozpačitě. Co kdyby byl zase nejlepší?
</TEXT>
</DOC>
<DOC>
<DOCID>LN-20020427044</DOCID>
<DOCNO>LN-20020427044</DOCNO>
<DATE>04/27/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem?
3. Jaký problém by měla příští vláda vyřešit?
Milada Karasová, ředitelka Czechoslovak models
1. Každopádně by to měla být silná pravicová strana.
2. Silnější osobnost než Klaus tu podle mne není.
3. Jako podnikatelka musím uvést především daně.
Pavel Dobeš, písničkář
1. Myslím, že sociální demokracie.
2. Když už by měla vyhrát sociální demokracie, tak by se mi se tam líbila paní Buzková.
3. Mně by se tu žilo líp, kdyby tady byla větší vzdělanost a kulturnost, ale kde začít, nevím. Buď od větších investicí do školství, nebo nezávislým financováním veřejnoprávní televize.
</TEXT>
</DOC>
<DOC>
<DOCID>LN-20020427045</DOCID>
<DOCNO>LN-20020427045</DOCNO>
<DATE>04/27/02</DATE>
<TITLE>
říká místopředseda vlády, která si své čtyřleté období ve Strakově akademii ohodnotila na výbornou
</TITLE>
<HEADING>
ROZHOVOR TÝDNE Vladimír Špidla
</HEADING>
<TEXT>
Jasné mantinely pro příští vládnutí si vymezuje předseda ČSSD Vladimír Špidla. Vládnout chce s KDU-ČSL, US-DEU přibere do počtu, jen pokud se vzdá svého programu a bude akceptovat ten sociálnědemokratický.
LN: Zklamalo vás, jak lidé v průzkumu pro LN ohodnotili vládu ČSSD? Čtyřiapadesát procent vám dalo trojku, pětadvacet čtyřku, šest pětku, jen tři procenta jedničku...
Jsem optimista. Vím, že vyvádět zemi z ekonomické krize, ve které se nacházela, byla obtížná úloha, takže známka tři není tak špatný výsledek.
</TEXT>
<HEADING>
LN: Považujete známku 3,11 dokonce za dobrou?
</HEADING>
<TEXT>
Já jsem ani neočekával lepší. Samozřejmě si nemůžu myslet, že jsme naprosto brilantně zvládli svoji úlohu. Ale na druhé straně, když se podívám zpět, není se za co stydět.
LN: Dal byste vládě v nějakých oblastech přímo za pět?
Taková není žádná.
</TEXT>
<HEADING>
LN: A naopak za jedna?
</HEADING>
<TEXT>
Velmi dobré výsledky jsou ve změně ekonomické situace. Tady mám například graf, ze kterého je zřejmé, že v roce 1996 došlo ke katastrofálnímu poklesu a v roce 1999 jsme se z toho zvedli. Nevím sice, jestli to bylo za jedna... To zase ne. Dejme tomu - chvalitebně.
LN: Jak známkujete třeba školství, pro něž se vám nepodařilo z rozpočtu získat slibovaných šest procent HDP?
Vláda v každém případě rozpočet školství významně posílila, a to z šedesáti na osmdesát miliard. Školství se nevymyká z našeho celkového výkonu, který je docela dobrý.
LN: Co považujete za slabiny?
Slabiny... Těch vynikajících výkonů jistě není příliš mnoho, v podstatě v jednotlivých resortech opravdu platí ta známka tři.
LN: Budete chtít, aby spolu s odchodem Miloše Zemana z politiky zmizeli i někteří lidé, kteří jsou dnes v jeho blízkosti? Třeba šéf jeho poradců Miroslav Šlouf?
Já jsem se nezabýval tím, kdo je v uvozovkách Zemanův člověk. Pro mě je důležité, zda je to sociální demokrat v tom smyslu, jak tomu rozumím já. Se Šloufem jsem se nikdy nestýkal, neznám jeho charakterové vlastnosti. Dokonce neznám ani jeho poradenskou agendu. To jsou premiérovy věci. Já vím, že velmi výrazně prohrál v senátních volbách na Chrudimsku. Není mým cílem mít jej za svého poradce.
LN: Třeba proto, že působil jako dealer H-Systemu, za což inkasoval peníze?
H-System je podezřelá a divná společnost. Takto to vlastně nemůžu říct, omlouvám se, takové hodnocení by mohlo být nespravedlivé. H-System je společnost, kolem které probíhá poměrně složitý soudní proces. Jestliže se ukáže, že došlo ke zločinu, což dosud není takto uzavřeno, bude nepochybné, že lidé, kteří jsou výraznějším způsobem spojeni s takovým neúspěchem, který může hraničit s kriminální činností, nemají co dělat v blízkosti premiéra.
LN: Zhruba před měsícem jste řekl, že si Zeman jen odpočine a nějakým způsobem se do politiky vrátí. Co jste měl "tímto způsobem" na mysli?
Na mysli jsem kromě běžné životní zkušenosti neměl nic. Když je někdo silný a zajímavý, což Miloš Zeman je, z politického světa odchází pouze smrtí. Čili já jsem přesvědčen, že on prostě nezůstane stranou. Více o tom nijak nepřemýšlím.
LN: Jiní ano. Jak by se mohl dále uplatnit? Kandidatura na prezidenta, funkce v mezinárodní organizaci...
Asi by toho mohlo být více. Může se stát velmi zajímavým politickým komentátorem, může psát knihy. Prostě jsem přesvědčen, že zůstane součástí českého politického a kulturního života.
LN: Zeman za významnou osobnost naší politiky považuje Václava Klause. To vy asi také. Naopak Klaus k vám má jiný vztah. Dříve o vás mluvil jako o leninistovi, teď jste jen pravý socialista. Váš vztah se zlepšuje?
Náš vztah zůstává stejný. Prostě Klaus je předsedou strany, která je stejně silná nebo jen o málo slabší než ČSSD. A v tomto případě já musím respektovat jeho politickou sílu. Beru ho samozřejmě vážně a předpokládám, že on mě už také bere vážně. Ač ve mně jistě žádné zalíbení nemá. Ani já k Václavu Klausovi skutečnou blízkost v nejmenším necítím.
LN: Máte pocit, že vás dnes již bere jako rovnocenného partnera? Takto opravdu hovořil jen o Miloši Zemanovi.
Záleží na Václavu Klausovi, jak mě prožívá. Ponechám to na něm. Náš vztah je skutečně dost chladný, ale většinou jsme nakonec schopni najít nějaké řešení. A také ho dodržet. Ale opravdu je ten vztah chladný, a jak on mě bere, mě skutečně nezajímá.
LN: Dokázal byste s Václavem Klausem sedět v jedné vládě? Zkuste, prosím, odpovídat, aniž byste používal slova "o tom rozhodnou voliči".
Říkám jasně, že já bych s Václavem Klausem ve vládě nebyl. Stále to platí.
LN: Ona se ovšem mění situace. Dnes se už ODS velké koalici s vámi nebrání, což dříve odmítala.
To je ale něco jiného. Vaše otázka směřovala přímo ke mně. Já bych s Klausem prostě ve vládě nebyl.
LN: Proč? Protože by vás čekal boj o premiérské křeslo?
Moje formulace je dost jasná a je zbytečné ji dál rozvádět.
LN: V jednom z posledních průzkumů veřejného mínění se nejvíce lidí vyslovilo pro vládu ČSSD a Koalice. Na druhém místě chtěli vládu ODS a Koalice. A vládu ČSSD a ODS by si přálo patnáct procent. Zkuste být prognostikem. Která z těchto variant je nejpravděpodobnější?
Já jsem spíš historik. Ale ten výsledek se dá vyložit tak, že čeští voliči vysoko hodnotí programovou shodu. Jsou pro vytvoření dohody, která bude kompromisem, a ne podvodem. Správně vědí, že programová koalice založená na obsahu je daleko silnější než aritmeticky stejně silná koalice založená jen na rozdělení funkcí. Z tohoto hlediska je pak opravdu nejlepší koalice ČSSD, KDU-ČSL plus já nevím kdo.
LN: Dnes asi bude lidi ve volbách mnohem více zajímat, s kým bude strana, kterou oni volí, vyjednávat o vládě. Mají zkušenosti z minulých voleb, kdy například voliči ODS určitě netušili, že napomáhají do vlády sociální demokracii.
Rozhodující je, o čem se bude vyjednávat. Nikoli s kým. A my budeme vyjednávat o tom, že nebude školné, nebude se platit zdravotnictví, že nebude důchod na úrovni životního minima, že se budeme přibližovat k EU. To je rozhodující.
LN: Jako první zmiňujete školné. S kým byste asi tak mohli vyjednávat o vládě? Koalice s vámi v tomto bodě zrovna nesouhlasí.
Budeme-li s někým vyjednávat, musí zaznít jasné a nezpochybnitelné závazky, které jsem před chvílí vyjmenoval. Doposud se všechny koalice zabývaly tím, že Franta bude tímhle ministrem a Pepíček a Karlička budou jeho náměstky, aby se to vyrovnalo. Takhle to nebude.
LN: U programových bodů, které jste zmínil, nepřipouštíte žádný kompromis? Pakliže neseženete partnera, který by vám ve všem vyhověl, půjdete do opozice?
Sociální demokracie má svůj politický cíl a za jeho hranice nemůže jít. Takové kompromisy se neuzavírají.
LN: Takže raději volíte opozici. Vy jste zmínil variantu "ČSSD, KDU-ČSL plus ještě někdo". Ale ten někdo je US-DEU, s níž se určitě neshodnete.
Naší dlouhodobou linií, která není nijak pozoruhodná, je programová blízkost s KDU-ČSL. Jaké jiné hlasy budou k dispozici, dnes nikdo neví. Netuším, jestli se do parlamentu nedostanou Zelení nebo jiné strany.
LN: Je fascinující, jak ČSSD i ODS ignorují fakt, že existuje Koalice. Vy mluvíte o vládě s KDU-ČSL, zbytek Koalice je vám cizí. Stejně tak ODS hovoří o vládě s US. Vy vůbec neberete vážně, že se Koalice po volbách nehodlá rozdělit?
Víte, ten problém je právě v Koalici. Já bych ji nazval "zbytkovou koalicí".
LN: Oproti Zemanovi se vyjadřujete eufemisticky. On hovoří o sbírce myšlenkových ojetin.
To je asi nejpřesnější popsání. Koalice prostě není skutečným politickým uskupením, které má vnitřní obsah. Oni významně omezují svobodu voličů. Sama jste ve svém vyjádření jasně popsala ten rozpor mezi KDU-ČSL a Unií svobody. Volič, který chce volit Čtyřkoalici...
</TEXT>
<HEADING>
LN: Koalici.
</HEADING>
<TEXT>
Volič, který chce volit Čtyřkoalici, je postaven do divné situace. Pokud chce volit KDU-ČSL, musí přihodit něco, co by nikdy nepřihodil, kdyby měl možnost volby. Musí přihodit US. Je to stejné, jako kdyby volič ČSSD musel současně volit ODS.
LN: Zato voliči ODS v roce 1998 vlastně zvolili ČSSD, že?
To já nevím. Ale toto je obsah té "zbytkové koalice". Tvůrci vzali voličům svobodu s cílem získat politickou moc.
LN: US-DEU by musela přistoupit na všechny vaše programové body, musela by popřít svůj program? Jedině tak byste ji brali za partnera?
Ano. My budeme ve vládě s tím, kdo přistoupí na naše požadavky.
LN: A v takové vládě byste byl? Zatímco ve vládě s ODS ne?
Já odmítám být pouze ve vládě s Klausem. Rozhodující je přece program vlády. Ne s kým v ní budete.
</TEXT>
<HEADING>
LN: No tak proč odmítáte Klause?
</HEADING>
<TEXT>
Vládnout, to neznamená, že je politik elegantní, a proto bude premiér. Můj hlavní důvod je, že Václav Klaus představuje naprosto definovanou politickou strukturu, a já si nedovedu představit, že by vláda, ve které by byl, umožnila zformulovat rozumnou koaliční dohodu.
LN: Hanu Marvanovou byste dokázali zpacifikovat, zatímco s Klausem byste nehnuli. Pochopila jsem to správně?
To si nemyslím. ODS někdy prokazuje neuvěřitelnou elastičnost. Ale každý tým musí mít lidi, kteří spolupracují. A já nevěřím, že je Klaus schopen spolupracovat! Nevěřím tomu. Čtyři roky něčeho tak tvrdého, jako je vláda - to je s Klausem naprosto vyloučeno. Beru to realisticky.
LN: V jaké fázi je rušení opoziční smlouvy?
Dopis je napsán. Je v něm návrh na ukončení smlouvy. Když na to ODS nepřistoupí, jednostranně ji uzavřeme.
LN: Proč Klaus odmítá zrušit opoziční smlouvu?
To nevím. Máte text té smlouvy?
LN: U sebe ne. Několikrát jsem ji četla, jestli vám to stačí.
Dobře. Já ji mám v počítači. Když ji přečtete, vůbec v té smlouvě není formulováno, že by měla skončit s volebním obdobím. Jsem přesvědčen, že situace po volbách musí být pro každého zcela svobodná. V této smlouvě je závazek, že první, s kým musím vyjednávat v případě, že jsem vítěz voleb, je ODS. A první, s kým musí ODS vyjednávat, je sociální demokracie. Tak jsem si to vyložil.
LN: Jak přišel Václav Klaus na to, že platnost opoziční smlouvy končí minutu po skončení voleb?
Nevím, z čeho to vydedukoval. Volby mají vyčistit stůl.
LN: Kdyby ODS vyhrála volby, Klaus by na základě opoziční smlouvy mohl žádat, aby ČSSD podpořila menšinovou vládu ODS. Žádá dnes ODS jakési splácení dluhu?
Jistěže čas od času přemýšlím, jak by asi mohl Klaus postupovat, ale nevím. Prostě nejsem ani v blízkosti Václava Klause, tím méně jsem jím. Nevím, jaké okolnosti zvažuje.
LN: Možná si ODS prostě jen myslí, že si chcete před volbami očistit ruce.
Ale my si nečistíme ruce! Já se za tu dohodu nestydím.
LN: Toto jsou slova Václava Klause: "Oni se tím bijí v prsa, protože si myslí, že když čtyři roky těžili z této smlouvy, teď ji budou tři týdny před volbami rušit, a tím se snad zalíbí někomu, komu se smlouva nelíbila." Možná na jeho slovech něco bude.
To ale nemá s rušením smlouvy žádnou souvislost. Byla to dohoda, jíž jsme řešili reálně vzniklou situaci v roce 1998. Toto období končí a já považuju za poctivé, aby to bylo zřetelně a slušně ukončeno. Žádné cirkusy a varieté nemají cenu.
LN: Byl jste hodně zklamán výsledkem prvního kola prezidentských voleb ve Francii? Váš velký idol Lionel Jospin odchází z politiky...
To stojí za hlubší úvahu. Samozřejmě nejsem rád, protože Lionel Jospin byl úspěšný a dobrý premiér. Francie ztrácí velmi silnou politickou osobnost. Do jeho pozice se dostal člověk, který má extrémní politické názory. Fašizoidní. Je to skutečné nebezpečí. Le Penovo vítězství by byl začátek velmi komplikovaného celoevropského pohybu.
LN: Proč myslíte, že má dnes ve Francii zelenou antisemita Le Pen?
Já nevím, jestli je antisemita.
</TEXT>
<HEADING>
LN: Podle jeho výroků o Židech...
</HEADING>
<TEXT>
Musím říct, že jsem ho podrobně nestudoval. Dobře. Vy jste ho tak nazvala, já s tím nepolemizuju. Tyto volby jsou signálem nějakého pohybu, ale ještě ho neumím zanalyzovat.
</TEXT>
<HEADING>
LN: Odbočím. Co si myslíte o novinářích?
</HEADING>
<TEXT>
To je stejné, jako kdybyste se ptala, co si myslím o cyklistech. Znám novináře, kterých si vážím, protože velmi dobře ovládají řemeslo, které je mimořádně těžké. Je mnoho novinářů, kteří prostě jsou, a nemám k nim vůbec žádný vztah. A nějakých pět deset procent z nich považuju opravdu za mizery. Ale to je v každé skupině a v každé společnosti.
LN: Pracujete od šesti do noci. Stíháte ještě běhat?
Jak vidíte, vyběhl jsem Maršov a to je patnáct kilometrů a pět set třicet metrů převýšení. A to musíte mít naběháno. Pořád s sebou tahám běžecké boty a tepláky. Vždycky o víkendu mám dvě tréninkové dávky a jednu až dvě tréninkové dávky přes týden. Jak to vyjde.
LN: Vám by se možná vyplatilo mít na jednání vlády trenažer.
Já běhám doopravdy. Většinou kolem polední přestávky nebo večer. Když znáte terén, můžete běhat i v noci. Ve městě se odráží světlo od nebe a divila byste se, jak je v noci vidět.
</TEXT>
</DOC>
<DOC>
<DOCID>LN-20020427046</DOCID>
<DOCNO>LN-20020427046</DOCNO>
<DATE>04/27/02</DATE>
<TITLE>
Jaroslav. Toto staroslovanské jméno je složeno ze slova jaryj, což znamená jak "prudký, vznětlivý", tak i"silný, tvrdý a přísný". Jaroslavové jsou tedy "slavní svou silou". V církevním kalendáři si dnes připomínáme Zitu. Jméno vzniklo zkrácením slova felicitas, což v latině znamená "úrodnost" a "štěstí". Zita je patronkou hospodyň a poslíčků.
</TITLE>
<TEXT>
Vlastislav. Jedná se o prastaré, pravé české jméno, jehož význam je jasný. V církevním kalendáři dnes slaví svátek Petr Chanel a Ludvík Maria Grignion de Montfort. Petr Chanel byl misionářem v Tichomoří. Ludvík Maria Grignion de Montfort založil v roce 1715 ženskou, tzv. Mariinu společnost. Montfortské sestry ošetřovaly nemocné a vedly školní vyučování chudých dětí.
</TEXT>
</DOC>
<DOC>
<DOCID>LN-20020427047</DOCID>
<DOCNO>LN-20020427047</DOCNO>
<DATE>04/27/02</DATE>
<TITLE>
Astronomové představili novou teorii, podle které neměl náš vesmír počátek a nebude mít ani konec
</TITLE>
<TEXT>
Rozpínání vesmíru se neustále urychluje. Jestliže se astronomové nemýlí, nedojde k zániku vesmíru, ale naopak k dalšímu velkému třesku.
WASHINGTON - Vesmír nemá počátek a nebude mít ani konec. Několik kosmologů vystoupilo s novou teorií, která vysvětluje, jaký kosmos ve skutečnosti je a jak se bude vyvíjet. Američan Paul Steinhardt a Brit Neil Turok tvrdí, že vesmír prochází nekonečným cyklem, který je ovládán zatím ještě nevysvětlenou "tajemnou energií vakua". Základem této teorie je znovu oživená myšlenka oscilujícího vesmíru. Turok a Steinhardt ale tvrdí, že se kosmos nikdy nezhroutí zpět do "jednoho bodu" - do takzvané singularity. Místo toho se bude rozpínat stále rychleji, až jednoho dne dojde k novému velkému třesku. Podle současných teorií vesmír vznikl při gigantické explozi nazývané velký třesk zhruba před 14 miliardami let. Nově zrozený vesmír se velmi rychle rozpínal a čím dál více se ochlazoval. Jak ale vědci přiznávají, "klasické" teorie mají několik nedostatků. Neumějí například vysvětlit, co se stalo před velkým třeskem. Nový Turokův a Steinhardtův model vysvětluje hned několik důležitých jevů, se kterými se můžeme setkat v nynějším vesmíru. Například proč je vesmír izotropní, tj. proč v dostatečně velkém měřítku vypadá stejně z každého místa a každým směrem, nebo fakt, že vesmír vypadá "plochý". V roce 1998 studie o vzdálených supernovách potvrdily, že se vesmír rozpíná stále rychleji. To bylo pro astronomy velkým překvapením. Padla představa, že všechno spěje k takzvanému velkému krachu, smrštění veškeré hmoty zpět do jednoho bodu.
</TEXT>
<HEADING>
Einstein se nemýlil
</HEADING>
<TEXT>
Zrychlující se expanze přiměla vědce k oživení staré Einsteinovy myšlenky, že ve vesmíru existuje určitá "tajemná energie", projevující se antigravitačním účinkem, která tlačí všechno od sebe. Sám Albert Einstein tuto svou myšlenku označil za omyl a dokonce za největší přehmat své vědecké kariéry. A jak si tedy Turok a Steinhardt vesmír představují? Jako dva čtyřrozměrné ostrovy, které se pohybují ve vícerozměrném prostoru. Ve chvíli, kdy energie vakua přitáhne ostrovy k sobě, dojde k novému velkému třesku. My žijeme na jednom z těchto ostrovů. "Předkládáme nový obraz toho, že velký třesk není počátkem času, ale jen posledním v nekonečné sérii cyklů, při kterých vesmír prošel obdobími ohřívání, rozpínání, ochlazování, stagnací a poté znovu rozpínáním," uvedl pro britskou BBC Paul Steinhardt.
Zrychlující se expanze přiměla vědce k oživení staré Einsteinovy myšlenky, že ve vesmíru existuje určitá "tajemná energie", projevující se antigravitačním účinkem, která tlačí všechno od sebe. Sám Albert Einstein tuto svou myšlenku označil za omyl a dokonce za největší přehmat své vědecké kariéry. A jak si tedy Turok a Steinhardt vesmír představují? Jako dva čtyřrozměrné ostrovy, které se pohybují ve vícerozměrném prostoru. Ve chvíli, kdy energie vakua přitáhne ostrovy k sobě, dojde k novému velkému třesku. My žijeme na jednom z těchto ostrovů. "Předkládáme nový obraz toho, že velký třesk není počátkem času, ale jen posledním v nekonečné sérii cyklů, při kterých vesmír prošel obdobími ohřívání, rozpínání, ochlazování, stagnací a poté znovu rozpínáním," uvedl pro britskou BBC Paul Steinhardt.
</TEXT>
</DOC>
<DOC>
<DOCID>LN-20020427048</DOCID>
<DOCNO>LN-20020427048</DOCNO>
<DATE>04/27/02</DATE>
<GEOGRAPHY>LONDÝN</GEOGRAPHY>
<TEXT>
Papoušek, kterého naučil klít někdejší britský premiér Winston Churchill, je pravděpodobně nejstarším ptákem v Británii. Podle současného majitele Petera Orama je papouškovi, který se jmenuje Charlie, minimálně 103 let. Churchill modrozlatého papouška aru koupil kolem roku 1937, přičemž před ním měl Charlie pravděpodobně dva majitele. Dnes toho papoušek, který žije v zahradnictví v hrabství Surrey, už příliš nenamluví a podle svého ošetřovatele se na stará kolena stal zlomyslným a zlým. "Vytrhal si spoustu peří a vypadá poněkud neupraveně. Pustili jsem mu rádio a on přitahuje pozornost všech návštěvníků," uvedl pro zpravodajský server Ananova ošetřovatel Peter Small. "Myslíme si, že ho naučil klít Winston Churchill, je však možné, že některá slova pochytil od různých obchodníků." Dříve se předpokládalo, že se nejvyššího věku mezi ptáky v Británii dožil papoušek kakadu Cocky, který zemřel v roce 1982 v londýnské zoo ve věku asi 80 let.
</TEXT>
</DOC>
<DOC>
<DOCID>LN-20020427049</DOCID>
<DOCNO>LN-20020427049</DOCNO>
<DATE>04/27/02</DATE>
<TEXT>
Nedávno mi vyšel v Lidových novinách fejeton, otisknutý v rubrice Poslední slovo. Neptejte se mě, proč se tato rubrika jmenuje tak, jak se jmenuje. Pro nás autory (všimli jste si, jak jsem se umně, respektive drze vtěsnal mezi otiskované spisovatele potažmo spisovatele vůbec?) však nese titul rubriky i jakousi výstrahu. Poslední slovo visí nad našimi články jako Damoklův meč. "Dej si pozor," hřmí výhružně, "jestli tvůj článek nebude dosti dobrý, může být také tvůj poslední." Moc úlevy tedy tento dvojsmyslný název fejetonistům nepřináší, ale asi je žene k lepším výkonům. Poslední slovo zastává v lidské společnosti mnoho důležitých funkcí. Člověk jím dokáže ukončit svoji historku, dodat důraz svému rozhodnutí, jsou tací, kteří jím mohou někoho urazit, nebo jej naopak použít k pochvale. Bez posledního slova by se prostě moderní člověk neobešel. Nedovedl by bez něj poděkovat, pozdravit ani poradit, ale hlavně pak, a to je to hlavní, zakončit větu. Někteří čtenáři se možná při spatření názvu zmíněné rubriky rychle podívají na přední stranu a zmateně v ní hledají slovo, tentokrát to první. Ze zkušenosti totiž vědí, že první a poslední slova k sobě nerozlučně patří, těžko bychom hledali jedno bez druhého. Pravda, občas se stane našim málomluvným spoluobčanům, že jejich první slovo je zároveň i tím posledním, ale v těchto případech nepatří vyřčená věta k nejsložitějším a nejdelším. Ale čtenář na titulní straně žádné úvodní slovíčko na přivítanou nenalezne a zklamán odkládá noviny. (Tímto pochopitelně nechci apelovat na redakci, aby na své stránky umístila ještě jednu sloupkařskou rubriku, jakožto další prostor, kde by si mohli autoři vylévat svá srdéčka.) Já osobně nepatřím mezi lidi, kteří by museli mít za každou cenu poslední slovo. V diskusi se rád spokojím s tím předposledním a svůj finální názor nebo úsudek si už klidně ponechám pro sebe. Má to bezesporu i své výhody, prostě neodhaluji všechny své karty. Možná se tedy svůj syndrom "předposledního slova" snažím kompenzovat právě v Lidových novinách, kde mi redakce to poslední benevolentně ponechá. Doufám, že tehdy to nebylo mé první a poslední Poslední slovo. Někteří lidé se však nepřenesou přes to, že by dialog zakončil někdo jiný než právě oni. Zoufale pak vymýšlejí, které slovo dodat tak, aby bylo jejich a poslední. V případě, že se potkají dva zástupci "posledních slov", trvá pak velmi dlouho, než jeden z nich ze souboje odstoupí a ponechá tomu druhému právo takříkajíc skoncovat to. Své fejetony se pokaždé snažím zakončit nějakou vtipnou pointou. Dnes má pro mne ale toto pátrání po tom správném konci naprosto jiný rozměr. Pečlivě vybírám každé finální slovíčko, neboť už teď jsem si vědom, že to může být také moje poslední.
</TEXT>
</DOC>
<DOC>
<DOCID>LN-20020427050</DOCID>
<DOCNO>LN-20020427050</DOCNO>
<DATE>04/27/02</DATE>
<TITLE>
Šestnáct centimetrů měřilo zvíře, které žilo v době před 125 miliony lety a bylo současníkem dinosaurů.
</TITLE>
<GEOGRAPHY>LONDÝN</GEOGRAPHY>
<TEXT>
Tým amerických a čínských vědců objevil na severovýchodě Číny zkamenělinu dosud nejstaršího známého placentálního savce. Zvíře velikosti myši žilo zhruba před 125 miliony lety. Vědci nalezli výjimečně dobře zachovanou zkamenělinu kostry s otisky po husté srsti. Zvíře měřilo včetně ocasu 16 centimetrů a podle zubů se zřejmě živilo hmyzem. Živočich, který byl současníkem dinosaurů, dostal jméno Eomaia scansoria (podle řeckého eo - svítání, maia - matka a latinského scansoria šplhavec). Jak název napovídá, zvíře díky tvaru svých prstů dokázalo šplhat po stromech a žilo pravděpodobně skryto v jejich korunách. "Znamená to, že se u placentálů velmi brzy rozvinuly různé pohybové schopnosti, které jim v období křídy umožnily rozšíření do různých prostředí," vysvětlují autoři studie. Přestože vědci řadí zkamenělinu podle zubů a kloubů na nohách do kategorie placentálních savců (tedy savců, jejichž zárodek se vyvíjí v děloze samice), samotné zvíře asi placentu nemělo a rozmnožovalo se podobným způsobem jako dnešní vačnatci.
LONDÝN - Tým amerických a čínských vědců objevil na severovýchodě Číny zkamenělinu dosud nejstaršího známého placentálního savce. Zvíře velikosti myši žilo zhruba před 125 miliony lety. Vědci nalezli výjimečně dobře zachovanou zkamenělinu kostry s otisky po husté srsti. Zvíře měřilo včetně ocasu 16 centimetrů a podle zubů se zřejmě živilo hmyzem. Živočich, který byl současníkem dinosaurů, dostal jméno Eomaia scansoria (podle řeckého eo - svítání, maia - matka a latinského scansoria šplhavec). Jak název napovídá, zvíře díky tvaru svých prstů dokázalo šplhat po stromech a žilo pravděpodobně skryto v jejich korunách. "Znamená to, že se u placentálů velmi brzy rozvinuly různé pohybové schopnosti, které jim v období křídy umožnily rozšíření do různých prostředí," vysvětlují autoři studie. Přestože vědci řadí zkamenělinu podle zubů a kloubů na nohách do kategorie placentálních savců (tedy savců, jejichž zárodek se vyvíjí v děloze samice), samotné zvíře asi placentu nemělo a rozmnožovalo se podobným způsobem jako dnešní vačnatci.
</TEXT>
</DOC>
<DOC>
<DOCID>LN-20020427051</DOCID>
<DOCNO>LN-20020427051</DOCNO>
<DATE>04/27/02</DATE>
<GEOGRAPHY>BERLÍN</GEOGRAPHY>
<TEXT>
Německý turista, který absolvoval bolestnou dvouhodinovou cestu vlakem bez toalety, byl ve čtvrtek za své utrpení odškodněn. Soud nařídil společnosti Deutsche Bahn (Německé dráhy), aby muži, který zoufale bloudil přecpaným vlakem ve snaze nalézt funkční toaletu, zaplatila odškodné ve výši 300 euro (více než 9 tisíc korun). Všechny toalety ve vlaku z Frankfurtu do Drážďan byly zamčené, protože v nich netekla voda. "Žalobce v důsledku nutné potřeby trpěl po dobu dvou hodin, protože nemohl najít volnou toaletu," praví se v písemném rozsudku.
</TEXT>
</DOC>
<DOC>
<DOCID>LN-20020427052</DOCID>
<DOCNO>LN-20020427052</DOCNO>
<DATE>04/27/02</DATE>
<TITLE>
Měli bychom efektivněji skloubit ochranu památek s výstavbou nových budov
</TITLE>
<TEXT>
Dosáhla naše architektura dvanáct let po převratu mezinárodní úrovně? Máme u nás stavby, které mají světové parametry? Dokážeme skloubit ochranu památek s požadavky moderní architektury? Dosud se to nepodařilo.
Od totalitního stavebnictví, centrálně řízeného a dokonale uniformního, jsme se vrátili opět k normálu. Rozpadly se projektové ústavy, kam byli po roce 1948 nahnáni všichni projektanti, byly obnoveny soukromé ateliéry. Architekti mohou volně cestovat, studenti absolvují zahraniční praxe, padla různá tabu, roztrhl se pytel s bohatým sortimentem stavebních výrobků. Skončila éra absurdní typizace, komunistickým režimem záměrně diktovaná, protože - jak vědí čtenáři Orwella - nejlépe lze lidi ovládat, jsou-li všichni také jaksi standardizováni. U nás sice - na rozdíl od Číny - nedostali všichni stejné mundúry, ale zato měli bydlet na stejných sídlištích, ve stejných domech, v bytech zařízených stejným nábytkem. Ovšem až na třídu vyvolených, ta mohla bez potíží obývat "buržoazní vily" v luxusních prvorepublikových čtvrtích: její příslušníci byli zřejmě natolik kovaní, že jim nehrozilo nebezpečí ideologického selhání. Paneláky se tedy přestaly stavět, totalitní plánování zmizelo, ale zákonitá reakce přinesla jiné problémy, před kterými nás přátelé v demokratických zemích marně varovali. A tak jsme šli z extrému do extrému. Začala takřka zběsilá a nekoordinovaná výstavba, předměstí a satelity měst se plnily pestrobarevnými vilkami z nejrůznějších katalogů, často prapodivných tvarů. Podnikatelské baroko zaplavilo města i venkov. Podél výpadovek zase vznikla takřka samovolně nákupní centra a dálnice jsou lemované desítkami kilometrů plechových montážních hal, skladišť a prodejen. V centrech se nejdříve začaly stavět banky, které se však nestaly symboly rozvahy a solidnosti, ale spíše rozmařilosti a kýče. Namísto šedivých panelů nastoupily orgie barevných mramorů, zlatých soch a falešných ozdob. Za vším tím pozlátkem se však skrývala jen bezradnost a prázdnota. Dalším problémem se stal neuvážený a neregulovaný nárůst administrativních staveb v městských centrech. Tam, kde nemohly být postaveny nové budovy, využívaly se staré. Pokud tam bydleli lidé, měli smůlu. Malé Straně v Praze hrozila nejprve invaze hotelů, jejichž místa nakonec obsadily kanceláře obou komor parlamentu - tedy ještě horší varianta. V hotelu se alespoň bydlí a večer tam svítí okna, administrativa centrum dokonale umrtví. Z přilehlých historických náměstí se pak automaticky stala parkoviště. Zdá se však, že to nejhorší už máme za sebou. Český stavebník se postupně kultivuje, trh s kancelářemi se nasycuje. Přibývá lidí - pravda těch movitých - kteří chtějí bydlet v centrech měst, a majitelé vilek v satelitních obcích si pomalu uvědomují, že se dobrovolně uzavřeli do moderního ghetta. A ještě jedno pozitivum: přicházejí k nám projektanti ze zahraničí. Špičkové osobnosti, jako Gehry, Meier, Nouvel, Bofill, Benisch, Jiřičná, ale i ti průměrní. Přinášejí své zkušenosti, svůj názor, což je dobře. Ne vše, co tu postaví, je výborné, ale každá možnost srovnání je důležitá. Nikoho dnes nepřekvapí mezinárodní sestava štábu nového filmu nebo internacionální složení špičkového orchestru (či třeba fotbalového týmu). V architektuře by to mělo být podobné a v civilizovaném světě to tak funguje. I u nás to bylo běžné, pomineme-li éru totality. Problémem dnešní doby je i určitá netrpělivost. Často se staví rychle a bez řádné přípravy i tam, kde by bylo lépe počkat a důkladně stanovit dobré regulační podmínky. Je tu i trend nahrazovat několik menších objektů jedinou velkou stavbou, která dané území doslova zavalí. Stane-li se to v centru města, může to být katastrofa. I to souvisí s časem: prázdné území lze přece doplňovat postupně, s rozmyslem, vyjít alespoň částečně z původní parcelace. Dokonce to může být i ekonomicky výhodnější.
</TEXT>
<HEADING>
Naděje pro staré továrny
</HEADING>
<TEXT>
Radnice měst by si pak měly hlídat parter nových domů. Místo bankovních hal by tam měly být obchody, pasáže, kavárny. Taky by měly trvat na tom, aby alespoň část kapacity nových administrativních paláců byla určena pro byty. Ne vždy je třeba bourat starší objekty, leckdy lze najít nové využití i pro stará skladiště, pivovary, montážní haly. Lze zachovat buď jen jejich části, jak vidíme třeba u karlínského Corsa, kde zůstaly obvodové zdi, do nichž byla vsazena nová konstrukce ze skla a oceli, nebo i kompletní stavby. Kdo viděl třeba hospodu nebo studentský klub ve staré továrně, zcela propadne kouzlu industriální architektury. Ve světě je to běžné, u nás s tím architekti teprve začínají. V Praze mají šanci třeba v oblasti bývalých periferií, jako je zmíněný Karlín, Žižkov, Vysočany, Smíchov, Libeň nebo Holešovice, kde jsou desítky dnes už nefunkčních továren, přístavních objektů, drážních staveb a dílen. Takové objekty má ovšem prakticky každé město, jen je vhodně využít!
</TEXT>
<HEADING>
Jak dál se sídlišti
</HEADING>
<TEXT>
Architektonická kvalita nových dominant je různá, vedle vyložených kýčů (hotel Don Giovanni v Praze, Velký špalíček v Brně) se objevují i méně nápadné stavby, které by obstály i v jiných evropských metropolích. Potěšitelné je, že se začínají stavět také budovy pro kulturní účely, z nichž například knihovna v Liberci nebo Brně patří k těm nejlepším. Po letech stagnace se rozbíhá také bytová výstavba. I tady jsou rozdíly, ale standard se zvyšuje. Solidní úroveň mají i sociální stavby, domovy důchodců, budovy pro handicapované občany. Začínají se stavět dokonce kostely a synagogy - tedy architektonická témata nádherná, ale takřka zapomenutá (bohužel právě úroveň sakrálních staveb je většinou strašlivá!). V menších městech je patrné, kde jsou na radnici schopní lidé, rozdíly jsou však dosud velké. Přijedete-li do Poličky, Litoměřic, Svitav, Olomouce nebo Litomyšle, najdete i opravená náměstí včetně dlažeb a také kvalitní soudobou architekturu, která doplňuje pestrou stylovou mozaiku starší zástavby. V pravidelných přehlídkách nových domů, ale i průmyslových areálů, interiérů nebo rekonstrukcí je jasně vidět, jak se situace rok od roku zlepšuje. Přesto zůstává řada problémů. Architektonickou časovanou bombou jsou především velká sídliště ze 70. a 80. let, která potřebují revitalizaci. Panelové domy rychle chátrají, vyžadují různé úpravy - střešní izolace, zateplení, výměnu stoupaček a bytových jader a náhradu primitivních a dnes už dosluhujících detailů. To však není zdaleka vše. Rozvolněnou zástavbu je třeba zahustit, přeměnit fádní urbanismus v živé město, doplnit mnoho chybějících služeb a zlidštit parter. Tato práce však musí být svěřena špičkovým projektantům, kteří nebudou z paneláků vytvářet barokní paláce s mansardovými střechami a nebudou je zdobit postmoderními hříčkami. Zde jsme ztratili mnoho času a toto prodlení by mohlo být fatální. Zatím totiž stále nefunguje normální trh s byty. Jakmile se však rozjede, velmi rychle ze sídlišť odejde střední vrstva a nahradí ji sociálně slabší skupiny. Bydlení v paneláku ale paradoxně nemůže být levné, domy jsou provozně neekonomické. Bude tedy přibývat neplatičů, stavby budou postupně devastovány (což vypudí další nájemníky), až se nakonec změní ve slumy. Pokud tomu někdo nevěří, ať se jede podívat třeba do předimenzovaných nových čtvrtí Paříže nebo do londýnských satelitů. Celé oblasti velkých měst se takto mohou během krátké doby změnit v problémová území a tuto situaci pak nevyřeší žádná "Matiční" zeď.
</TEXT>
<HEADING>
Památkáři versus architekti
</HEADING>
<TEXT>
Další komplikaci představuje stále se zvyšující napětí mezi architekty a památkáři. Projektanti jsou stále více znechuceni současným systémem schvalování nových staveb. Anonymní památkář často zabije kvalitní projekt a zaštiťuje se úředním razítkem. Architektům často připadá, že jejich návrhy posuzují lidé, kteří a priori nenávidí moderní projev, chybí jim vzdělání a přehled, převládá konzervativismus. Mnozí památkáři jsou skutečně přesvědčeni, že v historických jádrech měst je zapovězeno stavět, mají averzi k novým materiálům nebo k výškovým dominantám. Památkové rezervace obehnali památkovými zónami, ty zase tzv. ochrannými pásmy. Nestačí jim však jen rozhodovat o základních regulačních podmínkách, často projektantům přímo detailně předpisují, jak mají jejich stavby vypadat. Na druhé straně si zase architekti neuvědomují, že ne každý z nich je génius a že snadno mohou necitlivým zásahem zničit jedinečný charakter historického města s řadou dominant nesmírné ceny, které nám spadly do klína, ale o něž jsme povinni pečovat.
Volají-li nejradikálnější z nich, aby byly zrušeny jakékoli regulace a každý si mohl stavět, co chce, neuvědomují si, že je to cesta do pekel. Podobné názory kdysi zničily nejedno krásné město, kde neregulovaný trh změnil rozmanitou strukturu v jednu velkou banalitu. Otřesným příkladem je v tomto směru třeba Brusel. Památková péče je tedy nutná, ale její systém není u nás v žádném případě ideální. Snad bychom se měli inspirovat modelem, který fungoval docela dobře za první republiky, kdy o zásadních urbanistických otázkách a nových dominantách rozhodoval jakýsi sbor moudrých -Státní regulační komise. Tu tvořili mimo jiné i špičkoví architekti, jako byli třeba Pavel Janák nebo Bohumil Hübschmann. Byli to lidé moudří, věděli, v čem spočívá hodnota historického města, ale současně dobře chápali, že každé období má právo i povinnost vepsat se do obrazu města. Jen jde o to jak. Legendární italský režisér Federico Fellini natočil kdysi nadčasové podobenství o lidské společnosti Zkouška orchestru. Vynikající sólisté jsou přesvědčeni, že každý z nich hraje úžasně a že z toho dohromady nutně musí vzniknout dokonalá hudba. Výsledkem je však totální kakofonie. Teprve když jim dirigent - zprvu členy orchestru ignorovaný, a tudíž bezradný nedemokraticky a násilím vnutí svůj názor, začne tým pracovat skvěle. Také města potřebují své dirigenty. Kdysi to byli například Tomáš a Jan Baťové ve Zlíně nebo dr. Ulrich v Hradci Králové. Lidé s rozhledem, zcestovalí, moudří, plní elánu, ale i úcty k historickému dědictví. Obklopili se schopnými úředníky, inženýry, urbanisty a architekty a společným úsilím se jim podařilo doplnit svá města o nové nadčasové stavby. Snad se podobné osobnosti objeví i dnes.
</TEXT>
</DOC>
<DOC>
<DOCID>LN-20020427053</DOCID>
<DOCNO>LN-20020427053</DOCNO>
<DATE>04/27/02</DATE>
<TITLE>
historie
</TITLE>
<TEXT>
Milan M. Buben
Encyklopedie řádů a kongregací v českých zemích I. (Libri)
Johanité, templáři, křižovníci... Pro dnešního člověka spíše jména tajuplných mocenských uskupení než institutů zasvěceného života, sdružujících osoby žijící podle jistých pravidel v duchu Kristova evangelia. Vrátit do obecného povědomí nezaujatou představu o historii, poslání a přínosu řeholních institucí - to je smysl plánované pětisvazkové encyklopedie historika Milana Bubna, jejíž první díl - Řády rytířské a křižovníci - právě vyšel. Po stručném úvodu, rekapitulujícím vývoj mnišství od 2. století po Kr. až do současnosti, probírá Buben jednotlivé mužské řeholní instituce - jejich dějiny (zvláštní kapitola je vždy věnována Česku), strukturu, významné představitele, jejich kulturní a historický význam. Dočteme se zde mj., že templáři působili ve 14. stol. jako "ministři financí" francouzského království, což nakonec vyprovokovalo jeden z největších středověkých monstrprocesů, že v Praze na Zderaze fungovalo několik špitálních klášterů a že se u nás za poslední desetiletí vyrojilo několik nových řádů - třeba Blaničtí rytíři. První díl Encyklopedie, doplněný řadou ilustrací, slovníčkem pojmů a obsáhlou bibliografií, je mnohoslibný: nezůstane-li torzem, může fungovat jako dobrý bedekr po ne všem dobře známém kusu česko-evropské minulosti.
</TEXT>
<HEADING>
Česká věda a Pražské jaro 1963-1970 (Karolinum)
</HEADING>
<TEXT>
Sborník ze stejnojmenné konference přináší téměř čtyři desítky příspěvků k vývoji české vědy v 60. letech. Nalezneme tu několik velmi hodnotných studií (za všechny jmenujme alespoň příspěvek k biografii šéfa tehdejší akademie věd Františka Šorma od Jiřího Jindry a analýzu Hnutí revoluční mládeže Jaroslava Pažouta), pár zajímavých vzpomínek účastníků tehdejších událostí i běžný konferenční balast. Sborníku se dá vytýkat mnohé: nikdo z autorů si kupříkladu nepoložil zásadní otázku, zda to, co bylo tehdy za vědu zejména ve společenské oblasti vydáváno, za ni skutečně můžeme považovat. Pravda, třeba Bohumil Jiroušek píše, že do roku 1956 nešlo v Československém časopisu historickém o vědu, ale o "žurnalistiku hrubého zrna", neplatilo to ale třeba v oboru soudobé dějiny pro většinu produkce po celá 60. léta? Poněkud zarážející je také omezení konference na vysoké školy a akademické ústavy. Stranou tak zcela zůstaly výzkumné ústavy jednotlivých resortů. Hodnotu sborníku, který je určen úzké odborné veřejnosti (účastníků konference byla stovka, sborník dosáhl nákladu jen třikrát vyššího) devalvuje chybějící rejstřík.
biografie
Zora Dvořáková, Jiří Doležal
O Miladě Horákové a Milada Horáková o sobě (Klub dr. Milady Horákové v Nakladatelství Eva)
Nejnovější životopis Milady Horákové vyšel, hojně propagován médii, ke stému výročí narození umučené političky. Nejde ale o zcela původní studii; jejím základem je deset let stará práce Zory Dvořákové Milada Horáková. V současném rozšířeném vydání autoři sestavili text, v němž je Horáková podána notně oslavně a schematicky. (Už od dětství "vstřebávala do sebe Masarykovy myšlenky" nebo "přemýšlela nad požadavkem svobody pro všechny".) Některé momenty jejího života, třeba lákání Horákové do KSČ po roce 1945, jsou naopak dokumentovány s nedbalostí skoro neodpustitelnou. Nejobjevnější částí nové studie o Miladě Horákové je tak rozsáhlý vyšetřovací protokol sepsaný s bývalou poslankyní mezi 12. listopadem 1949 a 12. lednem 1950. Zde je, realističtěji než ve studii samé, řeč o její činnosti v třetí republice a hlavně po únoru 1948, o snahách národních socialistů zachovat aspoň základy strany i po komunistickém puči a o kontaktech Horákové s Petrem Zenklem či Hubertem Ripkou dlícími v exilu. K pochopení Horákové mohou pomoci také její už jednou publikované dopisy z vězení, které v přetisku obsahuje i nová biografie. Oběť komunistické zvůle se v nich ukazuje ani ne jako bojovnice za demokracii, ale častěji jako člověk hluboce věřící a lpící na své rodině, tedy více jako žena než jako mučedník. Tento klíč k uchopení života Milady Horákové však autoři její zatím poslední biografie nenašli.
literatura
Dagmar Mocná
</TEXT>
<HEADING>
Případ Kondelík (Karolinum)
</HEADING>
<TEXT>
Významná znalkyně populární literatury Dagmar Mocná se ve své monografii s podtitulem Epizoda z estetiky každodennosti zabývá slavnou idylou Ignáta Herrmanna Otec Kondelík a ženich Vejvara. Ačkoliv to její autor naprosto neměl v úmyslu, stala se jeho nevinná a čtenářsky velmi úspěšná humoristická kniha předmětem silného zájmu mimoliterárního. Česká společnost se cítila konfrontována a s "kondelíkovštinou" se potřebovala nějak popasovat. Jsme my Češi Kondelíky? Je to dobře, nebo špatně? Jací vlastně jsme? Toto tázání po českém charakteru je podle Mocné aktuální i dnes, a proto se pustila do "rekonstrukce případu Kondelík". Autorka zevrubně zkoumá Herrmannův román a jeho literární i mimoliterární kontexty. Rozkrývá žánr idyly i to, jak jej Herrmann využívá a kde a proč žánrové hranice překračuje. Autorka se věnuje recepci díla, jeho dobovým konkretizacím a pojmenovává ty konflikty českého života literárního i národního, které nejspíš působí kontroverzní vnímání kondelíkovského životního stylu. Případ Kondelík je kniha zajímavá již svým námětem. Mocná klene svůj literárně-estetický oblouk od počátečních otázek (Jací jsme? Jací chceme být?) ke konečným možným odpovědím velice exaktně a fundovaně. Přesto je dílo srozumitelné, čtivé a značně napínavé. Čtenář se nemůže dočkat, až si toho Herrmannova Kondelíka znovu (?) pořádně přečte.
Významná znalkyně populární literatury Dagmar Mocná se ve své monografii s podtitulem Epizoda z estetiky každodennosti zabývá slavnou idylou Ignáta Herrmanna Otec Kondelík a ženich Vejvara. Ačkoliv to její autor naprosto neměl v úmyslu, stala se jeho nevinná a čtenářsky velmi úspěšná humoristická kniha předmětem silného zájmu mimoliterárního. Česká společnost se cítila konfrontována a s "kondelíkovštinou" se potřebovala nějak popasovat. Jsme my Češi Kondelíky? Je to dobře, nebo špatně? Jací vlastně jsme? Toto tázání po českém charakteru je podle Mocné aktuální i dnes, a proto se pustila do "rekonstrukce případu Kondelík". Autorka zevrubně zkoumá Herrmannův román a jeho literární i mimoliterární kontexty. Rozkrývá žánr idyly i to, jak jej Herrmann využívá a kde a proč žánrové hranice překračuje. Autorka se věnuje recepci díla, jeho dobovým konkretizacím a pojmenovává ty konflikty českého života literárního i národního, které nejspíš působí kontroverzní vnímání kondelíkovského životního stylu. Případ Kondelík je kniha zajímavá již svým námětem. Mocná klene svůj literárně-estetický oblouk od počátečních otázek (Jací jsme? Jací chceme být?) ke konečným možným odpovědím velice exaktně a fundovaně. Přesto je dílo srozumitelné, čtivé a značně napínavé. Čtenář se nemůže dočkat, až si toho Herrmannova Kondelíka znovu (?) pořádně přečte.
</TEXT>
</DOC>
<DOC>
<DOCID>LN-20020427054</DOCID>
<DOCNO>LN-20020427054</DOCNO>
<DATE>04/27/02</DATE>
<TITLE>
Sborník o katolické církvi a totalitním režimu vyvolává rozporuplné dojmy
</TITLE>
<TEXT>
Sborník Katolická církev a totalitarismus v českých zemích se snaží zmapovat jedno z "bílých míst" nedávných dějin církví a křesťanství u nás.
Sborník je sestaven z devíti studií českých autorů a jednoho překladu již publikované studie německého politologa Karla Ballestrema. Již toto jméno implikuje, že editovaný sborník není jen záležitostí historiků, a své texty zde publikovali také odborníci dalších oborů. Podle editorů samých (a nejen jich) si totiž "současný výzkum v této oblasti nelze představit bez mezioborové součinnosti" a v této práci chtěli ukázat, jak je tato součinnost přínosná.
</TEXT>
<HEADING>
Zjednodušující Sokol
</HEADING>
<TEXT>
Bez obalu je třeba říci, že právě v míře naplnění tohoto příslibu je asi základní kámen úrazu. Při plné úctě (a to zdůrazňuji) k filozofu Janu Sokolovi se čtenář i s minimální odbornou erudicí musí s rozpaky zastavit nad jeho studií Svědectví a izolace, určenou původně pro zahraničního čtenáře, ve které také bohužel zůstala řada nepřesných tvrzení a zjednodušení. Údiv vyvolá i text Ballestremův, zabývající se totalitarismem ve východní Evropě a jeho důsledky - studie sama o sobě diskutabilní skutečným rozsahem nových informací či interpretací je v každém případě mimo hlavní téma sborníku, totiž katolickou církev (ať již v českých zemích či celkově). Do určité míry platí totéž i o studii politologů Stanislava Balíka a Jana Holzera, věnované teoreticky vztahu nedemokratických režimů a této církve. Převážnou část jinak vysoce odborného a zajímavého textu věnují výkladu klasifikace totalitních a autoritářských režimů, aby následně na dvou stranách probrali vztah totalitního režimu k církvím a zbytek textu (asi šest stran) věnovali postojům autoritativních režimů k témuž. Závěr je, že v totalitních režimech dochází vždy ke konfrontaci, zatímco v autoritativních se může (ale nemusí) stát náboženství legitimizačním zdrojem a církev oporou režimu, s tím ovšem, že ne vždy natrvalo. Otázka, která je nasnadě, jak na základě těchto kritérií autoři vnímají český komunistický režim, zvláště v jeho normalizační podobě, zůstala ovšem stranou. Texty Jana Chvatíka (o perzekuci katolických duchovních na Moravě za II. světové války), Zdeňka Demela Neděle a totalita (s výhradou, že název je trochu zavádějící, neboť obsahově je omezena na období padesátých let) i některé další příspěvky jsou rozhodně podnětné ve své základní analýze, a někdy dokonce i překvapivé (např. závěr Jana Hrdiny, že dekret sv. Oficia z roku 1949 o exkomunikaci těch, kdo podporují komunismus a komunisty, je minimálně formálně stále platný). V tomto směru není třeba pochybovat o tom, že jde o přínos pro bádání o dějinách církve v konfrontaci (zvláště) s komunistickým režimem.
</TEXT>
<HEADING>
Nosná témata a okruhy problémů
</HEADING>
<TEXT>
Samostatnou kapitolou je úvodní studie Petra Fialy a Jiřího Hanuše. Na rozdíl od ostatních textů nejde o sumarizování výsledků konkrétního výzkumu, ale o snahu formulovat základní okruhy problémů, které před badateli o relaci křesťanství nacismus/komunismus v českém prostředí stojí. Text dvou skutečných odborníků stojí za přečtení a zvážení, v mnoha případech vymezili naprosto přesně nosná témata a okruhy problémů, včetně zhodnocení dosavadní úrovně bádání. Přesto se však nelze ubránit dojmu, že jejich celkové vnímání "stavu bádání" je více pesimistické, než by zasloužilo. Odkazuji v tomto kontextu na text Jana Stříbrného v jiném sborníku editovaném CDK České církevní dějiny ve druhé polovině 20. století, který je sice okrajově citován, zdá se mi však, že by zasloužil pozornost větší, neboť je ve svém tématu dost podobný a v závěrech pesimistický méně. Shrneme-li výsledný dojem, je rozporuplný. Na jedné straně nesporně přínos v případě dílčích výstupů z probíhajících výzkumů, na straně druhé rozpaky nad celkovou vyzněním sborníku, sestaveným zřejmě trochu nakvap.
Petr Fiala, Jiří Hanuš (eds.): Katolická církev a totalitarismus v českých zemích. Centrum pro studium demokracie a kultury (CDK), Brno 2001. 217 stran, doporučená cena 179 Kč, náklad neuveden.
</TEXT>
</DOC>
<DOC>
<DOCID>LN-20020427055</DOCID>
<DOCNO>LN-20020427055</DOCNO>
<DATE>04/27/02</DATE>
<TITLE>
Alain Robbe-Grillet o literatuře, o dnešních elitách, o revoluci, o sjednocené Evropě a o volbách ve Francii
</TITLE>
<TEXT>
Před dvěma dny skončil v Praze Festival spisovatelů. Tematicky se letošní již dvanáctý ročník točil kolem pojmu revoluce. Frankofonní oblast zastupoval autor nanejvýš povolaný, iniciátor revolučních změn v přístupu k literatuře, duchovní otec nového románu Alain Robbe-Grillet. Při příležitosti své pražské návštěvy poskytl LN rozhovor.
LN: Narodil jste se v době, kdy z hnutí dada vzniká surrealismus. Inspirovaly vás v době, kdy jste začal psát, na přelomu 40. a 50. let, protirománové pasáže v prvním manifestu surrealismu?
Ne, vůbec ne, znal jsem první manifest, ale měl jsem vlastní představu o psaní, a pokud byla někým ovlivněna, byli to spíše Kafka a Faulkner než Tzara nebo Breton. Mne vždy zajímá především struktura vyprávění, kterou Breton naprosto opomíjel, protože věřil v automatické psaní. Naopak u Kafky hraje struktura zásadní roli. Kafka napsal vlastně pouze dva a půl románu, protože Amerika zůstala nedokončena. Ale jeho dílo bylo zatemněno Maxem Brodem, který z něj udělal židovského spisovatele, jehož knihy jsou určeny pouze židovskému čtenáři, podobně jako výklad talmudu. Podle mého názoru tím Kafkovo dílo výrazně ochudil. Kafka přece židovský problém přesahuje, jeho dílo je absolutně moderní. Nicméně to možná není náhoda, že jde o středoevropského židovského autora.
LN: Měl jste někdy blízko k levici, nebo dokonce ke komunismu?
Ne, nikdy. Vždy jsem byl rozhodný antikomunista, jakákoli představa etatismu mi byla nesympatická. Kromě toho jsem cítil styčné body mezi stalinismem a hitlerismem. Víte, byl jsem nasazen na práci v nacistickém Německu a vzpomínám si, že v tovární hale, kde jsem pracoval, byl na trámu nad našimi hlavami vyvěšen slogan: Du bist eine Nummer und diese Nummer ist Null.
LN: Tak toho se komunisti neodvážili, ti na to šli spíše z druhé strany. Ale dnes je svět nakonec také rozdělen na elity a ty ostatní.
Jistě, ale je elita a elita. Nejsem příznivcem dnešní levice právě proto, že už nedokáže vytvářet elitu. Smýšlení mých prarodičů bylo silně levicové; oba učili na venkovské škole a měli představu, že levice má vychovávat lid k tomu, aby z něj povstala elita. To je jistě elitářství. Já jsem se jako chudý student učil řecky a latinsky, protože bylo třeba, aby vznikala nová elita. Dnes je ideologie takového Lionela Jospina naprosto nemožná. Já osobně nemohu být stoupencem levice ani pravice, i když mám přátele na obou stranách.
LN: Pravice a levice jsou dnes nicméně téměř k nerozeznání. Co si myslíte o postupu Le Pena do druhého kola prezidentských voleb?
Myslím, že Jospin si svou porážku zasloužil. Po předvolebních průzkumech, které naznačovaly pokles jeho preferencí, mu nejbližší spolupracovníci radili, aby zamířil více do středu, jenže on provedl pravý opak a zaměřil se na levicového voliče. To byla velká politická chyba, která ovšem dobře ukazuje podstatu Jospinovy politiky, která vlastně reprezentuje zastaralou podobu levice. Odmítá penzijní fondy, staví se proti důchodové reformě, chce zachovat etatický systém, který mi nahání hrůzu.
LN: Není Le Pen symbolem nástupu sil, které se budou v Evropě prosazovat stále masivněji?
Nemyslím si, že Le Pen je nebezpečný, podle mého soudu nemá žádnou politickou budoucnost. Navíc to není žádný Hitler, je to v podstatě měkký politik. Zanedlouho proběhnou parlamentní volby: Le Pena volí minimálně patnáct procent Francouzů, ale nemá žádné poslance. To komunistická strana má třicet poslanců, přestože ji volí jen asi pět procent Francouzů. V systému, který je postaven na spojenectví s dalšími stranami, je to možné. Le Pen má třikrát víc voličů, ale žádného poslance, protože jej nikdo nepodpoří. Oproti tomu komunisté mají vždy podporu socialistů. Le Pen nemůže v parlamentních volbách v žádném případě výrazně uspět.
LN: Nemáte nicméně pocit, že Evropa se opevňuje, proti východu, proti třetímu světu?
Víte, Evropa se ještě stále utváří. Když si vzpomenu na války mezi Francií a Německem, na ty opakované války, které plodily jedna druhou a vždy to skončilo špatně... První světovou válku Francie vyhrála, ale stvrdila své vítězství naprosto absurdní Versailleskou smlouvou, která ponížila Německo, rozdělila Rakousko-Uhersko a nakonec přivedla k moci Hitlera. Bylo jasné, že se musí objevit někdo takový. Ale na konci druhé světové války byla Evropa tak zničená, že se muselo zrodit něco nového. A když dnes mají Francouzi i Němci po kapsách stejné peníze, je to přece jen pokrok. Jistě, někteří jsou silnější, jiní slabší, ale ten vývoj se nedá zastavit. Francouzští vinaři jsou často proti sjednocování Evropy, ale takový postoj je velice krátkozraký. Obávají se dovozu italského a španělského vína, ale celé francouzské zemědělství je přitom postaveno na vývozu.
LN: Jenže například polští zemědělci mají také obavy z dovozu potravin a úpadku vlastní produkce.
Ovšem, to chápu, ale to je vývoj. Každý vývoj má svá úskalí, vše nové zpočátku nahání strach. Až časem se vše srovná. Je pravda, že některé změny mohou zpočátku způsobit i jisté škody. Ale když někdo protestuje proti globalizaci v levném tričku, které bylo vyrobeno v Číně, to považuji za ztrátu soudnosti. Zastavte globalizaci a ceny půjdou okamžitě nahoru. Pro mnoho lidí to bude další důvod k protestu, tentokrát proti růstu cen.
LN: Ale přece jen, nerovnoměrné rozdělení bohatství a moci je problém, který je třeba vzít v úvahu.
Jistě, ale tak tomu bylo vždycky. Kromě toho evropský kapitalismus už dávno není divokým kapitalismem a nikdy už divoký nebude, ať ve Francii vládne Chirac, nebo Jospin.
LN: Teoretické texty, sebrané v knize Za nový román, která vyšla v roce 1963, jste psal s úmyslem bránit se proti útokům kritiky a nepochopení čtenářů?
Dnes bych těm textům vyčetl, že poněkud zjednodušují. Zřejmě právě proto vešly v obecnou známost. Je třeba dávat si pozor na jednoduché myšlenky. Ale právě jednoduché myšlenky jsou účinné. Všechno bylo ovšem mnohem složitější: v jednom z těchto textů například zavrhuji metaforu jako způsob vyjádření. Ale přitom můj třetí román Žárlivost je silně metaforizován, od první do poslední stránky je to přímo festival metafor. Nový román se zrodil z nesmírně širokého myšlenkového základu, velice různorodého, ale v tomto teoretickém díle jsem potřeboval vytyčit jisté hranice, určit, po jaké cestě se chci vydat. Byla to ostatně pouze jedna z možných cest, nic víc. Ale opět: tímto způsobem ty texty nikdo nebyl ochoten číst, přestože maximálně zjednodušovaly. Byly to bojové texty, dá se říci teroristické. Vlastně jakési manifesty. Bojovnost je ostatně jedna z věcí, kterou mám rád i na surrealistických manifestech.
LN: Tyto teoretické texty ovšem dokonale doplňují vaše první tři romány.
Ano, přesně tak, ale je třeba číst i mé romány!
LN: Pozorujete vliv nového románu v dnešní francouzské literatuře?
Určitě, jen doba už není tak revoluční.
</TEXT>
<HEADING>
LN: Věříte ještě v možnost nějaké revoluce?
</HEADING>
<TEXT>
Jistě, ale rozhodně to nebude revoluce socialistická nebo něco podobného, ty doby jsou pryč. Bude to spíše revoluce uvnitř liberálního systému.
</TEXT>
<HEADING>
LN: A spíše uvnitř člověka...
</HEADING>
<TEXT>
Ano, v lidské mysli, jistě. Ale je naprosto scestná představa, že se změní lidské vášně a lidská přirozenost, což byla jedna z hlavních idejí socialistické revoluce, že bude vytvořen nový člověk. Když jsem na Slovensku točil film, ukazovali mi nové domy postavené vedle velké státní cihelny - všechny byly z kradených cihel. Albert Marenčin, s nímž jsem tehdy spolupracoval, mi neustále říkal, že to je normální, že všechno teprve přijde a že vytvořit nového člověka není jen tak. Zdá se mi, že zejména v tomto očekávání jakési přeludné skutečnosti, která nepřicházela, byl komunistický systém nutně odsouzen k zániku. Byl to dokonale virtuální svět, ovládaný představou, že vším lze plýtvat, protože to nikoho nic nestojí.
LN: Jak jste prožíval studentskou revoltu v Paříži na jaře 1968?
Od začátku jsem byl proti. Nejprve se vyhlašovaly utopické revoluční ideje, ale velice záhy se to všechno zvrhlo v ryze dělnickou a protiintelektuální záležitost. Na univerzitách se chopili moci podprůměrní studenti, kteří vše odmítali: k čemu nám je ta nesmyslná výuka, co nám chtějí vykládat stupidní profesoři a tak dále. Intelektuálně bylo celé toto hnutí velice negativní.
LN: Máte rád texty, které napsal Roland Barthes o vašich prvních románech?
Jsou skvělé, ale dokonale mé knihy deformují. Barthes neustále mluví o "nevinné literatuře", zatímco v těch románech je ukryto plno přízraků: Oidipus v Gumách, sexuální zločin ve Voyeurovi... Jako v Kafkovi, který jasným jazykem popisuje plochý a hladký svět - ale cosi je za ním, cosi je pod ním. Jeho vypravěč je pozoruhodně podezřelá osoba. Podává nám svůj příběh ve třetí osobě, a přitom máme dojem, že jde o úřední, konstatující text. První věta Procesu zní: "Patrně učinil někdo na Josefa K. křivé udání, neboť byl, aniž se dopustil něčeho zlého, jednou ráno zatčen." To je zvláštní. Kdo na něj učinil křivé udání? V následujícím textu máme přece pocit, že vypravěčem je Josef K., který jako by říkal: někdo na mě musel učinit křivé udání, protože já jsem nevinný. A právě přítomnost textu, který se tváří velmi vyrovnaně a je podáván vypravěčem, který se tváří objektivně a současně je hned v první větě prohlášen za podezřelého, naznačuje, stejně jako v mých románech, že je před námi cosi ukrýváno. Ale myslím, že Barthes si toho byl nakonec vědom, že pouze potřeboval podpořit svou teorii "nevinné literatury". Řekl bych, že i moje poslední kniha, La Reprise, je hodně kafkovská. Je v ní plno veselí, stejně jako v Kafkovi, lépe řečeno mísí se v ní víra, beznaděj, úzkost a veselí.
LN: Kdo je v literatuře vlastně voyeur? Autor pozorující svět, nebo čtenář pozorující autora, který pozoruje svět nebo sám sebe v zrcadle? I vy píšete především o sobě.
Samozřejmě. Víte, pojem vidění je do jisté míry fenomenologický. Pro Husserla je tento šálek kávy mou projekcí do tohoto šálku, která vytváří současně šálek i mne samého. Husserl to nazývá intencionalita. Sartre napsal o konceptu vědomí u Husserla: "Uvnitř vědomí není nic." Sartre i Husserl tvrdí, že máme-li vědomí, máme vždy vědomí něčeho. Tohoto šálku, této židle, tohoto pokoje. A toto vědomí, tato projekce vně mého prázdného vědomí vytváří mne samotného jakožto vědomí a současně vnější svět, který povstává pouze pod přívalem intencionality. Vidění tedy není konstatování, ale vytváření světa.
LN: Proto je ve vašich románech privilegovaným smyslem zrak, který umožňuje odvrhnout všechny předem utvářené významy a v důsledku přináší jistou svobodu.
Jistě, ale zároveň jsem vždy protestoval proti nálepce "škola pohledu", která nový román provázela. Například v Žárlivosti mají zásadní význam zvuky, kterých je tam plno. Ovšem mimo jiné i proto, že jsou postaveny do kontrastu k viděnému.
LN: Je pro vás svět místem, v němž je třeba hledat podstatu věcí?
Nemyslím si, že věci mají nějakou podstatu.
LN: Máme tedy věřit ve svět v té podobě, v níž se nám jeví?
Svět neexistuje. Vytvářejí jej až lidské bytosti, neustále a jednou provždy. Svět musí být stvořen pokaždé znovu, každou lidskou bytostí.
LN: Například skrze jazyk?
Skrze jazyk, skrze zrak, také skrze sny.
LN: Ve vašich románech se téměř vždy objevuje smrt jako jedno z ústředních témat. Věříte v reinkarnaci?
Ne. Ledaže bych byl reinkarnací Franze Kafky.
</TEXT>
</DOC>
<DOC>
<DOCID>LN-20020427056</DOCID>
<DOCNO>LN-20020427056</DOCNO>
<DATE>04/27/02</DATE>
<TITLE>
próza
</TITLE>
<HEADING>
Hafid Bouazza Abdulláhovy nohy (Labyrint)
</HEADING>
<TEXT>
Na první pohled by se mohlo zdát, že povídky z prostředí současné arabské vesnice nemají valnou šanci oslovit českého čtenáře. V příbězích mladého nizozemského autora marockého původu Hafida Bouazzy (1970) se ale dějí roztodivné věci. Z bojovníka Svaté války se vracejí domů jen chodidla, člověk se může proměnit v olivovník a mladý ženich zjistí o svatební noci, že se oženil jen s hromadou šatstva. Místní imám vyhlásí Zákon stvrzující klatbu nad lilkem a okurkami pro jejich necudný tvar, čímž umožní mladému zelináři provozovat velmi bizarní formu kuplířství. Zdejší teenageři a mladí muži, kteří jsou vesměs vypravěči jednotlivých příběhů, jsou pronásledováni pubertálními erotickými představami a své touhy uspokojují více či méně obvyklými způsoby. Útlá sbírka fantaskních povídek (v překladu Veroniky Havlíkové) je prvotinou autora, s nímž se náš čtenář dosud neměl možnost setkat. Příběhy se silným erotickým nábojem nabízejí ironický a kontroverzní pohled na vlastní etnikum. Autor se nijak nerozpakuje zesměšnit náboženské pokrytectví, dvojí morálku a groteskním způsobem zobrazuje i tradicemi potlačovanou sexualitu. Nevyhýbá se ale ani sarkasmu a pohrdání na adresu všech forem fundamentalismu. Srovnání kultury, ze které autor vzešel, s kulturou západní, ve které strávil většinu života, vyznívá nerozhodně. Bouazza ve svých povídkách dokazuje, že humor, sexualita, licoměrnost i hloupost jsou konstantami, které jsou lidem společné bez ohledu na kulturní příslušnost. Ocenění zaslouží nejen autorovo znamenitě stylizované vyprávění, ale i půvabná grafická úprava knihy s ilustracemi Michaela Rittsteina.
</TEXT>
<HEADING>
Frederick Forsyth Kvintet (Knižní klub)
</HEADING>
<TEXT>
Od chvíle, kdy před více než třiceti lety vyšel mimořádně úspěšný politický thriller Den pro šakala (česky poprvé v roce 1975), potvrdil anglický spisovatel Frederick Forsyth (1938) každým dalším dílem, že je jedním z největších žijících mistrů napínavé prózy; ve všech případech se o tom mohli přesvědčit i čeští čtenáři (připomeňme alespoň romány Žoldáci, Vyjednavač, Čtvrtý protokol, Ikona či Mistr klamu). Forsyth však také dokázal, že je i mistrem povídky - soubor jeho krátkých próz s názvem Žádné stopy vyšel česky už v roce 1988 a stejně jako ve svých románech se i tady Forsyth představil jako vynikající vypravěč a nepřekonatelný konstruktér napínavých zápletek s překvapivými pointami. To beze zbytku platí o jeho nejnovější a dlouho očekávané knížce pěti povídek Kvintet, na jejímž překladu se podíleli Richard Podaný a Gita Zbavitelová. Kniha, jež měla být původně publikována pouze na internetu, je ale kromě shora zmíněného i svědectvím o autorově poetickém duchu, poloze, která - snad až na lyrický román Pastýř - v jeho dílech nebyla doposud příliš zřetelná. Minimálně v jednom případě však zatlačila do pozadí všechny ostatní Forsythovy atributy - v nejdelší povídce souboru, nazvané Šumící vánek, romantickém příběhu o lásce bílého stopaře a šajenské dívky.
</TEXT>
<HEADING>
Philippe Raymond-Thimonga Podobenství (Dauphin)
</HEADING>
<TEXT>
Krátká próza mladého francouzského spisovatele Raymonda-Thimongy (česky vychází v překladu Jovanky Šotolové) vzbudila pozornost čtenářů i kritiky. Provokativní příběh totiž uvádí na scénu samotného Boha. Do hotelu Máj v provinčním městě vstoupí muž - Bůh? - , který se představí jako Vincent Lauze. Celé dny spí, nebere telefony, nepřeje si být rušen, občas se bezcílně prochází po okolí. Nápadně nenápadné chování začne dráždit představivost obyvatel městečka; "jeho přítomnost byla spíše snášena, než po zralém uvážení přijata, a - s výjimkou několika skeptiků nebo pár nadšenců - budila spíš řeči..." Jediný, kdo nad Vincentem Lauzem drží bez výhrad ochrannou ruku, je majitelka hotelu paní Rolandová. Před nájezdy všetečných zvědavců - ostatních hotelových hostů, policejním komisařem Ankerem, místním duchovním, ale i samotným ďáblem, který jako by byl Vincentovým dvojníkem - však svého chráněnce ubránit nemůže. Lauze, možná Bůh (autor nechává čtenáře do konce na pochybách) jim trpělivě naslouchá, nedává však rozhřešení, po nikom nic nevyžaduje, nechce jít příkladem. Lauze si ze všeho nejvíc přeje v tichosti zmizet - navždy.
</TEXT>
<HEADING>
Ian Rankin Jack na odstřel (BB art)
</HEADING>
<TEXT>
Je to policejní zátah, jakých se každoročně v Británii uskuteční stovky, možná tisíce. Poněkud puritánský edinburský vrchní superintendant Watson dostane tip na nový tajný nevěstinec a rozhodne se doupě zavřít. Rutinní akce má nepříliš vzrušivý průběh - do chvíle, než se ukáže, že mezi hosty podniku je právě Gregor Jack, nezávislý poslanec parlamentu. Reportéři, kteří se překvapivě rychle o noční akci dozvěděli, se do té chvíle chovali poněkud netypicky; znuděně postávali před domem a ožili, teprve když policie politika vyváděla. Jako by předem věděli, kdo té noci uvízne v síti, napadne kriminálního inspektora Rebuse, který se zátahu účastní. Tahle myšlenka se mu pevně usadí v hlavě a rozhodne se prověřit pár okolností; když vzápětí zmizí Jackova žena, Rebusovo zprvu nejasné tušení se změní ve vážné podezření: sympatického a vcelku oblíbeného politika se někdo snaží "odstřelit"... Ještě před dvěma lety u nás bylo jméno Iana Rankina (1960) vcelku neznámé. Počínaje rokem 2000 však vyšly česky v krátkém sledu tři jeho romány (Uzly a kříže, Hra na schovávanou, Zuby nehty) spojené postavou kriminálního inspektora Johna Rebuse, a stejného, čtenářům už důvěrně známého hrdinu má i ten nynější, který přeložily Věra Šťovíčková a Jarka Stuchlíková. České fanoušky neúplatného skotského policisty bezpochyby potěší informace, že zatím jen stahují náskok britských čtenářů - Rankinova "rebusovská" série tam totiž má už dvanáct dílů.
pro děti
</TEXT>
<HEADING>
Nataša Tanská Péťa bude koukat! (Amulet)
</HEADING>
<TEXT>
Propašovat přes hranice do Německa českého vodníka a vysadit jej v místním jezeru, dozvědět se jak je to s klonováním a vyřešit záhadu ztraceného klíče, tohle všechno stihne Jirka Křepela na prázdninovém pobytu u německého přítele svého dědečka. Jirka se prostřednictvím pana Hartla - dědečkova někdejšího spolužáka a nejlepšího kamaráda - seznámí se spletitou historií českoněmeckou, včetně odsunu-vyhnání Němců po válce. S ožehavými tématy historickými a etnickými se autorka vyrovnala nadmíru elegantně. Škoda, že to samé nelze říct o autorčině vztahu k Jirkově nové kamarádce Anneke a potažmo o v knize lehce paušalizovaných vztazích mezi kluky a holčičkami. Proč v dětském čtenáři pěstovat stereotypy? A proč terčem musí být zrovna veskrze sympatická Anneke? Dlužno dodat, že to je jediná "piha na kráse" velmi umně napsaného příběhu zkušené dětské autorky Nataši Tanské. Jirkův souboj s dvojčaty Kšilťáky a pátrání po vodníkovi s pomocí Anneke a psa Lukyho i půvabné ilustrace Kateřiny Bittmanové zaberou u většiny malých čtenářů. A Péťa? Ten bude přece koukat.
Propašovat přes hranice do Německa českého vodníka a vysadit jej v místním jezeru, dozvědět se jak je to s klonováním a vyřešit záhadu ztraceného klíče, tohle všechno stihne Jirka Křepela na prázdninovém pobytu u německého přítele svého dědečka. Jirka se prostřednictvím pana Hartla - dědečkova někdejšího spolužáka a nejlepšího kamaráda - seznámí se spletitou historií českoněmeckou, včetně odsunu-vyhnání Němců po válce. S ožehavými tématy historickými a etnickými se autorka vyrovnala nadmíru elegantně. Škoda, že to samé nelze říct o autorčině vztahu k Jirkově nové kamarádce Anneke a potažmo o v knize lehce paušalizovaných vztazích mezi kluky a holčičkami. Proč v dětském čtenáři pěstovat stereotypy? A proč terčem musí být zrovna veskrze sympatická Anneke? Dlužno dodat, že to je jediná "piha na kráse" velmi umně napsaného příběhu zkušené dětské autorky Nataši Tanské. Jirkův souboj s dvojčaty Kšilťáky a pátrání po vodníkovi s pomocí Anneke a psa Lukyho i půvabné ilustrace Kateřiny Bittmanové zaberou u většiny malých čtenářů. A Péťa? Ten bude přece koukat.
</TEXT>
</DOC>
<DOC>
<DOCID>LN-20020427057</DOCID>
<DOCNO>LN-20020427057</DOCNO>
<DATE>04/27/02</DATE>
<TITLE>
Prvotina Hany Andronikové získala cenu Magnesia Litera za objev roku
</TITLE>
<TEXT>
Literární obec má novou, na místní poměry výrazně medializovanou cenu, Magnesia Litera. Od minulé soboty jsou známi i její první laureáti. Za objev roku byla označena románová prvotina mladé rodačky ze Zlína, absolventky pražské anglistiky a bohemistiky Hany Andronikové.
"Objevena" tak byla tato próza situovaná částečně do předválečného Zlína, částečně do Indie či amerického Colorada, která se nebojí pracovat s velkými city a patosem a neomezuje se na osobní zkušenost, ale zapojuje celý kaleidoskop historických a nejen českých reálií, vlastně podruhé. Předloni Zvuk slunečních hodin uspěl v literární soutěži Knižního klubu, který vítězný rukopis záhy vydal knižně. V doslovu knihy se anglista Miroslav Jindra o své někdejší studentce vyjadřuje v superlativech: "V naší literatuře se objevil nesporný, jednoznačně perspektivní talent." Dodejme, že právem.
</TEXT>
<HEADING>
Generátor vzpomínek
</HEADING>
<TEXT>
Rámec románového děje tvoří setkání dvou českých krajanů v horském penzionu v americkém Coloradu. Dan Keppler tam přijíždí se svou rodinou oslavit Nový rok. Shodou náhod přichází na to, že majitelka penzionu, Anne Venierová, znala jeho matku. Toto zjištění spouští proud vzpomínek, které se na přeskáčku vynořují a postupně se skládají v obraz prvorepublikového Československa, válečných let a v osud celé Danovy rodiny. Příběhy, které vzpomínkami Anne a Daniela ožívají, nakonec žijí vlastním životem. Podle pravidel moderního vyprávění se zprvu jasný vypravěč (Anne nebo Dan) postupně zanořuje do textu, aby vládu nad vyprávěním převzal někdo jiný, kdo o událostech a postavách ví daleko víc, než by vůbec mohly vědět tyto vzpomínající osoby. Díky tomuto postupu se odkrývá minulost jednotlivých postav, které ji vlastně zpřítomňují samy - svými zápisky, vzpomínkami, dopisy. Tak se například součástí románu stávají i válečné zážitky Annina manžela, který je v době setkání Anne s Danem již mrtev. A díky vyprávění Anne, která s Danielovou matkou Ráchel zažila pobyt v Terezíně a později i deportaci do Osvětimi, se Daniel dozvídá o okolnostech matčiny smrti, které pro něj byly dosud zahaleny tajemstvím.
</TEXT>
<HEADING>
Láska mezi euforií a zkázou
</HEADING>
<TEXT>
Ústředním dramatickým momentem celé knihy je vztah Danových rodičů Ráchel a Tomáše - silná a vášnivá láska, která je provázena převážně závratí a euforií v období společného života v Indii, kde Tomáš Keppler, pracuje pro firmu Baťa. A která pak v čase války naopak znamená zkázu a ztrátu smyslu života pro Tomáše poté, co Ráchel zmizí z jeho života. Ráchelin otec, Ráchel, Dan i jeho vnuk milují mýty. Jejich vyprávění tvoří ostrůvky klidu, spočinutí, pospolitosti, přináší úlevu v utrpení. Jedním z hlavních protagonistů všech jejich příběhů je slunce - které se ostatně dostalo i do titulu knihy: v jedné epizodě Tomáš Keppler vyrobí sluneční hodiny, jejichž dominantu tvoří sluneční znamení jeho, Ráchelino a Danovo. Sluneční hodiny jsou symbolem lásky, rodiny, štěstí. Anne v závěru knihy o Ráchel a Tomášovi říká: Byl její sluneční orloj. A Ráchel byla slunce.
</TEXT>
<HEADING>
Nebát se velkých citů
</HEADING>
<TEXT>
Andronikova suverénně používá všechny formální vymoženosti moderního vyprávění, jako je střídání vypravěčů, časové skoky, deníkové pasáže, novinové výstřižky či dopisy. V hutném příběhu ale tyto postupy nepůsobí samoúčelně ani nejsou tematizovány, jako tomu bývá v současných postmoderních prózách. Jde jednoduše o prostředek, který slouží k výstavbě textu, tvoří pestré a proměnlivé, přitom však pevné podloží celého románového děje. Kniha je naplněná dějem, Adronikova přitom používá velmi poetický jazyk. Libuje si jednak v rozvitých neslovesných konstrukcích řazených za sebou, jednak v téměř holých větách opět asyndeticky řazených jedna za druhou. Takovéto vyjadřování působí na jedné straně velmi úsporně, je možné jím popsat události v rychlém časovém sledu, na druhé straně jsou pasáže psané touto formou často velmi obrazné, lyrické, blížící se až k básnické próze. Sávitrí. Osud. Bosé nohy, hrubá, zčernalá kůže na patách; zabodává je do slabin sotva lezoucího kostlivce. Sávitrí, opakoval jsem si v duchu. Sávitrí. Tupé drncání dřevěných kol na dlažbě. Ach, Sávitrí, moje ubohá Sávitrí. Zvuk jejího jména a dopadání klacku na vypelichanou srst, ty rány se zařezávaly do mojí dětské duše jako uzda do tlamy zchváceného zvířete. Tvář stažená vypětím a zlobou, dětská, nevinná a nádherná, znetvořená do šklebu skřeta, nelidská a šílená. Díval jsem se do ní. Sávitrí. Kouzlo jazyka této knihy nespočívá jen v syntaktických zvláštnostech textu. Je zde patrná autorčina velká slovní zásoba a jazykový cit. Text je plný vtipných a nápaditých slovních spojení, básnických přirovnání a metafor (Její hlas byl dýka, zahrada strachu.; Když šla, kypré tělo se ladně vlnilo, jako by se přelévalo z jedné nádoby do druhé, měnilo tvar a zase se vracelo zpátky do původní podoby.; Rozchechtal se. Smích jako španělská bota.) Autorka v knize zachází s velkými city, patosem. To je pole, na kterém hrozí neustálé nebezpečí, že text bude vyznívat frázovitě. Andronikova několikrát balancuje na hranici klišé, ale naštěstí tuto hranici nikdy zcela nepřekročí. To, že takto obstojí, nakonec ještě více vtahuje čtenáře do děje, upoutává pozornost, uchvacuje. V dnešní době, přející spíše banálním příběhům, v nichž se hluboké city, tragédie či lidské hrdinství raději nevystavují na odiv, je autorčina odvaha pustit se do takto vypjatého vyprávění potěšující.
</TEXT>
<HEADING>
Z Indie do terezínského gheta
</HEADING>
<TEXT>
Porušení chronologie umožňuje autorce bezprostředně konfrontovat štastné období, které Tomáš a Ráchel prožívají v Indii, s realitou koncentračního tábora, v níž se Ráchel ocitá už sama, bez svého milujícího manžela. Pro Evropana těžko akceptovatelný zmar a zánik provázející každodenní život v Indii, znovu a znovu se objevující obraz pálení mrtvých a zápalné oběti - indického pohřebního rituálu - se zrůdně a pokřiveně vrací v daleko absurdnější, zběsilejší a marnější podobě konečného řešení židovské otázky. Pestrost dojmů, barev, chutí, vůní, pocit tepla a jasu se střídá s jednotnou šedí, hrůzou, hladem a zimou.
</TEXT>
<HEADING>
Toto je fikce
</HEADING>
<TEXT>
Další vlastností románu je velmi propracovaný obraz dobového kontextu a místních reálií. Kniha obsahuje seznam literatury, kterou Andronikova použila jako zdroj informací, která je rovněž důležitým stavebním prvkem celého románu. Na začátku knihy i v jejím doslovu je upozornění, že román je fikcí a obsahuje minimum autobiografických ohlasů. Velmi detailně a citlivě propracovaný obraz dobového kontextu a místních reálií autorka "vysvětluje" připojeným seznamem literatury (o válečné historii a holocaustu, o Indii, mytologii), který není zas tak běžnou součástí beletrie. Potřeba tak jasně deklarovat distanci od "historické skutečnosti" je celkem pochopitelná vzhledem k silně autentickému vyznění celé knihy i k tomu, že se v románu občas mihnou skutečné historické figury. Čtenáře však toto vnější zdůraznění fiktivnosti příběhu znovu nutí, aby se pozastavil nad autorčinou schopností rozvíjet osudy lidí, od nichž ji dělí několik generací, a především nad její živelnou chutí vyprávět. Zvlášť po zkušenostech s většinou současných českých prozaiků, jimž imaginativní a fabulační schopnosti zoufale chybějí: mnozí z nich se ocitají v úzkých ve chvíli, kdy vyčerpají svůj autobiografický materiál. Fakt, že Hana Andronikova nepodlehla vábení do sebe zahleděných popisů a úvah, že nespoléhá jen na své vyprávěcí schopnosti a kultivovaný styl, a snaží se zachytit byť vzdálenou skutečnost s odpovědností k pravdě, dává naději, že Zvuk slunečních hodin nebude její poslední dobrou knihou.
Kniha týdne
Hana Andronikova ZVUK SLUNEČNÍCH HODIN
Vydala Euromedia Group k. s. - Knižní klub, Praha 2001, 288 stran.
</TEXT>
</DOC>
<DOC>
<DOCID>LN-20020427058</DOCID>
<DOCNO>LN-20020427058</DOCNO>
<DATE>04/27/02</DATE>
<TITLE>
Co mají společného? Avantgardní začátky za války, první profesionální angažmá v diskutovaných 50. letech, úspěchy ve filmových trhácích let 60., popularitu díky televizním inscenacím a seriálům let 70. a 80. A hlavně - herecké mistrovství, které jim nikdo, navzdory politickým souvislostem, nikdy neupíral.
</TITLE>
<TEXT>
Často se v souvislosti s herci, jejichž umění vešlo do nejširšího povědomí publika, uvažuje, co by bylo, kdyby žili v jiné zemi, v jiných podmínkách. Všichni ti Werichové, Kemrové, Voskové, Kopečtí, Menšíkové, Hrušínští a kolik bychom jich ještě napočítali, byli - v mantinelech své země - slavní. Prosadili by se i za hranicemi? Mohl by se Rudolf Hrušínský srovnávat s Jeanem Gabinem jinak než v dabingu? Mohl být Tříska Belmondem a Voska Mastroiannim? Instinktivně, většinou bez odborného školení šli za divadlem, kam je srdce a naturel táhly. Konkrétně Vlastimil Brodský: Začínal v experimentální škole E. F. Buriana. Za války hrál v malých avantgardních scénách, jako byl Větrník, Divadélko pro 99 nebo Divadlo Míly Mellanové. Těsně po válce, v letech 1946-1947, spoluzakládal slavné Divadlo satiry, poté se zase na dva roky vrátil do "Déčka" - divadla D 34 E. F. Buriana. To všechno byly scény inspirativní, líhně nápadů a talentů, sešly se v nich mimořádné osobnosti. Přesto osmadvacetiletý Brodský v roce 1948 zamířil do kamenného Divadla na Vinohradech. Právě se zbavovalo letitého "měšťáckého nánosu" (byl to ovšem měšťanský charakter divadla, který z něj dělal druhou a někdy i první hlavní pražskou scénu), přejmenovali je na Divadlo československé armády, herci měli vojenské hodnosti (Jiřina Jirásková byla nadporučíkem), dostávali velitelské důtky, soukromé záležitosti řešili na schůzích a hráli Ostrovského, Makarenka, Gorkého, Fadějeva a Pavla Kohouta... Generace herců, které si za desetiletí působení lidé zamilovali, zažila válku se všemi důsledky a mnozí její příslušníci podlehli obecné poválečné euforii. Leckteří uvěřili i iluzi "spravedlivější" budoucnosti. Když se po mnoha letech na tuto dobu a její atmosféru zavedla řeč, říkali: "Byli jsme mladí a chtěli jsme hrát." Mohli se jistě rozhodnout, že své povolání opustí, že talent nedají do služeb budovatelských agitek. Jenže - byli tu vynikající režiséři, vznikala dobrá díla a oni v nich byli dobří. Který umělec nedoufá, že jeho chvíle teprve přijde, že jeho velký kus pro něj někde někdo chystá? Herec, který nehraje, nežije, traduje se. Proto asi účinkují za všech dob a za všech režimů, proto neodolají příležitosti. Brodský zůstal vinohradské scéně věrný bezmála čtyřicet let, a i když byl od roku 1984 v důchodu, všichni jej i nadále s Vinohradským spojovali. Zahrál tam spoustu krásných rolí, prožil nejdůležitější léta, skoro se tu oženil... Kdo rozsoudí, jestli tehdy v osmačtyřicátém vkročil do správného divadla a jak by se jeho herecký, respektive lidský osud odvíjel, kdyby to budování akceptovat nemohl?
</TEXT>
<HEADING>
Silná mužská převaha
</HEADING>
<TEXT>
Jedním z výrazných společných rysů této silné generace byl úspěch v českých filmech a televizních seriálech. Z větrníkovské líhně byl kupříkladu Miloš Kopecký. Ani on neměl herecké školy, vyučil se kožešníkem. Byl inteligentní a dobře rozpoznal, co se kolem v různých dobách dělo. Ubralo to ale na hodnotě jeho Faustů, Higginsů, Harpagonů, Mackie Messerů, Baronů Prášilů či doktorů Štrosmajerů? Byl jeho sarkasmus a chytrý humor na menší úrovni? Jeho souputníkem od počátků byl Lubomír Lipský. I on je typickým představitelem herců, kteří tehdy vyrostli z ochotnických začátků. Ačkoliv nikdy herectví nestudoval, "vyhrál se" na Wildovi, Shakespearovi, Ibsenovi. Ti, kdo chodí do divadla, si jej pamatují jako roztomilého Babberleye v Charleyově tetě... K popularitě mu ovšem pomohl film (v té souvislosti i kongeniální spolupráce s bratrem - režisérem Oldřichem) a televize. Opět můžeme přemýšlet o tom, jestli by v jiných časech nenašel spravedlivější uplatnění, než byl děda Potůček nebo Hlustvisihák. Ve Větrníku i v Divadle satiry leží kořeny Miroslava Horníčka. I on celý život uplatňuje intelekt, humor, nadsázku. I když o sobě jako o herci vždycky pochyboval a považuje se spíše za autora-glosátora, publikum si jej pamatuje z filmů (Kam čert nemůže) a z televize (Byli jednou dva písaři), o pohádkách nemluvě. Možná své autorské ambice naplnil, možná se našel v televizních Hovorech H. I on by v sobě ale za jiných okolností třeba hledal další polohy. Byla to silná mužská generace a jejímu ironicko-komickému tónu dovedla sekundovat jen málokterá herečka. Patří k nim Stela Zázvorková - nepřekonatelná v Uspořené libře, kde si zahrála vedle Brodského, Wericha a Sováka. V partě byla vnímána spíš jako 'chlap', i proto se jí kolegové svěřovali s problémy více než jiným herečkám. Inteligentní, vzdělaná, z "dobré rodiny". Ve Větrníku hrála Markétku, objevila se v Sentimentální romanci a během let na sebe vzala bez reptání komediální úděl sympatických ženských při těle. Nebránila se lidové poloze a přehrála se do babiček. Je skvělá vypravěčka a prozrazuje tak, kolik jiskry v ní stále dřímá. Mohla dopadnout jinak - a bylo by to lepší? K herečkám, schopným chytré parodie, tak příznačné pro film a divadlo 60. až 80. let, patří vedle Jaroslavy Adamové, která se ve Větrníku objevila na sklonku jeho éry jako Bontempelliho Popelka, také Květa Fialová. Žena vamp, femme fatale - aristokratka. I ona však začínala rolemi typu naivní brigádnice na stavbě socialismu. Její humor, jemně cynický, rafinovaný, ale vlídný, který korespondoval i s tím, jak jej uplatňovali Brodský nebo Kopecký, režiséři využili později. Ať je jakkoli všestranná, publikum si s jejím jménem spojuje především Limonádového Joea, Fantoma Morrisvillu či Hříšné lidi města pražského. V letech 1945-1949 se na své divadelní pouti vinohradskou scénou "prošel" i Rudolf Hrušínský. Vytvořil kolem dvou set divadelních rolí, od útlého mládí jej režiséři obsazovali i do filmů. Hrál všechny typy od mladíčků přes vrahy i vyšetřovatele, od Dařbujána a Pandrholy přes Spalovače mrtvol až po typické hrabalovsko-menzelovské postavy. Jestli o někom platí, že se na něm podepsala doba, je to právě on. Stihl hodně, mohl stihnout víc. Kdyby jej nechali. O Vladimíru Menšíkovi jednou Miloš Forman prohlásil, že kdyby žil v Americe, měl by z Oscarů plot. Spontánní herec (který ovšem vystudoval JAMU) mohl jen několikrát za svou pestrou kariéru ukázat hlubší struny svého herectví - třeba v Alexandru Dumasovi starším, ve Lvu v ulicích, Ikarově pádu a Tažných ptácích, ve Zlatých úhořích... I když jej diváci milovali jako baviče a nedílnou oporu seriálů, Menšíkův výkon v charakterních rolích jim pak vyrazil dech. Co všechno ještě mohl zahrát, kdyby se nerozptyloval estrádami, můžeme se jen domýšlet. A ještě tu byl Jiří Sovák. Sarkastický glosátor, který ve svých nejlepších partech nejspíš hrál sám sebe. Ten možná ze všech nejvíc utrpěl "lidovostí" svých úkolů, jeho herecký "šuplík" režiséři jen málokdy zaměnili. A Josef Kemr, který měl rozhodně na víc než na figurky, které mu přidělovali ve filmech a v televizních inscenacích. A bylo jich víc, na které se vzpomíná bohužel většinou jen při smutných příležitostech.
Jedním z výrazných společných rysů této silné generace byl úspěch v českých filmech a televizních seriálech. Z větrníkovské líhně byl kupříkladu Miloš Kopecký. Ani on neměl herecké školy, vyučil se kožešníkem. Byl inteligentní a dobře rozpoznal, co se kolem v různých dobách dělo. Ubralo to ale na hodnotě jeho Faustů, Higginsů, Harpagonů, Mackie Messerů, Baronů Prášilů či doktorů Štrosmajerů? Byl jeho sarkasmus a chytrý humor na menší úrovni? Jeho souputníkem od počátků byl Lubomír Lipský. I on je typickým představitelem herců, kteří tehdy vyrostli z ochotnických začátků. Ačkoliv nikdy herectví nestudoval, "vyhrál se" na Wildovi, Shakespearovi, Ibsenovi. Ti, kdo chodí do divadla, si jej pamatují jako roztomilého Babberleye v Charleyově tetě... K popularitě mu ovšem pomohl film (v té souvislosti i kongeniální spolupráce s bratrem - režisérem Oldřichem) a televize. Opět můžeme přemýšlet o tom, jestli by v jiných časech nenašel spravedlivější uplatnění, než byl děda Potůček nebo Hlustvisihák. Ve Větrníku i v Divadle satiry leží kořeny Miroslava Horníčka. I on celý život uplatňuje intelekt, humor, nadsázku. I když o sobě jako o herci vždycky pochyboval a považuje se spíše za autora-glosátora, publikum si jej pamatuje z filmů (Kam čert nemůže) a z televize (Byli jednou dva písaři), o pohádkách nemluvě. Možná své autorské ambice naplnil, možná se našel v televizních Hovorech H. I on by v sobě ale za jiných okolností třeba hledal další polohy. Byla to silná mužská generace a jejímu ironicko-komickému tónu dovedla sekundovat jen málokterá herečka. Patří k nim Stela Zázvorková - nepřekonatelná v Uspořené libře, kde si zahrála vedle Brodského, Wericha a Sováka. V partě byla vnímána spíš jako 'chlap', i proto se jí kolegové svěřovali s problémy více než jiným herečkám. Inteligentní, vzdělaná, z "dobré rodiny". Ve Větrníku hrála Markétku, objevila se v Sentimentální romanci a během let na sebe vzala bez reptání komediální úděl sympatických ženských při těle. Nebránila se lidové poloze a přehrála se do babiček. Je skvělá vypravěčka a prozrazuje tak, kolik jiskry v ní stále dřímá. Mohla dopadnout jinak - a bylo by to lepší? K herečkám, schopným chytré parodie, tak příznačné pro film a divadlo 60. až 80. let, patří vedle Jaroslavy Adamové, která se ve Větrníku objevila na sklonku jeho éry jako Bontempelliho Popelka, také Květa Fialová. Žena vamp, femme fatale - aristokratka. I ona však začínala rolemi typu naivní brigádnice na stavbě socialismu. Její humor, jemně cynický, rafinovaný, ale vlídný, který korespondoval i s tím, jak jej uplatňovali Brodský nebo Kopecký, režiséři využili později. Ať je jakkoli všestranná, publikum si s jejím jménem spojuje především Limonádového Joea, Fantoma Morrisvillu či Hříšné lidi města pražského. V letech 1945-1949 se na své divadelní pouti vinohradskou scénou "prošel" i Rudolf Hrušínský. Vytvořil kolem dvou set divadelních rolí, od útlého mládí jej režiséři obsazovali i do filmů. Hrál všechny typy od mladíčků přes vrahy i vyšetřovatele, od Dařbujána a Pandrholy přes Spalovače mrtvol až po typické hrabalovsko-menzelovské postavy. Jestli o někom platí, že se na něm podepsala doba, je to právě on. Stihl hodně, mohl stihnout víc. Kdyby jej nechali. O Vladimíru Menšíkovi jednou Miloš Forman prohlásil, že kdyby žil v Americe, měl by z Oscarů plot. Spontánní herec (který ovšem vystudoval JAMU) mohl jen několikrát za svou pestrou kariéru ukázat hlubší struny svého herectví - třeba v Alexandru Dumasovi starším, ve Lvu v ulicích, Ikarově pádu a Tažných ptácích, ve Zlatých úhořích... I když jej diváci milovali jako baviče a nedílnou oporu seriálů, Menšíkův výkon v charakterních rolích jim pak vyrazil dech. Co všechno ještě mohl zahrát, kdyby se nerozptyloval estrádami, můžeme se jen domýšlet. A ještě tu byl Jiří Sovák. Sarkastický glosátor, který ve svých nejlepších partech nejspíš hrál sám sebe. Ten možná ze všech nejvíc utrpěl "lidovostí" svých úkolů, jeho herecký "šuplík" režiséři jen málokdy zaměnili. A Josef Kemr, který měl rozhodně na víc než na figurky, které mu přidělovali ve filmech a v televizních inscenacích. A bylo jich víc, na které se vzpomíná bohužel většinou jen při smutných příležitostech.
</TEXT>
</DOC>
<DOC>
<DOCID>LN-20020427059</DOCID>
<DOCNO>LN-20020427059</DOCNO>
<DATE>04/27/02</DATE>
<TITLE>
téma
</TITLE>
<TEXT>
Od doby, kdy se stal pro Čechy hvězdou, rozdal stovky rozhovorů, jejichž obsah by vydal hned na několik knih. A nudné by asi nebyly - Vlastimil Brodský se totiž nebál mluvit o ničem a otevřeně vyprávěl i o svých niterných problémech. Nikdy také nezapomněl zmínit své děti, kterým herectví rozmlouval jako nevděčné povolání. Marně. Jeho umění zdědila dcera Tereza i syn Marek. Tak se v podstatě proti jeho vůli zrodila herecká rodina Brodských.
"Maminka byla z bohatý rodiny a celý život se vzdělávala, hodně četla. Tatínek byl talentovanej, ale hercem se nestal. Tu touhu pak vlastně naplňoval skrze mne," vzpomínal v Lidových novinách Vlastimil Brodský na své rodiče. Po otci, který pracoval jako příručí, zdědil šarm, slabost pro ženy a lásku k divadlu. Po matce - dceři ředitele skláren ve Vsetíně - zase sklony k zapisování svých zážitků a zkušeností. Jen od jejích citátů pokročil ke kronikám. Odmalička měl taky vždycky nějakého psa - tvrdil, že mu vynahrazovali sourozence.
</TEXT>
<HEADING>
Hereckou hvězdou proti své vůli
</HEADING>
<TEXT>
Jediný potomek manželů Brodských se narodil 12. prosince 1920 v Hrušově u Ostravy, kde si rodina zařídila malinkou továrnu. Přesto celý život lnul k Valašsku, odkud pocházela jeho maminka, a vnímal ho jako svůj první domov. Na svět přišel, mimochodem, už šest měsíců po svatbě. Jako dítě podle vlastních vzpomínek hodně stonal, často trpěl zánětem středního ucha. Do hereckého světa se sice přímo nenarodil (asi jedinou příbuznou "z branže" byla jeho sestřenice, zpěvačka a herečka Petra Černocká), ale rozhodně ho měl v krvi. Jeho umělecká kariéra začínala u tance. V biografu si coby gymnazista zapisoval kroky svého životního vzoru - slavného tanečníka Freda Astaira. Trochu to pak zkoušel i s paletou, ale to mu prý moc nešlo. Taky byl nadějný tenista, což naopak měl zřejmě v genech. Trénoval ho jeho vlastní strýc Karel Koželuh - tehdejší slavný profesionální hráč, mistr světa. I proto byl jeden čas jazýček na vahách pro herectví a tenis vyrovnán. Pak ale Vlastimil Brodský vkročil za druhé světové války do experimentální školy E. F. Buriana, aby se zdokonalil v tanci a stepu. Právě E. F. Burian pak mohl za to, že herectví nakonec u Vlastimila Brodského vyhrálo nade vším ostatním. I když jak tvrdil, později toho litoval. "Podle mě je to nejhorší zaměstnání, jaký může bejt. Z uměleckých oborů určitě. Jako herec jste manipulovatelnej, a ta závislost je hrozně nevděčná," vysvětloval loni v létě svůj postoj k řemeslu, kterému se věnoval celý svůj život. I proto si prý nikdy nepřál, aby jeho potomci byli stejně jako on herci. Ač i oni měli každý maminku z umělecké branže. Syn Marek tanečnici a dcera Tereza herečku. Jeho život i kariéru vždycky provázely atraktivní ženy. V začátcích své kariéry se v Divadle na Vinohradech seznámil s tehdy mladinkou Jiřinou Jiráskovou, s níž hrál například roku 1954 v inscenaci Ohně na horách. Zamiloval se. Natolik, že se rozhodl oženit. V knížce Zuzany Maléřové Kolemjdoucí o svém vztahu k ženám tvrdil: "Ženy v sobě mají odmalinka mateřské city. A když mě některá z dam viděla jako ubožeňátko, tak se jí mě zželelo a vzala si mě buď za muže, nebo za milého. Ale až pak zjistily, že jsem nejen zdeformovaný zvnějšku, ale že jsem taky krásný prevít, tak zase ode mne odkvačily." Jiřině Jiráskové ale naopak "odkvačil" on. "Ano, utekl mi od oltáře s výmluvou, že mu zemřela babička. Jsem si jistá, že jeho babička dodnes žije v Argentině pod cizím jménem," vzpomínala mnohem později Jirásková. Její bývalý snoubenec ale tvrdil, že úmrtí babičky nebylo zfalšované, nýbrž pravé a že mu v období smutku připadala veselka nevhodná. Zároveň ale přiznával, že se mu to nakonec "rozleželo", protože si na manželství nepřipadal dostatečně zralý. "Upřímně řečeno, dodnes ale lituju, že jsem si tu moji milovanou Jířu nevzal," ohodnotil své rozhodnutí jako nespráné o řadu let později. Rozchody pak zažil Vlastimil Brodský ještě dva. Nebo vlastně rozvody. S Boženou Křepelkovou a Janou Brejchovou. Jeho první žena byla tanečnice a svatba s ní prý byla kromě lásky tak trochu i rozhodnutím z rozumu. Mladý herec si myslel, že rodina konečně zklidní jeho divokou krev. Nestalo se. Manželku opustil, když bylo jejich synovi Markovi tři čtvrtě roku.
</TEXT>
<HEADING>
Ženy jako posvátná oblast a elixír
</HEADING>
<TEXT>
"Prvním rozchodem jsem byl vinen spíše já, moje první žena byla skvělá ženská, i když podíl na našem rozchodu nesla možná taky. Ale míra viny, větší míra viny, byla spíše na mé straně," sebekriticky hodnotil on sám krach prvního manželského svazku. Jeho další velkou láskou a druhou oficiální ženou se stala opět kolegyně z divadla - krásná a talentovaná Jana Brejchová, pro kterou byl Brodský už třetím manželem, předtím byla provdaná za Miloše Formana. A byla o dvacet let mladší. Ostatně, Vlastimil Brodský se netajil ani tím, že ho přitahují spíše ženy mladší. "Nezblbly mě peníze ani auta, možná ženské!" přiznal slabost pro něžné pohlaví v prosinci 1999 pro LN. "To je posvátná oblast a trošku i elixír. Nechci být ve vztahu k ženám nezdvořák, ale čím je člověk starší, tím méně vyhledává své vrstevnice. Nedávno jsem potkal spolužačku - šla o berlích, bylo mi jí líto. Ale nevzbuzovala ve mně žádné erotické myšlenky. Ženské starým chlapům zazlívají, že šilhají po mladých krásných holkách, ale to mám šilhat po té spolužačce osmdesátnici, chudince zdeformované?" Svůj vztah k mladým dívkám pak na sklonku osmdesátých narozenin vyjádřil pregnantně: "Po pravdě... když jde sedmnáctka, vypnu hruď, zatáhnu břicho, ale po pár minutách modrám a jsem rád, že přešla."
</TEXT>
<HEADING>
Jablka nespadla daleko od stromu
</HEADING>
<TEXT>
Ale zpět k druhému manželství. Z toho se narodila dcera Tereza, jejíž dětství bylo ve znamení pracovní vytíženosti obou rodičů. Brali ji s sebou na plac i do divadla, o herectví toho věděla od malička dost a dost. Při rozhovoru loni v létě třeba Brodský vzpomínal, jak ji chtěli od herectví odradit tím, že jí našli malou roli v nějakém filmu - mysleli si prý, že když na vlastní kůži pozná, jaká je to vyčerpávající nuda, přestane ji to k divadlu a filmu táhnout. Jenže jablko nepadá daleko od stromu... Pak ale přišel opět rozchod, který ho podle jeho slov hodně bolel. Také proto, že mu bylo šedesát, a v takovém věku člověk prý nerad mění celou organizaci svého života. Ale zrazený se necítil. Protože, jak reagoval: "...Člověk, když uzavírá přátelství nebo vztah milostný, partnerský, má počítat s tím, že nemusí jít o věc trvalou. Je velký kumšt, aby vzniklo manželství obdařené harmonií." S Janou Brejchovou, na rozdíl třeba od Jiřiny Jiráskové, nakonec nezůstali ani přáteli. "Myslím, že ne, i když by to bylo asi rozumné," vyjádřil se. "Došel jsem k poznání, že k trvalému spojení je zapotřebí i větší míra intelektu, než byla k dispozici. Musel tedy nastat zvrat, kdy emocionální oblast převýšila všechno rozumové, ale to má na svědomí taky příroda," vzpomínal na Brejchovou. Dceru neoslovil na veřejnosti jinak než Terezka. Skoro při každém rozhovoru se o ní zmínil. I když opatrně, hovoříval i o tom, že jeho vztah k dětem procházel občas krizemi. "Myslím, že Marek nesl těžce, že jsem odešel z prvního manželství. Taky mu to začalo vadit, až když byl větší. Jako dítě to nevnímal, protože já jsem odcházel, když mu bylo tři čtvrtě roku, vzhledem k okolnostem, které se tehdy nedaly řešit jinak nebo nebyla síla řešit je jinak. Později měl Marek pocit, že nebylo správné odejít, a stal se příznivcem vztahů co nejtrvalejších, ale jenom do doby, než se sám poprvé rozvedl a potom podruhé," vysvětloval. Dál pak ospravedlňoval svá rozhodnutí vůči nim slovy: "Marek nemohl být ve vývoji nějak negativně poznamenaný. Jeho maminka byla na takové úrovni, že se dalo předpokládat, že zaručí podmínky k tomu, aby vyrůstal na základě jistých mravních a etických principů, což je nejdůležitější. U Terezky mám pocit, že jsem chyboval, protože vzhledem k tomu, že moje druhá žena i já jsme byli herecky velice exponovaní, měli jsme velikou příležitost hrát jeden film za druhým, já navíc divadlo, svěřili jsme Terezku na vychování na celých sedm let jejího života..." Ze dvou manželství měl dvě děti, obě měl stejně rád. A obě se nakonec vydaly v jeho stopách. Herecký rod Brodských tak má své pokračovatele.
(S použitím knihy Zuzany Maléřové "Kolemjdoucí." Vydalo nakladatelství X-Egem, 2000. Ve třetím vydání vychází nyní.)
</TEXT>
</DOC>
<DOC>
<DOCID>LN-20020427060</DOCID>
<DOCNO>LN-20020427060</DOCNO>
<DATE>04/27/02</DATE>
<TITLE>
Z výtržníka a rváče vyrostl ultranacionalista, který dokázal postoupit do finále francouzských prezidentských voleb
</TITLE>
<HEADING>
profil
</HEADING>
<TEXT>
Řídnoucí hříva lehce zažloutlých vlasů, záblesk skleněného oka za tlustými skly obrovských brýlí, neupřímný úsměv odhalující perfektně symetrický umělý chrup - to jsou nepřehlédnutelné atributy ultranacionalisty Jean-Marie Le Pena, který ve Francii postoupil do druhého kola prezidentských voleb.
Jeho žlučovitá kampaň, postavená na urážkách protivníků a výpadech proti přistěhovalcům a Evropské unii, jej překvapivě vynesla na výsluní francouzské politiky a zajistila mu světovou publicitu. Po několika hubených letech, provázených podmínečným vyloučením z Evropského parlamentu a mocenskými bojůvkami uvnitř vlastní strany, povstal tento doyen evropského pravicového extremismu jako bájný fénix. Le Penův recept na uzdravení "dekadentní" Francie je jednoduchý: zastavit proud přistěhovalců, vyhostit veškeré nelegální uprchlíky, zbavit cizince všech sociálních výhod, vystoupit z Evropské unie, uzavřít hranice země a navrátit jí původní měnu. Prezidentský kandidát se holedbá, že by jedním tahem dokázal Francii zbavit chronického problému nezaměstnanosti: prostě by vyhostil veškeré přistěhovalce, ať legální či nelegální, a jejich pracovní místa by přidělil "opravdovým" Francouzům. Ti by svou "opravdovost" museli prokázat nejen francouzským rodným listem, ale i francouzskými předky. Těm, kteří by se nekvalifikovali, je prý ochoten na vlastní náklady koupit lodní lístek.
</TEXT>
<HEADING>
Do voleb ještě krásnější!
</HEADING>
<TEXT>
Letošní volby představují zatím nejúspěšnější Le Penův tah na prezidentské křeslo, o jehož dobytí se pokusil již dvakrát. Navenek by se mohlo nezasvěcenému pozorovateli zdát, že s přibývajícími lety se starý rasista umírnil: již netrvá na dřívějším prohlášení o nerovnosti ras "některé rasy jsou si rovnější než jiné" - a namísto "arabské invaze" hovoří jen o "velmi nadměrném počtu cizinců". Jedná se však o kosmetické změny: Le Pen se za léta strávená v politice prostě poučil o důležitosti mediální prezentace, aniž by sebeméně změnil svá ultrapravičácká přesvědčení. Do letošních voleb vyrazil čtyřiasedmdesátiletý veterán o pár kilogramů lehčí, se sladkým úsměvem na tenkých rtech, které ovšem tu a tam nevydrží napětí situace a stáhnou se do hořkého úšklebku. Ani elegantní obleky s ladícími kravatami a kapesníčky nedokážou zakrýt fyzickou brutalitu jeho gest a výrazů v momentě, kdy se setká s odporem. Jeho volební program ostatně hovoří sám za sebe. Podle Le Penovy webové stránky by v případě svého zvolení okamžitě postavil umělé přerušení těhotenství a registrovaná partnerství homosexuálních párů mimo zákon. Namísto nich by investoval do podpory tradiční rodiny a ženám, které by se rozhodly zůstat doma s dětmi, by vyplácel zvláštní apanáž. Poté by jako prezident provždy skoncoval s přistěhovalci: ilegální uprchlíky by bez cavyků deportoval. Kromě toho by zrušil dvojí národnost, jejíchž výhod nyní požívá většina přistěhovalců ze severoafrických států jako je Tunisko, Alžír a Maroko. Ty z "nežádoucích elementů", které by přesto odmítly Francii opustit, by již neměly přístup k sociálním výhodám "pravých" Francouzů. Ve školách by zas studenti museli navštěvovat hodiny morální výchovy (vedené pouze rodilými Francouzy) a povinně by se zúčastňovali národních oslav. Jarmulky a tradiční islámské šátky by Le Pen školákům přísně zakázal. A nakonec to nejdůležitější: v případě zvolení by nechal okamžitě zvýšit vězeňskou kapacitu o 200 tisíc lůžek a podstatně by zvýšil pravomoci policie. Kdo je vlastně muž, který před patnácti lety proslul tím, že během televizní debaty nazval nacistické plynové komory "pouhým historickým detailem 2. světové války"? Jean-Marie Le Pen se narodil 20. června 1928 v bretaňském městečku La Trinité - - sur-Mer v rodině rybáře. Vzhledem k tomu, že byl během 2. světové války ještě příliš mlád na boj, pomáhal živit rodinu jako rybář a později horník. Rok poté, co jeho otec zemřel na moři při nárazu na německou minu, vyloučili patnáctiletého mladíka zJezuitské koleje pro výtržnictví.
</TEXT>
<HEADING>
Obávaný rváč se skleněným okem
</HEADING>
<TEXT>
K politice přičichl během právnických studií na pařížské univerzitě koncem 40. a začátkem 50. let. Stal se prezidentem pravicové studentské skupiny a brzy proslul nejen coby zanícený antikomunista, ale i obávaný rváč. Při jedné z pouličních bitek přišel o oko a řadu let přes něj nosil černou pásku, která jen přispěla k jeho pirátskému vzezření. Brzy poté vstoupil mladý radikál do armády s úmyslem stát se parašutistou a odjet do Vietnamu. Tam se ale dostal příliš pozdě: několik dnů před jeho příjezdem byli Francouzi poraženi v rozhodující bitvě u Dien Bien Phu. Zklamání si vynahradil až o pár let později během války v Alžírsku. Mezitím se však vrátil do Paříže, kde se v roce 1956 stal členem strany neofašisty Pierra Poujada. Nedlouho poté se v pouhých 27 letech stal nejmladším členem francouzského parlamentu, kde zastupoval bretaňské město Rennes. Válka v Alžíru, jíž se mladý Le Pen zúčastnil jako parašutista francouzské armády, v něm zanechala hořkost, kterou mnoho pozorovatelů považuje za počátek jeho nenávisti k Arabům. Le Pen byl hořce zklamán kapitulací tehdejšího francouzského prezidenta Charlese de Gaulla a vyhlášením alžírské nezávislosti. Vehementně hájil práva francouzských kolonizátorů, tzv. "černých nohou" (pieds noires), kteří dodnes patří k jeho nejvěrnějším voličům. V roce 1960 byl spolu s dalšími politickými extremisty zatčen policií i přes hrozby, že pokud některý z policistů vkročí do jeho bytu, bude bez váhání střílet. Nakonec se podařilo jej zneškodnit a po několikahodinovém výslechu byl propuštěn. V průběhu 60. let udržoval Le Pen úzké kontakty s tajnou ultranacionalistickou armádou OAS sdružující bývalé francouzské veterány alžírského konfliktu. Jeho momet přišel až v roce 1972, kdy založil svou nynější ultrapravicovou politickou stranu Národní fronta. O dva roky později kandidoval poprvé na prezidenta, ovšem s minimálním úspěchem. Obdržel tenkrát méně než jedno procento hlasů. Jeho kariéra se odrazila ode dna až v roce 1977, když mu bohatý průmyslník, obdivující jeho politiku, nečekaně odkázal značné bohatství: díky němu získal Le Pen zámek v městečku Saint Cloud nedaleko Paříže a kapitál ke skutečné politické kampani ve velkém stylu. Mezitím se stihl oženit s oslnivou blondýnou, jejíž přítomnost podpořila image tvrdého hocha a lamače ženských srdcí, po němž Le Pen odjakživa prahnul. Jeho druhý nájezd na prezidentské křeslo v roce 1988 byl již daleko úspěšnější. Le Pen tehdy získal podporu 14 procent, což mu sice nestačilo na získání postu hlavy státu, ale pomohlo postupu několika poslanců Národní fronty do Evropského parlamentu. On sám je poslancem EP dodnes i přes to, že Evropskou unii odmítá a propaguje její zrušení nebo alespoň zrušení členství pro Francii.
</TEXT>
<HEADING>
Slovní hříčky o nacistických spalovnách
</HEADING>
<TEXT>
V Evropě proslul zejména nenávistnými komentáři na adresu cizinců, židů, homosexuálů a HIV pozitivních. V roce 1988 mu například byla udělena pokuta 10 tisíc franků za veřejnou urážku poté, co bývalého ministra veřejných věcí Michela Durafoura nazval "Durafour-krematorium". Jednalo se o nevkusnou slovní hříčku narážející na nacistické spalovny, neboť "four" ve francouzštině znamená "pec" a Durafour byl židovského původu. O dva roky později zase prohlásil, že francouzská společnost trpí "politickým AIDSem vyznačujícím se Aférami, Imigrací, Drogami a Socialismem." Na podobné excesy má Le Pen pádnou odpověď: deportace, vězení a obnovení trestu smrti. Popravit by nechal nejen vrahy, ale také násilníky a překupníky drog. HIV pozitivní jedince by zas nejraději izoloval na odlehlém místě, neboť "nákazu rozšiřují dechem, slinami a jakýmkoliv kontaktem. Jedná se o druh malomocenství." Obvinění z rasismu Le Pen vehementně odmítá, jeho argumenty občas sklouznou do komična. "Podívejte se kolem sebe," řekl nedávno televiznímu štábu, který jej přijel nafilmovat na jeho panství. "Co vidíte? Černého zahradníka. Černou služebnou. Černou uklízečku. Kdybyste si zašli do kuchyně, našli byste tam černou kuchařku. Tak co mám udělat, abych přestal být rasistou? To si mám jednu z nich vzít za manželku nebo co?"
</TEXT>
<HEADING>
Národní socialismus se vším všudy
</HEADING>
<TEXT>
Černý je i pár ohromných dobrmanů, kteří střeží masívní železná vrata jeho zámku. S těmi se, na rozdíl od svých sloužících, nechává Le Pen s oblibou fotografovat. Jeho bývalá manželka, která se s ním v roce 1985 nechala rozvést, tvrdí, že Le Penovo zapálení pro katolickou víru je pózou. "Pokud je mi známo, nikdy v Boha nevěřil," prohlásila během nedávného televizního rozhovoru. Když se jí reportér dotázal, co by dělala v případě, že by byl její exmanžel zvolen prezidentem, neubránila se smíchu. "No, to už by mi asi zbývalo jen emigrovat," prohlásila sardonicky. Možnost, že by Le Pen v druhém kole voleb porazil Jacquese Chiraka, je naprosto mizivá. Přesto postup tohoto pravicového extremisty do druhého kola prezidentských voleb vysílá znepokojivý signál. V těchto volbách se mu podařilo sjednotit nespokojené nižší sociální vrstvy zprava i zleva. Podle analytiků podpořilo Le Pena mnoho bývalých voličů Komunistické strany, jejíž kandidát utrpěl v těchto volbách zdrcující porážku. Sám Le Pen ale odmítá stranické škatulkování tvrdíc, že jeho stranu nelze jen tak zařadit do politického spektra. "Politicky jsem spíše napravo, ale sociálně zas nalevo," říká. Tato kombinace tu už ale byla, tvrdí Philippe Morillon, francouzský generál známý z bosenské války a suše dodává: "To je dosti přesná definice národního socialismu, se vším, co to obnáší."
Černý je i pár ohromných dobrmanů, kteří střeží masívní železná vrata jeho zámku. S těmi se, na rozdíl od svých sloužících, nechává Le Pen s oblibou fotografovat. Jeho bývalá manželka, která se s ním v roce 1985 nechala rozvést, tvrdí, že Le Penovo zapálení pro katolickou víru je pózou. "Pokud je mi známo, nikdy v Boha nevěřil," prohlásila během nedávného televizního rozhovoru. Když se jí reportér dotázal, co by dělala v případě, že by byl její exmanžel zvolen prezidentem, neubránila se smíchu. "No, to už by mi asi zbývalo jen emigrovat," prohlásila sardonicky. Možnost, že by Le Pen v druhém kole voleb porazil Jacquese Chiraka, je naprosto mizivá. Přesto postup tohoto pravicového extremisty do druhého kola prezidentských voleb vysílá znepokojivý signál. V těchto volbách se mu podařilo sjednotit nespokojené nižší sociální vrstvy zprava i zleva. Podle analytiků podpořilo Le Pena mnoho bývalých voličů Komunistické strany, jejíž kandidát utrpěl v těchto volbách zdrcující porážku. Sám Le Pen ale odmítá stranické škatulkování tvrdíc, že jeho stranu nelze jen tak zařadit do politického spektra. "Politicky jsem spíše napravo, ale sociálně zas nalevo," říká. Tato kombinace tu už ale byla, tvrdí Philippe Morillon, francouzský generál známý z bosenské války a suše dodává: "To je dosti přesná definice národního socialismu, se vším, co to obnáší."
</TEXT>
</DOC>
<DOC>
<DOCID>LN-20020427061</DOCID>
<DOCNO>LN-20020427061</DOCNO>
<DATE>04/27/02</DATE>
<TITLE>
Proč ne? Nebyl bych tam jedinej kretén. Ivan Martin Jirous, otec českého undergroundu, kandidující za Balbínovu poetickou stranu, na otázku, zda si dovede sám sebe představit ve sněmovně
</TITLE>
<TEXT>
Neúčastnil jsem se rozhodování o tom, zda striptéra na akci naší strany pozvat. Ale třeba je i toto způsob, jak upoutat pozornost občanek, které se potom spíše zamyslí nad tím, co pro ně ČSSD může udělat. Vicepremiér Jan Kavan kzařazení striptéra Leona do předvolební kampaně ČSSD
Své zásady bych neměnil. Často ten, kdo ve straně byl, trpěl více než ten, kdo v ní nebyl. Myslím si, že se nemusím nikomu omlouvat. Slovenský prezident Rudolf Schuster ve vzpomínce na svou dráhu vysokého komunistického funkcionáře
To jsou ty mý typický průsery. Já se vždycky s někým skamarádím a oni ho zavřou. Bavič Luděk Sobota o svém přátelství s Vladimírem Stehlíkem a Ivanem Jonákem
Nikomu nevnucuji své subjektivní mínění, byť podložené dlouholetými zkušenostmi, že nejpitomějším tvorem na zeměkouli je současný český novinář. Miloš Zeman ve svém rozloučení s Poslaneckou sněmovnou
České zdravotnictví vypadá přesně tak jako jeho ministr. Stínový ministr zdravotnictví ODS Miroslav Macek o resortu, který možná zdědí
My jsme s ČSSD nevládli. Ví to každé dítě, neví to jen pár zaprodaných redaktorů České televize. Václav Klaus v obhajobě opoziční smlouvy
</TEXT>
</DOC>
<DOC>
<DOCID>LN-20020427062</DOCID>
<DOCNO>LN-20020427062</DOCNO>
<DATE>04/27/02</DATE>
<TITLE>
Na půdě parlamentu měla ve čtvrtek večer premiéru výstava karikatur českých politiků od Štěpána Mareše
</TITLE>
<HEADING>
reportáž
</HEADING>
<TEXT>
Je čtvrtek, krátce po osmnácté hodině, a v prostorách, kde se scházejí nejvýznamnější představitelé země, se neděje nic zvláštního. Až na to, že tu má vernisáž výstava autora kreslených komiksů Zelený Raoul a Dlouhý nos Štěpána Mareše. Ačkoli mají poslanci ještě hodinu diskutovat na schůzi, lavice jednacího sálu jsou prakticky prázdné.
Přímo před vchodem do sálu ladí Petr Čtvrtníček elektrickou kytaru. Václav Klaus si prohlíží obrázek Klause. Tak, jak jej namaloval tvůrce komiksu Zelený Raoul z Reflexu či Dlouhého nosu vycházejícího denně v LN Štěpán Mareš. Za chvíli bude Klaus prvním, kdo promluví u příležitosti zahájení výstavy Marešových obrázků na půdě parlamentu. Malíř si sice původně přál, aby výstavu zahájil jeho "oblíbenec" Karel Březina, ale ten nedorazil. "Škoda, asi musí venčit psa," komentuje s úsměvem Mareš. Ačkoli bude za pár minut ve foyer úplně plno, nyní tam postávají pouze technici, pár úředníků a telefonující ministr Grégr. O karikaturách zprvu hovořit nechce. Když se ale vidí na obrázku s bublinou a větami o "starém volovi", nakonec Marešovy výtvory přece jen "suše" komentuje: "Já to nechám na posouzení, jaké jsou výsledky mé práce. A bylo by dobře, kdyby si ten autor přečetl svazky NO, kdy jsem byl sledován jako nepřátelská osoba. Pak by tam možná takové zhovadilosti nemaloval," říká. "Jinak mě ten autor nemůže urazit. A namaloval mě docela hezky. Pozdravujte ho," dodává vzápětí a odchází.
</TEXT>
<HEADING>
Kučera: Ransdorfa bych nemaloval kvůli křivé hubě
</HEADING>
<TEXT>
Sál se ale postupně plní. Čím dál častěji se ozývá smích. Baví se i poslanec ČSSD Miroslav Kučera, jehož Mareš nakreslil s Karlem Březinou ve svém - kvůli žalobě a prohranému soudu - nejznámějším díle Zeleného Raoula. Na výstavě ale jeho portrét chybí. "Bohužel. Já jsem se dostal panu Marešovi do pera v situaci, která mě trošku rmoutí, ale protože jsem byl nad věcí, tak jsem to nechtěl řešit jako pan ministr Březina. Ten obrázek, kde souložím, mě ale urazil a trochu se dotkl i mé rodiny, protože tam ta míra vkusu asi nebyla nejlepší," podotýká Kučera, jenž "proslul" cenzurováním hudebních textů za komunistické éry. Jinak se mu ale malířovy výtvory líbí. Marešovi by však přesto leccos vytkl, kdyby prý s ním měl možnost hovořit. Krátce poté Kučera malíři vysvětluje: "Některé věci bych nemaloval. Pan Randsdorf má křivou hubu, ale já bych to nikdy nezesměšňoval. To je příroda. A ten pan ministr Fišer - to bych taky nemaloval. (Na obrázku je ministr zdravotnictví u zubaře a vystavuje svůj chrup, namalovaný téměř jako koňský, doplněný popiskem Tady už pomůže jen držet hubu - pozn. red.) Vždycky bych zvažoval, kde je ta hranice, kam ještě ano a kam už ne. Kdyby bylo na mně, tak tohle bych ke zveřejnění nedoporučil.
</TEXT>
<HEADING>
A co Jan Tleskač?
</HEADING>
<TEXT>
Tou dobou už ve foyer panuje čilý ruch. Politici, novináři a další hosté diskutují o politické satiře. Například Václav Klaus něco řeší s ministrem kultury Pavlem Dostálem, vedle nich si povídají staří známí - členové mediální komise Ivan Langer a Kateřina Dostálová s Janou Bobošíkovou a Věrou Valterovou, exhodačovskými špičkami ČT v době televizní krize. Kolem nich prochází současný šéf ČT Jiří Balvín a ředitel zpravodajství Zbyněk Honys. Petr Čtvrtníček cosi balí do jakoby špinavého plátna. Po chvíli se ukáže, že jde o "kostru Jana Tleskače" zabalenou v "turínském plátně". Na rozdíl od slavné křesťanské ikony však na plátně s obtiskem člověka cosi přebývá - ohromné mužské přirození. Čtvrtníčkovi prostě není nic svaté... Na začátku hovoří Klaus, pak Mareš. "A budu volit tu stranu...," říká malíř a Klaus teatrálně zvedá obočí, "jejíž představitelé jsou nejhnusnější a budou se mi dobře malovat," pokračuje malíř a obočí předsedy ODS zase klesá na své obvyklé místo.
</TEXT>
<HEADING>
Klaus: Nejlepší je Miloš Zeman
</HEADING>
<TEXT>
Hlavní atrakcí je ale Čtvrtníček, který k mikrofonu přichází s "Tleskačem" v náručí. "Všimněte si, že pan Klaus několikrát použil slovo autor. Takže on teď už nedělá reklamu lyžím Wölkl, ale stejnojmenným bicyklům," rýpe do předsedy ODS hned na začátku. Jeho projev je typicky "čtvrtníčkovský" - vtipný, břitký, úderný. Celý výstup pak komik končí nekonečně dlouhou hrou na elektrickou kytaru. Všichni se usmívají. Jen občas je u některých - třeba zrovna u Klause - vidět, jak moc složité je "povinný" úsměv udržet. "Já jsem byl jeden z iniciátorů téhle myšlenky, takže mě se to nemůže nelíbit," tvrdí Klaus po chvíli. I když se v Marešových komiksech občas vidí? "Samozřejmě. Já jsem Zeleného Raoula sledoval celá léta rád a usmíval jsem se nad tím. Loni jsem dokonce dostal jeden obrázek k narozeninám, takže ho mám doma vyvěšený," dodává. Podobně hovoří i další přítomní politici. A koho podle nich Mareš kreslí nejlépe? "No, nejlepší je vidět karikaturu svého šéfa. Myslím Miloše Zemana," vyslovuje nejčastější názor ministr dopravy Jaromír Schling. Předseda ODS s ním vzácně souhlasí: "Já si myslím, že vděčnější než kdokoliv jiný je určitě Zeman."
Hlavní atrakcí je ale Čtvrtníček, který k mikrofonu přichází s "Tleskačem" v náručí. "Všimněte si, že pan Klaus několikrát použil slovo autor. Takže on teď už nedělá reklamu lyžím Wölkl, ale stejnojmenným bicyklům," rýpe do předsedy ODS hned na začátku. Jeho projev je typicky "čtvrtníčkovský" - vtipný, břitký, úderný. Celý výstup pak komik končí nekonečně dlouhou hrou na elektrickou kytaru. Všichni se usmívají. Jen občas je u některých - třeba zrovna u Klause - vidět, jak moc složité je "povinný" úsměv udržet. "Já jsem byl jeden z iniciátorů téhle myšlenky, takže mě se to nemůže nelíbit," tvrdí Klaus po chvíli. I když se v Marešových komiksech občas vidí? "Samozřejmě. Já jsem Zeleného Raoula sledoval celá léta rád a usmíval jsem se nad tím. Loni jsem dokonce dostal jeden obrázek k narozeninám, takže ho mám doma vyvěšený," dodává. Podobně hovoří i další přítomní politici. A koho podle nich Mareš kreslí nejlépe? "No, nejlepší je vidět karikaturu svého šéfa. Myslím Miloše Zemana," vyslovuje nejčastější názor ministr dopravy Jaromír Schling. Předseda ODS s ním vzácně souhlasí: "Já si myslím, že vděčnější než kdokoliv jiný je určitě Zeman."
</TEXT>
</DOC>
<DOC>
<DOCID>LN-20020427063</DOCID>
<DOCNO>LN-20020427063</DOCNO>
<DATE>04/27/02</DATE>
<TITLE>
Devětadvacetiletý Štěpán Mareš se proslavil díky komiksu Zelený Raoul, který kreslí už více než šest let, a současnou soudní pří s ministrem Karlem Březinou. Nejraději prý maluje politiky, kteří jsou "dostatečně hnusní".
</TITLE>
<TEXT>
LN: Dostat politikům jejich zesměšňující karikatury přímo do parlamentu... Kdo na to přišel?
Jedu si jednou tak autem a zničehonic mi volá nějaký Dostál. Říkám: Dostál, Dostál, neznám. A na druhém konci se ozvalo: No, ministr kultury Dostál. Tak to už jsem vážně musel zastavit. On mi udělal tuhle nabídku a já to s nadšením vzal. Později jsem chtěl vycouvat, protože se bojím, aby si lidé nemysleli, že se s politiky bratříčkuju, ale nakonec to prostě takhle dopadlo.
</TEXT>
<HEADING>
LN: A bratříčkujete?
</HEADING>
<TEXT>
Nee! Mně jsou všichni politici úplně ukradení. Mě zajímají jenom do té míry, že se jimi živím. On to je trošku paradox, ale je to tak.
</TEXT>
<HEADING>
LN: Pravda, s Karlem Březinou určitě kamarádi nejste...
</HEADING>
<TEXT>
To ne, ale pozvali jsme ho. Dokonce jsme si říkali, že by to mohl i zahájit. Byl by frajer, kdyby to dokázal. Ale nepřišel.
</TEXT>
<HEADING>
LN: Mluvíte spolu aspoň u soudu?
</HEADING>
<TEXT>
Vůbec. Míjíme se ve dveřích o pár centimetrů, ale je to stejné, jako by vedle vás byl vzduch. Jako když míjíte nikoho.
LN: Nechci se ptát, koho budete volit, ale je nějaký politik, se kterým byste šel na pivo?
Volit? Každého, kdo je aspoň trochu hnusný. To se pak krásně maluje. Mám několik favoritů.
LN: A to pivo?
Šel bych klidně se všemi, ale rozhodně by to nebyl žádný komunista.
LN: Nemrzí vás, že z politiky odchází Miloš Zeman?
Strašně. To je tak krásnej člověk. A upřímnej, hodnej, milej. (Smích) Já si vůbec nedovedu představit toho suchara Špidlu na jeho místě. Nebo třeba Klause. Zeman je premiér-buran a to je mi na něm hrozně sympatický. Chystám pro něj dokonce osobní kampaň. Měla by se jmenovat Prosím, zůstaňte!
LN: Co kdyby vás někdo namaloval stejně jako vy Březinu?
Tak to jedině uvítám. I ta nejhorší reklama, jako třeba soulož s poslankyní Volfovou, je skvělou propagací. Březina to asi nechápe. Navíc by jako politik měl se svojí karikaturou v novinách počítat. To k tomu prostě patří. Zase si může vozit zadek ve vládním autě.
</TEXT>
</DOC>
<DOC>
<DOCID>LN-20020427064</DOCID>
<DOCNO>LN-20020427064</DOCNO>
<DATE>04/27/02</DATE>
<TITLE>
Vědci namíchali elixír lásky * Ženy, které jej používaly, zaznamenaly větší zájem mužů
</TITLE>
<TEXT>
Být středem mužské pozornosti. Tak vypadá tajný sen většiny žen. Odborníci zkoumali chemickou látku, jež by jim mohla toto přání splnit.
Krása, výřečnost, osobitý šarm. To jsou zbraně, které používají ženy při vábení partnera. Podle sexuologů je výběr vhodného protějšku podvědomě podřízen především potřebě zplodit potomky. Podle nové studie amerických psycholožek dovedou partnera přilákat také "kouzla" chemiků. Ženy používající parfém s příměsí feromonů snadněji upoutají pozornost mužů. K tomuto závěru dospěly Norma McCoyová a Lisa Pitinoová ze Státní univerzity v San Francisku. Výsledky pokusu zveřejnil nedávno odborný časopis Physiology and Behaviour.
</TEXT>
<HEADING>
Veďte si deníček
</HEADING>
<TEXT>
Výzkumu se zúčastnilo 36 svobodných žen ve věku od 19 do 48 let. Během sledované doby neměly dobrovolnice stálého partnera, a ani nepoužívaly hormonální antikoncepci. Účastnice pokusu musely čtrnáct dní pravidelně zaznamenávat své kontakty s muži. Ženy si do "deníčku" zapisovaly nejen počet schůzek, polibků a pohlavních styků, ale i zdánlivé drobnosti, jako například navázání prvního kontaktu či flirtování s objektem zájmu. Po dvou týdnech pečlivého zaznamenávání obdržely účastnice pokusu lahvičku s chemickou látkou obsahující feromony. Kapku této substance každý den přidaly ke svému běžnému parfému.
</TEXT>
<HEADING>
Aby nevábilo pouze sebevědomí...
</HEADING>
<TEXT>
Stanou se ženy díky feromonům atraktivnější? Dobrovolnice pokračovaly v zaznamenávání svých kontaktů s muži i po nasazení "feromonové vábničky". Porovnáním zápisků v denících chtěly psycholožky McCoyová a Pitinoová dokázat, že feromony mohou muže opravdu přilákat. Ženy, které věří zázračným účinkům substance, nebudou v přítomnosti mužů nervózní a chovají se přirozeněji. Muže pak přilákají spíše svým vystupováním než pomocí feromonů, uvažovaly výzkumnice před zahájením experimentu. Aby vyvrátily podobné pochybnosti, daly polovině dobrovolnic pouhé placebo, tedy naprosto neškodnou, neúčinnou tekutinu. Všechny účastnice pokusu si však myslely, že obdržely chemickou látku, která jim pomůže přivábit partnera. Odbornice zkoumaly záznamy v denících dobrovolnic a zjistily pozoruhodnou souvislost. Pokud ženy začaly do parfému přidávat kapku feromonové směsi, vzrostlo množství jejich kontaktů s muži o neuvěřitelných 74 procent. Zájem mužů o ženy používající placebo se zvýšil jen o 23 procent. Americké psycholožky tedy prokázaly, že feromonové "vábničky" mohou opravdu účinkovat.
</TEXT>
<HEADING>
Jak funguje přísada do parfému
</HEADING>
<TEXT>
Pomocí feromonů se dorozumívají jedinci téhož druhu. Při komunikaci je používá většina živočichů, včetně člověka. Lidé patrně zachytí feromony vomeronasálním orgánem, zvláštním druhem čichu. Vjem se po té zpracuje v přídatném čichovém laloku. Pak prostřednictvím částí mozku, hypotalamu a hypofýzy, působí na žlázy s vnitřní sekrecí, které vylučují do těla příslušné hormony a ovlivňují chování člověka. "Feromony hrají významnou roli při hledání partnera. Přestože zrakové podněty jsou pro člověka důležitější, nesmíme na čich zapomínat," říká docent PhDr. Petr Weiss, PhD., psycholog Sexuologického ústavu Univerzity Karlovy. Vědcům se již podařilo podrobně zmapovat fungování feromonů například u hmyzu, kde mají často nezastupitelnou úlohu při výběru partnera. "U savců tyto látky spíše informují o fázi reprodukčního cyklu nebo například o hierarchickém postavení ve skupině," vysvětluje docent RNDr. Jan Žďárek z Ústavu organické chemie a biochemie Akademie věd ČR.
</TEXT>
<HEADING>
Tajemná substance
</HEADING>
<TEXT>
Dlouho panoval názor, že chemické podněty pozbyly u člověka význam. Moderní lidé totiž aktivně potlačují vlastní čichové signály rozmanitými deodoranty či je nahrazují umělými parfémy. Díky výzkumům, které prováděla v 70. letech americká badatelka Martha McClintocková, víme, že i člověk je závislý na vnitrodruhových chemických prostředcích dorozumívání, tedy na feromonech. Psycholožka prokázala, že sjednocení menstruačních cyklů společně bydlících či pracujících žen způsobují právě feromony. Při svém výzkumu týkajícím se "feromonové vábničky" použily Norma McCoyová a Lisa Pitinoová syntetickou látku s obchodním názvem Athena Pheromone 10:13. Tuto substanci vytvořil Athena institute sídlící v městečku Chester Springs v Pensylvánii. Její složení je obchodním tajemstvím, a proto ho odborníci odmítají zveřejnit. Institut založila bioložka Winnifred Cutlerová, která se zabývá zkoumáním steroidních látek - androstenů v mužském potu. Zjistila, že tyto feromony mohou ovlivňovat fyziologii rozmnožování u žen. Častý kontakt s mužem má pozitivní vliv na ženinu plodnost. To je závěr, ke kterému doktorka Cutlerová došla. Vlivem feromonů obsažených v mužském potu u většiny žen vymizí nepravidelnosti v délce menstruačního cyklu, častá příčina neplodnosti. Doktorka Winnifred Cutlerová již v minulosti spolupracovala s Normou McCoyovou. Obě odbornice však veřejnost ujišťují, že jejich dřívější pracovní vztahy nemohly ovlivnit výsledek studie. Pochybnosti o důvěryhodnosti výzkumu se přesto objevují. Závěry pokusu, které látku Athena Pheromone 10:13 označují jako "vábničku" lákající muže, by totiž samozřejmě mohly v budoucnu zvýšit prodejnost této substance. Někteří vědci zůstávají k výsledkům studie skeptičtí. "O této zázračné chemikálii si myslím své," řekl časopisu New Scientist George Preti z Monell Chemical Senses Center v Philadelphii. Vědec ale nechce posuzovat výsledky pokusu, protože nezná složení látky, která byla použita.
</TEXT>
<HEADING>
Přilákají a omámí muže?
</HEADING>
<TEXT>
George Preti se podobně jako doktorka Cutlerová zabývá zkoumáním účinků feromonů obsažených v lidském potu. "Každý člověk je jiný. Proto není snadné určit optimální denní dávku, která přivábí vhodný protějšek," upozorňuje Preti na jeden z problémů. "Představa, že feromony spolehlivě přitáhnou, ba dokonce omámí opačné pohlaví, je trochu přehnaná," říká docent Jan Žďárek. Parfém s přísadou zkoumané látky mohl spíše než na muže chemicky působit na samotné ženy. Navoněné účastnice pokusu se díky působení feromonů cítily lépe a sebejistěji. To pak mohlo způsobit, že měly úspěch při navazování kontaktů s opačným pohlavím. "Feromonový parfém může ženě pomoci přilákat partnera," říká docent Petr Weiss. Chemické podněty ovlivňují kontakty mezi pohlavími. S jistotou například již víme, že žena v době ovulace - tedy maximální plodnosti chodí častěji do společnosti a volí odvážnější oblečení. Svým podvědomým chováním vzbudí pozornost mužů.
</TEXT>
<HEADING>
Chemický jazyk v říši živočichů
</HEADING>
<TEXT>
Savci, plazi i hmyz spolu komunikují pomocí chemických látek, odborníci jim říkají feromony, které vypouštějí do vzduchu. Tento "jazyk" určitého živočišného druhu je srozumitelný pouze jedinci téhož druhu. Když živočich zachytí molekuly feromonu, reaguje na ně specifickou změnou chování.
</TEXT>
<HEADING>
JAKÉ DRUHY FEROMONŮ ZNÁME:
</HEADING>
<GEOGRAPHY>sexuální</GEOGRAPHY>
<TEXT>
láká jedince opačného pohlaví agregační - vábí jedince obou pohlaví poplašné - vyvolává únikové nebo obranné reakce značkovací - slouží jako vodítko ke zdroji potravy
FEROMONY MŮŽEME ROZDĚLIT PODLE ÚČINKŮ NA:
působky - vyvolávají fyzickou změnu a následně vedou ke změně chování spouštěče - odstartují určité chování, například sexuální hev
Pramen: časopis Vesmír
Jak působí feromony na lidské tělo
1. vomeronasální orgán (VNO) - umožňuje podvědomé čichové vnímání, patrně může registrovat feromony
2. z VNO putují vjemy do přídatného čichového laloku, který leží ve spodní části mozku
3. informace se dostávají do hypotalamu, mozkového centra, které řídí řadu podvědomých činností spojených s reprodukcí a ovlivňuje i frekvenci dýchání, srdeční tep nebo tělesnou teplotu
4. hypofýza provádí pokyny přicházející z hypotalamu, působí na žlázy s vnitřní sekrecí, které pak regulují hladiny mužských a ženských pohlavních hormonů; hormonální změny mohou ovlivnit chování člověka
</TEXT>
</DOC>
<DOC>
<DOCID>LN-20020427065</DOCID>
<DOCNO>LN-20020427065</DOCNO>
<DATE>04/27/02</DATE>
<TITLE>
Slunce: Vychází 1. května v 5.37 h středoevropského letního času a zapadá ve 20.18 h; 31. května Slunce vychází ve 4.57 a zapadá ve 20.59 h. V průběhu května se den prodlouží ze 14 hod. 41 min. na 16 hod. 2 min.
</TITLE>
<TEXT>
Měsíc: nov připadá na 12. 5. a úplněk na 26. 5.
Merkur: vnejvětší výchylce od Slunce, a tedy nejlépe pozorovatelný, je 5. května.
Venuše: nad západním obzorem ji spatříme jako večernici.
Mars zapadá po desáté hodině večer. Pozorovací podmínky nevhodné.
Jupiter: Spolu se souhvězdím Blíženců je poměrně nízko nad západním obzorem. Zapadá nedlouho po půlnoci.
Saturn: Je v souhvězdí Býka, poblíž otevřené hvězdokupy Plejády (Kuřátka). Zapadá před půlnocí.
</TEXT>
<HEADING>
Ojedinělé seskupení planet
</HEADING>
<TEXT>
Počátkem měsíce budou po několik dnů nad západním obzorem seskupeny všechny okem viditelné planety - od Merkuru až po Saturn. V polovině měsíce se k nim navíc přidá i úzký srpek rostoucího Měsíce. Nejde o klasický případ seřazení planet. Země a další tři (okem neviditelné) planety jsou v jiných úsecích svých drah. Přesto je to poměrně řídký úkaz. Jeho četnost je ovlivněna hlavně tím, že obě velké planety - Jupiter a Saturn - oběhnou kolem Slunce za 11,9, resp. 29,5 roku. Teprve sejdou-li se poblíž sebe (vždy asi po 16 letech, přiblížení "vydrží" zhruba 2 roky), mohou vstupovat do hry i ostatní, rychleji se pohybující oběžnice. Ty se většinou do dva roky trvajícího intervalu vždy nějak trefí. Merkur se ale nemůže od Slunce vzdálit na více než asi 23 stupňů. K "setkání" tedy musí dojít v nevelké "vzdálenosti" od Slunce, má-li se jej Merkur účastnit. Pokud by třeba Merkur s Venuší byly večer nad západním obzorem a Jupiter se Saturnem a Marsem nad východním, nešlo by o tak hezký a nápadný úkaz, jaký můžeme pozorovat v nadcházejících dnech.
Počátkem měsíce budou po několik dnů nad západním obzorem seskupeny všechny okem viditelné planety - od Merkuru až po Saturn. V polovině měsíce se k nim navíc přidá i úzký srpek rostoucího Měsíce. Nejde o klasický případ seřazení planet. Země a další tři (okem neviditelné) planety jsou v jiných úsecích svých drah. Přesto je to poměrně řídký úkaz. Jeho četnost je ovlivněna hlavně tím, že obě velké planety - Jupiter a Saturn - oběhnou kolem Slunce za 11,9, resp. 29,5 roku. Teprve sejdou-li se poblíž sebe (vždy asi po 16 letech, přiblížení "vydrží" zhruba 2 roky), mohou vstupovat do hry i ostatní, rychleji se pohybující oběžnice. Ty se většinou do dva roky trvajícího intervalu vždy nějak trefí. Merkur se ale nemůže od Slunce vzdálit na více než asi 23 stupňů. K "setkání" tedy musí dojít v nevelké "vzdálenosti" od Slunce, má-li se jej Merkur účastnit. Pokud by třeba Merkur s Venuší byly večer nad západním obzorem a Jupiter se Saturnem a Marsem nad východním, nešlo by o tak hezký a nápadný úkaz, jaký můžeme pozorovat v nadcházejících dnech.
</TEXT>
</DOC>
<DOC>
<DOCID>LN-20020427066</DOCID>
<DOCNO>LN-20020427066</DOCNO>
<DATE>04/27/02</DATE>
<TITLE>
Vědci hledají způsob, jak přimět k regeneraci orgány lidského těla - třeba končetiny nebo srdce po infarktu
</TITLE>
<TEXT>
Clintu Hallamovi z Nového Zélandu lékaři transplantovali ruku mrtvého muže. Operace se zdařila, pacient se ale s novou končetinou nesmířil. Podobné případy možná v budoucnu půjde řešit jinak než transplantací.
Americká bioložka Ellen Heberová-Katzová nevěřila svým očím. Před třemi týdny vlastnoručně propíchla pokusným myším ušní boltce. Tenhle "laboratorní piercing" nezarůstá a poloha dvoumilimetrové dírky doživotně určuje totožnost myši stejně spolehlivě jako rodné číslo. Z ouška myší kmene označovaného jako MRL ale "věčné" dírky zmizely. Zahojily se bez jediné jizvičky. V evidenci pokusných zvířat se zhojenýma ušima zavládl dokonalý chaos. Korpulentní bioložka z filadelfského Wistar Institute přesto nadšeně poskakovala po laboratoři. Čert vem zkažené pokusy! Ellen Heberová-Katzová se už těšila na nové, mnohem zajímavější experimenty, které "hojivou" schopnost myší MRL důkladně prověří. Výsledky pokusů jí vyrazily dech. Myším příliš neuškodí ani zničující zmrazení srdeční komory. Vědci podnikli tento drastický experiment s představou, že se srdeční sval z rozsáhlého poškození už nikdy nevzpamatuje. Srdce myší MRL se za pouhé dva měsíce zahojilo natolik, že opět pracovalo na plný výkon. Co brání člověku stiženému infarktem, aby se i jeho srdce vzpamatovalo z těžkého poškození? Biologové se spojili s genetiky a pátrají po variantách genů, které stojí v pozadí zázračné "nezranitelnosti" myší MRL. Výsledky dosud nejsou známy. Zatím se zdá, že hlodavcům dodává jejich fantastickou regenerační schopnost minimální zjizvení poraněné části těla. Jejich poraněné srdce se nezacelí tuhým, nevýkonným vazivem, ale plnohodnotnou srdeční svalovinou. Stejně tak se jim obnoví i kůže a chrupavka v propíchnutém ušním boltci.
</TEXT>
<HEADING>
Čolek - "mistr světa" v regeneraci
</HEADING>
<TEXT>
Zatímco u myší je regenerace srdečního svalu zcela výjimečným fenoménem, u čolků a mloků je to úkaz celkem všední. Těmto mistrům světa v regeneraci narostou i chybějící nohy, ocasy nebo části oka. Buňky dorůstající končetiny čolka prodělávají jedinečný "návrat do dětství", který uvádí biology v úžas. Svalové vlákno je dokonale uzpůsobeno k roli dříče pohybujícího příslušnou částí těla. Vznikne splynutím velkého množství jednotlivých buněk a samo se už množit neumí. V poškozené noze čolka ale procitá svalové vlákno ze spánku a začne se opětovně dělit na jednotlivé buňky, jež se následně o překot množí. Vzniká záplava nových buněk, které se zformují v novou končetinu. Mohlo by se zdát, že savčí buňky tyhle triky neumějí. Přesnější je ale říci, že je během milionů let evoluce jen trochu pozapomněly a za určitých podmínek si na ně rychle vzpomenou. Paměť jim dokáže osvěžit například látka, jež si vysloužila jméno myoseverin. Pod vlivem této chemikálie se začne myší svalové vlákno chovat jako sval čolka připravený k obnově chybějícího údu - dělí se na jednotlivé buňky, které se dále množí. Stejný "návrat do mladých let" dokáže dospělému svalovému vláknu zajistit i nastartování genu, pro který biologové zvolili označení msx1. Také extrakt z dorůstající nohy čolka působí na savčí svalové buňky jako živá voda a popohání je k intenzivnímu množení. Biology naplňují výsledky podobných pokusů optimismem. Savčí buňky zřejmě neztratily schopnost nastartovat velice rozsáhlou regeneraci poškozených částí těla, nedokážou však patřičné procesy uvést do chodu. Možná by stačilo je jen trochu "postrčit" a v těle člověka postiženého úrazem nebo těžkou chorobou by nastartovaly rozsáhlé hojivé procesy. K tomuto revolučnímu způsobu léčby ale lékaři přistoupí teprve ve chvíli, kdy budou mít jistotu, že udrží bouřlivé dělení buněk plně pod kontrolou. Ztráta vlády nad množením buněk by mohla mít pro pacienta fatální následky. Hrozil by mu například vznik zhoubných nádorů.
</TEXT>
<HEADING>
Doroste chapadlo i zub
</HEADING>
<TEXT>
Výzkum regenerace těla nezmara nebo ploštěnky (podrobněji viz box Nezdolní nezmaři a ploštěnky) po-otevírá možnost, že jednou dokážeme v lidském těle aktivovat geny a bílkoviny, které nám za normálních okolností slouží během embryonálního vývoje a které pak po zbytek života necháváme ležet ladem. Snad jejich prostřednictvím jednou donutíme k obnově tkáně orgány poškozené poraněním nebo nemocí. "Není velký rozdíl mezi tím, jestli má v těle živočicha dorůst žahavé chapadlo nebo zub," říká švýcarská bioložka Brigitte Galliotová z univerzity v Ženevě. "Pokaždé jde o to, aby z několika málo buněk vyrostl složitý trojrozměrný útvar."
</TEXT>
<HEADING>
Těžký život s "rukou mrtvého muže"
</HEADING>
<TEXT>
Regenerovaný orgán by mohl být pro některé lidi snáze přijatelný než orgán, který získají transplantací. Výmluvně to dokládá příběh, který začal o půlnoci 23. září 1998. V té chvíli měl za sebou tým chirurgů z kliniky Eduarda Herriota ve francouzském Lyonu opravdu těžký den. Více než třináct hodin lékaři propojovali kosti, žíly, tepny, nervy, svaly i šlachy. Paži odebranou muži, který zahynul při havárii na motocyklu, transplantovali pětačtyřicetiletému Novozélanďanovi Clintu Hallamovi. Ten o svou pravici přišel v roce 1984 při úrazu na cirkulárce. Koncem roku 1998 bylo jasné, že se operace zdařila. Clintu Hallamovi se vracel do transplantované paže cit. Jenže to byla jen předehra k velkému dramatu. Zatímco pacientovo tělo cizí paži celkem ochotně přijalo, jeho mysl se s ní nesmířila. Clintu Hallamovi vadilo, že jeho nová pravačka je o něco delší a větší a má i jinou barvu kůže. Nosil ruku schovanou, protože se za ni styděl. "Jestli mám mít celý život tohle," mával Hallam transplantovanou paží před novináři, "tak to radši ať zase nemám nic!" Hallam se ukázal jako problémový pacient. Odmítal rehabilitační cvičení, která měla vrátit transplantované paži hybnost, a přitom si stěžoval, že mu paže dobře neslouží. Nebral ani léky tlumící imunitní systém a zajišťující, aby jeho tělo nezačalo s cizí rukou "bojovat" arzenálem zbraní imunitního systému. Čím více Hallam paži zanedbával, tím hůře mu sloužila a tím větší averzi vůči transplantovanému údu cítil. O to víc ho také zanedbával. Zatímco lékaři bojovali za záchranu transplantované končetiny, vzpurný pacient žádal, aby mu paži opět odňali. "Jsem teď postižený víc, než když jsem ruku neměl," tvrdil Hallam. "Uvědomil jsem si, že ta ruka vůbec není moje. Je to ruka mrtvého muže!" Nakonec Clint Hallam dosáhl svého. Začátkem února 2001 mu byla transplantovaná paže amputována. "Pan Hallam nebyl pro podobnou operaci vhodný pacient," uznal dodatečně Nadey Hakim, jeden z členů transplantačního týmu. "Výběr jsme prostě podcenili." Hallam dlouho vystupoval jako úspěšný obchodník. Teprve po operaci se ukázalo, že o ruku přišel při práci ve vězení, kde si odpykával trest za rozsáhlé finanční podvody. I transplantovanou ruku donutil Hallam k nenechavosti a byl opakovaně stíhán pro podvody, krádeže a zpronevěru.
</TEXT>
<HEADING>
Vědec slibuje nesmrtelnost
</HEADING>
<TEXT>
Člověk, stejně jako ploštěnka či nezmar, má v těle buňky, které jsou předurčeny k obnově opotřebených tkání a orgánů. Díky těmto tzv. orgánovým kmenovým buňkám se nám například neustále obnovuje pokožka. Odumřelé a odloupané buňky jsou nahrazovány dalším buněčným pokolením zrozeným z "kmenových buněk" uložených v hlubších vrstvách kůže. Podobnou úlohu plní i některé buňky kostní dřeně zajišťující neustálý příliv nových krvinek nahrazujících krvinky, které dosloužily a uhynuly. Rejstřík rolí těchto "orgánových kmenových buněk" je ale za obvyklých podmínek podstatně užší než spektrum osudů, jež čeká na "spící" kmenové buňky v těle ploštěnky nebo nezmara. Biologové jsou nicméně přesvědčeni, že zásadní objevy, jež umožní plnou regeneraci lidského těla, na nás teprve čekají. Americký biolog William Haseltine si dokonce myslí, že se tak lidstvu otevírá cesta téměř až k nesmrtelnosti. "Necháme si své tělo znovu osídlit vlastními regenerovanými kmenovými buňkami a sami sebe tak omladíme," říká Haseltine. To, co na první pohled vypadá jako vize z pochybného vědeckého filmu, dostává díky pilné práci biologů a lékařů stále konkrétnější obrysy.
Člověk, stejně jako ploštěnka či nezmar, má v těle buňky, které jsou předurčeny k obnově opotřebených tkání a orgánů. Díky těmto tzv. orgánovým kmenovým buňkám se nám například neustále obnovuje pokožka. Odumřelé a odloupané buňky jsou nahrazovány dalším buněčným pokolením zrozeným z "kmenových buněk" uložených v hlubších vrstvách kůže. Podobnou úlohu plní i některé buňky kostní dřeně zajišťující neustálý příliv nových krvinek nahrazujících krvinky, které dosloužily a uhynuly. Rejstřík rolí těchto "orgánových kmenových buněk" je ale za obvyklých podmínek podstatně užší než spektrum osudů, jež čeká na "spící" kmenové buňky v těle ploštěnky nebo nezmara. Biologové jsou nicméně přesvědčeni, že zásadní objevy, jež umožní plnou regeneraci lidského těla, na nás teprve čekají. Americký biolog William Haseltine si dokonce myslí, že se tak lidstvu otevírá cesta téměř až k nesmrtelnosti. "Necháme si své tělo znovu osídlit vlastními regenerovanými kmenovými buňkami a sami sebe tak omladíme," říká Haseltine. To, co na první pohled vypadá jako vize z pochybného vědeckého filmu, dostává díky pilné práci biologů a lékařů stále konkrétnější obrysy.
</TEXT>
</DOC>
<DOC>
<DOCID>LN-20020427067</DOCID>
<DOCNO>LN-20020427067</DOCNO>
<DATE>04/27/02</DATE>
<TEXT>
Kořeny regenerace poškozených částí těla sahají hluboko k nižším živočichům. Téměř zázračnou schopnost obnovy chybějících částí těla mají červi ploštěnky nebo láčkovec nezmar. Malou, sotva centimetrovou ploštěnku můžeme rozkrájet na stovky kousků. Pokud poskytneme "naporcované" ploštěnce vhodné podmínky a počkáme čtrnáct dní, doroste každá "porce" v nového červa. Stejně tak dokáže doplnit většinu chybějícího těla každý kousíček z rozkrájeného těla láčkovce nezmara. V těle ploštěnek a nezmarů "pospávají" roztroušené buňky, které si udržují schopnost množení a následné specializace. Jakmile tyto buňky zachytí z okolí signál vydávaný poškozenými buňkami, "procitnou ze sna" a začnou se množit a přetvářet. Drobný láčkovec nezmar dělá čest nejen svému českému jménu. Plně si zaslouží i vědecký latinský název hydra, jenž původně patřil devítihlavé příšeře z řeckých mýtů. Herkules, který dostal za úkol hydru zabít, zápolil během urputného boje i s bouřlivou regenerační schopností svého protivníka. Každá uťatá hlava hydře opět dorostla. Herkulovi musel vypomoci jeho druh Iolaus, který zapálil les a ránu po uťaté hlavě ihned připálil hořícím stromem. Nezmar má sice jen jednu "hlavu" lemovanou věncem žahavých chapadel, ale po její ztrátě se chová stejně jako bájná nestvůra. I jemu "hlava" rychle doroste. Obnova hlavového konce s chapadly se odehrává v režii bílkoviny Wnt, která rozhodně není nezmarovou "specialitou". Velmi podobnou bílkovinou řídí svůj komplikovaný vývoj i savčí zárodek. V dospělosti už ale savci bílkovinu Wnt nevyužívají.
</TEXT>
</DOC>
<DOC>
<DOCID>LN-20020427068</DOCID>
<DOCNO>LN-20020427068</DOCNO>
<DATE>04/27/02</DATE>
<TITLE>
Rachot sbíječky a šumění lesa, houslový koncert a hukot motorů. Existují ovšem i zvuky, které jsou lidským uchem neslyšitelné, a přesto dokážou organismus silně ovlivnit.
</TITLE>
<TEXT>
V bezprostřední blízkosti startujícího letadla nebo reproduktoru hrajícího hlasitou hudbu neškodí lidskému zdraví hluk, ale tlak, který vyvolávají akustické vlny. Škodlivý účinek zvuku nastává ve chvíli, kdy kolem nás několik hodin denně duní více než 85 decibelů. Čím déle hluk působí, tím větší je nebezpečí, že začne sluch postupně slábnout. A když se třeba i po krátkou dobu pohybujeme v místech, kde dosahuje hluk až 120 decibelů, přestáváme na přechodnou dobu slyšet. "Pokud hlasitost dosahuje 140 decibelů, vystavujeme se už značnému riziku. Akustický tlak protrhne bubínek a poruší sluchové buňky ve vnitřním uchu," vysvětluje RNDr. Jiří Popelář z Ústavu experimentální medicíny Akademie věd ČR. Buňky, vlasově tenké útvary, ztrácejí schopnost vnímat zvuk, a v některých případech můžou také zcela odumřít. Obnovit se už buňky nedokážou, takže následkem jejich trvalého poškození nastává definitivní hluchota. Ovšem když hluk přesáhne hladinu 140 decibelů, může člověk přijít nejen o sluch, ale dokonce o život. Silná tlaková vlna vyvolává v těle extrémní vibrace, které rozkmitávají prakticky celou kostru. Trpí zejména lebeční kosti. Cévy v mozku jsou vystaveny mimořádnému zatížení, a pokud prasknou, může dojít k vnitřnímu krvácení. Série mnoha otřesů zasáhne také velké dutiny, zejména žaludek a hrudník.
</TEXT>
<HEADING>
Ledvinovým kamenům odzvonilo
</HEADING>
<TEXT>
Lidské ucho vnímá zvukové vlny v kmitočtovém rozsahu, který se pohybuje přibližně mezi 20 až 20 000 hertzy. Nedokáže tedy zachytit ani zcela nízké frekvence pod 20 Hz (infrazvuk), ani mimořádně vysoké kmitočty nad 20 kHz (ultrazvuk). Takže to, co vnímáme jako ticho, je ve skutečnosti zaplněno neslyšitelnými zvukovými kmity. Naproti tomu kočky a psi mohou registrovat i určité ultrazvukové tóny a sloni se dorozumívají pomocí infrazvuku. Rovněž moderní technika používá řadu nízkofrekvenčních a vysokofrekvenčních přístrojů, jako jsou například sonary. Nemají však zvukové vlny, které unikají kontrole lidského sluchu, nějaký vliv na náš organismus? Jistěže mají. Důkazem jejich působení je využívání neslyšitelných zvukových vln při sonografických vyšetřeních a v různých dalších oblastech medicíny. Ultrazvukové vlny o vysoké intenzitě a frekvenci až 20 MHz se kupříkladu využívají k drcení ledvinových nebo močových kamenů. "Při této metodě zvané litotrypsie se mimo lidské tělo generují nárazové vlny, které se pomocí akustického reflektoru zaměřují přesně na kámen. Ten se po jednom i více zásazích rozpadne na milimetrové kousky a pak se postupně dostává přirozenou cestou z těla," vysvětluje princip metody autor českého typu drtícího přístroje docent Ing. Pavel Šunka PhD. z Ústavu fyziky plazmatu Akademie věd ČR. Naproti tomu infrazvukové vlny jsou schopny procházet kůží a vyvolávají v zasažených orgánech pomalé vibrace. V důsledku toho mohou být narušeny funkce nervového systému související s poruchami prokrvení. Pokud se lidé například ocitnou v přílišné blízkosti velkých, pomalu se otáčejících motorů, turbín nebo tlumených kompresorů, může se u nich projevit nevolnost a další příznaky mořské nemoci.
Průměrná hladina hluku
</TEXT>
</DOC>
<DOC>
<DOCID>LN-20020427069</DOCID>
<DOCNO>LN-20020427069</DOCNO>
<DATE>04/27/02</DATE>
<TITLE>
Devět vteřin. To je podle výzkumu amerických a britských vědců doba, na kterou se zkracuje naše schopnost soustředění. Homo sapiens se v této dovednosti přibližuje úrovni akvarijních rybiček.
</TITLE>
<TEXT>
V názorech odborníků panuje vzácná shoda: na vině jsou nová komunikační média. Především internet s e-maily a chatem. Pozadu nezůstávají ani mobilní telefony a populární esemesky. Existuje ale ještě jeden faktor typický pro dnešní dobu: všeobecná snadnost přístupu k informacím. Právě ta totiž lidi rozptyluje a nedovoluje jim soustředit se na jedinou věc. Rozsah naší pozornosti je postižen více než si vědci původně mysleli. "Když člověk tráví většinu času vyhledáváním na internetu, může si vypěstovat schopnost nesoustředit se," uvedl pro BBC Ted Selker z Massachusetts Institute of Technology. Člověk se podle vědců dovede koncentrovat přibližně devět sekund, tedy zhruba stejnou dobu jako rybičky v akváriu. Přenesme se do role běžného uživatele internetu. Každou chvíli nám toto médium nabízí mnoho podnětů a informací. Tento klad má ale i stinné stránky. Pokud začneme číst jednu zprávu, všechny ostatní jsou od nás vzdáleny maximálně tak jeden pověstný "klik myší". Podvědomě tak v člověku sílí pocit, že zatímco čte jednu zprávu, mnoho dalších zajímavých informací mu uniká. Odskakujeme proto od jedné zprávy k druhé a nakonec si pořádně nepřečteme ani jedinou. Pokud máte z internetu tento pocit, věřte, že nejste sami. Zcela stejně komentují svoji zkušenost uživatelé celosvětové "sítě" z USA nebo Velké Británie. "Ani na té nejzajímavější webové stránce nevydrží člověk v průměru déle než minutu," přibližuje závěry výzkumu Pam Briggs z Nottingham University v Británii. Samo prostředí internetu je tedy na hony vzdálené pohodě klidného čtení knížky. Ovšem internet má ještě další vlastnosti, které odvádějí naši pozornost. Jde zejména o e-mail a různé možnosti okamžité výměny krátkých zpráv. Ve chvíli, kdy přijde elektronická pošta, počítač okamžitě pípne. Upozorňování můžeme vypnout, ale člověk je tvor zvídavý a hned zprávu otevírá. Bez ohledu na to, jak důležitou práci právě dělal. Mnohem více než e-mail odvádí naši pozornost instant messaging, služba okamžité výměny zpráv. Lidé s tímto programem v počítači se v podstatě nijak neliší od neustále esemeskující mládeže. Jakmile začnou něco na svém počítači dělat, vysune se před ně okénko oznamující, že uživatel Petr jim poslal novou zprávu. Taktak stačí na zprávu odpovědět, a už se vysouvá jiné upozornění sdělující jim, že uživatel Pavel se právě připojil k síti. Začnou přemýšlet, zda Pavlovi nechtějí poslat nějaké to slovní "pošťouchnutí", ale vtom jsou vyrušeni informací, že uživatelka Lada se odpojila a zároveň jim přišel nový mail. V takovém prostředí nelze prakticky vůbec pracovat. Psychologové se shodují na tom, že rozsah naší pozornosti je ovlivňován tím, co děláme. Není pochyb o tom, že právě u internetu a mobilních komunikačních zařízení trávíme stále více času. Podle únorového průzkumu agentury TN Sofres vzrostl počet uživatelů internetu v České republice na 30 procent dospělé populace. Ještě vyšší je však podíl internetových uživatelů mezi mládeží. Podívejme se do USA, které v tomto směru dobře naznačují budoucí vývoj. Elektronickou poštu tam používá 81 procent lidí ve věku 12 až 17 let a službu okamžité výměny zpráv plných 70 procent. Ve věku 18 až 19 let tento počet dokonce ještě stoupne: 91 procent dvanácti - až sedmnáctiletých používá e-mail a 83 procent okamžitou výměnu zpráv. Snižování pozornosti je ale obecnějším jevem a překračuje hranice internetu. Reagují na něj i tradiční média. Délka zpravodajského šotu v americké CNN už nesmí přesáhnout řádově desítky vteřin; v Evropě je jen o několik vteřin delší. Postupně se tomuto trendu přizpůsobují i rozhlasové stanice. Jak by to mohlo jednoho dne dopadnout? Dnes dokážeme udržet pozornost pouhých devět vteřin, pokud jsme na internetu. V budoucnu, pokud něco nezměníme, by tato doba mohla být maximem, kterého budeme vůbec schopni dosáhnout.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 30. dubna krátce po půlnoci. Text upravila a zkrátila redakce LN.
Meteor, populárně-vědecký magazín, bude 4. května mimo jiné vysílat:
* Jména našich rostlin kdysi a nyní * Co se naučili vědci od skautingu * Brněnská tromba učinila výjimku ze zákona
</TEXT>
</DOC>
<DOC>
<DOCID>LN-20020427070</DOCID>
<DOCNO>LN-20020427070</DOCNO>
<DATE>04/27/02</DATE>
<TITLE>
tvrdí český přírodovědec, spoluautor nové hypotézy, která se snaží objasnit, proč si mláďata savců hrají
</TITLE>
<TEXT>
Zranění i smrt. Až takové riziko hrozí zvířatům během hry. Jaký smysl má hraní?
Mláďata savců se zmítají, hrabou a kopou v břiše matky už dlouho předtím, než spatří světlo světa. V mateřském těle, které je dokonale chrání, se tak připravují na nové životní podmínky, kdy budou muset skákat, běhat nebo šplhat. Po porodu se náhle ocitnou v nepřátelském a nebezpečném prostředí. Novorozenci vyhledávají dobrodružství, překypují energií i temperamentem. Zároveň jsou ale snadnou kořistí dravců. Hladové hyeny, lišky, vlci, orli nebo albatrosi útočí na bezbranná mláďata, která se při hře neopatrně vzdálí od hnízda nebo nory a postrádají ochranu matky.
</TEXT>
<HEADING>
Hra na honěnou
</HEADING>
<TEXT>
Podle zkušeností vědců však toto riziko přináší dobré plody. Hra je totiž pro mládě vynikající možností, jak se připravit na těžkosti života. Hra zvyšuje šance mláděte na přežití. Sibiřští kozorožci, skuteční mistři ve šplhání po skalách, snadno přeskakují propasti nebo se honí po strmých svazích. Je to jen hra, ale současně i tvrdé ověřování hranic vlastních fyzických možností. Pro mladé zvíře má takový trénink neobyčejný význam. Kůzle kozorožce se rychle poučí, že i při nejpoutavějších bojových hrách musí okamžitě poslechnout matku a utíkat za ní. V případě skutečného nebezpečí, kdy jde o život, mu hrou nacvičené, bezpečně zvládnuté kroky zajistí podstatně lepší šanci uniknout smrtícímu útoku dravců. Hra je nejlepší způsob, jak se naučit životu ve společnosti. Když se například lvíčata z jednoho vrhu přetahují o ptačí pero nebo o kousek dřeva, učí se, jak si získávat respekt nebo jak dát najevo podřízenost. Hra je důležitá pro každé zvíře, i pro takové, které žije samotářsky. Toho si lze povšimnout u liščích štěňat, která se později osamostatní a nikdy neloví ve smečce jako vlci. Ostatně i jedináčci, například malí mravenečníci, si hrají alespoň s matkou, když už nemají sourozence.
</TEXT>
<HEADING>
Fitcentrum v přírodě
</HEADING>
<TEXT>
Hry trénují svaly a zároveň vytvářejí u zvířete důležité pohybové návyky pro lov kořisti, vlastní ochranu a útěk před nepřítelem. Když pozorujeme hru koťat, lehce odhalíme plížení ke kořisti, skok na kořist zastoupenou sourozencem, vzájemné kousání do hrdla nebo šíje představující smrtící stisk čelistí. Stačí ale slabé zapištění napadeného, aby kousnutí ustalo nebo se role obrátily. "Měl jsem řadu možností hrát si s dospívajícími mláďaty tygrů či lvů a přesvědčil jsem se, že takové kousnutí si můžeme bez obav nechat líbit, protože jeho cílem není poranit," říká profesor RNDr. Zdeněk Veselovský. Zároveň ale přiznává, že člověk je mnohem slabší a jeho kůže zdaleka nevydrží tolik jako kůže šelem. Vzájemné laškování proto někdy končí škrábanci a modřinami. Ulovit kořist, prchnout před dravcem, soupeřit s rivalem v tlupě nebo ve stádu. To je pro dospělé lvy, antilopy, opice a další zvířata běžná realita. Zvládají to nejen díky tomu, že mají určité reakce a pohyby dobře nacvičené z mládí, ale patrně i proto, že se na "průšvihy" trénují.
</TEXT>
<HEADING>
Když antilopa klopýtne
</HEADING>
<TEXT>
Antilopa například utíká před šelmou a najednou do ní nečekaně narazí jiné zvíře z prchajícího stáda nebo klopýtne o kus větve na zemi. Když mozek antilopy dost rychle nezpracuje změnu, ocitne se v "průšvihu" a může skončit v tlamě predátora. "Podle naší hypotézy je prvotní funkcí hry nácvik situací, kdy zvíře ztratilo kontrolu nad svým pohybem, svou polohou či koordinací svého chování a potřebuje ji rychle znovu získat," vysvětluje RNDr. Marek Špinka z Výzkumného ústavu živočišné výroby vPraze-Uhříněvsi. Český vědec se nedávno společně s Ruth Newberryovou z Washingtonovy státní univerzity v Pullmanu a Marcem Bekoffem z Coloradské univerzity vBoulderu pokusil o syntetický pohled na hravé chování. Hypotéza předpokládá, že hry pomáhají zvířatům zvládat emoce. Kdyby například dospělý lev přespříliš prožíval každý neúspěšný lov nebo prohranou potyčku s kolegou ze smečky, brzy by zkolaboval. Při přemrštěné emocionální reakci totiž organismus zaplavují hormony, které mobilizují zvíře na okamžitou akci a další zátěž. Tělo ale platí za tuto přípravu sníženou imunitou.
I zvířata si hrají "na maminku a na tatínka"
Hry mají i sexuální a rodičovskou motivaci. Hříbata, telata, štěňata psů, vlků, lišek, ale i selata domácích či divokých prasat se navzájem páří, a to bez rozdílu, zda jde o samce či samici. Mladí rypouši sloní začínají svůj pohlavní život sexuálními potyčkami se sourozenci. U primátů mají sexuální hry a pozorování kopulace dospělých nezastupitelný význam pro budoucí chování v dospělosti. "U lidoopů jsem se mnohokrát přesvědčil, že izolovaně odchovaní samci se v dospělosti neumějí pářit a své sexuální chování si odreagovávají na nejroztodivnějších náhradních objektech," uvádí profesor Veselovský v knize Chováme se jako zvířata? Hry se sexuální motivací jsou u obou pohlaví už od dětství zcela rozdílné. Samičky si rozhodně hrají mnohem méně než samečci. Samičky makaků věnují daleko větší pozornost péči o srst a o potomstvo, zatímco jejich samčí společníci mají v hlavě jen jedno: hrát si a honit se. Pozorujeme-li sviště, shledáme, že sameček při svých potyčkách se samičkou rychle získává převahu. O to se pokoušejí i mladíci, ještě nedospělí samečkové, třebaže zatím nemají možnost vyrovnat se silnějším partnerům. Hra však není jen dobrá průprava pro život, je to také příjemné rozptýlení a někdy i poněkud zlomyslná zábava. Zoologové pozorovali například mladého lachtana, jak tahá za ocas mořského leguána, krkavce, který se znovu a znovu klouzal po hřbetě na malém sněhovém poli, nebo opičí mládě lechtající mámu na nose.
</TEXT>
</DOC>
<DOC>
<DOCID>LN-20020427071</DOCID>
<DOCNO>LN-20020427071</DOCNO>
<DATE>04/27/02</DATE>
<TITLE>
novinka
</TITLE>
<TEXT>
Druhá generace sportovního kupé zaujme atraktivním vzhledem, sportovními motory idobrými jízdními vlastnostmi.
Korejská automobilka Hyundai, hlavní sponzor MS ve fotbale, poslední dobou ukazuje, že jí rozhodně nechybí tah na branku. Její nové modely dávají jasně najevo, že už dávno není jedinou předností vozů Hyundai pouze příznivá cena, ale že tyto vozy dokáží zaujmout designem, prostorností i kvalitou zpracování. A poslední nový model, Hyundai Coupe, musí přesvědčit i ty největší pochybovače. První generace tohoto sportovního vozu přišla na trh v roce 1996. Do konce roku 2001 si dokázala získat úctyhodných 260 tisíc zákazníků a v současné době vyráží na tyto úspěchy navázat kupé v novém provedení. Nový hyundai narostl po všech stránkách, o čemž svědčí vnější rozměry 4395x1760x1330 mm a rozvor 2530 mm. Díky tomu naleznou na předních sedadlech dostatek místa i dlouháni, citelně horší je to ovšem vzadu, obzvláště pak v oblasti hlavy. Od kupé ale asi těžko čekat něco jiného. Co se designu týče, málokdo by si na první pohled tipnul, že před sebou vidí korejský automobil. Protáhlá příď, agresivní nízký boční profil, záď s ostře řezanými rysy umocněná dvěma mohutnými koncovkami výfuku, žebrování za výřezy předních blatníků, kryt hrdla palivové nádrže ve stylu závodních automobilů, futuristický tvar vnějších předních zrcátek - to vše napovídá, že by se mohlo jednat o model daleko renomovanějších značek. Designéři v Namyangu však odvedli výbornou práci a model výrazně přizpůsobený evropskému stylu je rozhodně atraktivní. V interiéru zaujmou výtečná sedadla. Ta byla navržená ve spolupráci s firmou Recaro a vynikají výborným anatomickým tvarováním i výrazným bočním vedením. Sportovní atmosféru uvnitř navozuje i tříramenný volant s tlustým věncem, chromované budíky přístrojů i efektní kruhové středové výdechy na přístrojové desce. Na českém trhu budou Hyundai Coupe pohánět dva benzinové motory. Prvním je dvoulitrový čtyřválec s výkonem 102 kW (138 k). Kupé s ním dokáže vyvinout maximální rychlost 206 km/h a z 0 na 100 km/h zrychlí za 9,2 s. Druhým agregátem v nabídce je šestiválec o objemu 2,7 l a výkonu 123 kW (167 k). Ten dokáže rozpohybovat auto až na 220 km/h a z 0 na 100 km/h ho dostane za 8,2 s. Pro pohon předních kol lze volit mezi pětistupňovou manuální či čtyřstupňovou automatickou převodovkou s možností sekvenčního řazení. Pro verze s motorem V6 je kdispozici i šestistupňový manuál. Z vysokých rychlostí kupé krotí kotoučové brzdy na všech kolech, ve standardní výbavě najdeme mj. čtveřici airbagů, ABS, elektronický systém řízení prokluzu kol TCS, palubní počítač, dálkový centrál, elektrické ovládání oken i zrcátek či automatickou klimatizaci. Na českém trhu začíná cena Hyundaie Coupe na 649 900 Kč za verzi s motorem 2.0, provedení se šestiválcovým motorem se pak prodává za 759 900 Kč.
</TEXT>
</DOC>
<DOC>
<DOCID>LN-20020427072</DOCID>
<DOCNO>LN-20020427072</DOCNO>
<DATE>04/27/02</DATE>
<TITLE>
Zpěvačka skupiny Cranberries, která v úterý vystoupila v Praze, se stará o děti, koncertuje a přemýšlí o Hollywoodu
</TITLE>
<HEADING>
rozhovor
</HEADING>
<TEXT>
Irští Cranberries vydali loni na podzim své páté řadové album Wake Up And Smell The Coffee. V únoru vyrazili na světové turné a v úterý se zastavili i v Praze. Při této příležitosti poskytla LN rozhovor frontmanka skupiny Dolores O'Riordanová.
LN: Jste právě uprostřed půlročního turné. Jaké to je, být takhle dlouho mimo domov a cestovat po světě?
Už to neděláme jako dřív a nekoncertujeme v kuse. Dnes hrajeme v Praze, pozítří v Turíně a pak máme devět dnů volno. Potom nás čekají tři týdny koncertování po Americe a zase dva týdny volno. Není to půl roku nepřetržitého koncertování, jak by se mohlo zdát.
LN: Jak na turné vypadá váš normální denní rozvrh?
Vstanu, jdu si zacvičit, dám si sprchu, udělám si make-up. Pak dáváme nějaké rozhovory, balíme zavazadla, máme zkoušku a pak si zajdeme na jídlo. Potom se obvykle nechávám namasírovat od svého manžela, který je naším manažerem. To mě hodně uvolňuje. Taky cvičím jógu. Kolem deváté jdeme na pódium, po koncertě hned do autobusu a míříme do dalšího města. V autobuse se odmaluju, ještě něco sním a pak se pokouším usnout, což je někdy docela těžké. A ještě horší to je, když jsme zrovna s autobusem na trajektu, protože to s vámi pořádně háže. To se vždycky probudím, kouknu z okna a ptám se: "Kde to, sakra, jsme?" Ale dá se na to zvyknout. No, a pak máme obvykle den volna, takže to můžeme dělat, co se nám zachce.
LN: Mluvila jste o józe. Jak dlouho se jí věnujete? A cvičíte ji každý den?
Začala jsem asi před deseti lety a dost mi to pomáhá. Cvičím každý den, protože jógu můžete provozovat úplně kdekoliv. Když jsem doma, tak obvykle cvičím večer v pokoji svých dětí. Když je uložím, sednu si na zem vedle jejich postele a cvičím.
LN: Těšíte se stále i po těch letech na koncerty? Jak to děláte, když jste třeba unavená nebo vás bolí hlava a máte dvě hodiny bavit deset tisíc lidí?
Toho se všichni snažíme vyvarovat: proto třeba neexistuje, že bychom den před vystoupením nějak ponocovali a druhý den byli jako mátohy. Během turné všechnu energii směřujeme na koncerty. A i když se zrovna stane, že někdo z nás v den koncertu nemá náladu nebo mu není dobře, musí se snažit, aby to na pódiu potlačil a při vystoupení na to obvykle zapomene.
LN: Jak bojujete proti stesku po domově během turné?
Právě tím, že nekoncertujeme v tahu, ale během jednotlivých etap turné si plánujeme několikadenní přestávky. To se vždycky vracíme domů. Ale když mě náhodou postihne, že jsem zrovna daleko od domova a začne se mi stýskat, tak to obvykle řeším tak, že si dám masáž. To je moc dobrý prostředek. Pomáhá mi už to, že se mě někdo dotýká.
</TEXT>
<HEADING>
LN: Berete s sebou na turné děti?
</HEADING>
<TEXT>
Občas ano. Tedy nejen já, ale i ostatní členové kapely, kteří mají děti. A myslím, že si to docela užívají. Chápete, když je vám šest let a cestujete autobusem a dokonce v něm i spíte - wow! - bezva dobrodružství!
LN: Co si vlastně vaše děti myslí o tom, že je jejich matka jednou z největších rockových hvězd planety?
Nemají z toho ještě rozum.
LN: Jasně, vaší dceři Molly je rok, ale synovi Taylorovi už pět. To už snad něco tuší, ne?
Ale ani v tomto věku ho ještě nezajímá hudební tisk (směje se). Ještě neumí číst, ale je pravda, že občas někde vidí moji fotku. Pořád ale nechápe, co je to být hvězda.
LN: A líbí se mu hudba Cranberries?
Jo, má rád některé písničky. Třeba Analyse nebo Just My Imagination.
LN: A řídíte se někdy jeho radou, když třeba řekne: "Mami, tahle písnička se mi nelíbí"?
Ne, to ne. Ale někdy si poslechnu já jeho hudbu. Když mu zazpívám nějakou svoji novou písničku, on mi občas zazpívá svoji. Vždycky říká: "Hele, mami, já jsem taky něco složil." Jsou to samozřejmě jednoduché dětské písničky, ale některé jsou fakt skvělé a to si říkám - jo, tohle má fakt grády (směje se).
LN: Takže z něj bude taky rocková hvězda?
Řekla bych, že o tom zatím neuvažuje.
LN: Když mluvíme o vaší rodině, údajně bydlíte v Limericku na koňské farmě. Je to pravda?
Je, až na to, že nebydlíme přímo v Limericku, ale na venkově za Limerickem. Jsme tam asi rok a půl a je tam opravdu hezky.
</TEXT>
<HEADING>
LN: Takže jste utekla z města do přírody?
</HEADING>
<TEXT>
Já jsem vyrostla na venkově a pořád jsem venkovská holka. Takže jsem se na venkov spíš jenom vrátila, než že bych tam utekla.
LN: Změnilo nějak vaše mateřství váš přístup k hudební tvorbě?
</TEXT>
<HEADING>
Asi ano. Samozřejmě ale spíš v textech.
</HEADING>
<TEXT>
LN: Cítíte jako matka za texty větší zodpovědnost? Sotva byste asi teď napsala nějaký text, který by třeba oslavoval drogy.
Necítím zodpovědnost za své texty v žádném směru. Jsou to jenom texty. Cítím zodpovědnost jenom za sebe a své děti.
LN: Dobře, ale kdybyste napsala text, jako je třeba Heroin od Velvet Underground, jak byste se cítila, kdyby si jej vaše děti vzali jako návod?
Upřímně, tuhle skladbu vůbec neznám. Ale jak jsem řekla, je to jenom hudba. Je to stejné jako obraz v muzeu. Když tam bude nakreslená vražda, taky malíře nikdo nemůže obvinit, že navádí k zabití člověka.
LN: Tak jinam. Co jste dělala loni 11. září?
Kde jsme to byli? Jo, v Curychu. Bylo to vlastně úplně stejné jako dnes. Seděli jsme v hotelu a dělali interview, byla tam spousta médií, a když letadla narazila do Světového obchodního centra, všichni byli v naprostém šoku. Někdo tam chtěl, abychom pokračovali v rozhovoru, ale já jsem říkala: "Přece teď nemůžete myslet na nějaké interview! Vždyť tohle je možná konec světa! Pusťte radši CNN!" Vůbec jsme nebyli schopní rozumně uvažovat a samozřejmě většina těch novinářů na tom byla úplně stejně. Potom jsme se všichni sebrali a jeli domů. Vzpomínám si, že mě tehdy napadalo: "Jak bych teď, proboha, mohla mluvit o něčem tak banálním jako je naše nová deska?" Všechny nás to samozřejmě strašně sebralo.
LN: V začátcích jste platili za víceméně politickou kapelu. Proč jste na posledních deskách přestali takto zaměřovat texty?
Řekla bych, že je to trochu mylná představa, která se obecně tradovala. Lidi nás vždycky považovali za politickou kapelu hlavně kvůli našemu největšímu hitu Zombie. Přitom ale když si poslechnete celou desku No Need To Argue, ze které tahle skladba je, tak každá druhá písnička tam s politikou nemá nic společného. Jsou tam třeba texty o tom, jaké to je, když máte trable s klukem.
LN: A necítili jste potřebu v nějakém textu reflektovat události z 11. září?
Myslím, že by to bylo příliš předvídatelné. A my se snažíme nedělat úplně přesně to, co od nás lidé očekávají.
LN: Jaký je váš názor na současný politický vývoj v Irsku?
Myslím, že za posledních deset let se toho v tomto směru stalo hodně pozitivního a věci se alespoň trochu vyvinuly správným směrem. Ale pořád nevíte, kde a kdy vybuchne další bomba. Rozhodně se to zatím zlepšuje a zaplať pánbůh za to. Ve vzduchu tam ale pořád ještě visí dost nepřátelství a nedůvěry. Doufám, že bude vývoj pokračovat stejným směrem dál.
LN: Když jste vzpomněla skladbu Zombie, stále je to něco jako vaše vlajková skladba. Hrajete ji pořád ještě na koncertech, nebo už vás po všech těch letech nudí?
Ne, vůbec ne. Lidi ji mají rádi, a když vidíte, že něco dělá lidi šťastné, jste z toho štastný taky. A myslím, že by to ani nebylo fér, kdybychom ji nehráli. Právě proto, že spousta lidí se ke Cranberries dostala díky této písničce, si zaslouží, abychom ji stále zařazovali do koncertního playlistu.
</TEXT>
<HEADING>
LN: Které své album máte nejradši?
</HEADING>
<TEXT>
Zřejmě to poslední, Wake Up And Smell The Coffee. A řekla bych, že je to vždycky to poslední album, protože odráží současný stav a rozpoložení kapely. Anebo bych možná měla říct to příští, teda to, které vlastně teprve vzniká. V současné době už máme hotových pět skladeb na naši příští desku a ty máme momentálně asi nejradši, protože jsou ještě čerstvé.
LN: Poslední album jste vydali v říjnu loňského roku. Na kdy plánujete další?
Nahrávat bychom chtěli začít už letos, ale vyjde pravděpodobně až příští rok. Hodně totiž koncertujeme, takže nemáme tolik času, abychom přišli každý rok s jednou novou deskou.
LN: Je hodně kapel, které natočí první desku za týden a nad pátou pak stráví i tři roky. Kolik času vám obvykle zabere skládání písniček na album? Je to vždycky stejné?
Tak rok. Nijak výrazně se u nás ta doba neprodlužuje. Pokud ano, tak opravdu hlavně díky koncertování. A taky samozřejmě nemůžeme z turné zase hned zalézt do studia a ze studia zase vyrazit na turné. Dřív jsme koncertovali a pracovali mnohem víc, ale pak jsem se málem téměř zhroutila z fyzického vyčerpání. Ve skládání hudby navíc nemůžete nějak tlačit na pilu. Písničky musejí přijít samy, nedá se jim poručit. Jinak jsou vyumělkované a ztrácejí na přirozenosti. Možná že postupem doby trávíme s každou deskou o něco víc času ve studiu. Ale je to způsobeno spíš tím, že si nahrávání moc užíváme. V nahrávání vidíme těžiště naší práce a je to pro nás vážně velká zábava.
LN: V některém starším rozhovoru jste se zmínila, že byste si chtěla vyzkoušet herectví. Jak to vypadá? Tohle jsem opravdu řekla?
To jsem musela být opilá. (smích) Ne, vážně. Chtěla bych si to vyzkoušet, ale v posledních letech jsem měla příliš nabitý program. Vloni se mi narodila dcera, pak jsme nahrávali desku, dělali jsme spoustu promotion a teď jsme na turné. Ale až na to budu mít víc času, rozhodně bych to chtěla zkusit. Chtěla bych si zahrát nějakou femme fatale - kudrnaté vlasy, velká prsa a upnuté šaty. Představuju si to jako něco na způsob: "Hollywoode! Tady jsem - Dolores O'Riordanová osobně!" (smích)
</TEXT>
<HEADING>
LN: Začala jste už brát aspoň hodiny herectví?
</HEADING>
<TEXT>
Zatím ne. Pokud se k tomu někdy opravdu dostanu, asi bych chtěla spíš hrát nějakou postavu, ve které bych mohla vycházet z vlastního naturelu a osobnosti.
</TEXT>
<HEADING>
LN: Dostala jste už nabídky?
</HEADING>
<TEXT>
Vlastně ano, pár už jich bylo. Dokonce i z Hollywoodu. Opravdu. Irský režisér Jim Sheridan chtěl, abych hrála v jednom jeho filmu. Ta postava, kterou mi nabídl, byla taková hodně vyzývavá ženská, která mluví strašně sprostě a snad každé druhé slovo, které říká, je to na f. Jim říkal, že by měla být hodně sexy a já na to: "A neměl by to hrát někdo mladší?" Ale jak už jsem říkala, můj harmonogram byl příliš nabitý na to, abych tu nabídku mohla přijmout.
LN: Od začátku 90. let, kdy do Prahy jezdila koncertovat každá druhá kapela, se situace hodně změnila. Teď sem z velkých jmen přijede jen málokdo. Jakou má Praha pověst mezi hudebníky v Británii?
O Praze se u nás říká, že je podobná Paříži, ale neznám ji tak dobře, abych to mohla posoudit. Myslím, že je to tím, že když jede nějaká skupina na turné po Evropě, tak je to do Prahy trochu z ruky, a možná se někomu nechce zajíždět takhle na východ.
LN: Máte na Prahu nějakou zvláštní vzpomínku z minulé návštěvy?
No, vlastně jsem toho z Prahy moc neviděla. Vždycky když jsme tady, tak máme moc práce. Stejně jako dnes - rozhovory, zvuková zkouška, koncert. Pamatuju si, že když jsme tu hráli minule, že to byl dobrý koncert. Podařilo se nám ale utrhnout jen na chvíli a zajít se podívat do centra. A Praha má opravdu zajímavou architekturu. Možná je tu jenom trochu moc turistů. Jinak je to ale stejné jako s většinou ostatních měst. Známe z nich jenom letiště, hotel a koncertní halu. Ale třeba si sem vyrazíme o prázdninách s rodinou na výlet.
</TEXT>
</DOC>
<DOC>
<DOCID>LN-20020427073</DOCID>
<DOCNO>LN-20020427073</DOCNO>
<DATE>04/27/02</DATE>
<TITLE>
Hintertux je mezi lyžaři pojem. Ledovec v Tyrolsku, kde se dá lyžovat po celý rok. V letošní sezoně však ke zdejším lákadlům přibylo propojení lyžařských oblastí Mayrhofen, Hippach, Finkenberg, Eggalm/Rastkogel a Tux. Vznikla tak nejrozsáhlejší oblast v údolí Zilleru - Ski Zillertal 3000.
</TITLE>
<TEXT>
Cestovali jsme do Mayrhofenu autem přes Německo, a to ještě v den, kdy v Bavorsku, ale i v Tyrolsku a velké části Česka začínaly jarní prázdniny. Místo ohlášených pěti hodin jsme do Zillertalu "doskákali" za sedm. Za týden zpátky to bude lepší, doufali jsme. Nebylo. V sousední vesnici Stumm očekávali přílet sjezdaře Stephana Eberhartera, držitele několika medailí z olympiády v Salt Lake City, stavěli slavobrány a provoz na silnici se poněkud vlekl. Stovky aut s nizozemskými, německými a českými značkami zase "poskakovaly". Pardon, viděli jsme i několik slovenských a maďarských aut. Mayrhofen a Hintertux zkrátka lákají. Sněhové podmínky tu bývají skvělé od prosince po duben. Nyní po propojení oblastí tu najdete 143 kilometrů upravených sjezdovek (42 km je modrých, 84 červených a 17 černých) se 45 lanovkami a vleky, které prý mohou vyvézt až 60 tisíc lyžařů v hodině. Stovky sněhových děl mohou vylepšit celkem 96 hektarů plochy. Když uvidíte z dálky dělo "v akci", včas si ale nasaďte brýle a raději zpomalte, umělý sníh je totiž velmi rychlý a pád z oslepení sprškou ledových krystalků je přece zbytečný.
</TEXT>
<HEADING>
S ledovcem, nebo bez?
</HEADING>
<TEXT>
Rolby tu sjezdovky opravdu pečlivě udržují. V pondělí jsme narazili na Schafskopfu na sjezdovku číslo sedm sledovými plotnami a boulemi, v nichž navíc postávali znavení borci. Sedmičkou nikdy víc nejedu, prohlásila jsem. Jenže z oblasti Tuxu se na Horbergbahn prostě jinak než přes sedmičku nedostanete. A tak jsem s hrůzou v očích na ni opět vyrazila. Plotny ani boule se však už nekonaly, byla to paráda. V Mayrhofenu si můžete koupit permanentku buď s ledovcem, nebo bez. Mit, oder ohne? ptají se vás u pokladny. Rozdíl činí při šestidenním lyžování 27 eur, ale stojí to za to. Ledovec na Hintertuxu se při slunečném počasí krásně modře třpytí, sjezdovky jsou dlouhé a široké (kromě dvojky, kterou sjíždíte z Fernhausu na Sommerberg, kde jsou další vleky). Ta je tak úzká, že snadno narazíte na kolegu, který si prostě vybral stejnou trasu.
</TEXT>
<HEADING>
Řízek do ruksaku
</HEADING>
<TEXT>
Jen nahoře na Gefrorene Wand (Zmrzlá stěna - 3260 m) bývá dost často mlha a nádherné pohledy na zasněžené vršky pod vámi se vám otevřou až cestou dolů. Letos postavili v Hintertuxu (19 km od Mayrhofenu) novou velkokapacitní lanovku z údolí na Sommerberg, kde se pak přestupuje dále. Také v restauraci Tuxer Fernhaus je uvnitř hodně místa, kde se dá pohodlně čekat, až se třeba zvedne mlha. Většina českých, slovenských a polských lyžařů obědvá oblíbené řízky nebo chleba s paštikou v alobalu na otevřené terase, zatímco uvnitř si na teplých obědech pochutnávají návštěvníci z EU. Horší zkušenosti s doneseným jídlem jsem však viděla v jedné menší hospodě nad Horbergem. Hodně sněžilo a venku před hostincem se dalo sedět jedině na rukavicích, téměř nikdo u dřevěných stolů nebyl. Česká rodinka popíjela zakoupené pivo a kolu a přikusovala cosi z plastové krabice. Vyšel číšník, ukázal na box a řekl: "Es soll weg. " ("To musí pryč.") Na té liduprázdné terase to opravdu vypadalo jako velmi "pohostinné" gesto. Naše bytná Sabine si však Čechy oblíbila. Jsou pořádní, naučili se třídit odpadky a zanechávají po sobě čistou kuchyň. To je tou společnou minulostí z monarchie. Sabine dodává, že zaplaťpámbu letošní zima přinesla hodně sněhu, a pochvaluje si, že díky blízkému ledovci má vlastně penzion skoro celoročně plný. Co bychom dělali v Zillertalu, kdyby nebylo turistů? říká a doufá, že politici v obou zemích už přestanou "šlapat v porcelánu", aby se sousedské vztahy nehoršily.
</TEXT>
<HEADING>
Tyrolsko se stará
</HEADING>
<TEXT>
Tyrolsko dělá pro rozvoj turistiky hodně. Každý rok vylepšuje síť lanovek, většina sedaček má i plastový kryt, který můžete při větru a vánici spustit. Místo dosavadních dvousedaček se třeba nad Mayrhofenem objevily čtyř - nebo šestisedačky, takže lanovky na Schneekar či Unterbergalm vyvezou za hodinu až 2800 lyžařů. Se zavedením eura tu zjednodušili i přístup na lanovky. Při koupi permanentky typu hand-free-ticket zaplatíte o čtyři eura více jako zálohu na čip, kterou pak při odjezdu dostanete zpět za použitou kartu. Odpadají gumičky či zavírací špendlíky na bundě, protože turniket vás vpustí, jakmile čidlo "ucítí" čip ve vaší kapse. Jen až výrobci začnou šít kapsičky bund vlevo nahoře, pak to bude úplně jednoduché. Ať už se v Mayrhofenu dopravujete do lyžařských oblastí Ahornbahnem, Penkenbahnem nebo Horbergbahnem, všude najdete zastávky bezplatných skibusů. U Horbergbahnu je navíc velké parkoviště. Autobusy se zeleným nápisem Green Line pak jezdí až pod lanovku na Hintertux. Tam můžete zdarma parkovat na povrchu nebo v podzemních garážích. Mayrhofen je velmi hezké městečko se spoustou obchůdků i supermarkety na okrajích, kde klidně doplníte zásoby jídla. Nechybí ani Skoda Servis. Kdybyste neměli dost pohybu přes den nahoře na sjezdovkách, je tu i pečlivě udržované kluziště a bazén s různými skluzavkami a vířivkami, kam máte večer desetiprocentní slevu po předložení ubytovací karty. A nebo můžete zkusit paragliding za 40 eur na hodinu. Ostatně různobarevné padáky tu létají lyžařům nad hlavou co chvíli. Lyžovat se tu dá díky dobře udržovaným terénům a blízkosti tuxského ledovce ještě v dubnu, kdy ceny ubytování poněkud klesají.
Co byste měli vědět o Hintertuxu
</TEXT>
<HEADING>
Kuchyně:
</HEADING>
<TEXT>
Pokud kuchař připraví tradiční tyrolskou večeři, host rozhodně neodchází od stolu nenasycen. Do tyrolské nedělní polévky například patří tři druhy masa (hovězí, jehněčí a kuřecí) a smetana k tomu. Lidovým jídlem zde bývaly Käseschpätzle, jídlo podobné slovenským haluškám, ovšem zde bohatě doplněné kostičkami plísňového sýra, goudy a ementálu.
</TEXT>
<HEADING>
Jak se tam dostat:
</HEADING>
<TEXT>
Z Prahy do Zillertalu je cca 535 km. Z hraničního přechodu na Rozvadově se pokračuje přímo do Mnichova. Na křižovatce Mnichov východ se odbočuje na Salzburk. Z dálnice se sjíždí v Achensee Zillertal. Cesta autem trvá přibližně 5 a půl hodiny.
Ceny permanentek:
</TEXT>
<HEADING>
DOBA DOSPĚLÍ MLÁDEŽ DĚTI
</HEADING>
<TEXT>
Ceny jsou uvedeny v euro. Platí od 4. 5. do 11. 10. 2002. Do té doby jsou o něco vyšší.
Děti mají nárok na dětský tarif, pokud jsou narozené v roce 1987 a výše, na tarif pro mladé má nárok každý, kdo je narozený v roce 1983 a výše. Děti narozené po 1. 1. 1996 jezdí zdarma.
</TEXT>
<HEADING>
Praktické rady:
</HEADING>
<TEXT>
Nabídka ubytování je zde tak jako i v ostatních alpských střediscích bohatá. Individuálně rezervovat si nocleh lze i na internetu (např. na adrese www.hintertux.at). Velká část ubytovacích zařízení vybírá příplatek za kratší pobyty (zpravidla méně než čtyři dny). Ubytování ve čtyřlůžkovém apartmánu vychází na 800 Kč za osobu a den, s polopenzí na 1200 Kč. Lůžko ve větším apartmánu (pro 10 až 14 osob) se dá pořídit už za 650 Kč. Dvoulůžkový pokoj v hotelu se snídaní stojí kolem 3000 korun.
Nabídka ubytování je zde tak jako i v ostatních alpských střediscích bohatá. Individuálně rezervovat si nocleh lze i na internetu (např. na adrese www.hintertux.at). Velká část ubytovacích zařízení vybírá příplatek za kratší pobyty (zpravidla méně než čtyři dny). Ubytování ve čtyřlůžkovém apartmánu vychází na 800 Kč za osobu a den, s polopenzí na 1200 Kč. Lůžko ve větším apartmánu (pro 10 až 14 osob) se dá pořídit už za 650 Kč. Dvoulůžkový pokoj v hotelu se snídaní stojí kolem 3000 korun.
</TEXT>
</DOC>
<DOC>
<DOCID>LN-20020427074</DOCID>
<DOCNO>LN-20020427074</DOCNO>
<DATE>04/27/02</DATE>
<TITLE>
Mahulena Bočanová o Hintertuxu
</TITLE>
<TEXT>
Herečka Mahulena Bočanová patří k těm lidem, kteří si na českých horách už nezalyžují. "Nejraději jezdím do rakouských Alp. Tam je všude hezky, a o okolí Hintertuxu to platí také. Vyhovuje mi, že jsou tady zateplené lanovky, takže člověk cestou nahoru nepromrzne, a na cestě dolů zase miluji všechny ty mé záchytné body - nejrůznější hospůdky a bistra. Vedle nich se přímo ve sněhu chladí flašky a často u nich hoří otevřený oheň, u kterého se může člověk ohřát. Také se mi líbí, jak tu lyžaři dbají na tu správnou módu, baví mě všechny ty ztřeštěné čepice a bláznivé bundy."
</TEXT>
</DOC>
<DOC>
<DOCID>LN-20020427075</DOCID>
<DOCNO>LN-20020427075</DOCNO>
<DATE>04/27/02</DATE>
<TITLE>
Fotografie na téma Kytice. Výstava fotografií Lubomíra Fuxy, inspirovaných básnickou sbírkou Karla Jaromíra Erbena, je k vidění ještě dnes a zítra (od 12 do 18 hodin) v pražské Galerii Navrátil (Tomášská 10, Malá Strana). V dalších dnech budou Fuxovy snímky vystaveny ve studiu Linea Pura v Klimentské 48. Poté poslouží jako obrazový doprovod k novému knižnímu vydání Erbenových veršů.
</TITLE>
<TEXT>
Country tance pro všechny. Celostátní setkání dětských souborů country tanců se uskuteční o víkendu již po dvanácté v Táboře. Pořádá je Square dance club Šumaváček z Vyššího Brodu spolu s městem Tábor. Na akci se sjede přes 500 tanečníků z více než 35 souborů z celé ČR. Výukové semináře povede 7 profesionálních učitelů a "callerů". Učit se budou nejrůznější taneční styly patřící do kategorie country - mexické, skotské, řecké, irské tance, nejrůznější stepové techniky a pochopitelně tradiční country tance.
Bugatti v českých zemích. Desítka automobilů Bugatti vystavených v Národním technickém muzeu představuje historické vazby této legendární francouzské značky k českým zemím. Ettore Bugatti (1881 - 1947), Ital žijící v Alsasku, zahájil výrobu automobilů roku 1910. V letech 1910 - 1940 vyrobila jeho továrna na 8 tisíc vozů této značky, asi stovka vozů byla dovezena na území našeho státu. Do naší historie se zapsaly nejen úspěšné závodní automobily Bugatti, ale i cestovní vozy.
Jazzový houslista na Hradě. Nejlepší z žáků legendárního Stéphana Grappelliho, jazzový houslista Didier Lockwood, vystoupí dnes od 19.30 v Jízdárně Pražského hradu. Rodáka z Calais doplní Marc-Michel Le Bévillon (kontrabas), který získal zkušenosti po boku Diany Rossové či Raye Charlese, a kytarista Romane. Program nazvaný Pocta Grappellimu čerpá ze stejnojmenného CD (Dreyfus).
The Jism ve Vagonu. Parta bývalých zemědělských inženýrů, která svůj styl označuje jako "etnický post-grunge", se opět vrací na scénu. Dnes večer vystoupí od 21.15 v pražském klubu Vagon.
</TEXT>
</DOC>
<DOC>
<DOCID>LN-20020427076</DOCID>
<DOCNO>LN-20020427076</DOCNO>
<DATE>04/27/02</DATE>
<TITLE>
za kulturou: s Miroslavem Zikmundem na výstavu
</TITLE>
<TEXT>
Ve známém pražském Náprstkově muzeu asijských, afrických a amerických kultur připomínají letošní jubilea Emila Holuba (1847 - 1902) hned dvě výstavy. Ve středu 24. dubna, na svátek Jiřího (také Jiřího Hanzelky, už delší dobu hospitalizovaného), navštívil obě expozice Miroslav Zikmund.
V letech, kdy si ostatní činí nárok na klidné stáří, je Miroslav Zikmund (nar. 1919) neuvěřitelně aktivní. Normalizační dvacetiletí nějakým kouzlem odmazal i ze svého fyzického věku... V minulých dnech se vrátil z Egypta, před cestou do Prahy si odskočil do Vídně, kam spolu s publicistou Miroslavem Náplavou a režiséremdokumentaristou Petrem Horkým vezl na hrob Emila Holuba 55 růží a 100 svíček. Doprovázel je zlínský primátor Zdeněk Dostál a také Ivan Plánka a Karel Pavlištík za Muzeum jihovýchodní Moravy. Než dorazil na Betlémské náměstí, absolvoval Miroslav Zikmund rozhlasové natáčení a vzápětí tiskovou konferenci, na níž představil - se zmíněnými spoluautory Náplavou a Horkým - svou novou knihu Sloni žijí do sta let (vydal Knižní klub). A pak zas pospíchal do Brna a do Zlína.
</TEXT>
<HEADING>
Šestnáct diplomů se jmenováním
</HEADING>
<TEXT>
"Emil Holub byl náš vzor, místa jím popisovaná byla pro nás s Jiřím Hanzelkou úplně mystická," vzpomíná Miroslav Zikmund a dodává k tomu, že ještě víc než slovesné líčení navštívených zemí, pro mladého čtenáře přece jen poněkud rozvláčné, ho přímo fascinovaly dobové rytiny, vytvořené podle Holubových náčrtků. "Když jsme se dozvěděli, že ve Vídni žije vdova po Emilu Holubovi, chtěli jsme ji navštívit. Jenže v polovině padesátých let nás československé úřady nechaly dva roky čekat na výjezdní doložku! Se starou paní jsme se nakonec v roce 1957 šťastně setkali, vlídně nás přijala, obdivovali jsme její přesnou paměť. Bylo jí už 92 let (rok nato zemřela), ale do detailů vypravovala o své svatební cestě do Afriky - na tu se Holubovi vydali v listopadu 1883! Tak si to spočítejte..." Název výstavy Rub a líc slávy Dr. Emila Holuba (do 18. května) je Zikmundovi blízký: "Ano, rub a líc slávy, o tom vím své." Po dvacet let žili s Jiřím Hanzelkou na výsluní, v popularitě se s nimi mohl měřit snad jen Zátopek. Jejich jména znalo každé dítě. A pak dvacet let mlčení. Dnes už jsou legendární jako Holub, ve Zlíně mají dokonce svou stálou expozici. Na výstavě poutají naši pozornost rozmanitá jmenování od korunovaných hlav evropských i exotických: perský šach učinil z Holuba komtura Řádu slunce a lva, ruský car ho povýšil mezi rytíře Řádu sv. Anny 3. stupně, od krále španělského je tu prohlášení komturem Řádu Isabely Katolické. K vidění je šestnáct takovýchto diplomů z celkového počtu 83. PhDr. Milena Secká, CSc., autorka objevné výstavy a naše trpělivá průvodkyně, upozorňuje i na pomluvy a polopravdy, které o Holubovi šířil dobový český tisk: "Pro nás někdy zdánlivě idylické 19. století znalo již ,mediální útoky'; zveřejněné zprávy ukazují, že často ten, kterého svět uznává, je doma nedoceněn."
</TEXT>
<HEADING>
120 let starý bonbon z Pražského hradu
</HEADING>
<TEXT>
Zastavujeme se u kuriozit, třeba u oznámení, že "Spolek rakouských drogistů uděluje Dr. Holubovi čestné členství" (1899). Na vlastní oči vidíme, že "Ornitologický spolek ve Vídni uděluje Dr. Holubovi zlatou medaili za expozici ptáků a voliér". A žasneme: ve vitríně leží - v dobové adjustaci - i"bonbon, který dostal Dr. Holub 8. 2. 1882 na Pražském hradě, kam byl pozván k dvorní tabuli". "Naše výstavy jsou vlastně komorní," připomíná Milena Secká. "Jak známo, Emil Holub byl velkým přítelem Vojty Náprstka, a tak věnoval jeho muzeu tolik exponátů, že by dnes vydaly na výstavy do celé muzejní budovy." Čas Miroslava Zikmunda je drahý. Sotva jsme v přízemí dočetli informace o trojici Holubových osudových žen (nevěsta, manželka, černošská chráněnka - cenným poučením jsou ukázky z rukopisných pamětí Josefy Náprstkové), míříme do třetího poschodí na výstavu Emil Holub a Afričané (do 2. června). Připravil ji PhDr. Josef Kandert, CSc., a zaměřena je "na názory Emila Holuba o Afričanech a na jeho představy o budoucím uspořádání Afriky". K vidění jsou autentické exponáty z afrických cest, ale také dobové plakáty, sugestivně přibližující atmosféru Holubových časů. Na otázku, zda se dá srovnat africká cesta H &amp; Z s africkými výpravami Holubovými, odpovídá Miroslav Zikmund s úsměvem: "Stručně řečeno, dr. Holub na jedné z expedic využil tažnou sílu 64 volů. My s Jiřím Hanzelkou jsme měli pod kapotou 75 koní." V Náprstkově muzeu je Miroslav Zikmund jako doma, chodil sem kdysi za studentské vstupné, zná to tu opravdu důvěrně. Časový plán ho však z příjemného prostředí vyhání. Tak šťastné cesty!
Zastavujeme se u kuriozit, třeba u oznámení, že "Spolek rakouských drogistů uděluje Dr. Holubovi čestné členství" (1899). Na vlastní oči vidíme, že "Ornitologický spolek ve Vídni uděluje Dr. Holubovi zlatou medaili za expozici ptáků a voliér". A žasneme: ve vitríně leží - v dobové adjustaci - i"bonbon, který dostal Dr. Holub 8. 2. 1882 na Pražském hradě, kam byl pozván k dvorní tabuli". "Naše výstavy jsou vlastně komorní," připomíná Milena Secká. "Jak známo, Emil Holub byl velkým přítelem Vojty Náprstka, a tak věnoval jeho muzeu tolik exponátů, že by dnes vydaly na výstavy do celé muzejní budovy." Čas Miroslava Zikmunda je drahý. Sotva jsme v přízemí dočetli informace o trojici Holubových osudových žen (nevěsta, manželka, černošská chráněnka - cenným poučením jsou ukázky z rukopisných pamětí Josefy Náprstkové), míříme do třetího poschodí na výstavu Emil Holub a Afričané (do 2. června). Připravil ji PhDr. Josef Kandert, CSc., a zaměřena je "na názory Emila Holuba o Afričanech a na jeho představy o budoucím uspořádání Afriky". K vidění jsou autentické exponáty z afrických cest, ale také dobové plakáty, sugestivně přibližující atmosféru Holubových časů. Na otázku, zda se dá srovnat africká cesta H &amp; Z s africkými výpravami Holubovými, odpovídá Miroslav Zikmund s úsměvem: "Stručně řečeno, dr. Holub na jedné z expedic využil tažnou sílu 64 volů. My s Jiřím Hanzelkou jsme měli pod kapotou 75 koní." V Náprstkově muzeu je Miroslav Zikmund jako doma, chodil sem kdysi za studentské vstupné, zná to tu opravdu důvěrně. Časový plán ho však z příjemného prostředí vyhání. Tak šťastné cesty!
</TEXT>
</DOC>
<DOC>
<DOCID>LN-20020427077</DOCID>
<DOCNO>LN-20020427077</DOCNO>
<DATE>04/27/02</DATE>
<TITLE>
V pražské Galerii kritiků se pracemi inspirovanými cestami do vzdálených zemí představilo sedm českých výtvarníků.
</TITLE>
<TEXT>
Kurátorka výstavy nazvané 5° pod rovníkem Vlasta Čiháková sezvala převážně známé autory, kteří dlouhodobě pracují s podněty ze zahraničních stipendií či soukromých cest. Veronika Bromová například představuje spíše odlehčené vzpomínky v podobě fotografií (momentky z jihoafrických nevěstinců), v katalogu však předkládá spontánní zápisky pochmurnějšího rázu - rozepisuje se o zničujícím newyorském vlhku, zdravotních potížích nebo výdajích za stravu. Podobně k pobytům v cizině přistupuje František Skála. Dokumentují to vystavené stránky jeho deníků (jeden z vrcholů přehlídky) s realisticky pojatými akvarely. Skála přikládá snad stejný význam setkáním, výletům, zvířatům, rostlinám, jídlu či úsměvným situacím. Barbora Šlapetová přispěla snímky ze Západní Papuy a dalších téměř nedotčených oblastí. Již na nedávné výstavě v Mánesu naznačila své schopnosti pořizovat autentické a naléhavé záběry prosté neúčastného odstupu. Fotografie nevelkých etnik (například kmene Koroway) vytvářejí s jejími snímky New Yorku dva odlišné póly lidské džungle. Kromě více či méně stylizujících "dokumentaristů" (Bromová, Skála, Šlapetová) nabízí výstava volněji transponované podněty promítnuté v plastikách a obrazech. Tomáš Císařovský výrazným stylem přetavuje vjemy z pobytu v Peru v přirozenou součást své celé tvorby. Barevným nadsazením, tvarovým zjednodušením a zvláštní dekorativností dociluje pocitu harmonie mimo konkrétní čas a prostor. Martin Meiner, v poslední době malíř nekontrolovatelné spontánnosti, nabídl volně zavěšená, nenapnutá plátna. Jeho Hry bohyň jsou jakýmsi záznamem emocí či nehmotných duchovních proudů i konkrétních vyobrazení žen verotických pózách s podivnými maskami. Také Lukáš Rittstein podnikl v poslední době několik cest (New York, Nová Guinea). Snad i díky těmto zkušenostem se uchyluje k plastikám či prostorovým objektům, ukrývajícím kód k porozumění v zasutém nevědomí. Kombinuje volně materiály, reálné předměty a formy připomínající rituální modly a amulety. Pro Ottu Plachta se na rozdíl od jeho kolegů exotická země stala druhým domovem: žije a pracuje mezi peruánskými domorodci, oženil se zde, přijímá jejich zvyky. Na výstavě představil ve zvláštní "temné komoře" několik pláten s nasvícenými reflexivními barvami. Stojí-li divák uvnitř, je vtahován do nekonečně pestrého reje obrazců připomínajícího extatické vytržení či halucinační zkušenosti.
</TEXT>
</DOC>
<DOC>
<DOCID>LN-20020427078</DOCID>
<DOCNO>LN-20020427078</DOCNO>
<DATE>04/27/02</DATE>
<TITLE>
V prvním utkání na mistrovství světa za obhájce titulu stříleli góly Ujčík 2, Kaberle, Hlinka a Procházka
</TITLE>
<TEXT>
S naprostým přehledem a bez sebemenšího zaváhání zvládli čeští hokejisté úvodní střetnutí na mistrovství světa ve Švédsku. V Jönköpingu snadno přehráli snaživé Švýcary a mohou se těšit z prvních bodů.
</TEXT>
<HEADING>
Česko - Švýcarsko 5:0
</HEADING>
<TEXT>
JÖNKÖPING (od zpravodaje LN ve Švédsku) - Úřadující mistři světa nastříleli soupeři pět branek a navíc ještě dvakrát jejich střely zazvonily o tyč. O první radost vítězného celku se postaral již v 7. minutě obránce František, když čtyři vteřiny před koncem přesilové hry prostřelil od modré čáry vše i překvapeného brankáře M. Gerbera. Český tým působil prakticky celý zápas naprosto jistým dojmem, bojovného protivníka přehrával prakticky ve všech herních činnostech, a tak se nabízela prakticky jediná otázka - kdy začnou padat další branky. Švýcaři ztratili veškeré šance na dobrý výsledek především v průběhu pěti minut v závěru druhé třetiny. V této pro Česko výstavní části zápasu dvakrát zaúřadoval šikovný a pohotový Ujčík a dílo zkázy dokončil čtvrtou brankou Hlinka po úchvatné kombinaci po ose Jágr Špaček - Hlinka. Švýcarský tým si za celý zápas vypracoval snad jen tři vážnější příležitosti. Několik vteřin před otevírací brankou zápasu se na Hniličku v české brance řítil osamocený Plüss, ale ve velkém stylu chytající brankář Atlanty si z jeho sólem bez problémů poradil. Právě Hnilička svojí jistotou a suverenitou včera výraznou měrou napomohl ke klidu v týmu. V poslední třetině se zdálo, že už možná hráči obou týmů trochu šetří silami, protože vše bylo jasné a zřejmé. Jediný gól této části hry vstřelil Martin Procházka po výstavní přihrávce Pavla Kubiny, jenž byl po utkání vyhlášený nejlepším hráčem českého týmu.
JÖNKÖPING (od zpravodaje LN ve Švédsku) - Úřadující mistři světa nastříleli soupeři pět branek a navíc ještě dvakrát jejich střely zazvonily o tyč. O první radost vítězného celku se postaral již v 7. minutě obránce František, když čtyři vteřiny před koncem přesilové hry prostřelil od modré čáry vše i překvapeného brankáře M. Gerbera. Český tým působil prakticky celý zápas naprosto jistým dojmem, bojovného protivníka přehrával prakticky ve všech herních činnostech, a tak se nabízela prakticky jediná otázka - kdy začnou padat další branky. Švýcaři ztratili veškeré šance na dobrý výsledek především v průběhu pěti minut v závěru druhé třetiny. V této pro Česko výstavní části zápasu dvakrát zaúřadoval šikovný a pohotový Ujčík a dílo zkázy dokončil čtvrtou brankou Hlinka po úchvatné kombinaci po ose Jágr Špaček - Hlinka. Švýcarský tým si za celý zápas vypracoval snad jen tři vážnější příležitosti. Několik vteřin před otevírací brankou zápasu se na Hniličku v české brance řítil osamocený Plüss, ale ve velkém stylu chytající brankář Atlanty si z jeho sólem bez problémů poradil. Právě Hnilička svojí jistotou a suverenitou včera výraznou měrou napomohl ke klidu v týmu. V poslední třetině se zdálo, že už možná hráči obou týmů trochu šetří silami, protože vše bylo jasné a zřejmé. Jediný gól této části hry vstřelil Martin Procházka po výstavní přihrávce Pavla Kubiny, jenž byl po utkání vyhlášený nejlepším hráčem českého týmu.
</TEXT>
</DOC>
<DOC>
<DOCID>LN-20020427079</DOCID>
<DOCNO>LN-20020427079</DOCNO>
<DATE>04/27/02</DATE>
<TITLE>
říká František Kaberle o tom, proč opět neodmítl start na MS
</TITLE>
<TEXT>
JÖNKÖPING (od zpravodaje LN ve Švédsku) - Už čtyřikrát se stal mistrem světa, za reprezentaci odehrál více zápasů než všech pět jeho kolegů z obrany dohromady. František Kaberle, pokračovatel slavné kladenské hokejové dynastie, přesto s letošním startem na mistrovství světa trochu váhal. Mimo jiné i proto, že se stejně jako před čtyřmi roky nevešel do olympijské nominace. Nakonec ale na svůj osmý šampionát v řadě odjel a rozhodně nelituje.
V poslední době jste v reprezentačním dresu nechyběl na žádné velké akci s výjimkou olympijských her v Naganu a Salt Lake City. Mrzelo vás hodně, když na vás opět nezbylo místo v olympijském týmu?
Byl jsem zklamaný docela hodně. Štvalo mě to a tehdy jsem si říkal, že asi na konci sezony na mistrovství světa vůbec nepojedu. Byl jsem ze všeho unavený a trochu otrávený. Říkal jsem to i manželce a tátovi.
</TEXT>
<HEADING>
Nakonec jste se ale rozhodl jinak. Proč?
</HEADING>
<TEXT>
Na konci sezony jsem byl zraněný, ale když jsem poslední čtyři zápasy základní části NHL nakonec odehrál, dostal jsem do hokeje znovu chuť. V té chvíli jsem si už říkal, že by bylo dobré, kdyby si na mě trenéři před mistrovstvím znovu vzpomněli. Najednou jsem si totiž uvědomil, že by mě dost mrzelo, kdybych na tom turnaji nehrál. Protože co bych dělal, kdybych se vrátil do Čech a na mistrovství neodjel? Seděl bych doma u televize a díval se, jak tady kluci bojují. Takže nakonec nebylo co řešit. Být tady je nesrovnatelně lepší než sedět doma.
Co vás nejvíc lákalo k tomu, znovu obléct reprezentační dres?
Strašně moc jsem se těšil na partu, co tady každý rok je. Legrace, kterou si během mistrovství užijeme, je právě tou věcí, která mě v NHL schází nejvíc. Tam je to trochu jiné.
Lákal vás i fakt, že jste právě ve Švédsku v minulosti hrál?
Určitě, i to byl důvod. Na Švédsko mám samé dobré vzpomínky. V pětadevadesátém jsem tady hrál na svém prvním mistrovství světa, později sem tady strávil v klubu MoDo čtyři báječné sezony.
Váš mladší bratr Tomáš na olympijských hrách reprezentoval. Neříkal jste si, že měl oproti vám až moc štěstí, že byste si to býval zasloužil možná víc než on?
Tak to vůbec. Pro bráchu to byla velká věc. A já jsem mu to nezáviděl, naopak jsem mu to přál a fandil mu.
Teď jste se znovu nesešli v jednom týmu. Zatímco vy bojujete o titul mistra světa, on v dresu Toronta o Stanley Cup.
To je pravda, pořád nám to nevychází, míjíme se. Ale jsme denně v telefonickém kontaktu a na dálku si držíme palce.
Má podle vás český tým na to, aby šampionát počtvrté v řadě vyhrál?
Nevím, ale sílu má určitě velkou. Je tady parta i dobří hráči - to jsou základní dvě podmínky na cestě k úspěchu. Tak uvidíme.
</TEXT>
</DOC>
<DOC>
<DOCID>LN-20020427080</DOCID>
<DOCNO>LN-20020427080</DOCNO>
<DATE>04/27/02</DATE>
<TEXT>
JÖ NKÖPING (od zpravodaje LN ve Švédsku) - Nečekaně zamotaná začíná být situace ohledně posledních plánovaných posil českého národního týmu z NHL. Trenéři původně uvažovali o povolání ještě dvou hokejistů z nejslavnější ligy na mistrovství světa, zprávy ze zámoří jim ale dost kazí plány. Jiří Dopita z Philadelphie se omluvil kvůli nedoléčenému zranění kolene a Patrik Eliáš s Petrem Sýkorou z New Jersey rovněž nejsou zcela zdrávi. "Jirka Dopita účast na mistrovství vyloučil. S jeho kolenem je to pořád špatné. Ve Philadelphii nehraje a po skončení sezony si chce zranění vyléčit," vysvětloval vedoucí týmu František Černík, kterého příliš nepotěšil ani další telefonát: "Sýkora za Devils kvůli zraněnému kotníku poslední zápas vůbec nehrál a Eliáš chodí na injekce se zraněným zápěstím. Oba sice na přání klubu v tom dalším klíčovém utkání nastoupí, ale co bude potom, teprve uvidíme. Budeme jim znovu volat." Možná nejpravděpodobnější je start Jana Hlaváče, jehož Vancouver ve Stanley Cupu prohrává s Detroitem 2:3 na zápasy. I když i v jeho případě existují jisté komplikace. "V posledním utkání sice seděl na střídačce, ale na led se vůbec nedostal. Uvidíme, jak na tom je," dodal Černík. Z dalších hráčů z NHL připadá v úvahu už jen start juniorského mistra světa Josefa Vašíčka. Ten je sice ve formě, ale jeho Carolina má v sérii s New Jersey k postupu blíž. Možné tak nakonec je, že místo posledního útočníka na soupisce zůstane pro Ondřeje Kratěnu ze Sparty, kterého trenéři vyřadili z mužstva po poslední přípravě s Rakouskem v Pardubicích. Už včera Josef Augusta trochu proti plánu na soupisku dopsal jako dvanáctého útočníka Zdeňka Sedláka z Plzně. Zřejmě proto, že víc než jednoho hráče už z NHL těžko získá.
</TEXT>
</DOC>
<DOC>
<DOCID>LN-20020427081</DOCID>
<DOCNO>LN-20020427081</DOCNO>
<DATE>04/27/02</DATE>
<TITLE>
JÖNKÖPING/GÖTEBORG - Všechny favorizované celky se v pátek podle očekávání dočkaly vítězství. Zatímco Rusové a Němci chabé soupeře školili, Švédové se s podceňovanými Rakušany chvílemi dost trápili.
</TITLE>
<TEXT>
SKUPINA A
NĚMECKO - JAPONSKO 9:2.
</TEXT>
</DOC>
<DOC>
<DOCID>LN-20020427082</DOCID>
<DOCNO>LN-20020427082</DOCNO>
<DATE>04/27/02</DATE>
<TITLE>
JÖNKÖPING (od zpravodaje LN ve Švédsku) - Úleva a spokojenost byly znát na tvářích českých hokejistů po včerejším utkání se Švýcarskem. Reprezentanti se vesměs shodli, že přes vysoké vítězství odehráli těžký zápas. "Soupeř byl hlavně na začátku dost nepříjemný. Jsme rádi, že jsme vstup do turnaje zvládli bez zaváhání. To je hrozně důležité pro naše sebevědomí. Stejně jako to, že se na brankách podílely všechny útoky," těšil se kapitán týmu Jaromír Jágr, který na mistrovství světa odehrál první zápas po osmi letech a svůj výkon označil za normální. "Švýcaři mě ale překvapili. Byli fakt dobří. Někdo si možná řekne 5:0, snadné vítězství, ale kdyby Milan Hnilička nechytil Plüssovi za stavu 0:0 ten samostatný nájezd, mohl to být úplně jiný zápas. Hnilda byl dneska jednoznačně náš nejlepší hráč," vysekl Jágr poklonu českému brankáři.
</TITLE>
<HEADING>
Ujčík: Měl jsem štěstí
</HEADING>
<TEXT>
"Ten zákrok byl asi opravdu hodně důležitý okamžik," zamyslel se Hnilička. "Když jsme totiž později přidali gól na dva nula, trochu jsme je zlomili. Nebyl to snadný soupeř. Mají mladé šikovné hráče, kteří výborně bruslí a věří si." Tomu, že hned na úvod turnaje vychytal nulu, nechtěl Hnilička přikládat zvláštní význam. "I když pro moje sebevědomí to není špatné," připustil. Dalším hrdinou vítězů se stal slávistický útočník Viktor Ujčík, autor dvou gólů. Oba padly po dorážkách do odkryté branky. "Byly to velmi těžké střelecké pozice," vtipkoval po včerejšku nejlepší kanonýr v historii české reprezentace. V národním týmu přidal proti Švýcarům branky s pořadovými čísly 56 a 57. "Ani jsem o tom nevěděl. Prostě jsem měl tentokrát štěstí. Někdy můžete stát před brankou jako pařez a nic se k vám neodrazí. A jindy to naopak vyjde jako v tomhle utkání. Vždycky se snažím předvídat, kam se puk po střele může odrazit a dneska jsem měl prostě dobrý odhad," komentoval Ujčík svojí střeleckou potenci.
"Ten zákrok byl asi opravdu hodně důležitý okamžik," zamyslel se Hnilička. "Když jsme totiž později přidali gól na dva nula, trochu jsme je zlomili. Nebyl to snadný soupeř. Mají mladé šikovné hráče, kteří výborně bruslí a věří si." Tomu, že hned na úvod turnaje vychytal nulu, nechtěl Hnilička přikládat zvláštní význam. "I když pro moje sebevědomí to není špatné," připustil. Dalším hrdinou vítězů se stal slávistický útočník Viktor Ujčík, autor dvou gólů. Oba padly po dorážkách do odkryté branky. "Byly to velmi těžké střelecké pozice," vtipkoval po včerejšku nejlepší kanonýr v historii české reprezentace. V národním týmu přidal proti Švýcarům branky s pořadovými čísly 56 a 57. "Ani jsem o tom nevěděl. Prostě jsem měl tentokrát štěstí. Někdy můžete stát před brankou jako pařez a nic se k vám neodrazí. A jindy to naopak vyjde jako v tomhle utkání. Vždycky se snažím předvídat, kam se puk po střele může odrazit a dneska jsem měl prostě dobrý odhad," komentoval Ujčík svojí střeleckou potenci.
</TEXT>
</DOC>
<DOC>
<DOCID>LN-20020427083</DOCID>
<DOCNO>LN-20020427083</DOCNO>
<DATE>04/27/02</DATE>
<TITLE>
Je to místo, kam se normální smrtelník jen těžko někdy podívá. Snad jen jednou za čas prostřednictvím televizních kamer ve chvíli, kdy mužstvo po velkém úspěchu plní pohár šampaňským a nasládlá vůně bublinek se mísí s dýmem doutníků. O čem že je řeč? O hokejové kabině.
</TITLE>
<TEXT>
JÖNKÖPING (od zpravodaje LN ve Švédsku) - Co na ní může být tak zajímavého? Místnost bez oken, která je plná propocených dresů, hokejek a dalších krámů - napadne možná nezasvěceného. Přesto ale právě hokejová kabina bývá místem, kde se odehrávají ty nejdůležitější věci během celého turnaje. Není to totiž zdaleka jen komůrka, kde hokejoví "zbrojnoši" navlékají a odkládají své "brnění". Je to místo, kde probíhají důležité porady, místo, kde se trenéři nebo kapitán snaží během několika minut mezi třetinami vyburcovat podlomený tým k dalšímu boji nebo naopak mírnit přehnaný optimismus. Je to místo, kde se rodí něco tak často zmiňovaného, a na druhé straně tak neurčitého, jako je týmový duch. A konečně je to i místo, kam se hokejisté chodí skrýt se svým zklamáním, vyčerpáním, ale někdy i radostí. "Po každém vítězném utkání si jdeme do kabiny zakřičet. Je to takový rituál pro štěstí," přitakává obránce Jaroslav Špaček. Přístup do kabiny mají během turnaje vedle hráčů už jen maséři a nejužší vedení týmu. Pro ostatní včetně novinářů je vstup přísně zakázán. "Podle mě to je výborný nápad. V NHL tak striktní pravidla nejsou, v kabině se často motá plno lidí, a to není dobré. Tady na mistrovství je to naše království, kde chceme mít klid, kde si můžeme všechno vyříkat. Tam se rodí tým. Protože vlastně všude jinde nás neustále pozorují fanoušci i novináři," pokračuje Špaček.
</TEXT>
<HEADING>
Nechybí ani vířivka, rotoped nebo sauna
</HEADING>
<TEXT>
Hokejová kabina v Jönköpingu je jedna z nejlepších, kterou kdy čeští hokejisté na mistrovstvích světa měli. "Nic v ní nechybí. Měli jsme jako mistři světa právo volby a vybrali jsme dobře. Normálně v ní sídlí místní klub HV71, mají to pěkně zařízené," pochvaluje si Špaček a pohled na prostornou členitou místnost mu dává za pravdu. Ve vybavení nechybí dvě vířivky, sprchy, rotoped a dokonce i docela prostorná sauna. Trenéři pro sebe navíc mají samostatný kamrlík, stejně jako kustodi a hráči místnost na broušení bruslí a úpravu hokejek. Hokejisté přitom ne vždycky "bydleli" takhle královsky. Například na mistrovství světa ve Švýcarsku v roce 1998 měli v Basileji provizorní kabinu na dně vypuštěného bazénu a v Curychu zase museli cestou na led absolvovat téměř půlkilometrový pochod labyrintem chodeb a tunelů. V Jönköpingu to mají do arény sotva třicet metrů. Místa v kabině hráčům rozdělili již předem kustodi týmu Petr Bílek a Pavel Vlašic. Většinou vedle sebe sedí staří kamarádi z klubů. Takže jeden roh obývají bývalí i současní sparťané Broše, Hlinka, Richter a Výborný, vedle nich sedí kladenská jízda Procházka, Patera, Kaberle a úplně na kraji Jágr.
</TEXT>
<HEADING>
O cédéčka se stará Výborný
</HEADING>
<TEXT>
Důležitou rolí je v kabině funkce diskžokeje. Pro letošní rok se pouštění cédéček, která pomáhají vyladit tým do pohody, ujal především útočník David Výborný. A na rozdíl od minulých let už kabinou nezní ohrané hity Michala Davida, ale převážně písničky skupiny Elán. "To jsem určitě přivítal. Jsou hezky melodické, člověk si je může broukat s Jožo Rážem," usmívá se spokojeně Viktor Ujčík.
Důležitou rolí je v kabině funkce diskžokeje. Pro letošní rok se pouštění cédéček, která pomáhají vyladit tým do pohody, ujal především útočník David Výborný. A na rozdíl od minulých let už kabinou nezní ohrané hity Michala Davida, ale převážně písničky skupiny Elán. "To jsem určitě přivítal. Jsou hezky melodické, člověk si je může broukat s Jožo Rážem," usmívá se spokojeně Viktor Ujčík.
</TEXT>
</DOC>
<DOC>
<DOCID>LN-20020427084</DOCID>
<DOCNO>LN-20020427084</DOCNO>
<DATE>04/27/02</DATE>
<TITLE>
Po dvou letech nestojí v čele týmu na MS, nýbrž bojuje za Atlantikem o Stanley Cup. Robert Reichel přiznává, že i kdyby jeho Toronto vypadlo, na šampionát by nepřijel.
</TITLE>
<TEXT>
LN: Play off hrajete po čtyřleté pauze. Jak si zvykáte na zvláštní atmosféru těchto zápasů?
Měl jsem bohužel smůlu, že jsem se v posledních zápasech základní části zranil. Proto jsem v úvodním utkání proti Islanders nenastoupil a ve druhém střetnutí jsem hrál jen několik minut. Postupně se však moje zdraví zlepšuje, takže se už na led dostávám častěji. Atmosféra na stadionech je skvělá a hraje se úplně jiný hokej než v základní části NHL.
LN: V prvních dvou zápasech jste Islanders na vlastním ledě přehráli, v New Yorku jste ale překvapivě dvakrát prohráli. Proč?
Ve třetím utkání jsme hráli hodně nedisciplinovaně, nechávali se vylučovat a soupeř toho využil. Čtvrté střetnutí jsme prohráli brankou ze sporného trestného střílení. Odpískat penaltu dvě minuty před koncem bylo hodně odvážné rozhodnutí...
LN: Steve Webb si na vás ve třetím zápase dost vyšlápl. Jak byste vzájemný střet posoudil?
Nemám nic proti tvrdé hře, když je čistá. Podle mého byl ale Webbův zákrok už za hranicí pravidel. Mířil jsem na střídačku a najednou jsem dostal ohromnou ránu. Podobné zákroky do hokeje určitě nepatří, rozhodčí je ale někdy tolerují.
LN: Na podzim jste hovořil o tom, že jedním z důvodů, proč jste se vracel do NHL, byla šance získat Stanleyův pohár. Myslíte si, že Toronto může soutěž vyhrát?
Všech šestnáct mužstev, které v play off hraje, je nesmírně vyrovnaných a vyhrát může kdokoli. Šanci mají podle mě skutečně úplně všichni.
LN: Kdyby Toronto vypadlo, neuvažoval byste o účasti na světovém šampionátu?
Letos určitě ne, protože mám za sebou náročnou sezónu. Navíc věřím, že postoupíme.
LN: Myslíte si, že si ještě někdy za Česko zahrajete?
Já o tom teď nepřemýšlím. Hraji tady v Kanadě a mým prvořadým cílem je vyhrát Stanley Cup.
</TEXT>
</DOC>
<DOC>
<DOCID>LN-20020427085</DOCID>
<DOCNO>LN-20020427085</DOCNO>
<DATE>04/27/02</DATE>
<TEXT>
NEW YORK - Z0:2 na 3:2 otočili hokejisté Detroitu stav série 1. kola Stanley Cupu s Vancouverem. Ke třetí výhře posunul Red Wings bezchybný výkon Dominika Haška, jenž kryl všech 25 střel soupeře a jeho tým už může po sobotní zápase na ledě soupeře postoupit. Rudá křídla rozhodla o vítězství už v první třetině, ve které vstřelila všechny čtyři góly. Hašek podal výborný výkon, svou sedmou nulu vplay off vkariéře si zasloužil hlavně za dvojici zákroků proti Brendanu Morrisonovi, který se v páté minutě ocitl před českým brankářem zcela nekrytý, Hašek však dvakrát zastavil puk pravým betonem.
</TEXT>
</DOC>
<DOC>
<DOCID>LN-20020427086</DOCID>
<DOCNO>LN-20020427086</DOCNO>
<DATE>04/27/02</DATE>
<TITLE>
Vedoucí tým tabulky utrpěl první porážku po osmnácti prvoligových zápasech v řadě
</TITLE>
<TEXT>
Katem uchazečů o prvoligový titul se stali fotbalisté Teplic. Minule rozmetaly poslední naděje Sparty, včera v předehrávce 28. kola porazili lídra z Liberce.
TEPLICE - Kdyby Liberečtí zvítězili a druhý Žižkov zítra jakkoli zakolísal v Drnovicích, měli by titul jistý. Nyní dali svému pronásledovateli šanci.
FK Teplice 2
</TEXT>
<HEADING>
FC Slovan Liberec 0
</HEADING>
<TEXT>
"Mistři, mistři!" ozývalo se z hloučku fanoušků vyznávajících barvy Liberce už po deseti minutách. Klíčové momenty se udály krátce po přestávce. V 54. minutě nabídl hostující Nezmar šanci Hodúrovi, a ten poslal míč do sítě. Jenže rozhodčí se shodli na ofsajdu. "Myslím, že Ivan nabíhal současně s teplickým hráčem, nebo ještě ze zadnější pozice. Myslím, že ofsajd to nebyl," povídal Jan Nezmar. Hned v další minutě padl na opačné straně rozhodující gól. Leitner prudce vypálil, brankář Kinský míč vyrazil, ale zadáci zůstali strnulí jako sloupy. Leitner se mezi nimi prohnal jako vítr a dokopl míč brány. "Byl jsem překvapený. Oni stáli, já byl v běhu," řekl Vladimír Leitner. Vedoucí branku vynesla Teplicím nevídaná útočná vlna, kterou na soupeře vyslali na začátku druhé půle. Bylo k neuvěření, jak snadno dostávali míč za čtyřčlennou obranu. Zvlášť bek Johana hořel. Zato brankář Kinský se překonával: neustále na něj zle dotíral Zelenka, střelou zblízka se přidal Divecký. Trumfem domácích byly přihrávky do stran. "Dneska jsme nepředváděli hru, která nás zdobila celou sezonu," mínil Nezmar. Prvoligoví lídr se nedokázal dostat do tempa a deset minut před koncem dostal druhý úder. K trestnému kopu se postavil M. Doležal a Kukol hlavou zavěsil - 2:0. Libereckým bolestivě chyběli dirigent obrany Holeňák a záložník Koloušek. Navíc hlavní údernou sílu Štajnera tížila dlaha na levé ruce, která chránila přeříznuté šlachy. Prohra pro Liberec znamená komplikace v boji se Žižkovem. "Chtěli jsme získat alespoň bod," řekl kapitán Tomáš Janů. "Teď se ukáže, jaké jsme mužstvo. Můžeme se z toho zbláznit, nebo se otřepat. Věřím, že dokážeme to druhé," řekl Janů. "Boj o titul je stále otevřený. Zbývají dva zápasy, musíme hrát dál," dodal Nezmar. "Naději by nám měl dát návrat Kolouška, Holeňáka a Lukáše," uzavřel Škorpil. Ten rozhodně neztratil svůj typický smysl pro humor. "Vítám vás na tiskové konferenci," uvedl se. "První dávám slovo sobě," dodal a začal hodnotit zápas. "Děkuji si a předávám slovo," pokračoval.
"Mistři, mistři!" ozývalo se z hloučku fanoušků vyznávajících barvy Liberce už po deseti minutách. Klíčové momenty se udály krátce po přestávce. V 54. minutě nabídl hostující Nezmar šanci Hodúrovi, a ten poslal míč do sítě. Jenže rozhodčí se shodli na ofsajdu. "Myslím, že Ivan nabíhal současně s teplickým hráčem, nebo ještě ze zadnější pozice. Myslím, že ofsajd to nebyl," povídal Jan Nezmar. Hned v další minutě padl na opačné straně rozhodující gól. Leitner prudce vypálil, brankář Kinský míč vyrazil, ale zadáci zůstali strnulí jako sloupy. Leitner se mezi nimi prohnal jako vítr a dokopl míč brány. "Byl jsem překvapený. Oni stáli, já byl v běhu," řekl Vladimír Leitner. Vedoucí branku vynesla Teplicím nevídaná útočná vlna, kterou na soupeře vyslali na začátku druhé půle. Bylo k neuvěření, jak snadno dostávali míč za čtyřčlennou obranu. Zvlášť bek Johana hořel. Zato brankář Kinský se překonával: neustále na něj zle dotíral Zelenka, střelou zblízka se přidal Divecký. Trumfem domácích byly přihrávky do stran. "Dneska jsme nepředváděli hru, která nás zdobila celou sezonu," mínil Nezmar. Prvoligoví lídr se nedokázal dostat do tempa a deset minut před koncem dostal druhý úder. K trestnému kopu se postavil M. Doležal a Kukol hlavou zavěsil - 2:0. Libereckým bolestivě chyběli dirigent obrany Holeňák a záložník Koloušek. Navíc hlavní údernou sílu Štajnera tížila dlaha na levé ruce, která chránila přeříznuté šlachy. Prohra pro Liberec znamená komplikace v boji se Žižkovem. "Chtěli jsme získat alespoň bod," řekl kapitán Tomáš Janů. "Teď se ukáže, jaké jsme mužstvo. Můžeme se z toho zbláznit, nebo se otřepat. Věřím, že dokážeme to druhé," řekl Janů. "Boj o titul je stále otevřený. Zbývají dva zápasy, musíme hrát dál," dodal Nezmar. "Naději by nám měl dát návrat Kolouška, Holeňáka a Lukáše," uzavřel Škorpil. Ten rozhodně neztratil svůj typický smysl pro humor. "Vítám vás na tiskové konferenci," uvedl se. "První dávám slovo sobě," dodal a začal hodnotit zápas. "Děkuji si a předávám slovo," pokračoval.
</TEXT>
</DOC>
<DOC>
<DOCID>LN-20020427087</DOCID>
<DOCNO>LN-20020427087</DOCNO>
<DATE>04/27/02</DATE>
<TITLE>
Další Tysonův malér. Na kontroverzního amerického boxera Mika Tysona podal žalobu za ublížení na těle jeho krajan, boxer Mitchell Rose. Požaduje odškodné 66 milionů dolarů. Tvrdí, že mu Tyson způsobil trvalé poškození páteře a zničil norkový kožich.
</TITLE>
<TEXT>
Valenta získal cenu Eurosportu. Akrobatický skokan Aleš Valenta se včera večer třpytil mezi osmadvaceti hvězdami olympijských her ze Salt Lake City, které v Lausanne převzaly ocenění televize Eurosport. Cenu nazvanou Sport Star předal Valentovi, který se stal díky unikátnímu skoku se třemi salty s pěti vruty olympijským vítězem, šéf MOV Jacques Rogge.
Nabídli jen pětinu. Krachující společnost KirchMedia včera nabídla zástupcům německé fotbalové ligy za práva na televizní přenosy ze dvou zbývajících kol 21 milionů eur.
Schumacher prý nevolí. Velké pozdvižení způsobilo v Německu přiznání jezdce formule 1 Michaela Schumachera, že nikdy nešel k volbám. Pilot, jenž žije ve Švýcarsku, si za svou upřímnost vysloužil kritiku i od nejprodávanějšího německého listu Bild.
Lyžař měl obtěžovat. Policie amerického státu Utah prošetřuje v těchto dnech stížnost dobrovolnice ze ZOH v Salt Lake City, kterou měl sexuálně obtěžovat nejmenovaný lyžař. Jména zainteresovaných policisté nesdělili.
Léčí se špatně? Fotbalista David Beckham, jehož zranění zajímá pár týdnů před světovým šampionátem celou Anglii, se léčí špatným způsobem. Myslí si to alespoň britská královna Alžběta II., která záložníkovi Manchesteru United nepřímo doporučila, aby navštívil její vnučku. Ta před pár týdny složila fyzioterapeutské zkoušky.
</TEXT>
</DOC>
<DOC>
<DOCID>LN-20020427088</DOCID>
<DOCNO>LN-20020427088</DOCNO>
<DATE>04/27/02</DATE>
<TITLE>
POZOR! Soutěž LN o exkluzivní vstupenky a další ceny
</TITLE>
<TEXT>
Správné odpovědi z třetího dne: 7. Muži Československa získali stříbrné medaile na šachové olympiádě v roce 1982. 8. Přeborníkem republiky se v letech 1964, 1974 a 1984 stal Vlastimil Jansa. 9. Sestry Polgárovy se jmenují Judita, Zsuzsa a Sofia. Včerejší výherci vstupenky: Elkin Cantillo, Praha; Helena Johnová, Česká Třebová; Richard Biolek; kniha: Petr Linhart, Košaříska, okr. Karviná; šachovnice a vstupenky: Adam Rakovský, Praha.
Vyhrajte vstupenky a řadu dalších cen!
Ceny si mohou čtenáři vyzvednout v recepci redakce denně od 10.00 hodin.
</TEXT>
</DOC>
<DOC>
<DOCID>LN-20020427089</DOCID>
<DOCNO>LN-20020427089</DOCNO>
<DATE>04/27/02</DATE>
<GEOGRAPHY>BARCELONA</GEOGRAPHY>
<TEXT>
Pátý závod mistrovství světa formule 1 na okruhu v Barceloně má jediného favorita v Michaelu Schumacherovi a jeho ferrari F2002. Po galapředstaveních mistra světa v předchozích dvou závodech bude německý pilot obhajovat na trati Circuit de Catalunya loňské prvenství a ani o něm příliš nepochybuje. "Nevidím jediný důvod, proč by se současné rozložení sil mělo měnit. My budeme v Barceloně zcela určitě úplně vpředu," řekl vítěz tří z dosavadních čtyř závodů.
</TEXT>
</DOC>
<DOC>
<DOCID>LN-20020427090</DOCID>
<DOCNO>LN-20020427090</DOCNO>
<DATE>04/27/02</DATE>
<TITLE>
Tenistky Sandru Kleinovou a Ivetu Benešovou vybral český kapitán Jan Kukal do dnešních dvouher utkání prvního kola Fed Cupu s Chorvatskem v Bolu.
</TITLE>
<GEOGRAPHY>BOL</GEOGRAPHY>
<TEXT>
Do čtyřhry pak zvolil dvojici Benešová, Eva Birnerová. Čtvrtou hráčkou týmu se stala Klára Koukalová, která na poslední chvíli v původní nominaci nahradila nachlazenou Petru Cetkovskou. Včerejší losování rozhodlo o tom, že k úvodní dvouhře nastoupí od 13 hodin Kleinová proti Jeleně Kostaničové, poté se na antukovém dvorci střetne Benešová s bývalou světovou čtyřkou Ivou Majoliovou, z minulého týdne vítězkou turnaje v Charlestonu. Nedělní program by měl v poledne zahájit duel jedniček Kleinové s Majoliovou, ale kapitáni mají možnost hodinu před zápasem hráčky vyměnit. Po nich je v plánu zápas Benešové s Kostaničovou, v tomto případě je možné udělat změnu v nominaci do deseti minut po skončení předešlé dvouhry. Pro čtyřhru jsou nahlášeny páry Benešová, Birnerová a Majoliová, Kostaničová. Český tým se musí obejít bez trojice nejlepších hráček - Danielu Bedáňovou a Květoslavu Hrdličkovou shodně vyřadilo zraněné zápěstí, Denisa Chládková je po mononukleóze. "Udělali jsme to nejlepší, co se dalo. Teď už jen záleží, jak to holky zvládnou," řekl Kukal. Chorvati tipují šance šedesát procent pro ně a čtyřicet pro český tým. "Všechno je možné. Trochu se nás bojí. Osobně nic neslibuji, ale rozhodující bude, aby každá hráčka ze sebe vydala maximum svých možností. Jestli se tohle povede, tak budeme nebezpeční," uvedl Kukal. Kukal počítal do čtyřhry s Cetkovskou, jenomže nejlepší juniorskou deblistku přemohl zánět horních cest dýchacích. "To byla poslední rána. Považuji to za škodu," litoval kapitán.
BOL - Do čtyřhry pak zvolil dvojici Benešová, Eva Birnerová. Čtvrtou hráčkou týmu se stala Klára Koukalová, která na poslední chvíli v původní nominaci nahradila nachlazenou Petru Cetkovskou. Včerejší losování rozhodlo o tom, že k úvodní dvouhře nastoupí od 13 hodin Kleinová proti Jeleně Kostaničové, poté se na antukovém dvorci střetne Benešová s bývalou světovou čtyřkou Ivou Majoliovou, z minulého týdne vítězkou turnaje v Charlestonu. Nedělní program by měl v poledne zahájit duel jedniček Kleinové s Majoliovou, ale kapitáni mají možnost hodinu před zápasem hráčky vyměnit. Po nich je v plánu zápas Benešové s Kostaničovou, v tomto případě je možné udělat změnu v nominaci do deseti minut po skončení předešlé dvouhry. Pro čtyřhru jsou nahlášeny páry Benešová, Birnerová a Majoliová, Kostaničová. Český tým se musí obejít bez trojice nejlepších hráček - Danielu Bedáňovou a Květoslavu Hrdličkovou shodně vyřadilo zraněné zápěstí, Denisa Chládková je po mononukleóze. "Udělali jsme to nejlepší, co se dalo. Teď už jen záleží, jak to holky zvládnou," řekl Kukal. Chorvati tipují šance šedesát procent pro ně a čtyřicet pro český tým. "Všechno je možné. Trochu se nás bojí. Osobně nic neslibuji, ale rozhodující bude, aby každá hráčka ze sebe vydala maximum svých možností. Jestli se tohle povede, tak budeme nebezpeční," uvedl Kukal. Kukal počítal do čtyřhry s Cetkovskou, jenomže nejlepší juniorskou deblistku přemohl zánět horních cest dýchacích. "To byla poslední rána. Považuji to za škodu," litoval kapitán.
</TEXT>
</DOC>
<DOC>
<DOCID>LN-20020427091</DOCID>
<DOCNO>LN-20020427091</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Po šesti letech strávených v zahraničí se možná fotbalový vicemistr Evropy z roku 1996 Radek Bejbl vrátí zpět do Slavie. "Máme o něj zájem, ale záleží především na tom, zda se ho povede vyvázat z kontraktu, který má ještě rok ve francouzském mužstvu RC Lens," řekl generální ředitel Slavie Praha Vladimír Leška. Hráčův agent Pavel Paska tvrdí, že se to již podařilo. "Jsme s vedením Lensu na vyvázání dohodnuti," konstatoval. Devětadvacetiletý záložník odešel po úspěšném evropském šampionátu v Anglii do Atlétika Madrid, po jeho sestupu v létě roku 2000 přestoupil do Lensu, kde však skoro celou letošní sezonu promarodil. "Naposledy jsem s ním mluvil asi před čtrnácti dny a potvrdil mi, že chce jít zpět domů. Našemu mladému celku by svými zkušenostmi byl velice platný," řekl slavistický trenér Beránek.
</TEXT>
</DOC>
<DOC>
<DOCID>LN-20020427092</DOCID>
<DOCNO>LN-20020427092</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel včera na Pražském hradě předal nejvyšší státní vyznamenání, Řád bílého lva, řediteli americké Obranné zpravodajské služby viceadmirálovi Thomasi Wilsonovi. Vyznamenání dostal za zvlášť vynikající zásluhy ve prospěch ČR. Prezident předal také pamětní medaili někdejšímu šéfovi konzervátorů Švédských královských sbírek Františku Makešovi. Ten vyvinul převratnou metodu v tomto oboru - čištění obrazů pomocí enzymů. Obrazy se tak chrání před plesnivěním. Sedmdesátiletý zlínský rodák působil jako poradce Národní galerie ve Stockholmu a Institutu konzervace při univerzitě v Göteborgu. Do Švédska emigroval v roce 1967.
</TEXT>
</DOC>
<DOC>
<DOCID>LN-20020427093</DOCID>
<DOCNO>LN-20020427093</DOCNO>
<DATE>04/27/02</DATE>
<GEOGRAPHY>PRAHA</GEOGRAPHY>
<TEXT>
Příslušníci cizinecké a pohraniční policie zatkli ve čtvrtek na ruzyňském letišti osmatřicetiletého uprchlého českého vězně. Poté, co ho německá policie chytila při krádeži, skončil ve vazbě a měl být předán českým úřadům do 9. června. Němečtí policisté ho však nejspíš z vazby propustili a vyhostili zpět do Česka, aniž by o tom českou stranu informovali. "Ve čtvrtek znenadání, jako běžný cestující, přiletěl z Frankfurtu na ruzyňské letiště," uvedla mluvčí cizinecké policie Barbora Kudláčková. Připustila, že komunikace mezi českou a německou policií v tomto případě selhala. "Není pravděpodobné, že by tam uprchl z vazby a odletěl z frankfurtského letiště," podotkla mluvčí. Vězeň si odpykával od června 1999 čtyřletý trest za loupeže, porušování domovní svobody a krádeže. Po necelém roce však s dalším vězněm uprchl z věznice v Kynšperku nad Ohří.
</TEXT>
</DOC>
<DOC>
<DOCID>LN-20020427094</DOCID>
<DOCNO>LN-20020427094</DOCNO>
<DATE>04/27/02</DATE>
<TITLE>
JÖNKÖPING/GÖTEBORG - Hokejisté Německa a Ruska si v úvodních zápasech na šampionátu se svými soupeři podle očekávání poradili bez nejmenších problémů. Utkání Česko - Švýcarsko a Rakousko - Švédsko skončila po uzávěrce tohoto vydání.
</TITLE>
<TEXT>
SKUPINA A
</TEXT>
</DOC>
<DOC>
<DOCID>LN-20020427095</DOCID>
<DOCNO>LN-20020427095</DOCNO>
<DATE>04/27/02</DATE>
<TEXT>
Pires bude chybět. Francouzský fotbalista Robert Pires se podrobil operaci zraněného pravého kolena a bude chybět svému týmu na červnovém MS v Japonsku a Koreji. Podle vyjádření lékařů bude hráč odpočívat až několik měsíců.
</TEXT>
</DOC>
</CZE>