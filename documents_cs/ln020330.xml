<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020330001</DOCID>
<DOCNO>LN-20020330001</DOCNO>
<DATE>03/30/02</DATE>
<TITLE>
Vojáci zavřeli vůdce palestinské samosprávy v prvním patře budovy a odpojili mu elektřinu
</TITLE>
<TEXT>
Beznadějně obklíčen, odříznut od elektřiny i telefonního spojení je šéf Palestinců odhodlán "zemřít jako mučedník". Izrael jej však ujišťuje, že jeho život není ohrožen.
JERUZALÉM/RAMALLÁH - Sídlo palestinského vůdce Jásira Arafata se včera změnilo ve válečné bojiště. Na příkaz premiéra Ariela Šarona ho vzali útokem izraelští vojáci. Probili se komplexem budov a podle informací nejmenovaného palestinského důstojníka dokonce uvěznili Arafata v prvním patře jeho dvoupatrového sídla. Izraelská armáda však tuto zprávu nepotvrdila. Izraelské oddíly se probíjely sídlem místnost po místnosti. Vojáci sváděli tvrdý boj s Arafatovou ochrankou. Arafat prohlásil, že Izraelci zabili nejméně sedm jeho lidí a asi čtyřicet dalších zranili. Padli také dva vojáci izraelské armády. Podle Palestinců odřízli vojáci centrum palestinské moci od elektřiny a zničili i záložní generátor. Stejně tak přerušili i telefonní linky. Izraelský premiér Šaron zdůvodnil útok tím, že Arafat je izraelským "nepřítelem", který podporuje teroristy vraždící Izraelce. Výsledkem vojenské operace má být Arafatova izolace v Ramalláhu a rozbití palestinských teroristických struktur. Palestinský ministr pro plánování Nabíl Šás řekl, že izraelští vojáci stříleli po Palestincích v ulicích Ramalláhu "jako při lovu na kachny". Americký ministr zahraničí Colin Powell iizraelští představitelé včera v několika veřejných prohlášeních ubezpečili Arafata, že jej Izrael nechce zabít. Palestinský vůdce nicméně oznámil, že je připraven zemřít. "Doufám, že se stanu mučedníkem," řekl. "Jestliže zahynu, jednoho dne se objeví palestinské dítě, které pozdvihne vlajku nad našimi mešitami a chrámy." Odhodlání Palestinců potvrdil včera další atentát. Poté, co na sobě mladá Palestinka v jeruzalémském supermarketu odpálila nálož, zemřela ona a nejméně dva další lidé. Izraelská ofenziva vyvolala ve světě bouřlivé reakce. Generální tajemník OSN Kofi Annan i představitelé EU vyzvali obě znesvářené strany k ukončení násilí a k návratu za jednací stůl.
</TEXT>
</DOC>
<DOC>
<DOCID>LN-20020330002</DOCID>
<DOCNO>LN-20020330002</DOCNO>
<DATE>03/30/02</DATE>
<TITLE>
Ministr spravedlnosti podal stížnost v podnikatelův prospěch
</TITLE>
<GEOGRAPHY>PRAHA</GEOGRAPHY>
<TEXT>
Podnikateli a bývalému tenistovi Milanu Šrejbrovi, který si odpykává pětiletý trest, svitla po 16 dnech za mřížemi naděje na propuštění z vězení. Ministr spravedlnosti Jaroslav Bureš totiž včera podal v jeho prospěch stížnost pro porušení zákona. Tou se bude zabývat Nejvyšší soud v Brně, který může zrušit pravomocný rozsudek. Šrejber by pak musel být propuštěn z pražské pankrácké věznice. Bureš se ztotožnil s názorem Šrejbrova obhájce Tomáše Krále, který poukazoval na vady v průběhu trestního řízení. "Všichni musí vidět, že je to naprosto vadný a nezákonný rozsudek. Šlo jen o to, aby byl někdo tak profesionálně a lidsky slušný, aby to řekl nahlas," reagoval na Burešovo rozhodnutí Král. Ministr shledal, že v soudním řízení nebyla prokázána "zákonem stanovená pohnutka jednání pachatele opatřit sobě či jinému výhodu nebo prospěch".
Pochybnosti podle něj vyvolává i popis skutku v části rozsudku, která se týká viny. Obsahuje "několik zcela evidentních nesprávností, které nemají podporu v provedených důkazech". Jde mimo jiné o to, že soudce Karel Beneš v rozsudku opakovaně pletl názvy a dobu vzniku společností, jež měly v trestní věci figurovat. Na několika místech hovořil dokonce o vůbec neexistujících firmách. Ve dvou datech se spletl o 30 let, takže to vypadalo, že Šrejber podnikal v době, kdy mu byl jeden rok. Bureš odvolacímu soudu dále vytýká, že neodstranil procesní pochybení, která vznikla v předcházejícím řízení, a že řádně nezjistil, jak mělo k jednotlivým žalovaným skutkům dojít. "Závažná procesní pochybení nastala při opatřování znaleckého posudku," uvádí ministr ve stížnosti. Poukazuje též na pochybnosti o jeho správnosti. Ministr dal za pravdu obhajobě i v tom, že odvolací soud pochybil, když nevyhověl návrhu na doplnění dokazování a odmítl vyslechnout svědky, kteří se k jednání dostavili. Šrejber byl k pětiletému trestu odvolacím soudem odsouzen loni v září. Senát jej uznal vinným ze zneužívání informací v obchodním styku, kterého se měl dopustit poškozením podílníků fondů o 13 milionů korun. Do věznice ho policisté na základě příkazu pražského městského soudu eskortovali z nemocnice 13. března. Od té doby je ve vězeňské nemocnici. "Jeho zdravotní stav se zlepšuje," sdělil obhájce.
</TEXT>
</DOC>
<DOC>
<DOCID>LN-20020330003</DOCID>
<DOCNO>LN-20020330003</DOCNO>
<DATE>03/30/02</DATE>
<TITLE>
Zatímco křesťané slaví nejdůležitější svátek v roce, církevní představitelé kritizují nový zákon o církvích a ministr kultury zase je. Ne a ne odvalit kámen dvanáctiletého míjení. Lecjaké pitoreskní kusy se už na polistopadovém politickém jevišti odehrály: první volba prezidenta, rozmnožení států dělením... Ani kuponová privatizace nebyla představením, na něž se zapomíná. O to pozoruhodnější je inscenace autorské dvojice Církev - Stát s názvem Jeden hot a druhý čehý. Není v ní snad jediný dialog. Žádný vývoj, žádné překvapení, žádná pointa. Holá nuda. Ale hraje se! V čele ministerstva kultury přece stojí člověk, který je na divadle jako doma. Proč ten pat mezi církví a občanstvem? Kořeny leží hluboko v minulosti, daleko před násilnou ateizací, pořádanou komunisty. Tři století nedobrovolné habsbursko-katolické terapie vykonala na národu své.
</TITLE>
<TEXT>
Český národ si totiž vypěstoval obranné reflexy, které mají dlouhou životnost. Těžkopádná římská církev jako by se dnes pořád ještě nostalgicky ohlížela dozadu. Naopak občan se moc neohlíží, má starostí nad hlavu. Pokud zrovna nevydělává peníze, relaxuje, aby mohl vydělávat. Neviditelnou rukou trhu je hnán ke stále vyššímu výkonu, neviditelnými tuneláři ožebračován, obrazovkou telenovelizován. Ubrání se málokdo. Kdyby byl český občan vzdělaný a sebevědomý, řekl by jeho stát už někdy v roce 1990: milé církve, po čtyřiceti letech bláznivin vás vítáme na palubě a máme pro vás velkorysou nabídku ke spolupráci, vždyť jste instituce úctyhodné a - jak z historie také víme - státotvorné. A kdyby církve byly nejen úctyhodné, ale i odvážné, odpověděly by sborem: milý státe, vážíme si tvojí nabídky, ale nechceme žádná privilegia. S tolikerým majetkem a kdejakou výhodou k tomu bychom nemohly věrohodně hlásat evangelium. To by byl start, panečku. Po pádu železné opony by se začaly kymácet v základech i předsudky a letitá klišé. Na vlně elementární důvěry by se předešlo trapnému hádání o katedrálu, přesvědčivé, chudé a nebojácné církve by plnily své poslání, blbá nálada by možná měla zhoršené podmínky k existenci. My jsme to však hned v roce 1990 vzali hezky po maločesku. Občanovi 90. let (a jeho politikům) se obraz církve zhusta smrsknul na břichaté preláty, prodávané odpustky a odmítané potraty. I zapovězený kondom se možná leckomu vybaví. Hůře se však už vybavují takové "maličkosti" jako kláštery, po staletí rozvíjející kulturu a vzdělání, rozsáhlá charita a především existenciální naděje, kterou milionům Čechů, Moravanů a Slezanů v minulosti dávala a dodnes dává církví šířená víra. Naší katolické církvi se zase obraz společnosti redukoval na množinu ignorantů, kteří to s křesťany nemyslí dobře. Nedostatek invence a odvahy (možná i nepochopení evangelia) pak některé církevní představitele vede k nezřízenému zájmu o pole, lesy a vinné sklepy. Namísto toho, aby vsadili na dřeň paradoxního Kristova poselství a "umývali nohy" druhým, opravují své paláce, udržují zastaralý farní systém a zasvěcují národ Panně Marii. Jejich národ však nestojí o to být komukoli zasvěcován. Na druhé straně ho však plaše zajímají ti, kdo objevují smysl skromnosti, oběti a chudoby. Kdo svým každodenním životem zoufale rehabilitují zploštělý pojem láska. Jaká šance pro křesťany! Další vývoj vztahů mezi státem a církvemi? Zatímco občané k němu řeknou své za pár týdnů ve volbách, křesťané mohou zadělat na změnu už teď o Velikonocích. Pokud objeví prázdný hrob.
</TEXT>
</DOC>
<DOC>
<DOCID>LN-20020330004</DOCID>
<DOCNO>LN-20020330004</DOCNO>
<DATE>03/30/02</DATE>
<TITLE>
HRADEC KRÁLOVÉ - Třináct let vězení, tak zní rozsudek vynesený včera nad skinheadem Vlastimilem Pechancem. Ten měl podle Krajského soudu v Hradci Králové loni v létě ve Svitavách zavraždit Roma Otu Absolona. Rozsudek není pravomocný, neboť Pechancův advokát se na místě odvolal. Vražda se stala loni v červenci na svitavské diskotéce. Pechanec podle obžaloby Romovi v baru rasisticky nadával do "černých sviní" a poté ho dvakrát bodl do břicha. Třicetiletý Rom na následky zranění zemřel v nemocnici. Zanechal po sobě dvě děti. Verdikt soudu neunesli Pechancovi příznivci. Po opuštění soudní síně napadali na chodbě rasistickými nadávkami rodinu zavražděného Roma a jejich známé. Před budovou soudu chtěli skinheadi napadnout zmocněnce poškozené rodiny, anarchistu Jakuba Poláka a další aktivisty. Zabránila jim v tom policie. O rozsudku ovšem nepochybuje jen Pechancův obhájce, ale i zmocněnec rodiny Jakub Polák.
</TITLE>
<TEXT>
Podle Poláka policie i státní zastupitelství již v počátcích šetření zaměřily svoji pozornost pouze na Pechance a vůbec se nevěnovaly důkazům svědčícím proti tomu, že by smrtelné rány nožem způsobil právě on. Pechancovu vinu soud dovodil hlavně z výpovědí očitých svědků. Otisky prstů na noži či stopy krve obžaloba proti Pechancovi neměla. Podle soudce však není pochyb, že vraždu spáchal právě Pechanec. Ten od počátku vinu popíral. Krajská státní zástupkyně Renáta Vesecká už dříve kritizovala postup policistů, kteří zasahovali v baru bezprostředně po vraždě. Podle ní nezajistili dostatek přímých důkazů proti Pechancovi. Dva pořádkoví policisté, kteří po incidentu do baru přijeli, nikoho nezadrželi, pouze se návštěvníků diskotéky zeptali na průběh událostí a nechali je odejít. Přiznala sice, že si mnohá svědectví, zejména romských svědků, odporují, ale podle ní byly rozpory způsobené tím, že svědkové byli pod vlivem alkoholu. S názory státní zástupkyně se ztotožnil i soud. Nůž, který je součástí spisu, policie našla až druhý den, odhozený venku u barových toalet. Některé svědky navíc policie vyslýchala až po několika měsících. Markus Pape z Evropského střediska pro práva Romů včera v této souvislosti vyzval ministra vnitra Stanislava Grosse k odstoupení z funkce. Případ se stal na svitavské diskotéce, kde byla i skupina Romů. Osudného večera tam byl i Pechanec a několik příznivců hnutí skinheads. Při příchodu Romů se po slovní přestřelce mezi oběma skupinami strhla krátká potyčka. Při ní jeden ze skinů bodl Absolona do břicha. Ihned po incidentu označili přátelé Oty Absolona za pachatele útoku Pechance. Toho také policie zakrátko obvinila z trestného činu vraždy s rasovým podtextem a umístila jej do vazby. Během ní Pechanec putoval do vězení, protože byl před časem odsouzen za napadení anarchistů. Pechanec se v minulosti otevřeně hlásil ke skinheadskému hnutí. Se skinheady se, jak uvedl, rozešel v roce 1996. Přesto krátce po vraždě se mezi neonacisty začala šířit oslavná báseň na jeho čin. S neonacisty si Pechanec z vazby dopisoval. Pechanec byl už v minulosti za násilné delikty trestán.
</TEXT>
</DOC>
<DOC>
<DOCID>LN-20020330005</DOCID>
<DOCNO>LN-20020330005</DOCNO>
<DATE>03/30/02</DATE>
<TEXT>
"Mají toho dost a rozhodli se Arafata zabít," napadlo mě při záběrech izraelských vojáků střílejících v Arafatově sídle. To ale nebude ta správná úvaha. Jeho smrt by Blízký východ uvrhla do beznadějné války a Palestinci by si s Izraelci nesedli ke stolu příštích padesát let. Obě strany to vědí. Proč tedy Izraelci dobyli jeho dům tanky a vpustili dovnitř pěchotu? Zavolal jsem izraelskému příteli, který za podobných situací bojoval, a zeptal se ho na jeho názor. "Když pěchota bojuje uvnitř domu s Arafatovými osobními strážci, je jen věcí náhody, jestli omylem trefí i Arafata, a možná, že právě to Šaron chce," řekl. Rituál krveprolití posledních měsíců se radikálně změnil. Šaron se rozhodl přerušit koloběh atentát - nouzové zasedání vlády - izraelská odveta vzájemné obviňování - neúspěšný pokus o jednání a znovu atentát. Jako by chtěl zamíchat karty a začít novou hru, v níž by měl více trumfů. Proto vyměnil pěst za baseballovou pálku, mobilizoval záložníky a obklíčil palestinská města. Nebezpečná hra. Na konci nejkatastrofičtějšího scénáře je totiž Arafat vyhnán či zabit, palestinská samospráva zničena, palestinská území znovu dobyta. To není konec, ale začátek - totální války.
</TEXT>
</DOC>
<DOC>
<DOCID>LN-20020330006</DOCID>
<DOCNO>LN-20020330006</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Čtvrtina zaměstnanců, asi 2220 lidí, bude muset do roku 2004 opustit Komerční banku. Informoval o tom včera generální ředitel peněžního ústavu Alexis Juan. "Je nám líto, že se budeme muset rozloučit s tak velkým počtem lidí," dodal. V minulém roce snížila banka stavy svých pracovníků o 12,8 procenta, a to z 10 600 na 9238. Personální změny zasáhnou i statutární orgán společnosti. Šéf Komerční banky Alexis Juan totiž včera sdělil, že dvě volná místa v představenstvu ústavu obsadí zástupci většinového vlastníka, francouzské banky Société Générale. Propouštění však zasáhne i další domácí finanční ústavy. Česká spořitelna oznámila, že sníží v tomto roce počet pracovníků asi o tisíc lidí. Na konci roku by tak měla zaměstnávat asi 10 800 lidí.
</TEXT>
</DOC>
<DOC>
<DOCID>LN-20020330007</DOCID>
<DOCNO>LN-20020330007</DOCNO>
<DATE>03/30/02</DATE>
<TEXT>
V neděli začíná letní čas. Ve 2 hodiny ráno se posouvá čas o hodinu dopředu.
</TEXT>
</DOC>
<DOC>
<DOCID>LN-20020330008</DOCID>
<DOCNO>LN-20020330008</DOCNO>
<DATE>03/30/02</DATE>
<TEXT>
V pondělí 1. dubna noviny nevycházejí. V úterý 2. dubna vyjdou LN s rozšířenýn sportovním zpravodajstvím a pravidelnými úterními přílohami Zdraví a Bydlení.
</TEXT>
</DOC>
<DOC>
<DOCID>LN-20020330009</DOCID>
<DOCNO>LN-20020330009</DOCNO>
<DATE>03/30/02</DATE>
<TITLE>
Praktičtí lékaři se obrátili na premiéra se stížností na ministra Fišera, že nezasáhl
</TITLE>
<TEXT>
Porušit lékařské tajemství a vyzradit na pacienty citlivé osobní údaje nepovolaným osobám žádá po lékařích novela trestního zákona. Pokud nové paragrafy neuposlechnou, hrozí jim až roční vězení.
PRAHA - Ministr zdravotnictví Bohumil Fišer ve své funkci selhal. Dopustil, aby vláda předložila poslancům novelu trestního zákona, jež obsahuje nové trestné činy, které se týkají lékařů a jsou velmi problematické. V dopise premiérovi Miloši Zemanovi to tvrdí předseda Sdružení praktických lékařů Václav Šmatlák. Do trestního zákona byly na podnět vlády zařazeny i dva nové body, které mají umožnit postih lékařů a pacientů v případech vystavení a užití nepravdivých nebo hrubě zkreslených lékařských zpráv, posudků a nálezů. Jako trestný čin může být posouzeno i to, když lékař v jinak pravdivém posudku zamlčí některé podstatné skutečnosti o zdravotním stavu posuzovaného. Oba body rozsáhlé novely prošly legislativním procesem a vstoupily v platnost. Lékaři upozorňují, že se trestní řád dostává do konfliktu s jinými zákony. Uvedením podrobného zdůvodnění svého rozhodnutí by porušili lékařské tajemství i ochranu osobních údajů. Porušení obou zákonů je přitom trestně postižitelné vyšší sazbou, než jaká hrozí za neúplnost posudku.
</TEXT>
<HEADING>
Lékaři se bojí postihu za simulanty
</HEADING>
<TEXT>
Ministra Fišera viní praktici z toho, že při projednávání zákona ve vládě neupozornil na důsledky, které nové paragrafy, jež se týkají převážně lékařské profese, mohou v praxi mít. Obávají se například, že podle nového zákona mohou být popotahováni policií například i za to, že v dobré víře uznají jako práce neschopného člověka, který je zdravý a potíže jen předstírá. Riskovat, že pacient jen simuluje, si přitom lékař nemůže dovolit. Pokud by se zmýlil a dotyčnému se v práci přitížilo, mohl by být trestně stíhán za neposkytnutí péče. "Lékař je odkázán pacientovi věřit. Můžeme být přitom uvedeni v omyl a jsou diagnózy, u nichž se to nedá na místě poznat. Často jsou popisované potíže tak závažné, že je nutné hned vypsat pracovní neschopnost. A co když následné vyšetření onemocnění nepotvrdí a někdo nás obviní z nepravdivé zprávy?" obává se Šmatlák. Soud by sice lékaři musel prokázat, že jednal úmyslně. Než by se tak stalo, lékaře by čekalo vyšetřování a soudní procedura. "I když by nakonec odsouzen nebyl, stálo by ho to spoustu času, vystavilo stresovým situacím. Nakonec se může stát, že se tento paragraf obrátí proti pacientům," upozorňuje Šmatlák.
</TEXT>
<HEADING>
Uvádět úplné údaje je trestné
</HEADING>
<TEXT>
Právník Jakub Uher považuje za mnohem závažnější požadavek, aby lékaři uváděli v posudcích či lékařských zprávách všechny podstatné skutečnosti o zdravotním stavu, které vedly k verdiktu. V praxi to může znamenat, že pokud zaměstnavatel žádá posoudit zdravotní způsobilost pracovníka, bude lékař muset své stanovisko zdůvodnit diagnózami. Tím by ale vyzradil lékařské tajemství a porušil zákon na ochranu osobních údajů. Za to by mohl být potrestán vyloučením z lékařské komory i až tříletým vězením. "Na tyto údaje nemá podle platné legislativy nárok ani soud, ani policie. Zdravotní dokumentaci si může vyžádat jen určený soudní znalec. Teď by je musel lékař pod hrozbou trestu vyzradit v podstatě kdekomu," podotýká Uher. Trestní zákoník nespecifikuje, kterých posudků a potvrzení se tato podmínka týká. "Až na výjimky se zatím nikdy podobné údaje typu diagnóz neuváděly. Z pohledu novely zákona je tedy vždy některá podstatná skutečnost zamlčena," soudí Uher. Lékaři poukazují na to, že zařazení těchto nových trestných činů nebylo zdůvodněno analýzami jejich četnosti a společenské závažnosti a že závažné případy bylo možné stíhat i za předchozí legislativy. Žádají, aby ministerstvo přinejmenším vypracovalo metodický pokyn, jak se mají se střetem několika právních norem vypořádat.
</TEXT>
<HEADING>
Sporný bod trestního zákoníku
</HEADING>
<TEXT>
Odnětím svobody až na jeden rok nebo peněžitým trestem bude potrestán, kdo jako lékař nebo jiná způsobilá zdravotnická osoba vystaví nepravdivou nebo hrubě zkreslenou lékařskou zprávu, posudek nebo nález, nebo v nich zamlčí podstatné skutečnosti o zdravotním stavu svém nebo jiného, aby je bylo užito v řízení před orgánem sociálního zabezpečení nebo před jiným orgánem veřejné správy, v trestním nebo občanském soudním řízení.
Odnětím svobody až na jeden rok nebo peněžitým trestem bude potrestán, kdo jako lékař nebo jiná způsobilá zdravotnická osoba vystaví nepravdivou nebo hrubě zkreslenou lékařskou zprávu, posudek nebo nález, nebo v nich zamlčí podstatné skutečnosti o zdravotním stavu svém nebo jiného, aby je bylo užito v řízení před orgánem sociálního zabezpečení nebo před jiným orgánem veřejné správy, v trestním nebo občanském soudním řízení.
</TEXT>
</DOC>
<DOC>
<DOCID>LN-20020330010</DOCID>
<DOCNO>LN-20020330010</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Prezident Václav Havel udělil další dvě milosti. Devítiměsíční trest odnětí svobody odpustil ženě, která kradla kvůli tomu, aby získala peníze na drogy. Havel prominul i trest vyhoštění muži, jenž byl v roce 1976 odsouzen za rvačku. Omilostněná žena byla odsouzena za to, že se v roce 2000 společně s dalším pachatelem vloupala do auta a ukradla z něj různé věci. "Činu se dopustila v důsledku drogové závislosti a své sociální situace," uvádí se na webových stránkách Hradu. Žena je matkou roční holčičky. "Když zjistila, že je těhotná, začala se léčit z drogové závislosti," uvádí se v odůvodnění milosti. Kromě ministra spravedlnosti doporučili udělení milosti i pracovníci zařízení, kde se žena léčila. Prezident jí odpustil trest pod podmínkou, že se do čtyř let nedopustí úmyslného trestného činu a bude pokračovat v léčbě. Havel zatím letos omilostnil 20 lidí, loni 99 a od nástupu do úřadu udělil celkem 1887 milostí.
</TEXT>
</DOC>
<DOC>
<DOCID>LN-20020330011</DOCID>
<DOCNO>LN-20020330011</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Hospodaření ODS skončilo vloni přebytkem 60 milionů korun. ODS splatila všechny úvěry a do letošního roku vstoupila bez dluhů. Předvolební kampaň, do níž ODS chce investovat asi 50 milionů korun, si může dovolit zaplatit z vlastních zdrojů. Hlavní manažer ODS Václav Mencl včera uvedl, že příjmy ODS se v roce 2001 vyšplhaly na téměř 170 milionů korun, spolu s úvěrem a půjčkami dosáhly 215,8 milionu. Od státu loni získali občanští demokraté 137,8 milionu korun. Celkem 1143 dárců poskytlo ODS peněžní dary v souhrnné výši 14,7 milionu korun. ODS za uplynulý rok utratila téměř 80 milionů, spolu se zaplacenými úvěry a půjčkami celkem 166 milionů korun. "ODS v roce 2001 splatila všechny úvěry a její hospodaření skončilo přebytkem ve výši 60,1 milionu korun," řekl Mencl.
</TEXT>
</DOC>
<DOC>
<DOCID>LN-20020330012</DOCID>
<DOCNO>LN-20020330012</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
K poválečným dekretům prezidenta Beneše, o nichž se ostře debatuje v souvislosti s českou integrací do EU, se vyjádřil i ministr spravedlnosti Jaroslav Bureš. Mluvčí resortu zahraničí Aleš Pospíšil uvedl, že Burešova analýza od potvrdila ostatní, pro diplomacii vypracované expertizy: dekrety jsou historické dokumenty, které nelze odstranit z českého právního řádu, a nemají souvislost s českým vstupem do EU. "Těch analýz může být deset, dvacet či sto. Neznám žádné analýzy, které by si protiřečily," uvedl Pospíšil, jehož úřad se příští týden chystá materiál o dekretech zaslat Evropskému parlamentu. Pospíšil uvedl, že na ministerstvu se diplomaté situací kolem dekretů zabývají. Jsou tam podle něj i odborníci, kteří jejich znění i okolnosti jejich vzniku již v minulosti právně rozebrali. Považuje proto za zbytečné vytvářet zvláštní pracovní skupinu, která by se dekrety zabývala.
</TEXT>
</DOC>
<DOC>
<DOCID>LN-20020330013</DOCID>
<DOCNO>LN-20020330013</DOCNO>
<DATE>03/30/02</DATE>
<TITLE>
Valné shromáždění OSN v září rozhodne, zda se Jiří Dienstbier stane vysokým komisařem pro lidská práva.
</TITLE>
<GEOGRAPHY>PRAHA</GEOGRAPHY>
<TEXT>
ČR by vůbec poprvé v historii mohla obsadit význačnou funkci v OSN. Zemanova vláda přišla s návrhem, aby se Jiří Dienstbier, někdejší ministr zahraničí, stal vysokým komisařem OSN pro lidská práva. Rozhodne se letos v září, kdy se v New Yorku sejde Valné shromáždění OSN. Bývalý ministr by nemusel být jediný, kdo by figuroval vysoko ve struktuře OSN. Na funkci předsedy Valného shromáždění totiž bude kandidovat nynější ministr Jan Kavan. Dienstbierovy šance podle všeho nemusí být zanedbatelné. "Vnímáme ho jako vynikajícího diplomata. Ve světě má skvělou pověst," říká na jeho adresu mluvčí ministerstva zahraničí Aleš Pospíšil. Tím dává i odpověď na otázku, proč padla volba právě na Dienstbiera. Kandidátem asi nebude jediným, ale jiná jména zatím oficiálně nepadla. Světové společenství už s Dienstbierem má zkušenosti, tři roky pro něj pracoval jako zvláštní zpravodaj v zemích bývalé Jugoslávie. A často jej za jeho postup tvrdě kritizoval, stejně jako NATO. Jeho předloňský výrok, že krize v jihosrbské provincii Kosovo je "debakl mezinárodního společenství", naopak ostře odmítl prezident Václav Havel.
</TEXT>
<HEADING>
Mary Robinsonová nebude funkci obhajovat
</HEADING>
<TEXT>
Funkci vysoké komisařky pro lidská práva nyní zastává Mary Robinsonová. Jenomže někdejší irská prezidentka nedávno oznámila, že ji letos obhajovat nebude - zastává ji už pět let. "My jsme s tím nevystupovali, dokud nebylo zcela jasné, že Mary Robinsonová nechce kandidovat. Pokud by chtěla, tak bychom proti ní nekandidovali," řekl ČTK Dienstbier, který si její práce váží. Jeho šance by výrazně posílilo, kdyby se stal kandidátem celé východní skupiny, v níž jsou postkomunistické, balkánské a kavkazské země. "Jestliže to podporuje skupina, tak je kandidát už daleko vážnější," řekl Dienstbier, který si kandidatury váží. A jak sám vidí své šance? "To je ještě velmi složitá matematika," prohlásil opatrně. Pokud by se to povedlo Dienstbierovi a pak i Kavanovi, dalo by se už hovořit o českém "útoku" na OSN. Kavan by Valnému shromáždění šéfoval rok. "Pravděpodobnost je vysoká," tvrdí mluvčí Pospíšil. Kavan ale není sám, kdo o předsednické křeslo projevil zájem. Stojí proti němu kandidát z Běloruska.
Funkci vysoké komisařky pro lidská práva nyní zastává Mary Robinsonová. Jenomže někdejší irská prezidentka nedávno oznámila, že ji letos obhajovat nebude - zastává ji už pět let. "My jsme s tím nevystupovali, dokud nebylo zcela jasné, že Mary Robinsonová nechce kandidovat. Pokud by chtěla, tak bychom proti ní nekandidovali," řekl ČTK Dienstbier, který si její práce váží. Jeho šance by výrazně posílilo, kdyby se stal kandidátem celé východní skupiny, v níž jsou postkomunistické, balkánské a kavkazské země. "Jestliže to podporuje skupina, tak je kandidát už daleko vážnější," řekl Dienstbier, který si kandidatury váží. A jak sám vidí své šance? "To je ještě velmi složitá matematika," prohlásil opatrně. Pokud by se to povedlo Dienstbierovi a pak i Kavanovi, dalo by se už hovořit o českém "útoku" na OSN. Kavan by Valnému shromáždění šéfoval rok. "Pravděpodobnost je vysoká," tvrdí mluvčí Pospíšil. Kavan ale není sám, kdo o předsednické křeslo projevil zájem. Stojí proti němu kandidát z Běloruska.
</TEXT>
</DOC>
<DOC>
<DOCID>LN-20020330014</DOCID>
<DOCNO>LN-20020330014</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Tisícovka sociálních demokratů bude příští neděli svědkem toho, jak se předseda jejich strany Vladimír Špidla historicky postaví na úroveň bájného praotce Čecha. Předseda ČSSD Vladimír Špidla totiž v neděli 7. dubna vystoupá na slavnou horu Říp a přednese poselství národu. Akce je součástí předvolebního tábora lidu, který na zmíněné datum sociální demokraté na Říp svolávají. "Horu Říp si sociální demokraté vybrali za symbol boje za národní a sociální práva," prohlásila místopředsedkyně strany Marie Součková. Co má být obsahem Špidlova poselství, však Součková odmítla sdělit. Tábor lidu se uskuteční při příležitosti 124. výročí založení sociální demokracie a zúčastní se ho všichni kandidáti ČSSD do Poslanecké sněmovny. Místopředsedkyně Součková poskytla i některé bližší detaily akce. Sociální demokraté budou podle ní k Řípu směřovat v autobusech ze všech krajů. Odhadla, že jich bude na tisíc, nepočítaje v to neregistrované příznivce ČSSD. Na úpatí hory se všichni shromáždí a k vrcholu se vydají v téměř vojenském útvaru: půjdou v průvodu seřazeni po krajích v čele s volebními lídry, kteří budou ozdobeni růžicemi ze stuh v národních barvách. "Slavnostní ceremoniál na vrcholu začne státní hymnou a stranickou znělkou," slíbila Součková a připomněla, že první tábor lidu na Řípu se konal v roce 1868, kdy byl z úbočí hory vylomen základní kámen Národního divadla. Říp leží jihovýchodně od Roudnice nad Labem a vypíná se do 459 metrů nad hladinu moře. V 19. století byla hora cílem mnoha národních poutí a slavností. V oblibě jsou i nyní, i když ztratily původní národní ráz. Prvním Slovanem, který shlížel z Řípu, byl podle Kosmovy kroniky praotec Čech. Když zjistil, že "krajina kolem mlékem a strdím oplývá", se svojí družinou se v ní usadil a postupně jejich potomci osídlili celou českou kotlinu.
</TEXT>
</DOC>
<DOC>
<DOCID>LN-20020330015</DOCID>
<DOCNO>LN-20020330015</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Předseda Poslanecké sněmovny a ODS Václav Klaus se včera odpoledne v pražské nemocnici Na Homolce podrobil drobné operaci. Chirurgický zákrok měl pomoci odstranit oční problémy, s nimiž se Klaus potýká již rok. Potvrdila to i vedoucí hlavní kanceláře ODS Libuše Benešová: "Nejde o to, aby se pan předseda zkrášlil, aby se vám více líbil, ale aby lépe viděl a netrápily ho oči tak, jako ho trápí teď," prohlásila. Zákrok provedl oční lékař Jan Pilbauer z Ústřední vojenské nemocnice v Praze-Střešovicích, který je Klausovým ošetřujícím lékařem. Podle včerejšího vydání deníku Blesk měli lékaři Klausovi upravit oční víčka, která mu zakrývala oči, a tím komplikovala jeho zrak. Pracovníci Nemocnice Na Homolce se k chirurgickému zákroku nechtěli vyjádřit s odůvodněním, že ctí právo pacienta na soukromí. Podrobnosti odmítla uvést také Eliška Klepalová z Klausova sněmovního sekretariátu. Sdělila pouze, že zákrok si vyžádá několik dní rekonvalescence. Šéf ODS se bude příští týden objevovat na veřejnosti jen s černými brýlemi.
</TEXT>
</DOC>
<DOC>
<DOCID>LN-20020330016</DOCID>
<DOCNO>LN-20020330016</DOCNO>
<DATE>03/30/02</DATE>
<GEOGRAPHY>BRNO</GEOGRAPHY>
<TEXT>
Proti navrhovanému umístění Nejvyššího správního soudu v Brně místopředseda vlády Pavel Rychetský na rozdíl od ostatních členů vlády nic nenamítá. Řekl to při včerejším setkání s předsedkyní Nejvyššího soudu Ivou Brožovou. "Nevnímám umístění Nejvyššího správního soudu v Brně jako tragédii. Jsem přesvědčen, že se podaří soud rozjet 1. ledna tak, jako se to podařilo se všemi vrcholnými právními institucemi," řekl Rychetský. Dodal, že dokud nezačne správní soud fungovat, nenaplňuje ČR Evropskou úmluvu o lidských právech. Dalším problémem je to, že ČR je jednou z mála zemí, kde neexistuje institut, který by dohlížel na uplatňování rozsudků Evropského soudu pro lidská práva. To je podle něj problém zvláště v případě, kdy Ústavní soud ČR rozhodne protichůdně.
</TEXT>
</DOC>
<DOC>
<DOCID>LN-20020330017</DOCID>
<DOCNO>LN-20020330017</DOCNO>
<DATE>03/30/02</DATE>
<TITLE>
Začaly hlavní svátky křesťanského církevního roku
</TITLE>
<TEXT>
Menší počty věřících a jiná mentalita. To jsou důvody, proč Češi raději slaví Vánoce než Velikonoce.
PRAHA - Velikonoce u nás ustupují do pozadí, ačkoli jde o hlavní křesťanský svátek. Během Velikonoc si totiž křesťané připomínají Kristovo zmrtvýchvstání. Vzkříšení Ježíše je pro věřící centrálním bodem víry, je symbolem toho, že život zvítězil nad smrtí a že smrt není konec, ale začátek nového života. Vrcholem církevního roku je tzv. trojdení od Zeleného čtvrtku (Ježíšova poslední večeře, mytí nohou apoštolům), přes Velký pátek (ukřižování Krista, obřady na památku Kristova utrpení), po Bílou sobotu (vigilie - oslava svaté noci, kdy Kristus vstal z mrtvých).
</TEXT>
<HEADING>
Nejde jen o oslavy jara
</HEADING>
<TEXT>
Proti tisícileté tradici se ale velikonoční oslavy v Česku zúžily téměř jen na oslavy jara - tak komunisti interpretovali hluboce zakořeněné svátky. "Je to jen částečná interpretace a snaha ochudit Velikonoce o duchovní rozměr," řekl mluvčí České biskupské konference Daniel Herman. Královéhradecký biskup Dominik Duka vysvětluje menší popularitu Velikonoc místními zvyklostmi. "Podobně jako Němci jsou i Češi více 'vánoční'. Je to dáno mentalitou. Silně temperamentní národy jižní Evropy oslavují Velikonoce intenzivněji," řekl biskup Duka. Vlažnější přístup Čechů k Velikonocům souvisí podle mluvčího Hermana také s náboženským cítěním. "Prožívání velikonočních svátků je úměrné religiozitě společnosti," řekl Daniel Herman. Může se tak snadno stát, že i lidé, kteří především na Velikonoční pondělí dodržují tradiční zvyky, nemají tušení, kde je jejich původ. Dřevěná řehtačka například nahrazuje zvuk zvonů, které o velikonočním týdnu odletěly do Říma a vracejí se až na Bílou sobotu. Lepší povědomí již panuje o místní specialitě - pomlázce. Dotek čerstvých proutků má vyhnat z děvčat zimní lenost. Poněkud složitější je to s vajíčky. Ty koledníci dostávají coby symbol začínajícího života, zároveň však jde o starou křesťanskou legendu. Podle ní se Ježíš se svatým Petrem zastavili u stavení a prosili hospodyni o kus chleba. Ta však pocestným nemohla nabídnout nic jiného než vajíčko. Po jídle chtěla hospodyně sklidit prázdné skořápky. Na stole však místo nich leželo zlato. Od té doby nabízela vajíčko každému pocestnému, ale zázrak už se nikdy neopakoval.
Dále čtěte mimořádnou přílohu Velikonoce
</TEXT>
<HEADING>
Program akcí
</HEADING>
<GEOGRAPHY>Praha</GEOGRAPHY>
<TEXT>
evangelický kostel sv. Martina ve zdi 21.00 - Společná cesta od Velkého pátku ke vzkříšení - katedrála sv. Víta 20.30 - Velikonoční vigilie celebrovaná kardinálem VLKEM
Brno - před katedrálou sv. Petra a Pavla 21.00 - Velikonoční vigilie přednese Dómská schola.
Hradec Králové - nádvoří Nového Adalbertina 20.00 - Velikonoční vigilie
Křivoklát 9.00 - Velikonoce na Křivoklátě
Praha - katedrála sv. Víta 9.30 - pontifikální mše
Olomouc - katedrála sv. Václava 10.00 - mše za účasti Jana GRAUBNERA a Josefa HRDLIČKY
Hradec Králové - katedrála Ducha Svatého 9.30 - bohoslužba slavnosti zmrtvýchvstání Páně
Konecchlumí, (okr. Hradec Králové) 16.00 - žehnání křížové cesty
Karlovy Vary - Grandhotel Pupp 17.30 - koncert Karlovarského symfonického orchestru
PONDĚLÍ
Praha - bazilika sv. Jakuba 17.00 - Velikonoční koncert
Jihlava - zoologická zahrada 9.00 - 17.00 - registrace účastníků 5. sletu nositelů ptačích příjmení
Ostrava - zoologická zahrada lidé s ptačím příjmením vstup zdarma
</TEXT>
<HEADING>
Lidové zvyky
</HEADING>
<TEXT>
Ačkoli dnes už lidé nejsou v takovém kontaktu s tradicemi, velikonoční zvyky se stále ještě dodržují na mnoha místech České republiky.
Zelený čtvrtek - hlas zvonů, které v tento den utichají až do soboty (odlétají do Říma), nahrazují řehtačky, které mají svolávat k bohoslužbám (podle jiného výkladu vyhánějí Jidáše). Jí se pečivo z bílé mouky a medu (jidášky) ve tvaru válečku, který symbolizuje provaz, na němž se Jidáš oběsil.
Velký pátek - mnozí se omývají vodou nebo rosou, aby byli chráněni před nemocemi. Nemělo by se pracovat na poli nebo v sadu. Nesmí se prát ani prádlo. Pradleny říkaly, že by tak prádlo namáčely do Kristovy krve. Někteří věřili, že země vydává své poklady nebo že vycházejí na souš vodníci a z hory i blaničtí rytíři.
Velikonoční neděle - děvčata chodí se stromkem ozdobeným stuhami, čímž přinášejí zdraví a štěstí. Podávají se nejlepší jídla (pečený beránek - symbol Kristovy oběti, velikonoční nádivka, skopové a jehněčí maso, holoubata), předtím posvěcená v kostele.
Červené pondělí - den lidových veselic, kdy chlapci chodí s pomlázkou, jež má přinést úrodu, blahobyt a štěstí a též pomladit (předat životadárnou mízu stromů, z nichž byla upletena). Hospodyně koledníkům nabízejí mimo jiné obarvená vejce (kraslice), jež jsou symbolem života. Dárky, především dětem, nosí zajíc, který "nikdy nespí" (nemá oční víčka) a na jaře hledá v blízkosti domů potravu.
</TEXT>
<HEADING>
Velikonoční týden
</HEADING>
<TEXT>
Říká se mu též svatý nebo pašijový, od pašijí (latinsky utrpení), což jsou úseky evangelií popisující poslední večeři, zatčení, smrt a zmrtvýchvstání Ježíše Krista.
Květná (Palmová) neděle (letos 24. března) - připomíná příjezd Krista do Jeruzaléma, kam putoval slavit pesach a kde ho lidé vítali palmovými listy či zelenými ratolestmi.
Modré pondělí - název je odvozen od látky, která se ten den vyvěšuje v kostele na oltáři.
Černá (škaredá) středa - den, kdy Jidáš zradil Krista.
Zelený čtvrtek - den poslední večeře Páně, při níž se Ježíš loučil s apoštoly.
Velký pátek - den ukřižování Ježíše Krista. V katolické církvi je dnem nejhlubšího smutku a největšího půstu v roce. U protestantů je však nejslavnějším hodem a svátkem zasvěceným.
Bílá sobota - před kostely se zakládá takzvaný nový oheň (pálení Jidáše), opět se rozezní zvony, které utichly ve čtvrtek. Neslaví se žádné mše. Bílá se nazývá podle oděvu těch, kteří byli tento den křtěni.
Neděle (Boží hod velikonoční) - den vzkříšení Ježíše Krista.
</TEXT>
</DOC>
<DOC>
<DOCID>LN-20020330018</DOCID>
<DOCNO>LN-20020330018</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
I když velikonoční zvyky nedodržují v zemích křesťanského světa - podobně jako u nás - zdaleka všichni, příchod svátků většinou nelze přehlédnout. Velikonoce totiž provázejí podobné problémy jako například období Vánoc. Jedním z nich je chaos na silnicích. Dopravní zácpy včera po poledni nastaly v sousedním Rakousku situace byla komplikovaná hlavně na výpadovkách z Vídně. Zhroucení dopravy se čekalo i v Německu, situace zde ale byla o něco příznivější. Na dálnicích sice stály husté kolony pomalu jedoucích vozidel, totální kolaps ale nenastal. Komplikací na silnicích se obávali i v Británii, kde místní automotoklub dokonce řidičům radil, aby si na cestu brali dostatečné zásoby vody očekávaly se totiž mnohahodinové dopravní zácpy. Fronty se ale netvořily jen na silničních tazích. Například na Slovensku museli věřící často čekat před kostely, neboť byl značný zájem o předvelikonoční zpověď. Zatěžkávací zkouškou ale prošla hlavně nákupní centra i menší obchody. Letos šly na Slovensku kromě tradičních velikonočních vajíček na odbyt i čokoládové figurky zajíců. Ti jsou přitom spojováni především s Německem, kde zajíčci přinášejí čokoládová vajíčka už tři sta let. Rakušané zase mísí germánský a slovanský styl, což znamená čokoládová i slepičí malovaná vajíčka. Polsko pak dává Velikonocům tradičně silný náboženský tón, ke kterému patří svěcení palmových listů a palmová procesí. Ani tady se ale nezapomíná na pomlázku. Podobně silně katolické Španělsko zase drží tradici masových procesí kajícníků, nesoucích nad hlavami obrovské sochy. Osud Ježíše Krista pak každoročně sdílejí na Filipínách. Včera se zde na kříž nechalo přibít 16 mužů a jedna žena, kteří ale na rozdíl od Ježíše na kříži setrvali jen několik minut. Tradičnímu rituálu přihlíželo na dvacet tisíc zvědavců.
</TEXT>
</DOC>
<DOC>
<DOCID>LN-20020330019</DOCID>
<DOCNO>LN-20020330019</DOCNO>
<DATE>03/30/02</DATE>
<TITLE>
PRAHA - Velikonoční výzdoba, spousty lidí a přeplněné nákupní vozíky. Tak vypadá před Velikonocemi většina obchodů i přesto, že Češi tomuto svátku nepřikládají takový význam jako třeba Italové. Největší nápor obchodníci zažili zřejmě včera. "Je krásné počasí, lidé odjíždějí na prodloužený víkend, a tak se teď snaží nakoupit všechno," uvedla včera mluvčí Carrefouru Jana Havlíčková. V Tesku počítají s náporem ještě dnes. "Zájem zákazníků o velikonoční zboží trvá už zhruba měsíc, prvním vrcholem byl minulý víkend," upřesňuje Martina Čermáková z Teska. Carrefour odhaduje nárůst tržeb před Velikonocemi o třicet procent, Tesco o dvacet procent. Naopak v Delvitě v těchto dnech s vyššími tržbami nepočítají. "Svátky jsou před výplatním termínem," tvrdí Miguel Van Bussel z této společnosti.
</TITLE>
<HEADING>
Vajíčka z dovozu
</HEADING>
<TEXT>
Trendy v tom, co lidé před Velikonocemi nakupují, se příliš nemění. Na odbyt jdou velikonoční čokoládoví zajíci, balíčky s plyšáky. V Carrefouru je údajně nejvíce kupují babičky pro vnoučata. Úspěch sklízejí i barevné svíčky ve tvaru vajíček. Téměř všechny prodejny mají také speciální akce. Ty zahrnují tradiční velikonoční mazance a beránky, v Tesku přišli i se speciálními dorty. "Kupuje se velikonoční pečivo, cukrovinky a alkohol," vyjmenovává Van Bussel. Před Velikonocemi je také poptávka po bílých vejcích, i když mají tenčí skořápku, lidé je chtějí na barvení raději než hnědá. Obchodní řetězce na to reagují, některé obchody vejce dokonce dovážejí z Německa. "Lidé si vajíčka žádali, tak se jim snažíme vyhovět," uvedla Havlíčková. Změna podle všeho nastává v barvení vajíček, lidé už tolik nenakupují červené, modré a další chemické barvy. "Tohle už je asi za námi," říká Havlíčková. Obchody nyní přicházejí i s "kulturními" akcemi. Například v Tesku budou o víkendu krajkářky a děti budou mít možnost malovat vajíčka na pohlednice.
Trendy v tom, co lidé před Velikonocemi nakupují, se příliš nemění. Na odbyt jdou velikonoční čokoládoví zajíci, balíčky s plyšáky. V Carrefouru je údajně nejvíce kupují babičky pro vnoučata. Úspěch sklízejí i barevné svíčky ve tvaru vajíček. Téměř všechny prodejny mají také speciální akce. Ty zahrnují tradiční velikonoční mazance a beránky, v Tesku přišli i se speciálními dorty. "Kupuje se velikonoční pečivo, cukrovinky a alkohol," vyjmenovává Van Bussel. Před Velikonocemi je také poptávka po bílých vejcích, i když mají tenčí skořápku, lidé je chtějí na barvení raději než hnědá. Obchodní řetězce na to reagují, některé obchody vejce dokonce dovážejí z Německa. "Lidé si vajíčka žádali, tak se jim snažíme vyhovět," uvedla Havlíčková. Změna podle všeho nastává v barvení vajíček, lidé už tolik nenakupují červené, modré a další chemické barvy. "Tohle už je asi za námi," říká Havlíčková. Obchody nyní přicházejí i s "kulturními" akcemi. Například v Tesku budou o víkendu krajkářky a děti budou mít možnost malovat vajíčka na pohlednice.
</TEXT>
</DOC>
<DOC>
<DOCID>LN-20020330020</DOCID>
<DOCNO>LN-20020330020</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Vydavatel Hitlerovy knihy Mein Kampf Michal Zítko obdržel ve čtvrtek od Obvodního soudu pro Prahu 7 příkaz, aby do 15 dnů zaplatil dvoumilionovou pokutu. Pokud tak neučiní, soud mu nařídí, aby nastoupil na rok do vězení. Zítko včera uvedl, že ve stanovené lhůtě není schopen částku opatřit. V úterý se proto sejde se svým obhájcem Tomášem Sokolem, aby se s ním poradil, jak má situaci řešit. Sokol řekl, že zatím není rozhodnut, jaký postup v Zítkově kauze zvolí.
</TEXT>
</DOC>
<DOC>
<DOCID>LN-20020330021</DOCID>
<DOCNO>LN-20020330021</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Lékařka vinohradské nemocnice, obviněná z šíření tuberkulózy, stane před soudem. Státní zástupce Jaroslav Šaroch ji včera obžaloval kvůli tomu, že nezajistila hospitalizaci nakaženého Slováka. Před obvodním soudem pro Prahu 10 stane také slovenský spolubydlící nemocného. "Oba jsou žalováni za trestný čin šíření nakažlivé choroby z nedbalosti," řekl Šaroch. Policie původně navrhla, aby byl Slovák obžalován z úmyslného trestného činu. Šaroch však obvinění překvalifikoval na čin z nedbalosti. Oběma tak hrozí až roční vězení či peněžitý trest, doktorce navíc zákaz činnosti.
</TEXT>
</DOC>
<DOC>
<DOCID>LN-20020330022</DOCID>
<DOCNO>LN-20020330022</DOCNO>
<DATE>03/30/02</DATE>
<TEXT>
ŽELEZNÁ RUDA - Zboží za miliony korun zabavili včera inspektoři České obchodní inspekce při velké razii ve vietnamské tržnici v Železné Rudě na Klatovsku. "Zabavili jsme asi 250 až 300 pytlů padělaného zboží v hodnotě osm až 12 milionů korun," řekl ředitel krajské ČOI Václav Havlík. Kontrola se zaměřila zejména na falešné zboží, na kterém byly neoprávněně umístěny ochranné známky známých firem. Zabavené zboží kontroloři vozí do skladů a nechávají je likvidovat. Obchodníkům hrozí trestní stíhání.
</TEXT>
</DOC>
<DOC>
<DOCID>LN-20020330023</DOCID>
<DOCNO>LN-20020330023</DOCNO>
<DATE>03/30/02</DATE>
<TEXT>
KARLOVY VARY - Další letáky a samolepky podněcující k návratu Sudet k Německu nalezla policie v Karlových Varech. Samolepky byly vylepeny na sloupech pouličního osvětlení a na koši na odpadky v městské čtvrti Rybáře. Letáky ležely pohozené na chodníku, řekla mluvčí západočeské policie Helena Malotinská. Letáky s nápisem "Sudety byly a opět budou německé" se poprvé v Karlových Varech objevily před dvěma týdny. Policie zpočátku vyšetřovala případ jako přestupek. Po týdnu jej však přehodnotila na trestný čin podněcování k nenávisti vůči skupině osob nebo k omezování práv a svobod občanů. Pachatelům za to může hrozit až dvouleté vězení.
</TEXT>
</DOC>
<DOC>
<DOCID>LN-20020330024</DOCID>
<DOCNO>LN-20020330024</DOCNO>
<DATE>03/30/02</DATE>
<GEOGRAPHY>JIHLAVA</GEOGRAPHY>
<TEXT>
Směnný provoz v jihlavské nemocnici bude zítra ukončen. "Představitelé tří odborových organizací a vedení nemocnice podepsali kolektivní smlouvu; od 1. dubna bude na všech odděleních obnoven normální provoz," řekl po včerejším kolektivním vyjednání hejtman kraje František Dohnal. "Kolektivní smlouva je podepsána do 30. června," upřesnil předseda Lékařského odborového klubu Vít Bárta. LOK doporučil lékařům podepsat souhlas s prací přesčas a pohotovost na pracovišti. "Náhradní volno nedoporučujeme vybírat do doby, než bude odvolán ředitel nemocnice Dušan Hubač," řekl Bárta. Za Hubače se postavila Asociace českých a moravských nemocnic, Svaz pacientů ČR, zřizovatel a větší část zaměstnanců. Prezident České lékařské komory David Rath na ředitele podal trestní oznámení z podezření ze spáchání trestného činu obecného ohrožení. Hubač včera zaslal podnět k trestnímu stíhání Ratha, kvůli šíření poplašné zprávy a pomluvy.
</TEXT>
</DOC>
<DOC>
<DOCID>LN-20020330025</DOCID>
<DOCNO>LN-20020330025</DOCNO>
<DATE>03/30/02</DATE>
<TITLE>
PRAHA - Deset až 12 let vězení. Takový trest chce státní zastupitelství pro bývalého šéfa Českomoravského fotbalového svazu Františka Chvalovského za úvěrový podvod s 1,5 miliardy Komerční banky. František Fíla z Vrchního státního zastupitelství v Praze včera dokončil obžalobu. Na jejím základě má někdejší fotbalový boss stanout před soudem. "K soudu bude předána kolem 10. dubna," řekl Fíla. Rozeslána bude též šestici obviněných a jejich obhájcům. Trestného činu úvěrového podvodu se obvinění měli dopustit uzavřením 13 smluv. Zhruba 1,5 miliardy korun zapůjčených od Komerční banky použili k jiným účelům, než bylo s finančním ústavem dohodnuto, a poté ještě úvěry nespláceli. Škoda, kterou měl v rámci trestné činnosti způsobit Chvalovský spolu s pěti stíhanými obchodními partnery, je vyčíslena na 1,5 miliardy korun. Ta by se ještě mohla zvýšit. "Komerční banka až u soudu dodá vyčíslení úroků, půjde přibližně o jednu miliardu," upřesnil státní zástupce. Obžalobu státní zástupce podal ve shodě s návrhem policejního rady úřadu finanční kriminality a ochrany státu. Fíla je přesvědčen, že proces povede k potvrzení obžaloby a uložení trestu. "Zvrátit by to mohlo jen udělení milosti," řekl. Státní zástupce vylučuje, že by mohl být vynesen zprošťující rozsudek. Obhájce Chvalovského Karel Brükler je opačného názoru. "Předpokládám, že se u soudu prokáže, že je klient nevinný," řekl. Vypracování obžaloby zatím odmítl komentovat. František Chvalovský, který byl v začátcích svého trestního stíhání velice sdílný, nyní odmítá poskytovat rozhovory. Naposledy se vyjádřil ještě z vězení. Tehdy napsal: "Celé mé stíhání a obvinění není podle mého názoru korektní. Cítím se naprosto nevinen." Peněz k zaplacení pohledávek by se chtěl domoci v arbitrážním řízení. Po Československé obchodní bance, Investiční a Poštovní bance a po Plzeňských Pivovarech hodlá u soudu ve švýcarském Luganu požadovat dvě miliardy korun.
</TITLE>
<TEXT>
Kauza bývalého šéfa fotbalového svazu
27. února 2001 - Policie Chvalovského zatkla na ruzyňském letišti
1. března 2001 - Soud pro Prahu 1 přijal desetimilionovou kauci a neposlal Chvalovského do vazby.
16. března 2001 - Soud uvalil na Chvalovského vazbu.
březen 2001 - Chvalovský obdržel druhé obvinění. Vyšetřovatel rozšířil jeho stíhání z úvěrového podvodu o další skutky.
26. dubna 2001 - KB oznámila, že u soudu uplatnila proti Chvalovskému směnku na 15,5 milionu marek (asi 280 milionů Kč).
květen 2OO1 - Vrchní státní zastupitelství vydalo příkaz k zajištění majetku všech šesti obviněných.
17. června 2001 - Chvalovský byl odvolán z funkce předsedy Českomoravského fotbalového svazu.
20. prosince 2001 - Za úvěry poskytnuté firmám ČAS a Satrapa byla obviněna někdejší ředitelka odboru KB Jiřina Kaplanová.
28. prosince 2001 - Chvalovský byl propuštěn na kauci.
leden 2002 - Začalo trestní stíhání šesti podřízených Kaplanové.
únor 2002 - Policie ukončila vyšetřování kauzy.
29. března 2002 - Státní zástupce dokončil obžalobu.
duben 2002 - Obžalobu má dostat soud. Ten rozhodne, zda nařídí líčení, nebo věc vrátí k došetření. aja
</TEXT>
</DOC>
<DOC>
<DOCID>LN-20020330026</DOCID>
<DOCNO>LN-20020330026</DOCNO>
<DATE>03/30/02</DATE>
<TEXT>
HRADEC KRÁLOVÉ - Skupina několika neonacistů včera vyhrožovala zabitím studentovi hradecké univerzity Radimu Štěchovskému. On i radikálové se zúčastnili přelíčení u královéhradeckého krajského soudu, kde byl za vraždu Roma odsouzen skinhead Vlastimil Pechanec. Už během líčení se soudní síň rozdělila na dvě poloviny - na jedné straně seděli příznivci odsouzeného, na druhé Romové a jejich přátelé. Pechancovy přátele rozsudek zaskočil. Když vyšli ven ze soudní budovy, přenesli své rozčílení na šestadvacetiletého Štěchovského, který také sledoval jednání. "Já tě zabiju," zazněl ženský hlas z hloučku skinheadů. V té chvíli začal jeden ze skinů Štěchovského pronásledovat. Útoku zabránil až policista v civilu. Štěchovský řekl, že na skinheady podal trestní oznámení. Mezi útočníky byl údajně i Pechancův bratr Kamil. Toho loni soud potrestal podmíněným trestem za napadení anarchistů na nádraží v České Třebové. Radikálové chtěli původně bít i neuniformovaného policistu. Když jim však ukázal služební průkaz, od útoku upustili. "Jenom kopali do našeho auta a plivali na něj," doplnil Štěchovský. Student politologie, který se zabývá sledováním pravicového i levicového extremismu, měl rozepře se skinheady ještě v soudní síni. "Chtěli mi rozbít fotoaparát," uvedl student. Konflikt se Štěchovským nebyl jediný. Skinheadi po ukončení přelíčení napadali na chodbě rasistickými nadávkami přítomné Romy. Venku se chtěli ještě vrhnout na zmocněnce poškozené rodiny Jakuba Poláka. V tom jim však zabránila justiční stráž a policie.
</TEXT>
</DOC>
<DOC>
<DOCID>LN-20020330027</DOCID>
<DOCNO>LN-20020330027</DOCNO>
<DATE>03/30/02</DATE>
<TITLE>
Po oznámení, že ministerstvo obrany hodlá rozprodat všechny své budovy v centru Prahy a odstěhovat se do Ruzyně, vojáci nestačí odrážet lačné realitní agenty. Pět budov by od armády chtěl i pražský primátor.
</TITLE>
<GEOGRAPHY>PRAHA</GEOGRAPHY>
<TEXT>
Česká armáda chystá pod pracovním názvem "Projekt Pentagon" grandiózní akci: chce prodat všechny své budovy v metropoli a postavit si novou supermoderní centrálu velení a řízení v Praze-Ruzyni. Zde totiž vlastní poměrně rozsáhlý a momentálně nevyužitý areál kasáren. Do "Pentagonu" by se pak přestěhovalo ministerstvo obrany, generální štáb a další zabezpečovací a podpůrné vojenské úřady.
</TEXT>
<HEADING>
Primátor Kasl projevil zájem o pět budov
</HEADING>
<TEXT>
Poté, co LN tuto informaci nedávno zveřejnily, začaly ministerským úředníkům zvonit telefony. Zaměstnanci realitních agentur sondovali, jaké objekty armáda vlastně prodává. "Obracejí se na nás a zjišťují, jaké jsou možnosti. Ptají se i na konkrétní budovy, zájem mají hlavně o objekty v centru Prahy i v Dejvicích," řekl ředitel oddělení nemovitého majetku odboru ministerstva obrany pro nakládání s nepotřebným majetkem Miroslav Karásek. Někteří zájemci se dokonce obracejí přímo na ministra Jaroslava Tvrdíka. "Volal mi například pražský primátor Jan Kasl a chtěl, abychom na město bezplatně převedli pět z našich objektů," řekl Tvrdík LN. Primátor má na "slevu" nárok: podle zákona musí ministr obrany nabídnout nepotřebný majetek nejprve bezúplatně státním úřadům. Armáda nyní v Praze vlastní bezmála stovku objektů. Některé z nich na velmi lukrativních místech. Například ministerstvo sídlí v honosné budově s velkou zahradou v ulici Na valech poblíž Pražského hradu, generální štáb zase v Praze-Dejvicích na Vítězném náměstí. Evidenční hodnota pražských armádních objektů dosahuje 5,25 miliardy korun, cena pozemků činí téměř dvě miliardy. Tržní cena je ale několikanásobně vyšší. O stavbě "Pentagonu" a stěhování ale ještě nebylo definitivně rozhodnuto. Ministr obrany Tvrdík má ovšem podle svých vlastních slov v úmyslu požádat o souhlas se spuštěním celé akce všechny své kolegy ze Zemanovy vlády. "Jde o jeden z pilotních projektů plánované reformy armády," říká ministr obrany Tvrdík. Podle vojenských plánů by se stěhovací akce mohla uskutečnit během příštích tří až čtyř let. Český Pentagon by tedy mohl začít fungovat již v roce 2005 nebo 2006. Armáda přitom neuvažuje o tom, že by prodala všechny své budovy v metropoli najednou. "To se bude odvíjet podle toho, jak by se jednotlivé složky případně stěhovaly. Myslím, že úplně najednou by to asi nebylo. Ani z obchodního hlediska by to nebylo dobré, lepší bude počkat, až v určité lokalitě stoupnou ceny," tvrdí Miroslav Karásek z ministerstva obrany.
</TEXT>
<HEADING>
Některé budovy, které armáda v Praze vlastní:
</HEADING>
<TEXT>
* ministerstvo obrany - Na valech, Praha 6 * generální štáb - Vítězné náměstí, Praha 6 * velitelství územní obrany, Washingtonova, Praha 1 * sportovní centrum Dukla Koulova, Praha 6 * Posádkové velitelství Praha Křižíkova, Praha 8 * historický ústav - U památníku, Praha 3 * Vojenská zdravotní pojišťovna Drahobejlova, Praha 8 * Vojenský úřad sociálního zabezpečení - Vršovická, Praha 10
* ministerstvo obrany - Na valech, Praha 6 * generální štáb - Vítězné náměstí, Praha 6 * velitelství územní obrany, Washingtonova, Praha 1 * sportovní centrum Dukla Koulova, Praha 6 * Posádkové velitelství Praha Křižíkova, Praha 8 * historický ústav - U památníku, Praha 3 * Vojenská zdravotní pojišťovna Drahobejlova, Praha 8 * Vojenský úřad sociálního zabezpečení - Vršovická, Praha 10
</TEXT>
</DOC>
<DOC>
<DOCID>LN-20020330028</DOCID>
<DOCNO>LN-20020330028</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
V německém přístavu Hamburk končí třiasedmdesátiletá éra trvalé přítomnosti československých, respektive českých lodí vnitrozemské plavby. K 31. březnu uzavírá Československá plavba labská (ČSPL) hamburskou pobočku a zahraniční služebnu přenáší do Magdeburku, kde vzniká křižovatka vodních cest evropského významu. ČSPL využívala v části hamburského přístavu s přístupem pouze pro vnitrozemská plavidla pozemek o rozloze 30 tisíc metrů čtverečních vybavený nezbytným technickým a personálním zázemím.
</TEXT>
</DOC>
<DOC>
<DOCID>LN-20020330029</DOCID>
<DOCNO>LN-20020330029</DOCNO>
<DATE>03/30/02</DATE>
<TEXT>
MLADÁ BOLESLAV - S nástupem teplého počasí začínají mladoboleslavští strážníci opět pokutovat popíjení alkoholu na veřejných prostranstvích. Umožňuje jim to obecně závazná vyhláška, která ve městě platí od loňska, řekl zástupce náčelníka městské policie Tomáš Kypta. Vyhlášku o veřejném pořádku, která zapovídá užívání návykových látek na veřejnosti, přijali i v Hodoníně. Podle ní tak mají pivaři zákaz popíjet na veřejných prostranstvích. Podle místostarosty Libora Ambrozka si zatím na vyhlášku nikdo nestěžoval. Nápad zakázat popíjení alkoholu na veřejnosti vzešel od nespokojených občanů. Stěžovali si na poházené prázdné lahve od piva v parcích a na ulicích. Vyhláška je podle něj namířena proti lidem, kteří alkohol pijí ve větší míře a jsou "nepřizpůsobiví". Pokud strážníci někoho z nich přistihnou s otevřenou lahví na ulici, hrozí mu pokuta až tisíc korun.
</TEXT>
</DOC>
<DOC>
<DOCID>LN-20020330030</DOCID>
<DOCNO>LN-20020330030</DOCNO>
<DATE>03/30/02</DATE>
<GEOGRAPHY>PŘÍBRAM</GEOGRAPHY>
<TEXT>
Parta devíti nezletilých chlapců má podle policie na svědomí sérii poškozených výtahových dveří v příbramských panelových domech. Svým počínáním vážně ohrožovali lidi, kteří se mohli po otevření dveří zřítit do výtahové šachty. Žádný úraz se nestal. Vzhledem k nízkému věku vyváznou viníci zřejmě bez trestu, řekla příbramská policejní mluvčí Milena Doubková.
</TEXT>
</DOC>
<DOC>
<DOCID>LN-20020330031</DOCID>
<DOCNO>LN-20020330031</DOCNO>
<DATE>03/30/02</DATE>
<TITLE>
řekl LN autor znaku Moravskoslezského kraje, heraldik Jan Tejkal
</TITLE>
<TEXT>
Ve čtvrtek schválili zastupitelé konečnou podobu znaku Moravskoslezského kraje. Zastupitelé si vybírali postupně ze čtrnácti, a později ze dvou variant znaku. Vyhrála varianta, která měla ve čtyřčlenném poli moravskou orlici, slezskou orlici, znak města Ostravy a znaky opavského a těšínského knížectví. Jejím autorem je osmadvacetiletý heraldik Jan Tejkal, který žije v Ostravě.
</TEXT>
<HEADING>
LN: Jak dlouho jste na znaku pracoval?
</HEADING>
<TEXT>
Myslím, že soudný člověk tomu ani nemusí věřit, ale s prací jsem začal hned po volbách do krajských zastupitelstev v roce 2000. Podle původního plánu měla být vyhlášena veřejná soutěž, něco na způsob výzkumu veřejného mínění. Já měl pak vytvořit asi pět návrhů, které by z této soutěže vycházely. A v červnu 2001 si měli zastupitelé vybrat.
</TEXT>
<HEADING>
LN: Proč tedy proces schvalování trval tak dlouho?
</HEADING>
<TEXT>
Těch příčin je několik a ty hlavní bohužel nejsou heraldické. Vítězná varianta znaku musela obdržet nadpoloviční většinu hlasů a názor zastupitelů se přitom vyvíjel postupně. Hodně hlasů bylo navíc trvale "zablokováno" zastupiteli z KSČM, kteří jednoznačně preferovali - a myslím, že to nikoho nepřekvapilo - varianty s kladivy. Navíc někteří lidé z okruhu hejtmana Evžena Tošenovského na mne vyvíjeli silný nátlak a prosazovali si nevybíravě svou představu jako tu jedině správnou.
LN: Vy jste rovněž autorem dalších krajských znaků. Je ta situace se znaky obdobná?
Vytvářel jsem znak pro kraj Vysočina a pro Liberecký kraj. Pro Liberecké jsem začal pracovat loni v lednu a loni v červnu také bylo vše schváleno. Ale i tam byly vyhraněné názorové skupiny. Jedni byli pro jednoduchou siluetu Ještědu, druzí preferovali takové to pracovní náčiní. Je vůbec vidět, že pracovní náčiní je u nás velmi oblíbeným motivem. Naštěstí se nakonec nějak domluvili a Ještěd zvítězil. Na Vysočině jsem začal s prací loni v srpnu a znak už je také schválen. V porovnání s Moravskoslezským krajem jde o zcela nesrovnatelné průběhy.
LN: Jak jste reagoval, když byl zástupci Moravskoslezského kraje osloven olomoucký heraldik Jiří Louda, aby také doručil své návrhy?
To byl od vedení kraje podraz. Já mám platnou smlouvu na kompletní vytvoření znaku. Celou tu dobu jsem ovšem od některých radních cítil snahu, aby autorem byl někdo jiný než já. Například ve Zlíně pozvali do soutěže pět heraldiků a vybrali to, co se jim nejvíc líbilo. V Ostravě se domluvili se mnou a za mými zády dělali něco zcela jiného.
LN: Co se s návrhy znaků po schválení krajskými zastupitelstvy dále děje?
Návrh je předán parlamentnímu podvýboru pro heraldiku. Ten vydá stanovisko, zda je znak v souladu s heraldickými zásadami, či nikoli. V kladném případě znak kraji udělí předseda Poslanecké sněmovny. Je mylnou představou - a tu mnozí v Moravskoslezském kraji měli - že si v kraji vymyslí cokoli, a předseda sněmovny Václav Klaus jim na to dá razítko.
LN: Byl jste se čtvrtečním schválením vašeho návrhu spokojen?
Po tom všem se mi velice ulevilo. Skutečně.
</TEXT>
</DOC>
<DOC>
<DOCID>LN-20020330032</DOCID>
<DOCNO>LN-20020330032</DOCNO>
<DATE>03/30/02</DATE>
<TEXT>
Ani včera se nepodařilo policistům, vojákům a potápěčům nalézt tělo šestiletého chlapce z Litovle na Olomoucku, který před týdnem spadl do řeky Moravy. Do včerejšího pátrání se znovu zapojil vrtulník s termovizí a potápěči. Týmy záchranářů propátraly řeku od místa, kde hoch spadl, až do Olomouce.
</TEXT>
</DOC>
<DOC>
<DOCID>LN-20020330033</DOCID>
<DOCNO>LN-20020330033</DOCNO>
<DATE>03/30/02</DATE>
<GEOGRAPHY>HAVÍŘOV</GEOGRAPHY>
<TEXT>
K nejzadluženějším statutárním městům republiky v přepočtu na jednoho obyvatele patří Praha, Ostrava a Brno. Zadluženost 17 statutárních měst však v letech 1998 až 2000 mírně poklesla. V letošním roce žádné z měst nepočítá s tím, že by jeho dluhy překročily 15 procent z celkových příjmů, řekl předseda Kolegia primátorů a primátor Hradce Králové Oldřich Vlasák. Dodal, že přesto je možné očekávat, že zadluženost měst v následujících letech mírně poroste. Řada měst totiž již proinvestovala peníze, které v předchozích letech vydělala na výhodném prodeji plynárenských či elektrárenských akcií a privatizaci bytů. Podle něj však nehrozí, že by se dluhy vymkly kontrole a správa města se dostala do rukou věřitelů. Nejmenší problémy s dluhy mají v Havířově na Karvinsku, Mostě, Hradci Králové a především pak v Karlových Varech, které jsou zcela bez dluhů. Dvoudenního jednání Kolegia primátorů se zúčastnilo 16 ze 17 primátorů statutárních měst. Chyběl pouze primátor Prahy Jan Kasl, který pobýval v zahraničí.
</TEXT>
</DOC>
<DOC>
<DOCID>LN-20020330034</DOCID>
<DOCNO>LN-20020330034</DOCNO>
<DATE>03/30/02</DATE>
<TITLE>
Hluboko pod očekáváním Zemanova kabinetu se pohybuje nabízená cena za Český Telecom.
</TITLE>
<GEOGRAPHY>PRAHA</GEOGRAPHY>
<TEXT>
Snaha Zemanovy vlády vytěžit z prodeje Českého Telecomu alespoň 80 miliard korun se pravděpodobně míjí účinkem. Tři nabídky na koupi státního podílu v provozovateli pevných linek se totiž podle informací listu Wall Street Journal pohybují okolo pouhých 50 miliard korun. Za takových okolností je nepravděpodobné, že by vláda některému ze tří zájemců státní podíl v Českém Telecomu prodala. Skutečnost, že Zemanův kabinet není s privatizační nabídkou spokojen, včera potvrdil i ministr dopravy a spojů Jaromír Schling. "Podané nabídky nás zřejmě neuspokojí. Asi budou následovat nějaká další jednání s dosud nejúspěšnějšími uchazeči," prohlásil. Na Schlingova slova reagovala burza poklesem ceny akcií Telecomu o více než tři procenta. Podle ministra trvá vláda na svém, že rozhodujícím kritériem privatizace bude cena. Pokud by žádný ze zájemců požadovaných 80 miliard korun nebyl ochoten zaplatit, je vláda připravena odložit prodej Telecomu až na dobu po volbách.
</TEXT>
<HEADING>
SwissCom jde do toho
</HEADING>
<TEXT>
Do čtvrteční půlnoci podali své nabídky tři zájemci. Fond národního majetku (FNM), který tendr organizuje, zatím odmítá zveřejnit jejich jména. Zdroje blízké tendru však LN potvrdily, že mezi zájemci je například švýcarský operátor SwissCom v konsorciu s anglosaskými investičními domy CVC Capital Partners a Spectrum Equity Partners. Další nabídky měla podat Deutsche Bank a aliance investičních společností Apax Partners, Doughty Hanson a Warburg Pincus. Kvůli podmínkám tendru se však musely spojit s dosud neznámými telekomunikačními firmami. Původně se předpokládalo, že se k Deutsche Bank připojí Deutsche Telekom, několik zdrojů však potvrdilo, že ten z tendru na poslední chvíli odstoupil. Zástupci německého operátora však tuto skutečnost odmítli komentovat. Podle Wall Street Journal se privatizace nezúčastní ani řecký dominantní operátor HTO, o jehož zájmu se dříve také spekulovalo. Naopak britský mobilní operátor Orange, který je v majetku France Télécom, potvrdil, že má stále zájem o Eurotel, v němž Český Telecom vlastní většinový podíl. Orange se však nezúčastní tendru samého. Zatím prý vyjednává se všemi třemi zájemci, kteří nabídku podali, a k jednomu z nich se připojí až v konečné fázi privatizace.
Do čtvrteční půlnoci podali své nabídky tři zájemci. Fond národního majetku (FNM), který tendr organizuje, zatím odmítá zveřejnit jejich jména. Zdroje blízké tendru však LN potvrdily, že mezi zájemci je například švýcarský operátor SwissCom v konsorciu s anglosaskými investičními domy CVC Capital Partners a Spectrum Equity Partners. Další nabídky měla podat Deutsche Bank a aliance investičních společností Apax Partners, Doughty Hanson a Warburg Pincus. Kvůli podmínkám tendru se však musely spojit s dosud neznámými telekomunikačními firmami. Původně se předpokládalo, že se k Deutsche Bank připojí Deutsche Telekom, několik zdrojů však potvrdilo, že ten z tendru na poslední chvíli odstoupil. Zástupci německého operátora však tuto skutečnost odmítli komentovat. Podle Wall Street Journal se privatizace nezúčastní ani řecký dominantní operátor HTO, o jehož zájmu se dříve také spekulovalo. Naopak britský mobilní operátor Orange, který je v majetku France Télécom, potvrdil, že má stále zájem o Eurotel, v němž Český Telecom vlastní většinový podíl. Orange se však nezúčastní tendru samého. Zatím prý vyjednává se všemi třemi zájemci, kteří nabídku podali, a k jednomu z nich se připojí až v konečné fázi privatizace.
</TEXT>
</DOC>
<DOC>
<DOCID>LN-20020330035</DOCID>
<DOCNO>LN-20020330035</DOCNO>
<DATE>03/30/02</DATE>
<TITLE>
Ekonomický diář Jaroslava Plesla
</TITLE>
<TEXT>
Čím je dalajlama pro všechny buddhisty, tím je Američan Philip Kotler pro experty na marketing. Minulý týden zavítal marketingový guru do Prahy a mě zajímalo, co si myslí o obchodní značce hlavního města České republiky. "V Americe lidé říkají: když jedete do Evropy, tak se máte určitě zastavit v Praze. Město má krásné historické památky, žijí tu skvělí lidé," tvrdí Kotler. Praha jako obchodní artikl v turistickém byznysu má však i negativní pověst. "Máte jeden problém. Když jsem tu byl před dvěma lety, všichni mě varovali před pražskými taxikáři. Varování bylo i v každém turistickém průvodci. Když jsem přijížděl letos, myslel jsem si, že to bude jiné, ale ono není. Proč ten systém nezměníte? V čem je problém?" nechápe Kotler, proč jsme světovou ostudu s pražskými taxikáři nedokázali vyřešit. Turistický byznys má totiž k dispozici jenom jeden opravdu mocný marketingový nástroj. "Jediná věc, která prodává turistiku, je osobní doporučení. Když se lidé vrátí domů a všem říkají, že se měli skvěle. To je mnohem účinnější než všechny reklamní kampaně." Takže i největší žijící odborník na teorii obchodních koncepcí ví, že si má dát v Praze pozor na taxikáře. No to je tedy opravdu skvělé. Hlavní město České republiky má však ještě jeden problém, s nímž se jako Pražan využívající služeb městské hromadné dopravy setkávám dnes a denně - gangy kapesních zlodějů. Ještě před pár lety operovali kapesní zloději hlavně na tramvajových linkách projíždějících centrem, teď už obírají cestující i v metru. Sám jsem nedávno jednoho takového zloděje chytil a předal policii. Přiznám se však, že jsem několik jiných zlodějských gangů jenom pozoroval "při práci", neboť jsem měl z dobře organizované skupinky strach. Potírat světoznámou pražskou kriminalitu má však policie. A nemá-li dost peněz na dostatečný počet policistů, je třeba hledat řešení. Pražské řešení, protože pověst bezpečné turistické destinace za to rozhodně stojí, stejně jako peníze z turistiky plynoucí. O jednom takovém řešení bych věděl. Co třeba zavést jenom v Praze zvláštní turistickou daň z obratu. Vybírala by se od pražských restauratérů a hoteliérů, kteří turisty milují. Mohla by to být třeba dvě procenta z útraty a platit by je v Praze museli nejen turisté, ale i místní obyvatelé, pro něž turistika vytváří pracovní místa a zvyšuje jim životní úroveň. Peníze by dostávala pražská policejní správa na boj proti kapsářům a podvodným taxikářům. Velmi hrubá kalkulace říká, že vybrat 150 milionů ročně na slušný policejní tým by nebyl žádný problém. Já bych platil rád. Je to lepší, než vídat v zahraničních novinách čtenářské dopisy jako je tento: "Poté co jsme si přečetli všechny ty strašné historky o okrádání, úplně jsme se taxíkům vyhnuli. O naši dopravu se postarala oficiální dopravní služba hotelu Renaissance," napsal letos v březnu turista Fridrich Leute z Floridy do časopisu International Travel News. Ještě lepší zážitek s pražskými taxikáři měl Justin Huggler. Popsal ho v britském listu Independent on Sunday z 24. února letošního roku. "Duch Franze Kafky žije a v jeho rodném městě se mu pořád daří skvěle. Nedávno jsem si v noci objednával taxíka, abych se nechal odvézt domů. Stál jsem na náměstí Franze Kafky, což je malý prostor hned za Staroměstským náměstím. 'Promiňte, kdeže jste?' zeptala se mě operátorka z dispečinku. 'Náměstí Franze Kafky,' odpověděl jsem. 'V Praze žádné náměstí Franze Kafky není,' nedala si říct. 'Podívejte se prosím vás na pouliční ceduli.' Bylo to tam napsané jasně: náměstí Franze Kafky. 'Počkejte, zeptám se ještě řidičů,' požádala operátorka a za chvilku byla zpátky. 'Řidiči říkají, že žádné náměstí Franze Kafky v Praze není. Nemůžeme vás nabrat na náměstí, které neexistuje.'"
</TEXT>
</DOC>
<DOC>
<DOCID>LN-20020330036</DOCID>
<DOCNO>LN-20020330036</DOCNO>
<DATE>03/30/02</DATE>
<TITLE>
Hrozba konkursu je pryč, tvrdí generální ředitel Vítkovic Vladimír Bail.
</TITLE>
<GEOGRAPHY>OSTRAVA</GEOGRAPHY>
<TEXT>
Akcionáři společnosti Vítkovice na včerejší mimořádné valné hromadě schválili prodej 98,96 procenta akcií Vítkovice Steel společnosti Osinek, dceřiné firmě Fondu národního majetku. Osinek, který již dva roky financuje výrobu Vítkovic, zaplatí za hutní společnost 3,31 miliardy korun. "Prodejem Vítkovice Steel jsme získali finanční prostředky na dokončení procesu soudního vyrovnání s věřiteli. Definitivně jsme se tak zbavili hrozby konkursu," řekl generální ředitel Vítkovic Vladimír Bail. Vyrovnání společnosti začalo v prvním čtvrtletí roku 2000 a proces bude ukončen v červnu 2003. V jeho rámci musí Vítkovice nejpozději do 20. června 2002 věřitelům podepsat směnky s avalem České konsolidační agentury v celkové hodnotě 2,25 miliardy Kč.
OSTRAVA - Akcionáři společnosti Vítkovice na včerejší mimořádné valné hromadě schválili prodej 98,96 procenta akcií Vítkovice Steel společnosti Osinek, dceřiné firmě Fondu národního majetku. Osinek, který již dva roky financuje výrobu Vítkovic, zaplatí za hutní společnost 3,31 miliardy korun. "Prodejem Vítkovice Steel jsme získali finanční prostředky na dokončení procesu soudního vyrovnání s věřiteli. Definitivně jsme se tak zbavili hrozby konkursu," řekl generální ředitel Vítkovic Vladimír Bail. Vyrovnání společnosti začalo v prvním čtvrtletí roku 2000 a proces bude ukončen v červnu 2003. V jeho rámci musí Vítkovice nejpozději do 20. června 2002 věřitelům podepsat směnky s avalem České konsolidační agentury v celkové hodnotě 2,25 miliardy Kč.
</TEXT>
</DOC>
<DOC>
<DOCID>LN-20020330037</DOCID>
<DOCNO>LN-20020330037</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Pojišťovna Generali by měla převzít aktivity pojišťovny Zürich do konce letošního roku. Sloučení pojišťoven by nemělo být příliš komplikované, protože Generali se orientuje spíše na privátní klientelu, zatímco Zürich na firemní, řekl předseda představenstva Generali Jaroslav Mlynář. Převzetí Zürichu pojišťovnou Generali je součástí transakce, při níž Generali Holding Vienna přebírá aktivity pojišťovací společnosti Zürich v Polsku, ČR, Maďarsku a na Slovensku. Jde o největší fúzi na tuzemském pojistném trhu od převzetí Moravskoslezské kooperativy Českou kooperativou v létě 1999.
</TEXT>
</DOC>
<DOC>
<DOCID>LN-20020330038</DOCID>
<DOCNO>LN-20020330038</DOCNO>
<DATE>03/30/02</DATE>
<GEOGRAPHY>PŘEROV</GEOGRAPHY>
<TEXT>
Pivovar Litovel, Pivovar Hanušovice a Pivovar Zubr, které tvoří čtvrtou největší tuzemskou pivovarnickou skupinu PMS Přerov, zvýší od 1. dubna ceny půllitru piva o 30 až 70 haléřů včetně daně. Pivovarnická skupina PMS Přerov upravovala ceny piv naposledy loni v březnu, kdy se cena půllitru pěnivého moku zvýšila o 40 až 60 haléřů.
</TEXT>
</DOC>
<DOC>
<DOCID>LN-20020330039</DOCID>
<DOCNO>LN-20020330039</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Generální dodavatel technologií pro jadernou elektrárnu Temelín, firma Škoda Praha, vyměnil prvního muže společnosti. Novým předsedou představenstva a generálním ředitelem se stal Jan Řičica, který nahradil odstoupivšího Lubomíra Kovaříka. Řičica byl do srpna 2000 dlouholetým šéfem vývozce energetických zařízení Škodaexport.
</TEXT>
</DOC>
<DOC>
<DOCID>LN-20020330040</DOCID>
<DOCNO>LN-20020330040</DOCNO>
<DATE>03/30/02</DATE>
<TITLE>
Zákazníkům nabídneme model, na který nebyli zvyklí, tvrdí ředitel Komerční banky Alex Juan
</TITLE>
<TEXT>
Ziskem 2,5 miliardy korun zakončila minulý rok Komerční banka. Vedení banky však ještě nerozhodlo, zda akcionáři z této částky dostanou dividendu.
PRAHA - Zjednodušení prodejních procesů, osobní přístup ke klientům a spojení nabídky produktů ostatních společností ve skupině. Takto slibuje zlepšit letos své služby jeden z největších peněžních ústavů v zemi, Komerční banka. Nově bude vytvořen například systém spotřebitelských úvěrů a hypoték, uvedli včera její představitelé. Podle generálního ředitele banky Alexe Juana by měla být na pobočkách realizována osobnější péče o zákazníka. "Chceme dosáhnout změny tím, že jim nabídneme nový podnikatelský model, na který dosud nebyli zvyklí. Rozhodli jsme se také více angažovat v retailu," dodal. Bance loni mírně klesl počet klientů o 0,1 procenta, a to na 1,244 milionu. Úbytek byl přitom v oblasti podnikové klientely. Loňský rok Komerční banka zakončila s čistým ziskem 2,5 miliardy korun, oproti ztrátě 19 milionů o rok před tím. Vedení peněžního ústavu však dosud nerozhodlo, zda z loňského zisku vyplatí dividendy. Bilanční suma pak loni vzrostla o pět procent, a to na 421,72 miliardy korun. Společnost v minulém roce zaznamenala růst provozních nákladů o 9,3 procenta na 15,06 miliardy korun. Hlavním důvodem byly jednak výdaje na restrukturalizace a vedle toho zvýšené personální náklady.
</TEXT>
<HEADING>
Komerční pojišťovna se úzce vyprofiluje
</HEADING>
<TEXT>
Politování vyjádřili zástupci banky nad špatnými výsledky Komerční pojišťovny. Ta minulý rok zakončila ztrátou přes 700 milionů korun. "Důvodem byl nárůst technických rezerv, což souviselo s povinným ručením a podnikatelským pojištěním," uvedl člen představenstva Tomáš Spurný. Dodal, že společnost je nutné stabilizovat: "Rozhodli jsme se pro kapitálovou injekci. Plán restrukturalizace je již realizován." Podle informací LN podala Komerční pojišťovna několika tuzemským ústavům nabídku na prodej části svého neživotního kmene. Tomu odpovídá i vyjádření Juana, který uvedl, že společnost nebude od druhé poloviny roku poskytovat průmyslové pojištění a přestane také nabízet povinné ručení. Hlavní orientací pojišťovny by tedy mělo být životní pojištění. Konsolidované výsledky skupiny Komerční banky, do které patří několik dalších společností, skončily v minulém roce s čistým ziskem 2,9 miliardy korun. O rok před tím to byla ztráta 221 milionů korun.
Očekávaný růst úvěrů Komerční banky v letech 2001 - 2004 v procentech
individuální úvěry 31 úvěry malým a středním podnikům 14 úvěry velkým podnikům 13
Pramen: KB
</TEXT>
</DOC>
<DOC>
<DOCID>LN-20020330041</DOCID>
<DOCNO>LN-20020330041</DOCNO>
<DATE>03/30/02</DATE>
<TITLE>
V květnu má garanční fond vyplatit klienty makléřské společnosti Private Investors.
</TITLE>
<GEOGRAPHY>PRAHA</GEOGRAPHY>
<TEXT>
Makléřské firmy, které jsou v konkursu nebo přišly o licenci, musí tak jako ostatní brokeři finančně přispět do Garančního fondu obchodníků s cennými papíry. Lhůta na uhrazení poplatků se přitom nebezpečně blíží; do konce března musí mít garanční fond, který vyplácí klienty zkrachovalých firem, na svém účtě peníze od všech makléřů. "Platí se za loňský rok," vysvětluje mluvčí Komise pro cenné papíry Radka Procházková, proč se úhrada poplatků týká i těch makléřů, kteří již na burze z těch či oněch důvodů neobchodují.
</TEXT>
<HEADING>
Vyschlá studna
</HEADING>
<TEXT>
V konkursu jsou například společnosti Private Investors, Bradley, Rosenblatt &amp; Company či nejnověji KTP Quantum. O makléřskou licenci mimo jiné přišly firmy Komerio, Harvardská burzovní nebo Brokerský dům Finos. Obchodníci platí garančnímu fondu 0,3 procenta z vybraného zákaznického majetku, který se nacházel v jejich rozvaze. Novela zákona o Komisi pro cenné papíry, kterou tato instituce prostřednictvím ministerstva financí v blízké době předloží, poplatky pravděpodobně zvýší. V případě, že příslušná makléřská firma vlastnila licenci jen část loňského roku, uhradí jen poměrnou část ročních poplatků. Od společnosti KTP Quantum, která má zablokované účty, bude komise peníze vymáhat. Garanční fond slouží pro výplatu klientů zkrachovalých firem, ale připomíná spíše vyschlou studnu. Na svém kontě dosud nemá ani haléř. To je také jeden z důvodů, proč ani rok po svém založení není zapsán vObchodním rejstříku. Za této situace má fond začít v květnu vyplácet klienty Private Investors. Kromě této společnosti fond zatím uznal výplaty i pro zákazníky firmy Bradley, Rosenblatt &amp; Company. Každý věřitel má nárok na náhradu 90 procent majetku, nejvýše ale 400 tisíc korun. Z poplatků obchodníků získá fond odhadem statisíce až miliony korun, což rozhodně nebude stačit na možné stamilionové výplaty.
V konkursu jsou například společnosti Private Investors, Bradley, Rosenblatt &amp; Company či nejnověji KTP Quantum. O makléřskou licenci mimo jiné přišly firmy Komerio, Harvardská burzovní nebo Brokerský dům Finos. Obchodníci platí garančnímu fondu 0,3 procenta z vybraného zákaznického majetku, který se nacházel v jejich rozvaze. Novela zákona o Komisi pro cenné papíry, kterou tato instituce prostřednictvím ministerstva financí v blízké době předloží, poplatky pravděpodobně zvýší. V případě, že příslušná makléřská firma vlastnila licenci jen část loňského roku, uhradí jen poměrnou část ročních poplatků. Od společnosti KTP Quantum, která má zablokované účty, bude komise peníze vymáhat. Garanční fond slouží pro výplatu klientů zkrachovalých firem, ale připomíná spíše vyschlou studnu. Na svém kontě dosud nemá ani haléř. To je také jeden z důvodů, proč ani rok po svém založení není zapsán vObchodním rejstříku. Za této situace má fond začít v květnu vyplácet klienty Private Investors. Kromě této společnosti fond zatím uznal výplaty i pro zákazníky firmy Bradley, Rosenblatt &amp; Company. Každý věřitel má nárok na náhradu 90 procent majetku, nejvýše ale 400 tisíc korun. Z poplatků obchodníků získá fond odhadem statisíce až miliony korun, což rozhodně nebude stačit na možné stamilionové výplaty.
</TEXT>
</DOC>
<DOC>
<DOCID>LN-20020330042</DOCID>
<DOCNO>LN-20020330042</DOCNO>
<DATE>03/30/02</DATE>
<TEXT>
Walter Hewlett, člen představenstva Hewlett-Packard a syn zakladatele firmy, se obrátil na soud, aby zablokoval fúzi počítačového kolosu se společností Compaq. Analytici se obávají, že by odklad obří fúze za 19 miliard dolarů dal rivalům šanci odlákat klienty šéfky Hewlett-Packard Carly Fiorinové.
</TEXT>
</DOC>
<DOC>
<DOCID>LN-20020330043</DOCID>
<DOCNO>LN-20020330043</DOCNO>
<DATE>03/30/02</DATE>
<TITLE>
Krvavé srážky demonstrantů s policií umožnily více než deseti běžencům útěk z uprchlického tábora.
</TITLE>
<GEOGRAPHY>CANBERRA</GEOGRAPHY>
<TEXT>
Kolem deseti žadatelů o azyl včera uteklo z uprchlického tábora Woomera v Austrálii, když se u něj rozpoutaly tvrdé srážky stovek demonstrantů s policií a táborovou ochrankou. Stovky aktivistů za práva uprchlíků se do okolí tábora, zhruba 450 kilometrů severozápadně od Adelaide, sjížděly již od čtvrtka. Zhruba tisíc z nich včera uspořádalo demonstraci v těsné blízkosti tábora. Během ní zaútočili na vrata do tábora a ploty, kterými je komplex obehnán. Přes ně házeli demonstranti nástroje, kterými si uprchlíci uvolnili cestu na svobodu. Uprchnout se podařilo více než dvaceti žadatelům o azyl. "Svoboda! Svoboda!" volala žena, která se protáhla dírou v plotě. Vzápětí ji zadržel strážný. Toho ale napadli demonstranti a žena se mu vysmekla. "Po dvou letech jsem volný!" volal jiný uprchlík poté, co se mu nehledě na krvácející ruce podařilo přelézt plot z ostnatého drátu. Demonstranti většině z uprchlíků, kterým se podařilo utéci z tábora, předali připravené šaty a snažili se je ukrýt. Většinu z nich ale policie brzy pochytala. Kolem deseti lidí však bylo stále na útěku i několik hodin po demonstraci. V oblasti po nich pátraly desítky policistů. Několik azylantů se údajně skrývalo ve stanovém táboře demonstrantů.
</TEXT>
<HEADING>
Podmínky v táboře mají odradit další azylanty
</HEADING>
<TEXT>
Tábor ve Woolmeře byl v posledních dvou letech dějištěm několika násilných demonstrací a vzpour běženců. Počátkem roku zde několik uprchlíků uspořádalo hladovku, kterou se snažili přinutit úřady k udělení povolení k pobytu. Někteří si během protestů sešili rty. Další utečenci se tehdy snažili upozornit na svou situaci sebevražedným skokem z vrcholku vysokého oplocení. V táboře Woolmera je drženo zhruba 300 žadatelů o azyl vesměs z Afghánistánu a Iráku. Australská vláda zde udržuje co nejprostší podmínky a vybavení, aby odradila další běžence od emigrace do Austrálie. Posouzení žádosti o azyl může australským úřadům trvat až pět let. Žadatelé musejí po celou dobu setrvat v táborech pro uprchlíky.
Tábor ve Woolmeře byl v posledních dvou letech dějištěm několika násilných demonstrací a vzpour běženců. Počátkem roku zde několik uprchlíků uspořádalo hladovku, kterou se snažili přinutit úřady k udělení povolení k pobytu. Někteří si během protestů sešili rty. Další utečenci se tehdy snažili upozornit na svou situaci sebevražedným skokem z vrcholku vysokého oplocení. V táboře Woolmera je drženo zhruba 300 žadatelů o azyl vesměs z Afghánistánu a Iráku. Australská vláda zde udržuje co nejprostší podmínky a vybavení, aby odradila další běžence od emigrace do Austrálie. Posouzení žádosti o azyl může australským úřadům trvat až pět let. Žadatelé musejí po celou dobu setrvat v táborech pro uprchlíky.
</TEXT>
</DOC>
<DOC>
<DOCID>LN-20020330044</DOCID>
<DOCNO>LN-20020330044</DOCNO>
<DATE>03/30/02</DATE>
<TITLE>
"Chtějí mě uvěznit, vyhnat nebo zabít. Rád se stanu mučedníkem," prohlásil Jásir Arafat
</TITLE>
<TEXT>
Budeme útočit na Izraelce, ať už jsou kdekoli, pohrozila včera radikální palestinská organizace Fronta za osvobození Palestiny.
JERUZALÉM/RAMALLÁH - Izraelský konflikt se beznadějně prohlubuje. Izraelské tanky a obrněné transportéry vjely včera ráno do Rammalláhu na západním břehu Jordánu, kde začaly intenzivně ostřelovat sídlo šéfa palestinské samosprávy Jásira Arafata. Cíl izraelské ofenzivy je dvojí: pádně odpovědět na krvavé palestinské útoky proti Izraelcům a izolovat v Ramalláhu šéfa palestinské samosprávy Jásira Arafata. Ten podle izraelské vlády nese hlavní odpovědnost za smrtící akce palestinských teroristů, při kterých byly od středy zabity takřka tři desítky Izraelců. Sám Arafat je prý "osobně zodpovědný" za dva teroristické útoky. Konkrétně se jedná o útok v hotelu v Netanji, jenž si vyžádal přes dvacet obětí, a o čtvrteční zastřelení čtyř Izraelců v pásmu Gazy. O útoku na Arafatovo sídlo v Ramalláhu bylo rozhodnuto na nočním zasedání izraelského bezpečnostního kabinetu v noci z čtvrtka na včerejšek.
</TEXT>
<HEADING>
Začala mobilizace
</HEADING>
<TEXT>
Výsledek jednání sdělil ráno v přímém televizním přenosu premiér Ariel Šaron: "Vláda se dohodla na širokém operačním plánu proti palestinskému teroru. Arafat, který stvořil koalici teroru proti Izraeli, je náš nepřítel a za daných okolností bude izolován." Izrael tak zahájil nejrozsáhlejší vojenskou operaci proti Palestincům za poslední léta. Armáda mobilizovala 20 tisíc záložníků - nejvíce od roku 1990. "Nechtějí mír, nechtějí mír," reagoval rozhořčeně Arafat v telefonním interview pro katarskou televizní stanici Al Džazíru na Šaronovo rozhodnutí izolovat ho v Ramalláhu. Tím podle palestinského vůdce Šaron očekávané "kapitulace" Palestinců nedosáhne. Arafat dále řekl, že je připraven i na smrt. "Chtějí mne uvěznit, vyhnat nebo zabít. Ale já jim říkám, nejraději bych se stal mučedníkem." Reakce světových vůdců přišly bezprostředně po útoku. Všichni volají po uklidnění situace. Tajemník OSN Kofi Annan vyzval Šarona k okamžitému zastavení vojenské akce a Arafata k urychlenému přijetí mírového plánu amerického vyjednavače Anthony Zinniho. Oba by podle něj měli "ve svých funkcích projevit větší odpovědnost". Americký ministr zahraničí Colin Powell pak ubezpečil Arafata, že Izrael neusiluje o jeho život. "Najdou teroristy, seberou jim zbraně a nehodlají tato území dlouhodobě okupovat," řekl v televizním projevu.
Výsledek jednání sdělil ráno v přímém televizním přenosu premiér Ariel Šaron: "Vláda se dohodla na širokém operačním plánu proti palestinskému teroru. Arafat, který stvořil koalici teroru proti Izraeli, je náš nepřítel a za daných okolností bude izolován." Izrael tak zahájil nejrozsáhlejší vojenskou operaci proti Palestincům za poslední léta. Armáda mobilizovala 20 tisíc záložníků - nejvíce od roku 1990. "Nechtějí mír, nechtějí mír," reagoval rozhořčeně Arafat v telefonním interview pro katarskou televizní stanici Al Džazíru na Šaronovo rozhodnutí izolovat ho v Ramalláhu. Tím podle palestinského vůdce Šaron očekávané "kapitulace" Palestinců nedosáhne. Arafat dále řekl, že je připraven i na smrt. "Chtějí mne uvěznit, vyhnat nebo zabít. Ale já jim říkám, nejraději bych se stal mučedníkem." Reakce světových vůdců přišly bezprostředně po útoku. Všichni volají po uklidnění situace. Tajemník OSN Kofi Annan vyzval Šarona k okamžitému zastavení vojenské akce a Arafata k urychlenému přijetí mírového plánu amerického vyjednavače Anthony Zinniho. Oba by podle něj měli "ve svých funkcích projevit větší odpovědnost". Americký ministr zahraničí Colin Powell pak ubezpečil Arafata, že Izrael neusiluje o jeho život. "Najdou teroristy, seberou jim zbraně a nehodlají tato území dlouhodobě okupovat," řekl v televizním projevu.
</TEXT>
</DOC>
<DOC>
<DOCID>LN-20020330045</DOCID>
<DOCNO>LN-20020330045</DOCNO>
<DATE>03/30/02</DATE>
<TITLE>
Nejméně dva lidi zabila sebevražedná palestinská atentátnice v nákupním centru na jeruzalémském předměstí.
</TITLE>
<GEOGRAPHY>JERUZALÉM</GEOGRAPHY>
<TEXT>
Když šel včera odpoledne Avraham Ben Jakov, lékař z jeruzalémského dělnického předměstí Kirjat Jovel, s manželkou nakoupit před dnešním dnem volna, pozdravil se s příslušníkem ostrahy supermarketu. "Děláte dobrou a užitečnou práci," řekl mu. Poté, co Avraham z obchodu vyšel, stačil udělat jen pár kroků a ozval se výbuch. Na ulici vyletovaly spolu s kusy betonu a úlomky skla lidské končetiny. Lékař okamžitě běžel pomoci zraněným. V troskách vstupní haly našel ochránce, s nímž před chvílí mluvil, v kaluži krve. "Utrhlo mu to obě nohy. Sotva dýchal a ztratil téměř všechnu krev," vzpomínal na chvíle beznaděje.
</TEXT>
<HEADING>
Sousedé dostali cukroví
</HEADING>
<TEXT>
Výbuch byl dílem Ajat Akhrasové, ani ne osmnáctileté palestinské dívky z uprchlického tábora u Betléma. Jeden ze zákazníků vypověděl, že Ajat podle všeho vzbudila strážcovo podezření. Sotva vešla do obchodu, rozeběhl se za ní. Právě v tom okamžiku sebevražedná atentátnice aktivovala bombu. Naštěstí jen pár metrů od vchodu. Policie, která pak na místě našla další nevybuchlou nálož, konstatovala, že ochránce zabránil rozsáhlému masakru. V supermarketu bylo plno a výbuch dvou bomb by měl děsivé účinky. I tak se obětí extremistky stali nejméně dva další lidé a přes dvacet bylo zraněno, někteří byli v kritickém stavu. Mluvčí palestinského vůdce Jásira Arafata odmítl, že by s činem měly cokoliv společného organizace samosprávy. K útoku se ale přihlásily Brigády mučedníků od Al Aksá, které jsou propojeny s Arafatovým hnutím Fatah. Jejich představitel také určil totožnost mladé "mučednice". Někteří obyvatelé tábora, odkud Ajat do Jeruzaléma přijela, včera oslavovali její čin střelbou do vzduchu a sousedům rozdávali cukrovinky.
Výbuch byl dílem Ajat Akhrasové, ani ne osmnáctileté palestinské dívky z uprchlického tábora u Betléma. Jeden ze zákazníků vypověděl, že Ajat podle všeho vzbudila strážcovo podezření. Sotva vešla do obchodu, rozeběhl se za ní. Právě v tom okamžiku sebevražedná atentátnice aktivovala bombu. Naštěstí jen pár metrů od vchodu. Policie, která pak na místě našla další nevybuchlou nálož, konstatovala, že ochránce zabránil rozsáhlému masakru. V supermarketu bylo plno a výbuch dvou bomb by měl děsivé účinky. I tak se obětí extremistky stali nejméně dva další lidé a přes dvacet bylo zraněno, někteří byli v kritickém stavu. Mluvčí palestinského vůdce Jásira Arafata odmítl, že by s činem měly cokoliv společného organizace samosprávy. K útoku se ale přihlásily Brigády mučedníků od Al Aksá, které jsou propojeny s Arafatovým hnutím Fatah. Jejich představitel také určil totožnost mladé "mučednice". Někteří obyvatelé tábora, odkud Ajat do Jeruzaléma přijela, včera oslavovali její čin střelbou do vzduchu a sousedům rozdávali cukrovinky.
</TEXT>
</DOC>
<DOC>
<DOCID>LN-20020330046</DOCID>
<DOCNO>LN-20020330046</DOCNO>
<DATE>03/30/02</DATE>
<TITLE>
Tanky snad pomohou krátkodobě, dlouhodobě je nutné zaměřit se na vzdělávání, tvrdí expert na terorismus Yonah Alexander.
</TITLE>
<TEXT>
LN: Může nějakým způsobem vyslání izraelských tanků do Ramalláhu a dalších míst pomoci řešení blízkovýchodní krize?
Bylo by velice pěkné vyřešit vše jednáním. Bohužel problém je, že Palestinci a Arabové promarnili všechny historické příležitosti na něčem se domluvit. Kdykoli probíhaly rozhovory, byla příležitost vytvořit Palestinský stát. Izrael nebyl proti. Není možné nyní říkat: chci přistoupit na americký plán, jednat se Zinnim a zároveň posílat (do Izraele) sebevražedné atentátníky z brigád Al Aksá. S tanky se tato situace z dlouhodobého hlediska vyřešit nedá. Z krátkodobého hlediska ale mohou splnit stejný cíl jako americké síly v Afghánistánu - zničit teroristickou infrastrukturu. Z dlouhodobého hlediska je nutné se zaměřit především na vzdělávání. Vysvětlovat, že zbraně nejsou řešení. Nedá se pochybovat o tom, že tanky dnes vytvoří novou generaci teroristů. Je nutné ale zodpovědět jednu otázku: Je nějaká jiná možnost?
</TEXT>
<HEADING>
LN: Měl by být Arafat nahrazen?
</HEADING>
<TEXT>
Samozřejmě. V palestinské správě je mnoho rozumných lidí. Problém není v tom, že by se Izraelci zaměřovali na ničení Palestinců, problém je terorismus. Na straně Palestinců jsou velice moudří a inteligentní lidé. Ale nemohou nic dělat, protože Arafat je symbol.
LN: Kdo může nahradit Arafata?
To si musejí rozhodnout Palestinci. Zvolili si Arafata a on selhal, protože nevyužil příležitosti, které měl.
</TEXT>
</DOC>
<DOC>
<DOCID>LN-20020330047</DOCID>
<DOCNO>LN-20020330047</DOCNO>
<DATE>03/30/02</DATE>
<GEOGRAPHY>LONDÝN</GEOGRAPHY>
<TEXT>
Britský princ Harry, mladší syn následníka trůnu Charlese, onemocněl infekční mononukleózou. Nehledě na ochoření však Harry odjel se svým otcem a starším bratrem lyžovat do Švýcarska. Princ se ale řídí pokyny doktora. "Infekce mi nezabrání, abych si užil prázdnin na lyžích," řekl princ. Infekční mononukleóza je onemocnění, které se přenáší těsným tělesným kontaktem, například líbáním. Projevuje se zduřením žláz, únavou, bolestmi hlavy a nechutenstvím.
</TEXT>
</DOC>
<DOC>
<DOCID>LN-20020330048</DOCID>
<DOCNO>LN-20020330048</DOCNO>
<DATE>03/30/02</DATE>
<TITLE>
Při plánované květnové návštěvě Afghánistánu si bude muset ministr zahraničí Kavan najít jiné ubytování
</TITLE>
<HEADING>
Afghánský deník Petry Procházkové a Jaromíra Štětiny
</HEADING>
<TEXT>
Jako o závod otevírají mnohé státy své zastupitelské úřady v hlavním městě Afghánistánu. Tuší totiž, že je to perspektivní obchodní partner.
KÁBUL - Na ošuntělé budově z posledních sil visí ještě ošuntělejší tabulka, která kolemjdoucím sděluje, že kdysi na českém velvyslanectví v Afghánistánu byly i nějaké úřední hodiny. Dlouho se podle nich ale v přístupu do budovy neřídí. My jsme v místnosti obchodního oddělení zastihli strážníka, který svým vzhledem dokonale ladil s budovou i tabulkou. "Je to československá ambasáda, tak to tady hlídám," prohlásil a pustil nás dovnitř. Asi jsme ho nezajímali, stačilo, že nevypadáme jako Afghánci. Ostatně, uvnitř se už nic zcizit nedalo, neboť vše bylo dávno zcizeno. Na první pohled je jasné, že pod touto střechou pan ministr zahraničí Jan Kavan při své plánované květnové návštěvě Afghánistánu určitě nocovat nebude, a pokud se mu zachce učinit prověrku bývalého československého majetku, měl by si s sebou raději přibalit montérky. My jsme z objektu vyšli zaprášení a zamazaní od hlavy až k patě, zato s tučnou kořistí.
</TEXT>
<HEADING>
Důvěrná korespondence
</HEADING>
<TEXT>
Bývalé Československo mělo své zastupitelství nejen zde v centru města. Ostatní budovy však již obývá někdo jiný, jen tato, naproti parku Share Now, nese znatelné stopy po tom, že do ní kdysi vstupovala noha krajana. Naposledy se tak stalo v roce 1992. Tehdy byla naše diplomatická mise v této zemi uzavřena. Z posledních zpráv, které s poznámkou "důvěrné!!!!" zasílali českoslovenští diplomaté do Prahy (a které jsme našli v hojném počtu povalovat se v prachu a špíně v kdysi reprezentativních místnostech), je jasné, proč se tomu tak stalo: "Protivládní síly aktivizovaly svou činnost ... v Kábulu došlo během května k několika raketovým útokům a explozím ... byl realizován urychlený odjezd žen a dětí do ČSSR," píše "se soudružským pozdravem" vedoucí obchodního oddělení Ing. Vojtěch Roušal a dodává, že morální stav pracovníků je přes vzniklé komplikace dobrý. Většina ostatních dokumentů se týká obchodu s mandlemi a rozinkami, střívky a kožkami a dovozu strojních zařízení, výstavby cementárny ve městě Poli Chumri či práce českých opravárenských závodů na zbraně v Kábulu. Od roku 1988 se ve zprávách ekonomických expertů začíná objevovat značná skepse a prosakují stížnosti na to, že afghánští přátelé tlumí vzhledem ke špatné bezpečnostní situaci v zemi svou aktivitu, nemají se k placení a sovětští přátelé se hodlají ze země stáhnout úplně, což může způsobit vážné komplikace. V roce 1992 komplikace přerostly v občanskou válku a prakticky všechny ambasády, včetně té naší, byly postupně evakuovány a přesunuty do sousedního Pákistánu.
</TEXT>
<HEADING>
Češi opatrně vyčkávají
</HEADING>
<TEXT>
Na rozdíl od ostatních zemí, které se nyní operativně do poválečného Afghánistánu (jenž podle řady odborníků skýtá v budoucnu obrovské obchodní možnosti) vracejí, my, Češi, zatím čekáme, až se Američané a jejich spojenci definitivně vypořádají s Al Kajdou a Talibanem, skončí etnické a náboženské srážky a vůdci kmenů po celé zemi se navždy usmíří. Naprostý klid však v horkokrevném Afghánistánu nezavládne pravděpodobně nikdy. Určitá rizika pobyt v takových zemích přináší vždy. Ale vzhledem k tomu, že dnes jsou v Kábulu tisíce cizinců, včetně čtyř a půl tisíce příslušníků mezinárodních mírových jednotek, není riziko větší, než by zkušený diplomat mohl unést. To si zjevně již uvědomilo 19 států, které v afghánském hlavním městě otevřely své zastupitelské úřady. Ne vždy na úrovni velvyslance, ale řádně se připomenuly a zaregistrovaly na místním ministerstvu zahraničí. V seznamu, který nám jeho úředníci s hrdostí nadiktovali, jsou samozřejmě velmoci, které v Afghánistánu hájí své zájmy se zbraní v ruce - USA, Británie, Německo i Francie, pak jejich pomocníci v antiteroristické operaci jako Norsko, asijské státy včetně Číny, Japonska, Indie, pochopitelně všichni sousedé Afghánistánu, staré dobré známé Rusko, a řada arabských zemí. Na seznamu prvních odvážlivců však nechybějí ani Bulhaři, kteří mají velmi důstojnou budovu v diplomatické čtvrti Vazír Akbarchán. Po československém zastupitelství se Afghánci často ptají a dodávají, že naše zbraně a boty jsou nejlepší na světě, ale dlouho už je na pultech kábulských stánků nikdo neviděl. S brzkým otevřením naší diplomatické mise se nebude tak spěchat. Pravděpodobně ani během květnové návštěvy ministra Kavana v Afghánistánu (pokud se uskuteční) velvyslanectví otevřeno nebude. Každopádně až se jednou rozhodneme, prvními zaměstnanci budou muset být uklízečky, pokud se tedy zjistí, že České republice budova Share Now skutečně patří, jak se domnívá onen zmíněný pan strážník.
</TEXT>
<HEADING>
Honzíkova cesta a další poklady
</HEADING>
<TEXT>
My jsme z objektu odnesli zřejmě poslední "cenné" předměty, které se tam nacházely - vzhledem k nouzi o léky jsme se zmocnili i prošlého stopanginu, který se povaloval ve vstupní hale. Rezavý vůz jsme nechali na dvoře, neboť jeho oprava by se zcela jistě nevyplatila. Zato si můžeme teď dlouhé večery při svíčce krátit čtením brožury "Czechoslovakia a country of real socialism" (Československo, země reálného socialismu) či životopisem Bohumila Říhy a zkráceným obsahem jeho Honzíkovy cesty. Zbytek českojazyčné knihovny si můžete doplnit na kábulských pouličních trzích. Majitelé stánků s knihami budovu naší mise asi navštívili už před námi, neboť nám nabízejí výběr z díla Bohumila Chňoupka za poměrně slušnou cenu a sborník "Žatevné a dožínkové piesne" s nepoškozenou deskou Supraphonu a s viditelným kulatým razítkem se lvem a nápisem: Velvyslanectví Československé republiky, Kábul, evidenční číslo 2174. I ve srovnání s ostatními ještě uzavřenými ambasádami v Kábulu vypadá ta naše poměrně ostudně. K mírně důstojnějšímu vzhledu by stačily jen koště za 30 tisíc afghání (zhruba 1 dolar), vědro a několik hadrů. Pokud je taková akce nad naše síly, bylo by lepší cedulku prozrazující československý původ ze vrat budovy co nejdříve strhnout.
My jsme z objektu odnesli zřejmě poslední "cenné" předměty, které se tam nacházely - vzhledem k nouzi o léky jsme se zmocnili i prošlého stopanginu, který se povaloval ve vstupní hale. Rezavý vůz jsme nechali na dvoře, neboť jeho oprava by se zcela jistě nevyplatila. Zato si můžeme teď dlouhé večery při svíčce krátit čtením brožury "Czechoslovakia a country of real socialism" (Československo, země reálného socialismu) či životopisem Bohumila Říhy a zkráceným obsahem jeho Honzíkovy cesty. Zbytek českojazyčné knihovny si můžete doplnit na kábulských pouličních trzích. Majitelé stánků s knihami budovu naší mise asi navštívili už před námi, neboť nám nabízejí výběr z díla Bohumila Chňoupka za poměrně slušnou cenu a sborník "Žatevné a dožínkové piesne" s nepoškozenou deskou Supraphonu a s viditelným kulatým razítkem se lvem a nápisem: Velvyslanectví Československé republiky, Kábul, evidenční číslo 2174. I ve srovnání s ostatními ještě uzavřenými ambasádami v Kábulu vypadá ta naše poměrně ostudně. K mírně důstojnějšímu vzhledu by stačily jen koště za 30 tisíc afghání (zhruba 1 dolar), vědro a několik hadrů. Pokud je taková akce nad naše síly, bylo by lepší cedulku prozrazující československý původ ze vrat budovy co nejdříve strhnout.
</TEXT>
</DOC>
<DOC>
<DOCID>LN-20020330049</DOCID>
<DOCNO>LN-20020330049</DOCNO>
<DATE>03/30/02</DATE>
<TITLE>
Stovky bojovníků Talibanu jsou prý ochotny zemřít při útocích proti Američanům. Nyní jen čekají, až roztaje sníh.
</TITLE>
<GEOGRAPHY>PÉŠÁVAR</GEOGRAPHY>
<TEXT>
Bojovníci svrženého hnutí Taliban chystají na květen ofenzivu proti americkým silám v Afghánistánu. K útokům je údajně připraveno na 300 sebevražedných útočníků. Napsal to včera britský list The Times s odvoláním na prohlášení vysokého činitele Talibanu, který se skrývá v Pákistánu. Podle něj povzbudily morálku bojovníků svrženého hnutí nedávné útoky na americké jednotky v provinciích Chóst a Kandahár. Jako své vítězství chápou i operaci Anakonda: jejich ztráty byly údajně malé a většině bojovníků se podařilo utéct do Pákistánu. Partyzánské akce Talibanu mají vyvrcholit v květnu. Prohlásil to činitel Talibanu Maulví Mahmúd Dín, který se tento týden vrátil z tajné cesty po afghánských provinciích Kandahár a Hílmand. "Máme asi 300 lidí, kteří jsou ochotni obětovat život při útocích na americké základny," řekl Dín zpravodajovi deníku The Times.
</TEXT>
<HEADING>
Zbraní je dost
</HEADING>
<TEXT>
"Jsme si také jisti, že získáme podporu mezi Paštuny, kteří nebudou poslouchat vládu v Kábulu ovládanou ze zahraničí. Lidé jsou stále s námi a Američané se nechávají zatáhnout do války, kterou nemohou nikdy vyhrát," dodal Dín. "Čekáme jen na to, až roztaje sníh," řekl britskému listu jiný představitel Talibanu, ukrývající se v utečeneckém táboře v Pákistánu. "Většina našich bojovníků je stále v zemi a čeká na rozkaz k boji," řekl nejmenovaný představitel, podle něhož má Taliban kdispozici dostatek zbraní na několik let boje. V poslední době se objevují rovněž zprávy, že představitelé Talibanu navazují stále užší kontakty s radikálními muslimskými skupinami v Pákistánu, které otevřeně vystupují proti vládě prezidenta Parvíze Mušarafa.
"Jsme si také jisti, že získáme podporu mezi Paštuny, kteří nebudou poslouchat vládu v Kábulu ovládanou ze zahraničí. Lidé jsou stále s námi a Američané se nechávají zatáhnout do války, kterou nemohou nikdy vyhrát," dodal Dín. "Čekáme jen na to, až roztaje sníh," řekl britskému listu jiný představitel Talibanu, ukrývající se v utečeneckém táboře v Pákistánu. "Většina našich bojovníků je stále v zemi a čeká na rozkaz k boji," řekl nejmenovaný představitel, podle něhož má Taliban kdispozici dostatek zbraní na několik let boje. V poslední době se objevují rovněž zprávy, že představitelé Talibanu navazují stále užší kontakty s radikálními muslimskými skupinami v Pákistánu, které otevřeně vystupují proti vládě prezidenta Parvíze Mušarafa.
</TEXT>
</DOC>
<DOC>
<DOCID>LN-20020330050</DOCID>
<DOCNO>LN-20020330050</DOCNO>
<DATE>03/30/02</DATE>
<TEXT>
Trup letounu Boeing 307 Stratoliner brázdí zátoku u amerického Seattlu, kam ve čtvrtek spadl. V době havárie byli na palubě čtyři lidé, všichni přežili. Boeing 307 byl uveden do provozu krátce před vypuknutím druhé světové války. Vyrobeno bylo pouze 10 exemplářů, z nichž se údajně zachoval pouze jeden - ten, který spadl do vody. V minulosti jej využíval i haitský diktátor Papa Doc Duvalier.
</TEXT>
</DOC>
<DOC>
<DOCID>LN-20020330051</DOCID>
<DOCNO>LN-20020330051</DOCNO>
<DATE>03/30/02</DATE>
<TITLE>
Přesná výše pomoci pro Prahu by měla být jasnější tento týden, kdy mají bruselští pracovníci předložit návrh společného stanoviska Evropské komise.
</TITLE>
<GEOGRAPHY>BRUSEL</GEOGRAPHY>
<TEXT>
Ačkoliv stále není jisté, že Evropská unie v roce 2004 otevře brány novým členům, a nedá se ani s určitostí říct, že mezi nimi bude i Česká republika, už nyní se hovoří o výši finanční pomoci, kterou by měla Praha společně s dalšími novými členy dostávat. Má to být pomoc pro méně rozvinuté, zjednodušeně řečeno chudší země a regiony EU. Její přesná výše hned tak známa nebude, lze ale vycházet z dosavadních odhadů a zvláště pak z návrhu stanoviska EU vůči ČR, který Evropská komise předloží členským státům velmi pravděpodobně příští týden. Hrubé odhady hovoří o tom, že Česká republika by měla hned po vstupu do Evropské unie v roce 2004 získat nejméně 700 milionů eur (přes 21 miliard Kč), o rok později by to mělo být 800 milionů eur (přes 24 miliard Kč) a v roce 2006 už přes miliardu eur (téměř 31 miliard Kč). Dokument nebude ovšem obsahovat žádné konkrétní finanční částky, ale pouze procenta z celkové, zatím neschválené a tudíž neznámé sumy. Při výpočtu lze tedy vycházet pouze z návrhu Evropské komise z 30. ledna, který počítá s tím, že deseti novým členským státům bude v letech 2004-2006 přiznáno 7,067 až 10,350 miliardy eur.
</TEXT>
<HEADING>
Třetina na infrastrukturu a životní prostředí
</HEADING>
<TEXT>
Třetina z této částky má být nováčkům vyplacena podle pravidel kohezního, neboli vyrovnávacího fondu. Na ten mají nárok všechny členské země, jejichž hrubý domácí produkt (HDP) na obyvatele nepřesahuje 90 procent průměru EU. Tyto peníze jsou určeny výhradně na vybudování infrastruktur v dopravě a životním prostředí. Podle informací, které má ČTK k dispozici, by Česku měl být z této sumy přiznán díl v rozmezí od 9,7 po 12,2 procenta. To by znamenalo, že během prvních let svého členství by Praha dostala stamiliony eur, neboli miliardy korun - od nejméně 206 milionů eur (asi 6,4 miliardy Kč) v roce 2004 po nejvýše 379 milionů (téměř 11,7 miliardy Kč). Rozpětí je stanoveno s ohledem na velikost země, počet obyvatel a také HDP na obyvatele. Chudší země proto dostávají poměrně více než bohatší například pro zhruba stejně velké a lidnaté Maďarsko navrhne komise 11,3 až 14,3 procenta ze sumy, jež bude k dispozici. Zbývajících 70 procent peněz vynaloží EU podle pravidel uplatňovaných při rozdělování tzv. strukturálních fondů určených na pomoc zaostávajícím regionům. Vezmou-li se v potaz čísla z 30. ledna, dělá to pro desítku kandidátských zemí od 4,947 miliardy eur v roce 2004 po 7,245 miliardy o dva roky později. Rozdělování této části pomoci se ale neřídí pouze "celostátními údaji", jako jsou počet obyvatel či hrubý domácí produkt, ale i situací jednotlivých regionů: od potíží s průmyslem přes zemědělství až po lokální míru nezaměstnanosti.
</TEXT>
<HEADING>
Pražská komplikace
</HEADING>
<TEXT>
Vzhledem k tomu, že hrubý domácí produkt na obyvatele v České republice nepřesahuje 75 procent průměru EU, měla by ČR nárok na pomoc určenou pro nejchudší země. Výpočet ale "komplikuje" relativní bohatství hlavního města Prahy, kde HDP na obyvatele přesahuje předepsaný limit, což by část pomoci pro Česko odsouvalo do jiné kategorie. Podobně je tomu v případě Bratislavy a Slovenské republiky. Zatím ale není určeno, jaké konkrétní sumy budou pro jednotlivé kategorie pomoci určeny. Odhlédne-li se od této "komplikace", lze spočítat, že z celkové navrhované částky činí českých 9,6 procenta 475 milionů eur (asi 14,6 miliardy Kč) v roce 2004, 548 milionů (téměř 17 miliard Kč) v roce 2005 a 695 milionů (téměř 21,5 miliardy Kč) v roce 2006. Slovensko by mělo dostat o něco málo méně. Celkem odpovídá takto velmi zhruba odvozených a sečtených 700 milionů eur (přes 21 miliard Kč) pro rok 2004 částce, s kterou předběžně počítá ičeská vláda.
</TEXT>
<HEADING>
Pomoc určená pro nové členy v roce 2004
</HEADING>
<TEXT>
* celková pomoc: 7,067 mld. eur ( 218,158 mld. Kč) (údaj vychází z lednového návrhu Evropské komise a může se ještě změnit)
* částka pro ČR: asi 700 mil. eur (přes 21 mld. Kč) (je to hrubý odhad, odvozený z pravidel EU pro poskytování finanční pomoci)
Pramen: ČTK
</TEXT>
</DOC>
<DOC>
<DOCID>LN-20020330052</DOCID>
<DOCNO>LN-20020330052</DOCNO>
<DATE>03/30/02</DATE>
<TITLE>
Parlamentní volby předurčí, zda se "Francie východu Evropy" začlení mezi účastníky evropské integrace
</TITLE>
<TEXT>
Vítěz voleb je jasný - dynamický Viktor Juščenko. To ale neznamená, že zlomí vliv zkorumpované státní moci.
KYJEV - Parlamentní volby na Ukrajině, které proběhnou tuto neděli, vyvolávají značnou pozornost okolního světa. Politici západních mocností přikládají jejich průběhu i výsledkům význam jasného signálu, zda se bezmála padesátimilionová země stojící mezi Evropou a Ruskem může v dohledné době stát věrohodným partnerem pro užší ekonomickou a politickou spolupráci. Přes všechny jemnosti diplomacie je zcela zřejmé, že Spojené státy i Evropská unie by si přály výrazný úspěch liberálního bloku Naše Ukrajina expremiéra Viktora Juščenka. Tento přívrženec ekonomiky volného trhu, který ale loni dokázal v premiérském křesle najít i peníze na výplatu penzí a platů státních zaměstnanců, se těší podpoře asi třetiny voličů. Ostatní strany zaostávají se značným odstupem. O tom, zda bude Naše Ukrajina schopna zformovat parlamentní většinu a přimět tak prezidenta Leonida Kučmu k jejímu zapojení do vlády, ale rozhodne pořadí na dalších místech volebního žebříčku. Z 33 stran, které soupeří o 450 parlamentních křesel, má reálnou šanci překonat čtyřprocentní bariéru pro vstup do zákonodárného sboru jen asi osm. Juščenkovi se mezi nimi podaří najít spojence jen s obtížemi. Téměř jistou oporu má jen u své bývalé vicepremiérky a známé podnikatelky Julie Tymošenkové. Šanci stát se opět největším parlamentním seskupením má proto levice. Komunisté, kteří jsou nyní podle průzkumů voličské přízně na druhém místě s asi pětinou potenciálních hlasů, a dvě socialistické strany.
</TEXT>
<HEADING>
Byrokratická lobby si hraje na stranu
</HEADING>
<TEXT>
Kučma, který vládne zemi tvrdou rukou prosazující zájmy s ním spojených velkých korporací, se ovšem užšímu spojení s komunisty vyhýbá. Celonárodně zvoleného prezidenta navíc podle ukrajinské ústavy nemusí rozložení sil v parlamentu až tak zajímat. Poslanci mu sice mohou komplikovat vládnutí, ale přinejhorším se bez nich i obejde a může řídit stát svými dekrety. Zjednodušit Kučmovi situaci má blok státní byrokracie a prokučmovských podnikatelských klanů nazvaný Za jednotnou Ukrajinu. V jeho čele stojí šéf Kučmovy administrativy Volodymyr Lytvyn, schopný úředník bez politických ambicí. Ty má spíše druhý lídr, dnešní premiér Anatolij Kinach. Tato státotvorná parodie politické strany může i přes masivní tlak, vykonávaný státními orgány na voliče, a bezprecedentní chválu zaznívající z Moskvy získat maximálně desetinu křesel. I to by ale byrokraticko-podnikatelské lobby dovolilo vytvořit koalici s menšími spojenci, jako jsou Ženy za budoucnost či Strana zelených. Rozhodnutí o tom, zda se toto seskupení prosadí, má v rukou především šéf Sociálnědemokratické strany Viktor Medvedčuk. Ve všech zmíněných variantách s výjimkou silného Juščenkova postavení by existovala pramalá naděje, že se podaří vybudovat silnou tržní ekonomiku a začne se drolit moc zkorumpovaného vládnoucího establishmentu.
Odhady volebních výsledků
Naše Ukrajina 26 - 32 % hlasů
</TEXT>
</DOC>
<DOC>
<DOCID>LN-20020330053</DOCID>
<DOCNO>LN-20020330053</DOCNO>
<DATE>03/30/02</DATE>
<TITLE>
Snížit radiaci a zvýšit důchody by podle řady ukrajinských voličů měla nová vláda. Jen málokdo ale věří, že alespoň jedno z toho udělá.
</TITLE>
<TEXT>
KYJEV/KOROSTEŇ, Ukrajina - Až Jevdokija Hordijenková z vesnice Stari Petrivci zítra půjde na vesnický volební okrsek, nebude se rozpakovat, pro koho hlasovat. "Byl u nás doma kandidát. Řekl, že bude nejlepší, když zaškrtneme číslo patnáct," svěřuje se. Nemá představu, jaká politická struktura se pod tímto číslem skrývá, ani jaký je její program. "Vždycky nám toho spoustu naslibují a pak se starají jen o sebe. Je to úplně jedno, komu dáme svůj hlas. Radiace nám tady zůstane stejná jako dosud a důchody se také nezvednou," říká pesimisticky. Ukrajinský venkov se k předvolební agitaci staví docela chladně. "Nějací kandidáti tady byli a říkali, se nám bude žít podstatně líp. Pak ale odjeli v mercedesech a nás tady nechali. Za jedno jejich auto by se dala koupit celá naše ves. Nebudu pro nikoho hlasovat. Jsem proti všem," svěřuje se zklamaný Petro. Ospalé okresní městečko Koroseň leží v oblasti radioaktivního zamoření. Na budově místního výkonného výboru však už dávno nesvítí displej, který by obyvatele měl informovat o radiační situaci. "Nikdo už nedbá na to, jaká je tady radiace. V okresu jsou místa, kde místy činí až 2000 mikrorentgenů za hodinu (což je více než stonásobek přípustné úrovně). Není tam však ani cedule, která by upozornila na nebezpečí," říká Vitalij, zatímco sleduje přípravy na další předvolební mítink. Včera byl poslední den, kdy si ukrajinští voliči mohli vyslechnout sliby kandidátů na poslance Nejvyšší rady Ukrajiny (parlamentu) a místních zastupitelských orgánů. Část voličů si ale stále neujasnila, kdo je kdo. Vesnické ženy bez rozpaků prohlašovaly, že si dají poradit až při samotných volbách.
</TEXT>
<HEADING>
Vyčpělý nacionalismus
</HEADING>
<TEXT>
Vyznat se v množství stejných anebo prakticky podobných jmen kandidátů a srovnat programy 33 politických struktur, které se mnohdy liší jen nepatrně, není jednoduché ani pro lidi, kteří se v politice orientují. Ačkoli předvolební kampaň byla poměrně bouřlivá a informací o kandidátech bylo mnoho, vyznat se v nich dalo docela práci. Média, která jsou převážně v moci místních oligarchů, voliče spíše popletla, než by jim něco objasnila. Zejména venkov si tudíž podle politologů "nechá poradit". Zítřejší volby na Ukrajině budou již třetím hlasováním za dobu její samostatnosti. Poprvé ale z programů politických stran prakticky zmizela polemika o nezávislosti Ukrajiny. Nacionalistická motivace již není přitažlivá ani na západě republiky. Jeden z předáků ukrajinských nacionalistů Dmytro Korčynskyj tvrdí, že nacionalistické hnutí zemřelo. "Možná je to dobře. Od samého počátku v něm bylo mnoho špatného vkusu. Žádná idea, žádné čerstvé heslo. Omezovalo se to na plané blábolení, tancování hopaku (ukrajinský tanec) a teskné zpívání o matičce Ukrajině. Když ale nacionalisté měli něco řešit, byla jejich rozhodnutí buď hloupá, anebo i škodlivá," míní. Těsně před volbami se provalilo množství podvodů, které zřejmě budou mít na výsledky zítřejších voleb dopad. V kyjevském volebním okrsku číslo 14 se například na seznamech voličů objevilo 108 obyvatel Umanské ulice, kteří se narodili v roce 1901. Obvodní komise dalšího okrsku dostala seznamy voličů, na nichž chyběla celá stovka obyvatel.
Vyznat se v množství stejných anebo prakticky podobných jmen kandidátů a srovnat programy 33 politických struktur, které se mnohdy liší jen nepatrně, není jednoduché ani pro lidi, kteří se v politice orientují. Ačkoli předvolební kampaň byla poměrně bouřlivá a informací o kandidátech bylo mnoho, vyznat se v nich dalo docela práci. Média, která jsou převážně v moci místních oligarchů, voliče spíše popletla, než by jim něco objasnila. Zejména venkov si tudíž podle politologů "nechá poradit". Zítřejší volby na Ukrajině budou již třetím hlasováním za dobu její samostatnosti. Poprvé ale z programů politických stran prakticky zmizela polemika o nezávislosti Ukrajiny. Nacionalistická motivace již není přitažlivá ani na západě republiky. Jeden z předáků ukrajinských nacionalistů Dmytro Korčynskyj tvrdí, že nacionalistické hnutí zemřelo. "Možná je to dobře. Od samého počátku v něm bylo mnoho špatného vkusu. Žádná idea, žádné čerstvé heslo. Omezovalo se to na plané blábolení, tancování hopaku (ukrajinský tanec) a teskné zpívání o matičce Ukrajině. Když ale nacionalisté měli něco řešit, byla jejich rozhodnutí buď hloupá, anebo i škodlivá," míní. Těsně před volbami se provalilo množství podvodů, které zřejmě budou mít na výsledky zítřejších voleb dopad. V kyjevském volebním okrsku číslo 14 se například na seznamech voličů objevilo 108 obyvatel Umanské ulice, kteří se narodili v roce 1901. Obvodní komise dalšího okrsku dostala seznamy voličů, na nichž chyběla celá stovka obyvatel.
</TEXT>
</DOC>
<DOC>
<DOCID>LN-20020330054</DOCID>
<DOCNO>LN-20020330054</DOCNO>
<DATE>03/30/02</DATE>
<TITLE>
Za týden začne soud s únosci novináře Pearla. Soud se čtyřmi osobami, včetně hlavního podezřelého Ahmada Umara Saída Šajcha, které v pákistánském městě Karáčí čelí obžalobě z únosu a zavraždění amerického novináře Daniela Pearla, začne 5. dubna. Sdělil to hlavní státní zástupce v provincii Sindh Rádža Kureší s tím, že proces by měl trvat asi týden. "Všichni čtyři obvinění byli obžalováni zúnosu s cílem získat výkupné, z vraždy a terorismu," prohlásil Kureší před týdnem..
</TITLE>
<TEXT>
Vojáci OSN zůstanou v Sieře Leone. O dalších šest měsíců prodloužila mandát mezinárodních mírových sil v západoafrické Sieře Leone Rada bezpečnosti OSN. V oficiálním prohlášení zveřejněném v noci na pátek v New Yorku tato 15členná instituce uvádí, že politická situace v oblasti zůstává i před květnovými volbami nestabilní. Vojáci OSN zabavili od května místním znesvářeným militantním skupinám na 15 tisíc střelných zbraní.
Rotvajleři zabili dítě. Dva psi napadli a zabili ve čtvrtek večer šestiletého chlapce u obce Hornbach na jihozápadě německé spolkové země Porýní-Falc. Hoch byl se psy a 37letou ženou na vycházce. Při hře s osmiměsíčními štěňaty upadl na zem. Psi se na něj poté vrhli a ani majitelka jim nedokázala zabránit v rozsápání dítěte.
Zřícení mrakodrapů způsobil požár. Budovy Světového obchodního střediska se po teroristických útocích 11. září nezřítily v důsledku nárazu unesených letadel, který konstrukce vydržela, ale až kvůli následujícímu intenzivnímu požáru. Potvrdila to zpráva federálních úřadů, o níž napsal americký list The New York Times. Požár šířil energii srovnatelnou s množstvím energie, jakou produkuje jaderná elektrárna.
Rakušané chytili zlodějky z ČR. Policie v dolnorakouském pohraničním městě Laa an der Thaya zadržela ve čtvrtek jedenáctičlennou bandu zlodějek s českým státním občanstvím. Skupina překročila česko-rakouskou hranici s jediným cílem - krást v tamních obchodech textil a kosmetiku. Po přechodu hranic okamžitě zamířila do místního nákupního střediska, kde nakradla zboží za 1300 eur (asi 40 tisíc Kč).
Výbuch v Alžírsku zabil dva lidi. Při výbuchu bomb na tržišti ve východní části alžírského města Blida zahynuli včera nejméně dva lidé a dalších 18 bylo zraněno, z nich tři těžce. Dvě podomácku vyrobené nálože vybuchly vněkolikaminutovém intervalu v době, kdy je na tržišti velmi rušno. Výbušniny byly umístěny v areálu určeném pro prodej ojetých motocyklů a motorových kol. Podobná nálož explodovala minulou sobotu na centrálním tržišti ve stejném městě a zranila tři lidi.
</TEXT>
</DOC>
<DOC>
<DOCID>LN-20020330055</DOCID>
<DOCNO>LN-20020330055</DOCNO>
<DATE>03/30/02</DATE>
<TITLE>
"Pevná stanoviska" nás problematické minulosti rozhodně nezbaví
</TITLE>
<TEXT>
Jedenáctého dubna se mají sejít předsedové parlamentních stran, aby projednali stanovisko k Benešovým dekretům. Svolává je Václav Klaus. Jako první potvrdili účast Hana Marvanová za Unii svobody a Cyril Svoboda za KDU-ČSL. Hana Marvanová k tomu Lidovým novinám řekla: "Považujeme za důležité, aby se vydalo jasné stanovisko, aby Benešovy dekrety nebyly předmětem předvolebního boje." Potíž je v tom, že sama Klausova výzva je součástí předvolebního boje. A společné stanovisko všech parlamentních stran, tedy ODS počínaje a komunisty konče? Jak může takové stanovisko vypadat?
</TEXT>
<HEADING>
Zatracené riziko
</HEADING>
<TEXT>
Ve chvíli, kdy píši tento komentář, není zřejmé, zda komunisté a sociální demokraté výzvu přijmou. Komunisté mají nad čím váhat. Poslanecká sněmovna má navenek ukázat, že je přes všechny rozdíly v "hlavních věcech, týkajících se základního národního zájmu, jednotná", jak píše Klaus ve své výzvě k předsedům. Pro komunisty je to povzbuzení: jsou tak legitimizováni nejen jako "parlamentní strana", jíž se stali prostě tím, že je zvolilo více než pět procent občanů. Byli by uznáni jako rovnocenní partneři, dokonce nezbytní v klíčové situaci. Takže viděno z tohoto úhlu by komunisti neměli váhat. Škvíra mezi dveřmi, v níž mají nohu, by se zase trochu přiotevřela - mohli by se napříště, kupříkladu, vysmát i prezidentu Havlovi, že je nechce přijímat na Pražském hradě ke konzultacím. Navíc jim rostou po dlouhé době preference. Hrozí nebezpečí, že ze schůzky předsedů vzejde něco militantního, co by mohli národovci všech odstínů červeni a hnědi označit za zradu národních zájmů. Zatracené riziko.
</TEXT>
<HEADING>
Velikánovy veletoče
</HEADING>
<TEXT>
Ani sociální demokraté nedali najevo překotné nadšení. Nemají ten dar úhořovitosti, daný lidovcům. Cyril Svoboda pohotově označil ideu za nápad vzešlý z jeho dílny: "Jsme rádi, že pan předseda Klaus reaguje na naši výzvu," řekl, čímž se zase dostal o koňskou délku před kolegyni Marvanovou, která uvedla jen to, že se Svobodou "zamýšlela" sestavit společné prohlášení. Tohle sociální demokraté říkat nemohou. Dumají nad tím, jak jim lstivý profesor nechal opoziční smlouvu na krku a v preferencích získává stále větší náskok. Když na schůzku přijdou, budou v roli cvičence reagujícího na cvičitelovo písknutí. Když nepřijdou, zaujmou nekonstruktivní postoj. A když přijdou, co budou říkat? Předseda vlády má se svými výroky o páté koloně a stěhování Palestinců lví podíl na mezinárodních potížích České republiky. Miloš Zeman, pokud by ho vzal Vladimír Špidla s sebou, by se mohl rozpomenout na svá jiná stanoviska. "Tento systém nevznikl 25. února 1948. Tento systém má svoje genetické kořeny minimálně v porušování demokracie po roce 1945. Ať už jde o transfer německého obyvatelstva přesně v duchu stalinských migračních přesunů..." promlouval 25. října 1990 na půdě Federálního shromáždění. Co když to Zemanovi někdo připomene?
</TEXT>
<HEADING>
Špatné zadání
</HEADING>
<TEXT>
Profesor, který si tolikrát stěžoval na špatné otázky, dal špatné zadání. Už formulací svého pozvání - viz citace uvedená výše - jasně naznačil, že mu jde o podporu statu quo. Hodlá zanechat Českou republiku v defenzivní pozici, vystavenou racionálním i iracionálním útokům - bez naděje, že "to přejde". A přitom řešení je nasnadě. Naposledy ho naznačil v Lidových novinách předseda Senátu Petr Pithart. Dekrety se nemusejí a ani nemohou "rušit". Stačí, aby se výslovně, vnitrostátním právním aktem, ukončila jejich účinnost - tak, jak se to již v minulosti stalo v případě ústavního dekretu č. 33/1945 Sb. II., o potrestání nacistických zločinců, zrádců a jejich pomahačů a o mimořádných lidových soudech. Je ještě mizivá naděje, že se předsedové stran shodnou na takovémto řešení, jež by bylo obdobou právního tahu, jímž se Němci zbavili ohavné a zločinné mnichovské dohody: taky ji nemohli "zrušit" z mnoha praktických právních důvodů. Prohlásili ji za nulitní, a tím přestala existovat coby současný problém. A o to by mělo jít: aby pro nás přestal být odsun Němců současným problémem, který nám úplně zbytečně komplikuje situaci na mezinárodní scéně a doma pomáhá pěstovat šovinismus. "Pevná stanoviska" ve smyslu bušení se do prsou problém neodstraní, naopak, učiní ho ještě tíživějším.
Profesor, který si tolikrát stěžoval na špatné otázky, dal špatné zadání. Už formulací svého pozvání - viz citace uvedená výše - jasně naznačil, že mu jde o podporu statu quo. Hodlá zanechat Českou republiku v defenzivní pozici, vystavenou racionálním i iracionálním útokům - bez naděje, že "to přejde". A přitom řešení je nasnadě. Naposledy ho naznačil v Lidových novinách předseda Senátu Petr Pithart. Dekrety se nemusejí a ani nemohou "rušit". Stačí, aby se výslovně, vnitrostátním právním aktem, ukončila jejich účinnost - tak, jak se to již v minulosti stalo v případě ústavního dekretu č. 33/1945 Sb. II., o potrestání nacistických zločinců, zrádců a jejich pomahačů a o mimořádných lidových soudech. Je ještě mizivá naděje, že se předsedové stran shodnou na takovémto řešení, jež by bylo obdobou právního tahu, jímž se Němci zbavili ohavné a zločinné mnichovské dohody: taky ji nemohli "zrušit" z mnoha praktických právních důvodů. Prohlásili ji za nulitní, a tím přestala existovat coby současný problém. A o to by mělo jít: aby pro nás přestal být odsun Němců současným problémem, který nám úplně zbytečně komplikuje situaci na mezinárodní scéně a doma pomáhá pěstovat šovinismus. "Pevná stanoviska" ve smyslu bušení se do prsou problém neodstraní, naopak, učiní ho ještě tíživějším.
</TEXT>
</DOC>
<DOC>
<DOCID>LN-20020330056</DOCID>
<DOCNO>LN-20020330056</DOCNO>
<DATE>03/30/02</DATE>
<TITLE>
Izraelské tanky míří na úřad Jásira Arafata
</TITLE>
<TEXT>
V dubnu roku 1968, o svátku Pesach, židovské Veliké noci, si skupina izraelských občanů pronajala hotel Park v Hebronu, aby byla o svátku blízko hebronské Hrobky praotců. Po skončení svátku hosté odmítli opustit hotel a prohlásili, že chtějí v Hebronu založit židovskou čtvrť. To byl první krok k vytvoření židovských osad na obsazených územích. Letos, rovněž o svátku Pesach, vnikl palestinský atentátníksebevrah do hotelu v Netanji - shodou okolností se i tento hotel jmenuje Park. Zabil dvacet a zranil víc než sto hostů, kteří přišli slavit svátek vysvobození z egyptského otroctví. Lze říci, že se palestinskoizraelské vztahy už víc než třicet let pohybují mezi hotelem Park a hotelem Park. Zrovna teď izraelské tanky míří na úřad palestinského předsedy Jásira Arafata, v jeruzalémském supermarketu vybuchla nálož, Izrael mobilizuje záložníky, palestinské organizace se sjednocují v boji. V měsíci březnu, jenž ještě ani neskončil, překročil počet izraelských obětí sto mrtvých - víc než kdykoli od libanonské války před dvaceti lety. Palestinské ztráty jsou ještě větší. Je těžké žádat od kterékoli vlády, aby ponechala bez odpovědi krvavé atentáty. Ale i v nynějším hysterickém ovzduší se ozývají střízlivé hlasy, že vojenské akce nic nevyřeší. Nakonec bude třeba hotel Park oddělit od hotelu Park.
</TEXT>
</DOC>
<DOC>
<DOCID>LN-20020330057</DOCID>
<DOCNO>LN-20020330057</DOCNO>
<DATE>03/30/02</DATE>
<TITLE>
Gross s Langrem bojují o policisty
</TITLE>
<TEXT>
Předvolební jarní sluníčko vyvolává úkazy, nad kterými bychom se v parodickém filmu docela dobře pobavili. Napřed se policisté jedou do sněmovny podívat, jak poslanci přijímají (respektive nepřijímají) zákon o jejich služebním poměru - a část poslanců si docela vážně stěžuje, že je to nátlak. Pak zase stínový ministr vnitra napíše policejním ředitelům dlouhé psaní o tom, proč zákon nebyl přijat, a klade jim na srdce, aby s dopisem seznámili své podřízené. Mezi řádky je možné vytušit sdělení, že dosavadní vláda a ministr vnitra jsou neschopní a že předložili špatný návrh zákona. Co z toho plyne, si může domyslet každý. A k dovršení všeho uspořádá současný ministr vnitra tiskovou konferenci, na níž si bombasticky postěžuje novinářům (a tedy veřejnosti), jaké mu stínový ministr strojí úklady. Celé to připomíná klukovskou hru na kohoutí zápasy. Hoši se postaví na jednu nohu, založí ruce na prsou a poskakují proti sobě, kdo s koho. Proč pánové Stanislav Gross a Ivan Langer takové věci dělají, to si může domyslet každý volič. Popsané pitvorné poskoky se však bohužel neodehrávají ve filmové veselohře, nýbrž v české realitě. A naznačují jediné: že čeští politici chovají nemístné představy o funkci policie. Loajalita policistů totiž nemá patřit ministrovi vnitra ani vládě, nýbrž státu a společnosti, tedy občanům. Ministři jsou politické figury a v žádném případě jim nepřísluší jakkoli policii politicky ovlivňovat. Policii, která se řídila direktivami politické strany, jsme totiž už zažili.
</TEXT>
</DOC>
<DOC>
<DOCID>LN-20020330058</DOCID>
<DOCNO>LN-20020330058</DOCNO>
<DATE>03/30/02</DATE>
<TITLE>
K prodeji Telecomu dosud doba neuzrála
</TITLE>
<TEXT>
Zemanův kabinet asi Český Telecom neprodá. Ministr Schling včera potvrdil, že tři předložené nabídky vládu nejspíš neuspokojí. Vždyť svůj podíl chtěla prodat za nejméně 80 miliard korun, kdežto účastníci tendru nabízejí jen něco málo přes 50 miliard. Na prodej telekomunikační firmy prostě není vhodná doba. Zahraniční operátoři jsou předlužení a nemohou si dovolit plýtvat penězi v dalších akvizicích. Vláda proto jedná celkem správně, když se chystá privatizaci odložit na lepší časy. Snad by příští kabinet mohl za svůj podíl dostat tolik, kolik žádá. Nespokojení ale zůstanou další akcionáři Telecomu. Všichni čekali na vstup nového strategického investora, který by konečně vytvořil stabilní vlastnickou strukturu a firmě přinesl možnost dalšího rozvoje. České vládě tak nezbývá než s Telecomem vydržet i během následujících měsíců, které budou ve znamení liberalizace telekomunikačního trhu. Aspoň může jako hlavní akcionář zajistit, aby Telecom bez problému spustil třeba službu volby operátora, o jejímž včasném zavedení stále přetrvávají pochybnosti.
</TEXT>
</DOC>
<DOC>
<DOCID>LN-20020330059</DOCID>
<DOCNO>LN-20020330059</DOCNO>
<DATE>03/30/02</DATE>
<TITLE>
1. Kdo vyhraje volby?
</TITLE>
<TEXT>
2. Kdo bude příštím premiérem
3. Jaký problém by měla příští vláda vyřešit?
Jiří Schwarz, prezident Liberálního institutu
</TEXT>
<HEADING>
1. ODS nebo ČSSD.
</HEADING>
<TEXT>
2. Klaus nebo Špidla, nebude-li Zeman dále pokračovat. Premiér vycházející z některé strany Koalice (KDU-ČSL) je velmi málo pravděpodobný, a to jen za předpokladu, že by se stávající vládnoucí strany nebyly schopny dohodnout na pokračování vládní koalice.
3. K nejvýznamnějším patří: skomírající privatizace, nedokončená cenová liberalizace a pseudoderegulace, dále těžkopádný a demotivující daňový systém, neefektivní sociální systém, diskriminační zdravotnictví, chřadnoucí penzijní systém, špatně reformované školství, ale také přežívající centralismus, přílišná zpolitizovanost a korupce.
</TEXT>
</DOC>
<DOC>
<DOCID>LN-20020330060</DOCID>
<DOCNO>LN-20020330060</DOCNO>
<DATE>03/30/02</DATE>
<TITLE>
S předsedkyní US-DEU hovořila Renata Kalenská
</TITLE>
<TEXT>
říká předsedkyně US-DEU Hana Marvanová, podle níž by Koalice stínovou vládou jen znechutila voliče
</TEXT>
<HEADING>
ROZHOVOR TÝDNE Hana Marvanová
</HEADING>
<TEXT>
O zásadních věcech rozhoduje v Koalici Hana Marvanová s Cyrilem Svobodou. Tvrdí to předsedkyně US-DEU. Všechno je dnes prý "půl na půl".
LN: Preference Koalice se výrazně snížily kvůli tomu, že jste veřejně propírali tahanice o funkce a problémy s dluhy ODA. Miroslav Kalousek tvrdí, že nyní již své spory nebudete řešit veřejně, abyste si pozici už nezhoršovali. Znamená to novou strategii - prát si své špinavé prádlo doma?
Ne. Problémy si řešíme veřejně, i když nevím, jestli je to ideální. A teď se v Koalici žádné spory ani neodehrávají.
LN: Takže Kalouskova slova nereprezentují novou strategii Koalice, ale je to jen jeho vlastní názor?
Třeba se jen neobratně vyjádřil. Teď jsme se věnovali rozjetí volební kampaně, takže na žádné řešení problémů ani není čas.
LN: Kdo je dnes podle vás nejsilnější osobností v Koalici?
Já nevím. Koalice je postavena na spolupráci dvou suverénních stran. Je to rovnoprávné postavení.
LN: Do voleb tedy nepůjdete se společným lídrem?
Ne. Já si myslím, že to ani není nutné řešit před volbami.
LN: Jako čtyřkoalice jste se ale výběrem lídra hodně zabývali.
Ano. Ale čtyřkoalice nebyly jen dvě strany, takže to přece jen bylo složitější. Zásadnější věci dnes dohadují předsednictva obou stran nebo jejich předsedové. Tedy Cyril Svoboda a já.
LN: Ani stínová vláda nebude?
Nemyslím, že si mezi stranami musíme rozdělovat funkce. To je přesně to, co by lidi znechutilo.
LN: To už se vám ostatně stalo. Tedy ne Koalici, ale čtyřkoalici.
Ano. A myslím, že to bylo nešťastné. Máme ponaučení, že je zbytečné si funkce rozdělovat. Stínová vláda je potřeba v průběhu volebního období, kdy by skutečný ministr měl mít svého opozičníka. Ale stínová vláda pak už není klíčová ve volební kampani.
LN: Pro voliče je důležitý nejen program, ale i lidé, kteří by ho měli prosazovat.
Ale já myslím, že my máme v našich stranách osobnosti, které jsou spojeny s určitými tématy. To jsou naši kandidáti na funkce.
LN: Takže máte stínovou vládu, jen jí neříkáte stínová vláda.
Neustavujeme stínovou vládu. Není to pokorné. Máme odborníky, kteří jsou způsobilí zastávat tu či onu funkci. Třeba já se dlouhodobě věnuju oblasti práva.
LN: Koalice tedy nemá stínovou vládu, ale vy jste jejím kandidátem na funkci ministra spravedlnosti?
Já to teď skutečně neřeším. Podstatný je program.
LN: Kdo je podle vás nejvýraznější osobností na české politické scéně? Ať už v negativním, či pozitivním slova smyslu.
Mně nepřísluší hodnotit ani protivníky, ani kolegy.
LN: To je snad normální, že před volbami politici komentují své protivníky.
Vy se ale ptáte na nejvýraznější osobnost. Neptáte se mě, co si myslím o tom či onom.
</TEXT>
<HEADING>
LN: Tak co si myslíte o Václavu Klausovi?
</HEADING>
<TEXT>
Václav Klaus zanechává v české politice značnou stopu, ale v mnoha směrech velmi negativní. A zejména není schopný uznat svoji chybu. V poslední době - a dělá to i třeba Miloš Zeman - se snaží profilovat takovými tématy, jako jsou Benešovy dekrety. To jsou témata z hlediska života naší země naprosto nepodstatná. Je to jen vyslovování silných názorů, které na voliče působí silácky. Otevírání těchto témat ale nadělá víc škody než užitku. Přece není dobře, že o Benešových dekretech jedná už i Evropský parlament.
LN: Jste si jistá, že prvopočátek je hlavně v českém předvolebním boji? Nejde spíše o volby v Rakousku, Německu, Maďarsku?
Výroky některých našich politiků asi jsou reakcí na výroky ze zahraničí. My na to ale takto reagovat nesmíme. Z ČR má zaznít věcný názor. Společné prohlášení. Takhle je to ale šíření poplašné zprávy. Dnes jsem byla na mítinku v Berouně a jeden pán se mě ptal, zda přijdou Němci a zabaví mu majetek! Vysvětlila jsem mu, že jak územní, tak majetková uspořádání jsou uzavřená věc. Ale kontroverzí našich výroků nahráváme jen Německu a Rakousku, které to stále otevírají. My přiléváme olej do ohně.
LN: Ptala jsem se vás na Klause. Platí stále to, co jste řekla po takzvaném sarajevském puči? - "Václava Klause si pro spoustu věcí vážím a mám o něm dobré mínění. Je odborník, je velmi schopný, inteligentní a pracovitý a velmi mnoho dobrého udělal."
</TEXT>
<HEADING>
To jsem řekla? Určitě jsem připojila nějaké "ale"!
</HEADING>
<TEXT>
LN: Ano. Dodala jste, že "má vedle nedostatků opravdu hodně kladů a vy byste s ním klidně mohla být v ODS dál".
Jsem z toho překvapená... Tehdy jsem reagovala na podezření, že odcházíme z ODS jen kvůli Klausovi. Tak to nebylo. Možná proto jsem takto odpovídala, protože nám byla podsouvána osobní nenávist. Problém byl ale v jiném vidění světa.
LN: V této době se tvrdilo i to, že ODS se chce od takových lidí, jako je Marvanová, Pilip, Ruml, očistit. Vy jste tehdy prohlásila: "Organismus, který je ohrožen, se zbavuje všeho, co ho znepokojuje." To se možná hodí i na to, jak se Koalice zbavila zadlužené ODA. Chápali jste ODA jako ohrožení?
Ne. Podle mě už nemá smysl se k tomu vracet. Situaci v roce 1997 jsem skutečně cítila tak, že jsme byli pro ODS ohrožením. Ale u ODA to tak nevidím.
LN: Václav Klaus hodlá v případě, že ODS nevyhraje volby, vyvodit osobní zodpovědnost, tedy zřejmě nabídne svou funkci. Naznačovala jste něco podobného. Rezignujete v případě neúspěchu? A co bude úspěchem? Máte určené hranice?
Jednoznačným neúspěchem by bylo, kdyby Koalice získala menší podporu, než jakou tyto strany měly v minulých volbách.
LN: Ovšem podle průzkumů je Unii svobody věrno pouhých třiapadesát procent jejích voličů z roku 1998.
To je logický výsledek. Unie svobody je nejmladší strana a nemá pevné jádro voličů. To nezastírám. US má v budování své strany před sebou ještě velkou práci. Navíc část našich voličů z roku 1998 začala podporovat přímo čtyřkoalici. A ti se stali tou nestabilní částí, kterou teď musíme přesvědčit, aby volila Koalici.
</TEXT>
<HEADING>
LN: A v jakém případě byste vy rezignovala?
</HEADING>
<TEXT>
Kdybychom získali opravdu méně než v roce 1998, vyvodila bych z toho vlastní zodpovědnost. Za neúspěch bych považovala i to, kdyby se nám nepodařilo výrazně promluvit do povolebního vyjednávání.
LN: Co znamená výrazně? Stát se nakonec součástí vlády?
Naší prioritou je dostatečná podpora voličů, ne dostat se do vlády. Když se dostanete do vlády, ale nemáte dostatečnou podporu voličů, považuju to naopak za neúspěch. Já chci, aby tu byla většinová vláda a opozice.
LN: Netajíte se strachem, že se obnoví opoziční smlouva.
Ano, mám strach, že se bude opakovat. To nebezpečí je velké, protože tady funguje už čtyři roky. A zvykli si na to ODS a ČSSD, a dokonce i voliči. Je to zastřená vládní koalice. A opoziční smlouva přispěla k prohloubení korupčního prostředí. ODS je jen taková kvaziopozice, která pardonuje vládu v řadě věcí, protože z toho má výhody. Vláda není dostatečně kontrolována, takže si může dovolit ustát různá podezření. Třeba obcházení zákona o veřejných zakázkách. Opoziční smlouva likviduje kontrolu moci.
LN: Není kvaziopozicí i KDU - - ČSL s US? I vy velmi často hlasujete - na rozdíl od ODS - společně s vládou.
Ne. Protože to není postaveno na obchodu s vládou. Není to něco za něco. Když vláda předloží návrh, nehlasujeme sklapkami na očích.
LN: O opoziční smlouvě mluvíte jako o podvodu na voličích...
Protože ODS před volbami v roce 1998 proti levici mobilizovala a pak umožnila levicovou vládu.
LN: Třeba i proto, že US žádala od ODS ve vládě více vládních křesel, než jaký dostala od voličů mandát.
Já vím. Ale Unie svobody před volbami řekla, že nepůjde do vlády s ČSSD. Že nebude sestavovat socialistickou vládu. A čekali jsme, že pak se bude jednat o pravicové vládě. Ale už se o ní nejednalo, protože vznikla opoziční smlouva.
LN: Teď ale budou nové volby a usnesení, že nebudete vytvářet socialistickou vládu, již neplatí.
Usnesení platilo před minulými volbami. A před těmito volbami žádné takové usnesení není. S ČSSD jít do vlády můžeme. To ovšem neznamená, že by se mi to líbilo.
LN: Co všechno je Koalice ochotna udělat pro to, aby zabránila vládě ČSSD a ODS, o níž se hovoří?
Především získat co nejvíce voličů, abychom mohli do povolebního vyjednávání mluvit.
LN: Zeman si je jist, že se Koalice po volbách rozpadne a vládnout bude buď ODS s US-DEU, nebo ČSSD s KDU-ČSL. Byli byste ochotni se rozpadnout, aby nevládl Klaus se Špidlou?
Na to můžu říct jedině to, že Koalice se nerozpadne. Už jsme podepsali dohodu "společně do voleb, společně po volbách".
LN: Takové smlouvy podepisovala i čtyřkoalice. Nicméně můžete vysvětlit, jaký má pro US smysl, že se spojila s DEU?
Léta letoucí se domnívám, že je žádoucí, aby se zpřehlednila politická scéna. A aby se slučovaly strany s podobným programem. Byla jsem ráda, že DEU byla po letech samostatné existence ochotná o tom jednat. Bylo to spojení dvou pravicových stran - proti roztříštěnosti politické scény.
LN: Ivan Langer by byl ochoten zajít ještě dál. Pod křídly ODS by uvítal Unii svobody i s vámi, Rumlem, Pilipem...
Já bych dlouhodobě chtěla, aby tady byla jedna silná pravicová strana. Ale zatím je to bohužel hudba budoucnosti.
LN: V on-line diskusi se vás lidé ptali, zda se nebojíte, že vás lidovci vytlačí a seberou všechny funkce. Opáčila jste, že je pro vás důležité, abyste prosadili maximum z programu. To jste myslela vážně? Vám by nevadilo, kdyby vám lidovci žádné funkce nenechali?
Tak... funkce jsou samozřejmě nástrojem k prosazení programu. V Koalici jsou - a musí být - rovnoprávné vztahy. Tak jako je to na kandidátních listinách. Rozdělování funkcí půl na půl.
LN: Prohlásila jste, že na jaře začne Koalice diskutovat o kandidátech na prezidenta. Nevím, jestli jste si toho všimla, ale jaro máme tady. Už začala diskuse?
Ano, všimla jsem si. Teď jsme ale dělali volební program. K debatě o prezidentovi se dostaneme. Nebudeme ale hledat jen jedno jméno. Především v případě přímé volby.
LN: Věříte, že se ji podaří prosadit pro rok 2003? ČSSD s tím nepočítá.
Já jsem o tom hovořila s místopředsedkyní ČSSD Marií Součkovou. A myslím, že technicky se to stihnout dá. Na podzim může návrh projít Senátem a být schválen. Není to nic složitého.
LN: To tedy bude tak tak. Ještě musíte nechat kandidátům čas na předvolební kampaň...
Ale dá se to stihnout! Kde je vůle, jde to. Proto jsme i my rozjeli petiční akci.
LN: Nejste z výsledků této petiční akce zklamáni? Pro přímou volbu se vyslovilo zatím 53 procent z těch, kteří na vaší stránce hlasovali. Celých 47 procent je proti. To není masová podpora.
Ale to je opravdu jen velmi nereprezentativní anketa, které se zúčastnilo asi 190 lidí. A to není obraz podpory přímé volby prezidenta.
LN: Ano, jinak je přes 70 procent pro přímou volbu. Vaše stránky tedy navštěvuje dost odpůrců této změny volby prezidenta.
Ale i tak lidé na přímou volbu reagují příznivě. Proč bychom si o prezidentovi neměli rozhodnout sami?
LN: Jiné téma. Na seznamu dárců Unie svobody figurují za loňský rok jména Robert Kolář, Karel Kühnl, Ivan Pilip, Pavel Pešek, Stanislav Volák... Vy nic?
No... no... nedala jsem. Platím řádné příspěvky, nejsem sponzorem, nejsem ani poslancem...
LN: Jste "jen" předsedkyní US. Na internetových stránkách Koalice je rovněž seznam sponzorů. Tam však pro změnu není uveden ani jeden. Je tam jen prázdná tabulka.
Koalice jako taková nemá dárce, protože ona není subjektem. Dárce mají jednotlivé strany.
LN: Ptala jsem se proto, že si na sponzory udělala Koalice tabulku.
To tedy skutečně nevím proč. Musíte se zeptat Ivana Pilipa, který má na starosti finance.
LN: Jak vysoký dluh má US-DEU? ODA tvrdí, že se o ni otíráte kvůli financím, ale sami jste zadluženi.
Nevím, jestli řeknu přesné číslo, ale vzali jsme si na volby úvěr asi 26 milionů. Jiné dluhy nemáme.
LN: Nevadí vám, že vás mohou návštěvníci internetové stránky ODA, vašeho expartnera, v rámci hry "Sejmi svého politika" sestřelit?
Tu jejich hru jsem hrála. Ale sebe jsem tam tedy neviděla.
LN: Jste tam. Zrovna dnes jsem vás sestřelila.
A s jakým výrokem se tam jako terč pohybuju?
LN: Říkáte, že auto nikdo ve vaší kampani nevyhraje.
Aha. Ta hra mi připadá zábavná. Líbí se mi to.
</TEXT>
</DOC>
<DOC>
<DOCID>LN-20020330061</DOCID>
<DOCNO>LN-20020330061</DOCNO>
<DATE>03/30/02</DATE>
<TITLE>
Arnošt. Dnešní oslavenec je svým původem jménem německým a znamená "vážný, pevný, rozhodný v boji". V našem církevním kalendáři má svátek Jan Klimak nebo také Klimakos. Jeho křestní jméno má kořeny v hebrejském Jochánán a znamená "Bůh je milostivý". Dalším dnešním světcem je Amadeus IX Savojský - patron Savojska. Jeho křestní jméno lze nejlépe přeložit asi jako Bohumil.
</TITLE>
<TEXT>
Kvido. Jméno má své počátky v germánském jméně Wildo a doslova znamená "člověka lesního" či "z lesa pocházejícího". V církevním kalendáři má svátek Balbína. Dalším dnešním oslavencem je Benjamín, který byl nejmladším z dvanácti Jakubových synů. Od té doby se těm nejmladším v rodině říká benjamínek. Jméno je hebrejské. Ben znamená "syn" a jámín "pravá ruka".
</TEXT>
</DOC>
<DOC>
<DOCID>LN-20020330062</DOCID>
<DOCNO>LN-20020330062</DOCNO>
<DATE>03/30/02</DATE>
<TITLE>
Zemřel tvůrce mimořádných filmů Někdo to rád horké, Nebožtíci přejí lásce, Sunset Blvd. a Byt
</TITLE>
<TEXT>
Ve věku nedožitých šestadevadesáti let podlehl ve čtvrtek večer zápalu plic americký režisér, scenárista a producent Billy Wilder.
LOS ANGELES - Během své více než šedesátileté filmařské kariéry napsal Billy Wilder sedmdesát scénářů, natočil dvacet šest filmů a získal sedm Oscarů. Snad žádný filmový tvůrce nebyl obdařen takovou všestranností. Do paměti se vryl jako autor nejlepší komedie 20. století Někdo to rád horké, ale v jeho filmografii najdeme i vynikající kriminální snímky (Pojistka smrti), existenciální dramata (Ztracený weekend) i sarkastické studie Hollywoodu (Sunset Blvd.). Billy Wilder byl skutečný Pan filmař, jeden z posledních ze "staré dobré hollywoodské školy". Billy Wilder se narodil jako Samuel Wilder 22. června 1906 v rakousko-uherském městečku Sucha ležícím na území dnešního Polska. Začínal jako elév ve vídeňském večerníku Die Stunde. Jako novinář se živil i v Berlíně, kde už v roce 1929 napsal svůj první filmový scénář k dokumentu Lidé v neděli. Cesta syna z židovské rodiny pak směřovala do Paříže. V roce 1934 opustil Evropu a odjel do USA, aby dobyl Hollywood. Anglicky se učil během cesty na palubě lodi. První americký film Zuzanka v nesnázích se mu podařilo realizovat v roce 1942, do té doby se uplatnil jako spoluscenárista asi dvacítky filmů. Už o dva roky později natáčí Pojistku smrti - jeden z prvních tzv. film noir. Následující rok točí Ztracený weekend, za nějž získává své dva první Oscary (za scénář a režii). Pak už jeden úspěch stíhá druhý. Wilderova filmografie se podobá seznamu toho nejlepšího, co vzešlo z Hollywoodu: Sabrina, Slaměný vdovec, Svědek obžaloby, Sladká Irma, Štístko, Na titulní straně... Co film, to skvost. Jednou z jeho mnoha zásluh bylo, že objevil pro film populární komickou dvojici Jack Lemmon a Tony Curtis. Nejúspěšnějším byl pro Wildera rok 1960. Díky snímku Byt si šel pro Oscara hned třikrát (za scénář, režii a jako producent nejlepšího filmu). Poslední, čestný Oscar přibyl do jeho sbírky v roce 1987. Další pocty se Wilderově mistrovské práci dostalo díky střihovému filmu s příznačným názvem Billy, jak tys to udělal? Na první stránku každého scénáře si Billy Wilder psával Cum Dio S bohem: "Byl to nejlevnější způsob, jak podplácet toho nahoře." Billy Wilder si "místo nahoře" už dávno zaplatil svými filmy.
</TEXT>
</DOC>
<DOC>
<DOCID>LN-20020330063</DOCID>
<DOCNO>LN-20020330063</DOCNO>
<DATE>03/30/02</DATE>
<TITLE>
* Nevím, proč se lidé v Terezíně tolik rozčilují, jeli jsme také do Osvětimi a tam byli mnohem vstřícnější. Producent a pornoherec Robert Rosenberg o své snaze natáčet v terezínské Malé pevnosti pornofilm
</TITLE>
<TEXT>
* Když ODS mluví o přírodě, hlemýždi se stahují do ulity, ježci se choulí do klubíčka a rostliny zavírají květy. Ideolog ekologistů Jakub Patočka v zelené válce s Klausem
* Budu přesvědčovat mladé lidi, aby nevěřili zatemnělým povídačkám, že komunisti požírali malé děti. Kandidát KSČM Roman Janouch o tom, co chce dělat v politice
* Voliči už vědí, že když strany vylučují vzájemné manželství, nevylučují vůbec vřelý milenecký vztah. Poslanec US-DEU Karel Kühnl o nedůvěřování volebním slibům
* Moc prosím o to, aby se ti, kteří tady bouchali a dupali, o přestávce osobně omluvili. Václav Klaus při rušném bodu jednání sněmovny, v jehož závěru byl z role moderátora odvolán
</TEXT>
</DOC>
<DOC>
<DOCID>LN-20020330064</DOCID>
<DOCNO>LN-20020330064</DOCNO>
<DATE>03/30/02</DATE>
<TEXT>
Přijde temný mrak, z něho padá hustě sněh, leží na střechách, stromech i na zemi. Pak to střídá slunko, hned všecko roztaje. Chvíli tlučou o zem kroupy. A znovu slunko. Kolem kostela, fary a sborového domu se neúnavně zametá. Jsou to všechno mladí lidé. Večer září kostelní okna, ozývá se zpěv ze zkoušky. Druhý den už vidím jenom chlapce. Obkládají kostel a všechny jeho vchody zeleným smrčím. Je sobota před Květnou nedělí. Varhaník Tomáš Majtán, ročník 1914, řeže se synem dřevo. Mluvíme o zdraví a skončíme u politiky. "Tady sa nedostává zdravého rozumu," hodnotí pan Majtán, "sú pokažení ve velkém. "Kdy to začalo?" "Za Němcú a komunismus to dorazil," praví ze svého Rakousko-Uherska pan Majtán. Byť ho trápí spíše slinivka než kolikátá galerie politiků v jeho životě. Rozhodl jsem se ho potěšit tím, že ani moje mladší slinivka se mi poslední dobou nezdá. Pan Majtán je ovšem celoživotní zapřisáhlý abstinent. Společenství "Abstinující rodina" založil v Javorníku pan farář Stehlík, který vesnici věrně sloužil od roku 1900 do čtyřicátých let. Též zavedl zvyk rozmnožování krojů. Každý, kdo šel ke konfirmaci, musel mít ušitý a vyšitý kroj nový. Kdyby někdo neznalý pozoroval způsob, jak se zaplňuje místní kostel, nerozuměl by ničemu. Kalvíni mají tři vchody. Zleva, zprava, uprostřed. Takže jde kdosi zprava a nezajde do prvních dveří, ani do druhých, ale až do třetích za rohem. Z opačné strany zrovna tak. Ale jiný jde hned do prvních. Kdosi doprostředka. Přitom se před kostelem všelijak míjejí. Jsou tady totiž oddělené ženské a mužské řady, pak jsou i galerie, kde se sedí smíšeně. Konfirmandů bylo šest. Čtyři děvčata a dva chlapci. Krojů přibylo pět, jedna dívka měla kostýmek s minisukní. Když stála, vypadala hezky. Jak klekala před pana faráře a celou dědinu, hned se ukázala výhoda kroje. Pan farář trpělivě a přesvědčivě mluvil o závazku tohoto dne. Konfirmandi se styděli, špitali své ano, neboť konfirmace je stvrzení a potvrzení ve víře. Cestou do Brna mluvili jsme o vlivu farářů na život mladých lidí na vesnici. Však hned vidíme, jak v katolické Blatnici vychází z kostela pan farář obklopen zase svými mladými. Večer přijelo starší děcko z gymnaziálního lyžařského výcviku. Když byla malá, myslela si, že puberta je nějaký kroužek, kam ji budeme nutit chodit. Tehdy se i upřímně rozplakala: "Já nechci chodit do puberty..." Teď cosi tak otráveně odsekla a odploužila se do pokoje, že jsem měl chuť jí říct, že už platí příspěvky v tom svém kroužku puberty od rána do večera. I vzpomněl jsem si na úděl farářů a rozhodl obrnit se trpělivostí. Akorát nevím, jestli to ještě vydržím stvrdit i potvrdit.
</TEXT>
</DOC>
<DOC>
<DOCID>LN-20020330065</DOCID>
<DOCNO>LN-20020330065</DOCNO>
<DATE>03/30/02</DATE>
<TEXT>
POMPANO BEACH, Florida, USA - Dva automobily, které řídil podezřelý terorista Muhammad Atta několik týdnů před loňským zářijovým útokem na mrakodrapy v New Yorku, jsou na prodej. Zatím nejvyšší nabídka za obě vozidla činí 250 000 dolarů (asi 8,75 milionu korun). Zájem o auta dosud projevili sběratelé vozů, zástupci několika muzeí a také muž, který uvedl, že hodlá bílý Ford Escort z roku 1996 a modrý Chevrolet Corsica roztřískat železnou tyčí. Prodejce James P. Glynn tvrdí, že vozidla postoupí pouze zájemcům z řad sběratelů či muzeí a zisk z prodeje věnuje středisku pro výcvik policistů na Floridě. Oba automobily se v současnosti nacházejí v Glynnově dílně v Pompano Beach na Floridě. Jeho společnost prodej inzeruje prostřednictvím internetu. Glynn koupil koncem ledna obě vozidla od Brada Warricka, majitele půjčovny automobilů v Pompano Beach, kde si Atta auta vypůjčil. Podle Warricka podezřelý Atta přišel do jeho kanceláře loni 6. srpna a pronajal si escort za 119 dolarů na týden. Poté si půjčil za 120 dolarů corsiku a pak si opět pronajal Ford Escort. Ten se pak vrátil do půjčovny 9. září, pouhé dva dny předtím, než Atta a jeho kumpáni navedli letadla do Světového obchodního střediska (WTC) v New Yorku a do budovy Pentagonu ve Washingtonu.
</TEXT>
</DOC>
<DOC>
<DOCID>LN-20020330066</DOCID>
<DOCNO>LN-20020330066</DOCNO>
<DATE>03/30/02</DATE>
<TITLE>
Do roka by se měl v obchodech objevit přístroj, který dokáže zabránit pronikání hlasité hudby z nočních klubů i hluku z ulice do bytů zoufalých nájemníků.
</TITLE>
<GEOGRAPHY>LONDÝN</GEOGRAPHY>
<TEXT>
Milovníky klidu a ticha již v brzké budoucnosti nebudou doma trápit naplno puštěné CD přehrávače sousedů ani hluk z rušné ulice. Profesor Selwyn Wright z Huddersfieldské univerzity v Yorkshiru totiž vynalezl zařízení, které příznačně nazval "stroj ticha". Skládá se z mikrofonů, které sbírají vzorky zvuku, počítače vyrábějícího "protihluk" a reprokduktorů. Princip je jednoduchý: mikrofony sesbírají nežádoucí zvuk a přenesou ho do počítače. Ten provede analýzu přijatého zvuku a následně vytvoří jeho elektronický opak, který vysílají reproduktory. Počítačem vytvořený zvuk má opačnou fázi, a tak když se oba zvuky setkají, nastává ticho. Na podobném konceptu jsou již založeny panely zabudované do pilotních kabin. Ty také produkují "protihluk" a mají tak zajistit pilotům větší pohodlí při práci. Wrightův systém je revoluční v tom, že dokáže blokovat určité nežádoucí zvuky, takže nezanechává člověka ve zvukovém vakuu. Všechny ostatní zvuky kromě nechtěného zůstávají pro lidské ucho slyšitelné." "Přístroj ticha" tak umožní zachovat také klid v zahradách uprostřed města, tím, že zabrání pronikání hluku aut, vlaků i letadel, aniž by "vymazal" zpěv ptáků. Wright strávil na vývoji svého vynálezu dva roky. Nyní se ho chystá dále zdokonalovat. Současná verze "stroje ticha" dokáže vyrušit souvislý a předvídatelný hluk, jaký vytvářejí kompresory, vrtačky a generátory. Zdokonalený přístroj s odlišným softwarem by však měl být schopen "zničit" i nepředvídatelné zvuky jako řeč a hudbu. "Potrvá ještě tak rok, než si budou moci takový přístroj lidé koupit v obchodech," řekl pro časopis Newscientist Wright. Zařízení pro továrny přijde zájemce na deset tisíc liber (asi půl milionu korun). Menší verze pro domácnost bude stát kolem 1000 liber (přibližně 52 tisíc korun).
LONDÝN - Milovníky klidu a ticha již v brzké budoucnosti nebudou doma trápit naplno puštěné CD přehrávače sousedů ani hluk z rušné ulice. Profesor Selwyn Wright z Huddersfieldské univerzity v Yorkshiru totiž vynalezl zařízení, které příznačně nazval "stroj ticha". Skládá se z mikrofonů, které sbírají vzorky zvuku, počítače vyrábějícího "protihluk" a reprokduktorů. Princip je jednoduchý: mikrofony sesbírají nežádoucí zvuk a přenesou ho do počítače. Ten provede analýzu přijatého zvuku a následně vytvoří jeho elektronický opak, který vysílají reproduktory. Počítačem vytvořený zvuk má opačnou fázi, a tak když se oba zvuky setkají, nastává ticho. Na podobném konceptu jsou již založeny panely zabudované do pilotních kabin. Ty také produkují "protihluk" a mají tak zajistit pilotům větší pohodlí při práci. Wrightův systém je revoluční v tom, že dokáže blokovat určité nežádoucí zvuky, takže nezanechává člověka ve zvukovém vakuu. Všechny ostatní zvuky kromě nechtěného zůstávají pro lidské ucho slyšitelné." "Přístroj ticha" tak umožní zachovat také klid v zahradách uprostřed města, tím, že zabrání pronikání hluku aut, vlaků i letadel, aniž by "vymazal" zpěv ptáků. Wright strávil na vývoji svého vynálezu dva roky. Nyní se ho chystá dále zdokonalovat. Současná verze "stroje ticha" dokáže vyrušit souvislý a předvídatelný hluk, jaký vytvářejí kompresory, vrtačky a generátory. Zdokonalený přístroj s odlišným softwarem by však měl být schopen "zničit" i nepředvídatelné zvuky jako řeč a hudbu. "Potrvá ještě tak rok, než si budou moci takový přístroj lidé koupit v obchodech," řekl pro časopis Newscientist Wright. Zařízení pro továrny přijde zájemce na deset tisíc liber (asi půl milionu korun). Menší verze pro domácnost bude stát kolem 1000 liber (přibližně 52 tisíc korun).
</TEXT>
</DOC>
<DOC>
<DOCID>LN-20020330067</DOCID>
<DOCNO>LN-20020330067</DOCNO>
<DATE>03/30/02</DATE>
<TITLE>
Jaké má Ludvík Vaculík názory a proč je úplně zbytečné mu je vyvracet
</TITLE>
<TEXT>
V jednom rozhovoru vysvětluje Ludvík Vaculík, proč píše. Říká: "...myšlenky jsou mikroby. Takovou myšlenku pustíte do povětří a někoho nakazíte, někdo dostane infekci." Vydání výboru z Vaculíkových fejetonů, publikovaných pravidelně v rubrice Poslední slovo LN je dobrou příležitostí prohlédnout si Vaculíkovy mikroby trochu pod mikroskopem.
Co je to za myšlenky, kterými nás chce vlivný spisovatel infikovat? A nebude náhodou nutné proti nim hledat nějaké protilátky? Zkoumání Vaculíkových mikrobů není příliš vděčná práce. Někteří dokonce pochybují o jeho smyslu. Recenzentka zmíněného výboru napsala, že "to, co je na Vaculíkových fejetonech podstatné a trvalé, totiž opravdu nejsou jeho názory". Co tedy? "Myšlení o věci," které podle ní Vaculík "provozuje a provokuje" (LN 21. 3.). Ten, kdo by si naopak myslel, že Vaculíkovy názory podstatné a trvalé jsou, narazí při jejich zkoumání na praktický problém: těžko bychom našli nějaké téma, ke kterému se Ludvík Vaculík nikdy nevyjádřil. Mikrobů je tedy tak ohromné množství, že jen jejich roztřídění, popsání a zařazení je práce pro početný vědecký tým. Omezenému jedinci tak nezbývá než vybrat si ze změti mikroorganismů ty, které se mu zdají zvlášť podezřelé, a pěkně se jim podívat na zoubek.
</TEXT>
<HEADING>
Permanentní intelektuál
</HEADING>
<TEXT>
Než se však dáme do zkoumání konkrétních mikrobů, podívejme se nejprve trochu z nadhledu, jakým způsobem je vlastně proslulý spisovatel "pouští do povětří". Běžný model angažovaného intelektuála vypadá asi takto: umělec, vědec či spisovatel dává své renomé čas od času do služeb veřejné kauzy, kterou považuje za důležitou. Tak spisovatel Zola hájil nevinného Dreyfuse a filozof Sartre vyzýval francouzské vojáky v Alžírsku k neposlušnosti. Vaculík se z tohoto schématu vymyká: k veřejným kauzám se slovem vyjadřuje pravidelně a činem velmi často - podepisuje petice, připojuje se k občanským iniciativám, píše stížnosti na úřady, podává trestní oznámení a jednou dokonce vyhlásil svou vlastní občanskou neposlušnost. Tím získává matérii k dalšímu psaní, které zvyšuje jeho renomé. Zároveň ale devalvuje účinek svého intelektuálního gesta. Pokud někdo podepíše petici jednou za život, jde asi o vážnou věc. Kdo však podepisuje nějakou petici třikrát do roka, musí vzbudit dojem, že je notorický kverulant, jehož koníčkem je do všeho kafrat. Vaculíkovo vyjadřování se k věcem obecným a politickým jen velmi málo podléhá žánru, ve kterém se odehrává. Ať již jde o fejeton, článek či rozhovor, všude najdeme podobnými slovy vyjádřené stejné myšlenky. Složité problémy Vaculík bryskně převádí na jednoduchá řešení. Často k tomu používá figury, které můžeme znát z hospodského diskursu: "kdybych já rozhodoval," pak bych to šmahem vyřešil. Třeba kurdský problém nebo cokoli jiného. Některá Vaculíkova jednoduchá řešení zavánějí radikálním populismem. Zejména jeho obsedantní, v desítkách textů v různých variantách opakovaná představa, že nejlepším lékem na zločinnost je fyzická likvidace zločinců. V jednom rozhovoru Vaculík dokonce říká: "Kdybych byl kupříkladu mladší a myslel si to co teď, založil bych komando a zločince bych vyhledával na vlastní pěst. A když nějakého vraha pustěj od soudu domů, protože nejsou schopni ho odsoudit, hned bych ho nechal odstřelit."
</TEXT>
<HEADING>
Blbečkové a úchyláci
</HEADING>
<TEXT>
Kritické pozornosti by nemělo uniknout ani to, že Vaculík své názory nechápe jako příspěvky do diskuse, ale jako konečná stanoviska. Pro ty, kteří mají odlišné názory, má jen příkrá slova: označuje je za blbečky (ti, kteří prosazují slovo Česko a jsou proti přechylování ženských příjmení), úchyláky (propagátoři ženské depilace), hlupáky nebo floutky (ti, kteří používají přejatá slova jako on-line a know-how) nebo nenormální (režiséři akčních filmů a budovatelé bilboardů podél dálnic). Na své kritiky reagoval Vaculík příznačně v jednom rozhovoru: "Když vyslovím něco, co si myslím, je mi fuk, co na to říkají. Jde o lidi bez vlastní myšlenky, kteří nemají jiné nadání než komentovat druhého." Vaculík není jen permanentní intelektuál, ale je také permanentně rozhořčený. Jeho protesty proti světu jsou neseny hněvem, který není často přiměřený situaci. Stejně ho dokáže rozčílit nepotrestaná vražda, vytunelovaná banka i nohy mladého muže neprozřetelně ve vlaku vystrčené do uličky. Počínání dívky, která v supermarketu odsunula krabici z regálu a nevrátila ji na místo, komentuje takto: "proč se to stvoření nade mne vyvyšuje, kdo to vychoval a živí? S takovými lidmi já nechci žít..."
Z velkého množství Vaculíkových mikrobů vyberme tu dva, které se zdají být nejnakažlivější a nejnebezpečnější. Jde o jeho myšlenky o cizincích a o Evropské unii. V obou případech jde o témata u Vaculíka velmi frekventovaná, ke kterým se vyjadřuje v desítkách textů.
</TEXT>
<HEADING>
Nenechme se zmrvit
</HEADING>
<TEXT>
Vaculíkovy názory na cizince a přistěhovalectví vyvolaly v 90. letech několik skandálů, a jsou tedy dostatečně známy. Jen pro stručnou rekapitulaci: "Já si myslím, že každý má být doma. Já jsem pro všechny národy a rasy - ale buďte doma! Každý, kdo jde jinam, tak to tam jde zmrvit." A konkrétní příklady: "Přistěhovalci kazí zemi, do níž přišli, i její obyvatele: Alžířané zkazili Francouze, Turci kazí povýšené Němce. Anglie je vůbec zkažena." "Všecko toto promíchávání zhoršuje svět..." Xenofobie se Vaculíkovi zdá být přirozená: "mně se zdá být nedůvěra k cizincům zcela přirozená, a to, čemu nadávají xenofobie, to prostě je normální, normální jednání člověka, který vidí neznámé a nové lidi a počká si, co jsou to zač." Vaculík vystoupil v posledních letech mnohokrát na obranu naší "půdy", která by podle něj neměla být prodávána cizincům. Nijak se netají tím, že největší nebezpečí hrozí od Němců. "Souhlasím s lidmi, kteří se bojí, že například Němci by penězi dosáhli toho, co se jim nepodařilo útiskem a válkou." Každý školák ví, že cílem nacistické politiky u nás byla zčásti likvidace a zčásti poněmčení národa. Prodej půdy je tedy pro Vaculíka ekvivalentem genocidy. Odpor k "promíchávání" a urputná obrana "naší půdy" jsou hlavními znaky téměř vymizelého kmenového nacionalismu. Ve Vaculíkově kritice Evropské unie se mísí tyto archaické koncepty s myšlenkami moderními a nejmodernějšími.
</TEXT>
<HEADING>
Normální člověk jako já
</HEADING>
<TEXT>
Zhruba v posledním roce se Vaculík stal jedním z nejvýraznějších odpůrců Evropské unie. Několikrát veřejně prohlásil, že v případném referendu o našem vstupu bude hlasovat proti. V jeho kritice můžeme najít podobné motivy jako v běžné populistické kritice EU, kterou lze zaslechnout po všech koutech Evropy. "Za celou dobu, co se o té Evropské unii někde jedná, nečetl jsem a neslyšel zprávu, co dobrého to už přineslo: ne bankám, obchodníkům a velkým společnostem, ale normálním lidem, jako jsem třeba já." Neslyšel, nebo nechtěl slyšet? Druhou inspirací Vaculíkova odporu k EU jsou protiglobalizační levicově-ekologické nálady. To, co je kritizováno na globalizaci, vztahuje Vaculík téměř automaticky také na EU. Nepotřebuje žádné přesné údaje; vystačí si s klišé a dojmy: "Vidíme, že je tam nezaměstnanost kazící lidi, že se pořád zvyšuje spotřeba a odpadky se hážou do moře, že se tam droguje, jak se u nás nikdy nedrogovalo, všecko je tam na prodej, vládne tam teror módy a novináři jsou drzí." Své informace o Unii čerpá z pochybných zdrojů, neověřuje je a mate své čtenáře. Tak jeden fejeton zakončuje efektní pointou: "Měli jsme návštěvu z Francie. Byli u splavu nadšeni, doma nic takového nemají: k řekám se volně nemůže, břehy jsou celé soukromým majetkem někoho. Jak to bude s našimi volnými břehy v té Unii?" Celá ta otázka je úplně nesmyslná, protože ve Francii patří všechny břehy vodních toků i mořské pobřeží státu a majitelé přilehlých pozemků musejí podél nich umožnit volný průchod. A s EU to navíc vůbec nesouvisí. Když byl Vaculík kritizován za své protievropské tirády Petrem Pithartem, reagoval fejetonem, který dobře ukazuje kvalifikovanost jeho soudů i pozadí jeho odporu: "Moje nechuť k milé Unii je soukromá, duševní, nepolitická. (...) Ve své pozici nepotřebuju věcnou analýzu poměrů v Unii, ale možná by na mne zapůsobila. Ale ona tu není nebo neobsahuje body, které mě nejvíc zajímají. Mně je nesympatické až odporné mnohé z toho, co k nám po převratu 1989 přišlo ze západní Evropy: ta svoboda každé blbosti, okupace reklamou, diskuse o právech narkomanů na drogu, ideologie i politika uspokojování pořád rostoucích potřeb, bulvárnost i serióznějších novin, sexualizace veřejné zábavy, neschopnost lidí zaplatit si slušné noviny, tak aby se nemusely nechat vydržovat neideovými silami zisku, zánik autochtonního regionálního tisku u nás... a vaše apatie k tomu všemu, vás všech! Demoralizující vlna zištných vlivů se přes nás převalila dřív, než jsme se zvedli z ubíjející diktatury a mohli definovat svou svobodu. Zdá se mi, že jsme si z komunismu nepřinesli to hlavní poučení: nesmějí se opakovat příčiny, z nichž vznikl."
Z dlouhé citace plyne dvojí: Za prvé je Evropská unie pro Vaculíka pouze zástupným terčem, nechuť k ní vyvěrá z jeho rozčarování poměry u nás. Za druhé Vaculík nepotřebuje konkrétní fakta, ale názory si dělá, jak píše ve stejném fejetonu, "podle své povahy, postavy, zdraví, zkušenosti, zvyků a úmyslů". Je tedy marné snažit se ho v polemice přesvědčit o omylu, protože omyl je kategorie racionálního myšlení. Domnívá-li se Vaculík podle své povahy a zkušenosti, že vstup do EU je to samé jako vznik JZD v 50. letech, racionálními argumenty mu to nevyvrátíme. Můžeme mu ale položit otázku, proč se snaží svou soukromou duševní nechutí nakazit také ostatní. Ze střípků Vaculíkových názorů se dá sestavit přibližná představa společnosti podle jeho gusta. Půjde o uzavřený kmen, který se rozhodně nenechá mrvit nějakými přistěhovalci. Bude lpět na své půdě a vyrábět jen to nejpotřebnější. Doprava a transport budou omezeny na minimum. Protože lidská a koňská síla nahradí motory, bude práce pro všechny dost. Nikdo nebude muset jako dneska živit miliony lenochů, zhýralců a zločinců. Vrazi budou popravováni, prostitutky a zloději bičováni. Reklama bude zakázána, stejně jako umělé oplodnění, mrakodrapy a spousta dalších nepřirozených věcí. V televizi budou vysílány pouze naučné filmy. Ženy budou muset chodit v sukních a depilace bude trestná stejně jako další úchylky. Kdo dosáhne sedmdesátky, bude moci volit náčelníka, který pak bude sám rozhodovat, co je normální, přirozené a povolené a co naopak nenormální, úchylné a zakázané.
</TEXT>
</DOC>
<DOC>
<DOCID>LN-20020330068</DOCID>
<DOCNO>LN-20020330068</DOCNO>
<DATE>03/30/02</DATE>
<TITLE>
filozofie
</TITLE>
<HEADING>
Rozjímání vpřed i vzad (Filosofia)
</HEADING>
<TEXT>
Filozof Karel Kosík (nar. 26. 6. 1926) oslavil minulý rok pětasedmdesátiny a od kolegů a přátel dostal nyní opožděně sborník. Ten obsahuje texty různých žánrů a proměnlivé úrovně. Přestože je Karel Kosík autorem zřejmě nejúspěšnější české filozofické knihy všech dob - jeho Dialektika konkrétního z roku 1963 byla přeložena do deseti jazyků - v dnešní době patří mezi téměř zapomenuté osobnosti. Od počátku 90. let Kosík radikálně kritizuje otevřenou společnost, kterou nazývá "neokapitalistická normalizace". Po krátkém působení na pražské filozofické fakultě odešel do ústraní a vědět o sobě dal pouze v letech 1997 2000 úvahami publikovanými v příloze deníku Právo. Sborník Rozjímání vpřed i vzad Kosíkovu dnešní marginalitu dobře ilustruje. Převažují v něm autoři, kteří jsou stejně "mimo" či podobně radikální. Je symptomatické, že pouze jeden příspěvek se snaží filozoficky rozvíjet Kosíkovy myšlenky. Největší hodnotu sborníku tak asi představuje bibliografie Kosíkových knih a článků.
politika
</TEXT>
<HEADING>
Eduard Gombár Dramatický půlměsíc (Karolinum)
</HEADING>
<TEXT>
Velmi kvalitní studie Eduarda Gombára se zabývá Sýrií, Libyí a Íránem "v procesu transformace". Autor zkoumá vývoj jmenovaných zemí zhruba od 70. let do současnosti. Uplatňuje přitom důsledně analytické hledisko: zajímá ho geopolitické postavení, struktura a fungování moci, vnitřní a zahraniční politika. Opírá se o západní i místní prameny a literaturu. Práce je určena nejen odborníkům - diplomatům, novinářům, obchodníkům, ale i všem těm, kteří se hlouběji zajímají o dění na Středním východě. Ti zde také najdou další literaturu a prameny (včetně internetových zdrojů), biografický slovník klíčových politických osobností a základní demografický přehled. Jedinou vadou na kráse užitečné studie, která rozptyluje některé předsudky o politice zmíněných zemí, jsou nekvalitně reprodukované mapky.
T. G. Masaryk Parlamentní projevy 1891 - 1893 (Masarykův ústav AV ČR)
Masarykova činnost na půdě zastupitelských sborů rakousko-uherské monarchie byla doposud známa pouze ze zkrácené komentované edice Jiřího Kovtuna Slovo má poslanec Masaryk (Mnichov 1985, rozšířené vydání Praha 1991). Nyní máme k dispozici úplný kritický soubor projevů z doby Masarykova prvního parlamentního působení v letech 1891 - 1893, kterou vydal jako 21. svazek Spisů TGM Masarykův ústav. Edice zahrnuje všechny Masarykovy projevy na rakouské říšské radě, českém zemském sněmu a v delegacích říšské rady, které společně s delegacemi uherského parlamentu řešily problémy společných rakousko-uherských resortů. Období Masarykova prvního poslancování se zhruba kryje s posledními lety dlouhé vlády Eduarda Taaffeho (1879 - 93), opírajícího se o koalici nazývanou "železný kruh pravice". Masaryk patřil v Národní straně svobodomyslné (mladočeši), na jejíž kandidátce byl zvolen, k umírněnému křídlu. Jeho projevy, které se týkaly často školství, sociálních otázek, česko-německého vyrovnání a v delegacích říšské rady i zahraniční politiky, se nesou v duchu konstruktivní kritiky. Doba ale nebyla konstruktivní kritice příliš nakloněna: německý poslanec Max Menger označil koncem roku 1892 Masaryka za "velezrádce", protože se odvážil hovořit o českém státním právu. V následujícím roce se Masaryk s mladočechy rozešel a do poslanecké lavice se vrátil teprve za čtrnáct let jako poslanec tzv. realistické strany.
historie
Jiří Bílek Pomocné technické prapory (Úřad dokumentace a vyšetřování zločinů komunismu)
Hutná studie Jiřího Bílka čerpající z archivních dokumentů i svědectví pamětníků nese podtitul O jedné z forem zneužití armády k politické perzekuci. Pomocné technické prapory, známé pod zkratkou PTP, existovaly v československé armádě v letech 1950 1954. Perzekuci prostřednictvím armády však komunisté zahájili bezprostředně po uchopení moci: předchůdci PTP tzv. silniční prapory fungovaly již od podzimu 1948. Autor zkoumá vznik, strukturu, vývoj, právní rámec a nasazení PTP. Jeho pozornosti neušly ani obdobné jednotky existující v Maďarsku a Polsku. Bílek se snaží demytizovat život "pétépáků", známý u nás především z Černých baronů Miroslava Švandrlíka. Přesvědčivě ukazuje, že mnozí důstojníci s "pétépáky" sympatizovali a snažili se jim jejich osud ulehčit. Na druhé straně v knize najdeme i příhody, které ukazují, že major Terazky nebude asi pouze výtvorem Švandrlíkovy fantazie. Tak prý jeden z politických školitelů PTP tvrdil, že Lenin vše vymyslel 5. ledna. Považoval totiž V. I. před Leninovým jménem za datum...
</TEXT>
<HEADING>
Georges Duby Umění a společnost ve středověku (Paseka)
</HEADING>
<TEXT>
Útlá knížečka dnes i u nás známého francouzského historika představuje stručný, autorem v polovině 90. let zhutněný výtah z jeho velké a dodnes ceněné práce Věk katedrál. Oproti tomuto fundamentálnímu dílu, které si ve světové historiografii vydobylo stejně místo jako Le Goffova Kultura a civilizace křesťanské Evropy, postrádá esej Umění a společnost ve středověku jakýkoli obrazový materiál (předností je naopak dosti hutný přehled odborné literatury). Obě velká témata, vývoj středověkého umění a jeho vztah k proměňujícímu se evropskému prostoru, zde tedy stojí izolovaně. Protože však Duby vychází z premisy, že sociální vývoj a společenské změny předjímaly a vedly ke vzniku inovací v umění, je ona izolovanost pouze zdánlivá. Pozoruhodné jsou především jeho až braudelovsky laděné úvahy o změně uměleckých center, která se pod vlivem ekonomických změn v uspořádání Evropy přesunovala z jedné země do druhé. Karolinskou renesanci zrodivší oblasti bývalé Germánie přenechaly své výsostné místo kapetovské Francii, která na přelomu 13. a 14. stol. začínala ve srovnání s italskými městskými republikami umělecky stagnovat. Vše zajímavé je zde však pouze naznačeno, a tudíž se vyplatí si počkat a konfrontovat komprimované úvahy se skutečně rozmáchlou freskou Věk katedrál, jejíž vydání se připravuje v nakladatelství Argo.
</TEXT>
<HEADING>
Michaela Radvanová Špilberk v pověstech (Doplněk)
</HEADING>
<TEXT>
Název knihy by mohl vést k domněnce, že jde o pouhou sbírku místních pověstí, východisko autorčiny práce je však rafinovanější: neustálá konfrontace skutečné historie a neskutečných historek, kterými je Špilberk opředen. Autorka na základě historických pramenů vyvrací omyly a polopravdy, které vytvořila fantazie místních obyvatel. Čtenář je tedy zkrácen o záhadné okolnosti věznění "slavných zločinců", zato zde však najde řadu nových informací o případu Josefa Babinského, barona Trencka aj. Autorka do své práce zahrnula i osudy Špilberku za 2. světové války, kdy hrad využívala ke svým účelům německá armáda. Radvanové kniha je zajímavou sondou do historie nejen Špilberku, ale celého Brna. Škoda jen, že publikace nebyla před vydáním zbavena některých rysů absolventské práce, z níž vycházela: zůstala takto jakýmsi polotovarem, sice pestrou, ale ne úplně kompozičně zvládnutou směsí teoretických výkladů, historických črt a do lidové mluvy stylizovaných místních pověstí.
Název knihy by mohl vést k domněnce, že jde o pouhou sbírku místních pověstí, východisko autorčiny práce je však rafinovanější: neustálá konfrontace skutečné historie a neskutečných historek, kterými je Špilberk opředen. Autorka na základě historických pramenů vyvrací omyly a polopravdy, které vytvořila fantazie místních obyvatel. Čtenář je tedy zkrácen o záhadné okolnosti věznění "slavných zločinců", zato zde však najde řadu nových informací o případu Josefa Babinského, barona Trencka aj. Autorka do své práce zahrnula i osudy Špilberku za 2. světové války, kdy hrad využívala ke svým účelům německá armáda. Radvanové kniha je zajímavou sondou do historie nejen Špilberku, ale celého Brna. Škoda jen, že publikace nebyla před vydáním zbavena některých rysů absolventské práce, z níž vycházela: zůstala takto jakýmsi polotovarem, sice pestrou, ale ne úplně kompozičně zvládnutou směsí teoretických výkladů, historických črt a do lidové mluvy stylizovaných místních pověstí.
</TEXT>
</DOC>
<DOC>
<DOCID>LN-20020330069</DOCID>
<DOCNO>LN-20020330069</DOCNO>
<DATE>03/30/02</DATE>
<TITLE>
Podivný svět saúdsko-amerických vztahů
</TITLE>
<TEXT>
Uvěříme-li Bushově administrativě, pak nejhoršími režimy světa jsou Irák, Írán a Severní Korea, státy takzvané osy zla. Vedle nich aspirují na pochybnou čest příslušnosti k nejškodlivějším režimům světa vlády Libye a Sýrie. Při důkladnějším zvážení důkazů a přímých škod způsobených USA a jejich spojencům během posledních deseti let však zjistíme, že centrum zla leží někde úplně jinde: v Saúdské Arábii.
Přihlédnutí k nepohodlným faktům má na americkou zahraniční politiku vůči Saúdské Arábii bohužel jen velmi malý vliv. Ukázkou překvapivě zhoubné povahy saúdskoarabské moci, stejně jako zmatků a faktických nesouladů, jimiž se americká politika na Blízkém východě v tomto desetiletí hemží, je jedno nedávné odhalení. Ilustruje mimo jiné i to, jakým nevysvětlitelným štěstím je pro Bushovu vládu vědomá či nevědomá slepota novinářů a televizních reportérů, pokud jde o dlouhý seznam saúdskoarabských hanebností. Třetího ledna v noci objevila zvláštní jednotka izraelského válečného námořnictva na palubě nákladní lodi Karine-A velkou zásilku zbraní, určenou palestinské samosprávě. Jak izraelský Mossad, tak americká CIA o ní údajně věděly předem. Izraelské ozbrojené síly loď zajaly a palestinský kapitán jim poskytl informace o nákladu, místu vyplutí a cíli plavby. Podle jeho tvrzení pocházely zbraně z Íránu a tam byly také naloženy příjemcem pak měla být palestinská samospráva. Brzy po tomto odhalení pronesl prezident Bush svou slavnou řeč o "ose zla", do které zahrnul Irák, Írán a Severní Koreu. Zmínka o Íránu překvapila a znepokojila mnohé evropské vůdce, včetně proamerické vlády Velké Británie, která pečlivě pěstovala lepší vztahy s Íránem v naději, že tak podpoří tamější proreformní hnutí. Pro Bushovu vládu však zásilka na Karine-A představovala jasný důkaz přímé íránské podpory mezinárodnímu terorismu. Převážně nepovšimnuta americkými i světovými médii však zůstala skutečnost, že zbraně nalezené na palubě Karine-A byly zakoupeny za peníze saúdskoarabských obchodníků a členů saúdské královské rodiny. Ráno po zajetí lodi poslala americká ambasáda v Tel Avivu Šaronovu kabinetu důvěrný fax, který se později dostal do rukou izraelskému hebrejskému týdeníku Kol Hai-ir, v němž je Izrael žádán, aby o saúdské účasti pomlčel.
</TEXT>
<HEADING>
Veřejná démonizace Íránu a Iráku
</HEADING>
<TEXT>
Aniž by to explicitně říkala, tato zpráva jasně dokazuje, že součástí nynější politické linie USA na Blízkém východě je opakovaná veřejná démonizace Íránu a Iráku a zároveň soustavné zatajování jakékoli přímé či nepřímé saúdské účasti na mezinárodním terorismu. Vedoucí představitelé amerického ministerstva zahraničí popírají, že by měli o saúdském financování nákladu Karine-A nebo o zprávě poslané izraelské vládě ráno po zadržení zbraní jakékoli informace. Na otázku týkající se prozrazeného faxu ministerský úředník z kanceláře pro záležitosti Blízkého východu odpověděl, že "mu připadá jako podvrh". Tato odpověď je ozvěnou tvrzení bývalého amerického diplomata působícího na Blízkém východě, který loni v prosinci řekl listu The New York Times, že "saúdská vláda nikdy úmyslně nefinancuje terorismus. To je nesmysl. Má však opravdu vážné problémy s autoritou a kontrolou." Tato "autorita" a "kontrola" vskutku je, jak se zdá, pro Saúdskou Arábii "vážným problémem". Nejen že platí nelegální dodávky zbraní, mezi nimiž byly i protitankové miny, schopné ničit těžké izraelské tanky Merkava Mk-3, ale pomáhala také financovat infiltraci asi 4000 bojovníků Al Kajdy do Libanonu. Podle investigativní reportáže, která na konci ledna jako první zveřejnila příběh lodi Karine-A, prozradily západní zpravodajské zdroje listu Die Welt, že Saúdové nabídli 5000 dolarů každému mudžáhidovi z Al Kajdy, který se usadí na Západním břehu nebo v pásmu Gazy a bude bojovat proti izraelské okupaci. To vše samozřejmě nezabránilo korunnímu princi Abdulláhovi, aby nedávno vyhlásil arabsko-izraelský "mírový plán". Američtí představitelé si po straně stěžují, že Saúdská Arábie nespolupracuje při pátrání FBI po patnácti únoscích, kteří byli údajně saúdskými občany. Ministr vnitra princ Najíf nedávno zpochybnil saúdskou účast na únosech 11. září a tvrdil, že obvinění saúdští únosci "by nebyli schopni jednat tak profesionálně". Podobně nespolupracují saúdské úřady ani na americkém vyšetřování úlohy saúdských občanů v předchozích teroristických činech, jako byl bombový útok na kasárna v Khobaru v Dharanu roku 1996, bombový útok na válečnou loď USS Cole a výbuchy na amerických ambasádách v Keni a Tanzánii v roce 1998. Vzhledem k tomu, že podle odhadu saúdských zpravodajských služeb opustilo zemi od roku 1979 více než 25 000 občanů, aby se dali v Afghánistánu i jinde do služeb džihádu, je dost pravděpodobné, že se Saúdští Arabové účastnili i většiny novějších útoků. V krvavých bojích mezi členy Al Kajdy a spojeneckými americkými a afgánskými silami v údolí Šahi Kot začátkem tohoto měsíce zajali američtí vojáci muže, který byl identifikován jako Bard bin Nihar bin Saúd al-Hamada al-Sahly, člen širší saúdské královské rodiny.
</TEXT>
<HEADING>
Politika "vývozu" osob
</HEADING>
<TEXT>
Přítomnost tisíců saúdských bojovníků džihádu po celém světě je přímým důsledkem vědomé politiky vývozu, popřípadě soustavného vyhánění osob, které by mohly potenciálně ohrozit moc vládnoucí rodiny: Usáma bin Ládin je jen nejkřiklavější příklad. To, co bylo kdysi jen saúdským problémem, se stalo problémem mezinárodním. Jak řekl jeden nejmenovaný saúdský představitel na konci minulého roku v interview pro list The New York Times: "Není snad lepší, když odejdou a bojují džihád v cizině, než aby se potloukali bez práce kolem mešit a dělali v Saúdské Arábii potíže?
</TEXT>
<HEADING>
Kam jdou saúdskoarabské peníze
</HEADING>
<TEXT>
O tom, že Írán aktivně podporuje protiizraelské skupiny často se saúdskoarabskou finanční podporou, existují důkazy. Naproti tomu široké mezinárodní násilí, které v posledních deseti letech přímo či nepřímo vzešlo ze saúdskoarabského království, poškozuje občany země, k jejíž obraně se přísahou zavázal prezident Bush, nesrovnatelně více než teroristické útoky podněcované Íránem (ačkoli z organizace atentátu v Dharanu v roce 1996 je obviňována organizace Hizballáh, kterou Írán podporuje). Saúdskoarabské peníze, "Islámské charitativní organizace", které v Saúdské Arábii sídlí - včetně mezinárodních škol protizápadní nenávisti známých jako madrasy, jež se inspirují vahhábismem (fundamentalistickým islámským hnutím, které je oficiálním náboženstvím Saúdské Arábie - pozn. red.) - nebo činnost radikálních saúdskoarabských disidentů, kteří v zahraničí vedou džihád proti nesaúdskoarabským cílům, lze spojit s téměř každým významným teroristickým útokem na Spojené státy od konce studené války. Íránská úloha v protiamerických útocích od začátku 80. let je ve srovnání s tím pouhou maličkostí. Proč to Bushův tým pro národní bezpečnost nedokáže pochopit a rozhodně proti tomu nezakročí, zůstává záhadou, nad kterou si mnoho Američanů láme hlavu, zatímco Bushova vláda pilně pracuje na vylepšení obrazu saúdského režimu. V naději, že potenciální kritici Ameriky zapomenou na minulost a soustředí se na plánovanou válku proti Iráku, v níž by Saúdové měli sehrát roli přítele a pomocníka. Přestože Saúdové už oznámili, že nepovolí USA používat při útoku proti Iráku své vojenské základny, dala si Bushova vláda práci nejen s utajením vztahů Saúdů k nákladu lodi Karine-A, ale postarala se také o vynechání důležitých částí z "oficiálního" překladu videozáznamu Usámy bin Ládina z 13. prosince.
</TEXT>
<HEADING>
Cenzura videozáznamu s bin Ládinem
</HEADING>
<TEXT>
Podle amerických ABC News, které si najaly nezávislého překladatele, svědčí jedna z cenzurovaných pasáží o tom, že saúdský disident, hovořící na záznamu s Usámou bin Ládinem, byl do Afghánistánu propašován členem saúdské náboženské policie, organizace, jejíž působení se těší požehnání saúdské královské rodiny. Jiný oficiálně vynechaný úsek ukazuje téhož disidenta, Khalida al Harbiho, jak říká bin Ládinovi, že několik významných saúdských duchovních proneslo projevy na podporu útoků z 11. září, a to včetně šejka Abdulla al Baraaka, profesora na státní univerzitě a člena vlivné saúdskoarabské rady náboženského práva. Cenzurované části dokazují, že se Usáma bin Ládin těší podpoře nejen mezi saúdskými protiamerickými radikály, ale i mezi předními představiteli saúdského duchovenstva, což američtí i saúdští představitelé opakovaně popírají. Záznam dále podává důkazy, že saúdská vláda ze strachu z lidového odporu odmítla umlčet a uvěznit náboženské vůdce, kteří kážou džihád proti Americe. Chladné sobectví vládců Saúdské Arábie, jimž záleží jen na zachování vlády dynastie Al Saúdů bez ohledu na cenu, kterou za to zaplatí jejich nejbližší "spojenci", spolu s nedostatečnou americkou reakcí na jejich pasivní postoj vůči protiamerickým radikálům poukazují na to, že si saúdská královská rodina může dovolit luxus čekat na příští rozsáhlé teroristické útoky proti USA, než bude nucena zaujmout důraznější postoj proti náboženským představitelům odhodlaným posílat do celého světa bojovníky džihádu.
</TEXT>
<HEADING>
Vrtěti psem
</HEADING>
<TEXT>
V celostátním televizním vysílání z 20. ledna tvrdil ministr obrany Donald Rumsfeld o americko-saúdském vojenském spojenectví, že "Amerika má se Saúdskou Arábií dlouhodobé vztahy. Jak se budou v budoucnosti vyvíjet, to samozřejmě závisí na Saúdech." Jestli ale mají Saúdové v bilaterálních vztazích navrch proto, že si USA potřebují zachovat jakýkoli spolehlivý zdroj pro zabezpečení 10 - 15 procent své spotřeby ropy (záleží na tom, které statistice důvěřujete) a energetických potřeb svých obchodních a vojenských spojenců, nebo proto, že Bushova vláda doufá, že Saúdové přece jen dovolí americké armádě použít vojenské základny na Arabském poloostrově ke svržení Saddáma Husajna, zůstává nejasné. S největší pravděpodobností jde o kombinaci obojího. V každém případě však může saúdsko-americké "přátelství" sloužit jako důkaz, že ve vztazích mezi "supervelmocí" a jejími "spojenci" může ocas někdy vrtěti psem.
V celostátním televizním vysílání z 20. ledna tvrdil ministr obrany Donald Rumsfeld o americko-saúdském vojenském spojenectví, že "Amerika má se Saúdskou Arábií dlouhodobé vztahy. Jak se budou v budoucnosti vyvíjet, to samozřejmě závisí na Saúdech." Jestli ale mají Saúdové v bilaterálních vztazích navrch proto, že si USA potřebují zachovat jakýkoli spolehlivý zdroj pro zabezpečení 10 - 15 procent své spotřeby ropy (záleží na tom, které statistice důvěřujete) a energetických potřeb svých obchodních a vojenských spojenců, nebo proto, že Bushova vláda doufá, že Saúdové přece jen dovolí americké armádě použít vojenské základny na Arabském poloostrově ke svržení Saddáma Husajna, zůstává nejasné. S největší pravděpodobností jde o kombinaci obojího. V každém případě však může saúdsko-americké "přátelství" sloužit jako důkaz, že ve vztazích mezi "supervelmocí" a jejími "spojenci" může ocas někdy vrtěti psem.
</TEXT>
</DOC>
<DOC>
<DOCID>LN-20020330070</DOCID>
<DOCNO>LN-20020330070</DOCNO>
<DATE>03/30/02</DATE>
<TITLE>
Kniha Hannah Arendtové s podtitulem Myšlení tvoří první díl trilogie o duchovních aktivitách nazvané Život ducha. Dva další díly měly být věnovány chtění a souzení. První dva nakonec vyšly tři roky po autorčině smrti, ze třetího dílu o souzení zůstalo necelých dvacet stran poznámek ke Kantovi.
</TITLE>
<TEXT>
Na první pohled se nechce věřit, že český překlad Myšlení skutečně přináší posmrtně vydanou reflexi Arendtové o zkušenosti myšlení. Od nevkusně barevné knihy s názvem Život ducha lze spíše očekávat praktický návod, jak dosáhnout zážitků mimo tělo, při nichž duch tančí v opojné volnosti s křiklavě barevnými obecninami. Také velké množství chyb a nepřesností v překladu (místo očekávaného: Sokratovo daimonion, jeho božský hlas, čteme sokratovský daimón, jeho božský hlad), ne vždy však vršených na sebe jako v tomto případě, kazí jinak zajímavou knihu. Přes tyto drobné kazy nelze při četbě nepodlehnout šarmu žensky konkrétního, nápadně metaforického a záměrně nefilozofického stylu Hannah Arendtové.
</TEXT>
<HEADING>
Myšlení a etika
</HEADING>
<TEXT>
Jak naznačuje slovo život v názvu, heideggerovská otázka po myšlení, na kterou Arendtová v této knize navazuje, u ní přímo souvisí s etikou pokud etiku chápeme ve spinozovském smyslu, který z ní učinil vědu o způsobech, modalitách života a moudrost spatřoval na rozdíl od stoiků v uvažování o životě, nikoli o smrti. Pokud však pod etikou a morálkou vidíme ve shodě s etymologií těchto slov pouze zvyky a mravy či pokud máme etiku za vědu o dobru a zlu, pak se nám bude Arendtová jevit jako zastánce destrukce a nihilismu. Svůj faktický a nahodilý počátek má podle Arendtové tato kniha v procesu s Eichmannem v Jeruzalémě, v setkání s "banalitou zla", což je pojem, který našemu běžnému chápání zla zcela odporuje. Eichmann se dopouštěl hrůzných činů, ale nebyly za tím žádné zlé motivy či pevné politické přesvědčení. Pouze každodenní bezmyšlenkovitost při dodržování předpisů. Nešlo ani o morální defekt, ani o hloupost či nechápavost. Eichmann jen dodržoval podle všeho dobré mravy a zvyky, právě ty mravy a zvyky, které se s příchodem nacismu změnily ze dne na den stejně snadno jako pravidla stolování. Proto se Arendtová ve své knize ptá: je možné, že spolu nějak souvisí schopnost myslet a schopnost rozlišovat dobro a zlo? Může nám myšlení zabránit v konání zla? Obecně si pak klade otázku: jaký je vztah myšlení a jednání? A nejobecněji: jak se vůbec zkušenost myšlení projevuje? Na dějinách filozofie, které jí slouží jako materiál, ji zajímá pouze zkušenost myšlení, kterou profesionální myslitelé jen zřídka komentují.
</TEXT>
<HEADING>
Sokrates a krása
</HEADING>
<TEXT>
První a nejobecnější zkušenost myšlení nám podle Arendtové ukazuje teorie dvou světů. Myšlení se nejeví. Odvrací se od jevů a hledá bytí jako pravou příčinu jevů. Teorie dvou světů rozlišuje vnitřní svět myšlení a vnější svět zdání. Sokratovi se často vytýká, že v kultuře pečující o krásu těla zavrhoval hodnotu vnějšku a dbal jen o krásný vnitřek. Vždyť to také byla, slovy Jana Patočky, "podivně pitvorná postavička, malá, břichatá a křivonohá, zašpičatělá a lysá hlava, tvář s rozplesklým nosem a vyvalenýma očima pod těžce sklenutým a pitvorným obočím". Ale když opilý a do Sokrata zamilovaný Alkibiadés chválí jeho řeči, navenek sice směšné a jakoby potažené kůží bujného satyra, ale uvnitř skrývající bohatství rozumnosti, řeči ostatně ne nepodobné Sokratovi samotnému, Sokrates jej varuje, ať se lépe dívá, že ten krásný vnitřek možná nic neskrývá, že ta moudrost je možná jen krásný sen.
</TEXT>
<HEADING>
Láska a sex
</HEADING>
<TEXT>
Tato Sokratova odpověď určuje východisko Hannah Arendtové, která rozhodně nemíní vykročit z jejího rámce. Vnitřek podle ní není ani krásný, ani ošklivý, je u všech stejný. Slouží jen k tomu, aby zrodil a podporoval vnějšek - jev a jevení se. Podporu k těmto tvrzením hledá v teoriích švýcarského zoologa Adolfa Portmanna. Obrovská rozmanitost ve světě rostlin a zvířat je funkcionálně zcela nadbytečná a nemůže, jak se dosud tvrdí, sloužit k zachování podstatného vnitřního aparátu, tedy vnitřních orgánů zvířat či kořenů rostlin. Tuto hierarchii vnitřku a vnějšku je nutné obrátit. Smysluplné a podstatné je to, co je na povrchu a co se jeví. Jevení dává smysl funkcím k zachování jedince a druhu. Vědecká fyziologie a medicína předpokládají, že jsou vnitřní orgány u všech stejné. Stejně tak psychologie a psychoanalýza, mají-li to být vědy, předpokládají u všech stejný vnitřní život, a proto "jejich výsledky a objevy nejsou ani zvlášť přitažlivé, ani samy o sobě zvlášť významné". Individuální psychologie zůstane výsadou krásné literatury, románu a dramatu, a nebude nikdy vědou. Sexuální puzení má stejnou funkci podpory a uchovávání života jako naše vnitřní orgány. Je u všech stejné a individualizovat ho může jen abnormalita. Jak obrovsky rozmanitá je naproti tomu ve svých projevech láska! Láska není projevem sexuálního pudu. Kdyby byla, měla by stále tutéž podobu. Sexuální pud se vůbec neprojevuje. Skrývá se. Je zde pouze proto, aby zrodil a podporoval lásku, jejíž projevy mají smysl a hodnotu samy ze sebe.
</TEXT>
<HEADING>
Filozofie a smrt
</HEADING>
<TEXT>
Dalším pozoruhodným fenoménem, na němž se Arendtová snaží vysledovat zkušenost myšlení, je teorie, často se objevující v dějinách filozofie, o příbuznosti mezi filozofií a smrtí. Filozofie má být přípravou na smrt. Když se král Midas zeptal Síléna, co je pro člověka nejlepší a nejžádoucnější, dostal tuto odpověď: "Ó, vy jepice, tvorové tíživého údělu a tvrdého losu, proč mne nutíte, abych vám řekl to, o čem by bylo lépe, aby se nikdo z vás nedověděl? (...) Neboť nejlepší pro všecky jest, ať jde o muže, či ženu, nenarodit se, a nejblíže tomu a jako první z toho, co člověku lze dosíci, zemřít co nejdříve po narození." Aristoteles, od něhož pochází tento citát, o této odpovědi říká, že jde o všeobecně známou starou moudrost. Ve stejném duchu pak sám dodává, že kdo se chce z něčeho těšit, měl by buď filozofovat, nebo odejít ze života, neboť vše ostatní je jen hloupá výmluva a nesmysl. Myšlení se tedy nejeví, vyžaduje, aby se člověk zastavil a opustil svět jevů. Toto odvracení, bytostné pro myšlení, od přítomnosti a od světa jevů lze proto pochopit jako anticipaci konečného odchodu a smrti. Tatáž zkušenost se podle Arendtové zračí třeba v karteziánském pochybování o skutečnosti světa. Je pravda, že myšlení se nikdy nemůže přesvědčit o tom, že život je víc než sen. Tento sen může být nejen noční můrou myslícího, ale i útěchou z filozofie. Descartovo "myslím, tedy jsem", které nás přesvědčuje, že i když sníme, jako snící musíme být skuteční, by nás nemohlo o ničem přesvědčit, kdybychom jako myslící subjekty opravdu neměli tělo a smysly a kolem sebe druhé osoby, které vnímají totéž co my. Kam se myšlení tedy obrací, když se odvrací od světa? Kde jsme, když myslíme? Myšlení neprobíhá někde uvnitř, není vlastně nikde. Stejně jako nemá smyslový charakter, nemá zkušenost myšlení ani prostorový charakter. Ale i když není z tohoto světa, není ani z jiného. Karteziánské myslím, tedy jsem podle Arendtové nahrazuje Valéryho básnické někdy myslím a někdy jsem, neboť ukazuje, že myšlení je v protikladu k bytí a ke každodenním aktivitám; že když myslím, tak trochu nejsem.
</TEXT>
<HEADING>
Smysl života aneb The Meaning of it All
</HEADING>
<TEXT>
Můžeme se na závěr ptát, jaký má v pojetí Arendtové smysl myšlení, když z něj zůstává jen odvrat od světa, ne víc než sen. Myšlení, pochopitelně, na rozdíl od poznání, které má praktické životní dopady a je jen prodloužením zdravého rozumu. Myšlení často zdravému rozumu odporuje, z hlediska zdravého rozumu se zdá být bláznovstvím. Podle Nietzscheho hraničí s opilostí. Podle Kanta pro něj neplatí zásada, že co se jednou za použití čistého rozumu dokázalo, nelze již nikdy zpochybnit. Navíc má podle Arendtové "nutně destruktivní, podkopávající účinek na všechna ustavená kritéria, hodnoty, měřítka dobra a zla, zkrátka na mravy a pravidla chování, jež jsou předmětem morálky a etiky". Lze tedy říct, že jeho podstatou je nihilismus, neboť nihilismus je "nebezpečím uvnitř myšlenkové aktivity samé". Právě hledání odpovědi na tuto otázku přivedlo Arendtovou, podobně jako u nás Jana Patočku, až k Sokratovi. Ne snad hledání smyslu myšlení, neboť hledat smysl myšlení je jako hledat smysl života, ale hledání vztahu mezi myšlením a jednáním. Například hledání důvodů, které Sokrata vedly k přesvědčení, že je lepší bezpráví snášet než činit.
Hannah Arendtová: Život ducha, I. Díl: Myšlení. V překladu Jana Luska vydalo nakladatelství Aurora, Praha 2001. 280 stran, cena 199 Kč, náklad neuveden.
</TEXT>
</DOC>
<DOC>
<DOCID>LN-20020330071</DOCID>
<DOCNO>LN-20020330071</DOCNO>
<DATE>03/30/02</DATE>
<TITLE>
Jednu z velkých monografických mezer v moderních dějinách Československa částečně zaplňuje nedávno vydaná kniha Samuela Cambela, věnovaná osobnosti Milana Hodži.
</TITLE>
<TEXT>
Milan Hodža byl v období mezi dvěma světovými válkami jedním z nejvýraznějších československých politiků. Z postu vládního zplnomocněnce v Budapešti, který jako bývalý poslanec uherského sněmu a znalec tamních poměrů zastával v době utváření československých hranic, se postupně propracoval až do funkce premiéra. Tím se stal jediným Slovákem, který za první republiky dosáhl tak vysokého postavení. Je tudíž až s podivem, že o něm - kromě sborníku z počátku 90. let a těžko dostupné Kollárovy knihy - nevyšla od roku 1989 podrobná monografie. Ti, kdo se chtějí o Milanu Hodžovi něco dozvědět, jistě sáhnou po nové knize Samuela Cambela Štátnik a národohospodár Milan Hodža. Už po několika stranách četby si čtenář uvědomí, že předností a zároveň nedostatkem Cambelovy knihy je autorův dlouhodobý zájem o dějiny slovenského venkova a o agrární otázku. Sleduje sice Hodžův život od prvních krůčků v rodných Sučanech, kde byl jeho otec evangelickým pastorem, až po úmrtí v exilu, ale těžiště spisu spočívá v Hodžově zájmu o slovenské "haleny", tedy o drobné rolníky. Na základě svých výzkumů nechává Cambel čtenáře nahlédnout do budování slovenských družstev a jejich ústředen. Zdůrazňuje Hodžovu aktivní činnost na tomto poli. Vliv na venkovské obyvatelstvo si získal již krátce po tom, co roku 1903 založil Slovenský týdeník. Tím se začala jeho doslova raketová kariéra. Ve dvaceti sedmi letech se stal poslancem uherského sněmu. V roce 1912 zasedl do křesla ve správní radě Ústředního družstva pro hospodářství a obchod, které mělo sídlo v Budapešti. Na svou činnost v této centrále pak navázal po vzniku Československa, kdy se podílel na vytvoření nového Ústředního družstva. Jako ministr Švehlovy vlády podepsal Hodža v květnu 1924 výnos, kterým umožnil zakládání rolnických vzájemných pokladen (RVP) na Slovensku, obdoby českých kampeliček. Ty se podle zákona staly členy Ústředního družstva. Přímou kontrolu však nad nimi vykonával Svaz RVP, který byl zároveň jejich organizačním centrem. Kapitoly o budování Ústředního družstva a Svazu RVP patří k nejzdařilejším v celé knize.
</TEXT>
<HEADING>
Lokální slovenský politik?
</HEADING>
<TEXT>
Podle Samuela Cambela byla Hodžova činnost v těchto organizacích jedním z hlavních důvodů jeho vlivu na chod agrární strany. Poněkud tím snižuje Hodžovu osobnost na úroveň lokálního slovenského politika. Opomíjí, že zmíněná strana byla budována jako celostátní politická organizace, a o Hodžově působení v ní se zmiňuje podrobně pouze tehdy, když se dotýkalo slovenských záležitostí. Při hodnocení politiky českých agrárníků se Cambel nechává svést ke zjednodušujícím závěrům, když píše, že příliš podléhali velkostatkářům ve svých řadách. Rovněž vrcholu Hodžovy kariéry, jeho premiérskému období, se věnuje s nevelkým zájmem a povrchně. Naprosto pak ponechává stranou konec jeho života v exilu. Nevědomky tím dává najevo určitý odstup, který si jako Slovák zachovává od první československé republiky. Podobným způsobem se Cambel zabývá i Hodžovými mezinárodními aktivitami. Píše sice o jeho kontaktech v politických kruzích nástupnických států Rakousko-Uherska i o jeho zahraničněpolitických aspiracích, ale z celé knihy je znát určitá zahleděnost do čistě slovenských problémů. Hodžovy kontakty s nástupníkem trůnu Františkem Ferdinandem a jeho belvedérská politika jsou zde nastíněny příliš stručně. Stejně tak Hodžův koncept uspořádání střední Evropy je pojednán pouze z hlediska agrárního, zemědělského. Cambelova kniha je sice dobrá, ale navzdory svému mnohoslibnému názvu zůstává pouze dílčí studie.
Cambel Samuel: Štátnik a národohospodár Milan Hodža. 1878-1944. Vydalo nakladatelství Veda, Bratislava 2001. 234 strany. Náklad a cena neuvedeny.
</TEXT>
</DOC>
<DOC>
<DOCID>LN-20020330072</DOCID>
<DOCNO>LN-20020330072</DOCNO>
<DATE>03/30/02</DATE>
<TITLE>
Poetické sondy do života jedné emigrantské komunity
</TITLE>
<TEXT>
Útlá knížka povídek s názvem Ztracené jezero uvádí jako svého původce Marka Slouku. Z angličtiny přeložili Luba a Rudolf Pellarovi. Dostává se nám tedy do rukou případ zatím nepříliš častý, autor z druhé generace Čechoameričanů, který se už narodil v Americe (*1958), píše anglicky, ale díky rodičům je pořád ještě silně spjatý s českou kotlinou, především s její historií.
Mark Slouka se narodil v New Yorku českým, respektive moravským exulantům. Jeho otec Zdeněk J. Slouka patřil od roku 1945 až do svého odchodu v roce 1948 k brněnské redakci Lidových novin (viz rozhovor LN z 8. srpna 1998). Po studiích srovnávací literatury na newyorské Kolumbijské univerzitě přednášel Mark Slouka na Harvardově univerzitě a na Kalifornské univerzitě v San Diegu a od roku 1999 působí opět na své "domovské" univerzitě v NY. Vedle beletrie se věnuje esejistice a v roce 1995 zaujal kritickou studií o digitální revoluci nazvanou Válka světů, která byla současně i jeho knižním debutem. Ztracené jezero (nepočítáme-li několik časopisecky vydaných povídek) je Sloukovou beletristickou prvotinou.
</TEXT>
<HEADING>
Jak jsem chytal ryby
</HEADING>
<TEXT>
Hned na první dojem překvapí, jak precizní a poučená je to prvotina. Žádná plytká próza ze současnosti, žádné bláboly mladých kravaťáků z reklamní agentury, žádné milostné esemesky, ale přesně cizelované věty, do detailu promyšlená stavba. Sloukovi se podařilo oprostit od balastu tím, že se buď vrací do minulosti lidí z generace svých rodičů (dokonce jako vypravěč předstírá, že se narodil mezi válkami), nebo píše přírodní lyriku v próze - je to silné, je to nadčasové, je to působivé, je v tom Frostova poezie, jsou v tom některé Hemingwayovy povídky, zejména ty z Michiganu o chytání ryb, ale ze všeho nejvíc mi Ztracené jezero připomíná krásnou sbírku povídek, která také stojí téměř na začátku velké spisovatelské dráhy - Updikeova Holubí pírka.
</TEXT>
<HEADING>
Lufťácká kolonie u ztraceného rybníka
</HEADING>
<TEXT>
"Má dobrodružství patřila k těm, na která se neumírá, mé tragédie... byly problematické a nedramatické," říká vypravěč o kruhu příběhů spjatých se Ztraceným jezerem, což je vlastně velký rybník, který s kamarády zbudoval jednoruký vysloužilec z americko-španělské války, když přehradili pastvinu. Kolem vody pak zbudovali dvacet devět chat a začali je pronajímat. Ve třicátých letech tu vznikla "lufťácká" kolonie přistěhovalců z Evropy (Irů, Italů, Čechů, Poláků i Židů), kteří tu společně v létě rybařili, koupali se nebo popíjeli a tlachali na prámu uprostřed vody. Svou chatu u Lost Lake, v českých emigrantských kruzích proslulého, měl i Ferdinand Peroutka.
</TEXT>
<HEADING>
Mezi životem a smrtí
</HEADING>
<TEXT>
Asi nejsilnější z těch životních příběhů je rozsáhlá povídka Řezbář, příběh převáděče Machára, který nejprve za protektorátu převáděl lidi na Slovensko, po roce 1948 do Rakouska; když odváděl prostříhanými dráty svou ženu, v panice bezděčně udusil v náručí svého nemocného plačícího synka, ještě nemluvně. Slouka používá několik úhlů reality: nejprve nechá příběh stručně vyprávět svého otce, pak zařadí vlastní zážitek z pobytu na Moravě, kdy se možná se starým a zlomeným Machárem setkal; nakonec vytvoří smyšlenou verzi celého příběhu ve třetí osobě, o muži, který se na svou životní tragédii snaží zapomenout při vyřezávání pitoreskních dřevěných figurek. Podobně epická a strhující je i povídka Exulantka, v níž mladá Moravanka odchází roku 1948 do exilu provdaná za podstatně staršího významného českého intelektuála, a o dvě desítky let později se v tom malém uzavřeném společenství kolem jezera bezhlavě zamiluje do dvacetiletého mladíka. Povídky oscilují mezi různými polohami. Velká většina z nich je filozofická, kdy Slouka v konkrétním lidském příběhu hledá zákony, jimiž se snad řídí život či svět obecně: příběh muže, který natolik propadne rybářské vášni, že ho opustí manželka, nebo naopak vyrovnaného starce, který té vášni propadne na jedno léto, a pak se jí opět vzdá. Pozoruhodný je portrét Rheinholda Černého: svérázný český přistěhovalec malého vypravěče vlídně zasvěcuje do tajů přírody, téměř mu nahrazuje otce, ale současně dokáže sadisticky vyvraždit všechny dravé želvy v jezeře. Je tu silně emotivní povídka, kdy se vypravěč vyrovnává s nadcházející ztrátou otce a podniká bolestnou výpravu do vzpomínek z dětství, či naopak humorný příběh o neodbytném zbohatlíkovi, který nakonec odtáhne, když nedokáže vylovit svoje zlaté rolexky z žumpy pod venkovskou kadibudkou. Na všech textech překvapuje pozoruhodná úspornost Sloukovy prózy. Stačí mu věta, aby vystihl opojnost letní studentské lásky ("Byli jsme oba opilí z milování.") nebo žal ("Nesl si s sebou otcovu smrt jako pecku broskve, která mu uvázla v krku.") či citovou nenaplněnost ("Neexistovalo nic, co by potřebovalo její lásku."). Překvapuje, jak autor několika stručnými řádky dokáže vyjádřit láskyplný manželský vztah (v povídce Rovnodennost). Nenapadá mě český autor, od něhož by se Slouka možná učil, přestože mnoho z nepostižitelného ducha české literatury v něm je. Nejblíž snad jsou některé Kunderovy Směšné lásky. Sloukova próza, stavba příběhu, to vše svědčí o tom, že má nejen nadání, ale také zevrubné literární vzdělání a školení. Některé z povídek opravdu působí jako vzorně odvedené práce do kursu tvůrčího psaní. Je z nich cítit, že pedagog vyžadoval, aby text měl myšlenku, pointu, závěr, aby nevyzníval do prázdna, aby čtenáře dovedl k jedinému správnému vysvětlení.
</TEXT>
<HEADING>
Snad až příliš poučená prvotina
</HEADING>
<TEXT>
A to je snad to jediné, co na Sloukových etudách mírně irituje. V závěru první povídky Tvar vody se dočteme: "Uplyne mnoho let, než... budu dost starý, abych uvěřil, že život si stejně jako voda někdy zkonstruuje vlastní logiku a přizpůsobí svou podobu našim tužbám." Závěr povídky Portrét: "Uběhlo mnoho let, než... mi začalo docházet, že žít někdy znamená slevovat, zvolna se vzdávat mnoha věcí, které kdysi byly důležité." Někdy tyto filozofické vstupy převažují nad délkou samotného textu, jako třeba v črtě Noc. Působí to trochu násilně, školometsky. Proč se čtenář musí v závěru povídky o rozporuplném milovníku přírody, který vyvraždil dravé želvy, dočíst: "Přesně takhle se někdy zlo samo od sebe odčiní. Zrodí syny a dcery, kteří pohřbí jeho nejmilovanější sny." Nebylo by lepší čtenáře nenásilně navést, aby k se k takovému závěru dopracoval sám? I přes tyto výhrady skýtá Ztracené jezero vynikající čtenářský zážitek. A pokud je pravda, že se na obzoru rýsuje Sloukův první román Boží blázen, máme se na co těšit.
Kniha týdne
Mark Slouka ZTRACEN... JEZERO
Přeložili Luba a Rudolf Pellarovi. Vydalo nakladatelství Paseka, Praha 2002 (s vročením 2001), 142 strany.
</TEXT>
</DOC>
<DOC>
<DOCID>LN-20020330073</DOCID>
<DOCNO>LN-20020330073</DOCNO>
<DATE>03/30/02</DATE>
<TITLE>
próza
</TITLE>
<HEADING>
Vera Henriksenová Stříbrné kladivo (Mladá fronta)
</HEADING>
<TEXT>
Norsko první poloviny 11. století osídlené dobyvačnými a krvelačnými Vikingy, kteří si oplácejí "úskok úskokem, pohrdání pohrdáním a zradu zradou", je dějištěm příběhu lásky náčelnické dcery Sigrid a jejího manžela, bojovníka Olveho. Mladičká Sigrid se po svatbě musí vyrovnat s řadou překážek. Hluboce ji zasáhne odchod z rodného ostrova a odloučení od milovaného bratra Tora, nepřátelství tchyně v novém domově a ze všeho nejvíc zjištění, že si manžel vydržuje milenku. Obrat nastává po Sigridině pokusu o sebevraždu a po narození syna. Mladá žena se vzchopí, vydobude si uznání poddaných i tchyně, dokáže odpustit manželovi a těšit se ze znovuzrozené lásky a důvěry. Na pozadí tohoto vyprávění můžeme sledovat skutečné historické události. Postupné obrácení Vikingů na křesťanskou víru, boje vikingských náčelníků s králem Olavem Haraldssonem, který se snažil roztříštěné Norsko sjednotit. Historický román Stříbrné kladivo vyšel v originálu již roku 1961 a zaznamenal výrazný ohlas. Autorka za svou prvotinu získala norskou výroční literární cenu.
poezie
</TEXT>
<HEADING>
Ivan Wernisch Lásku já nestojím (BB Art)
</HEADING>
<TEXT>
Výbor Wernischových básní v próze z let 1984-2000, napsaných v Praze, Berlíně a Bělé pod Bezdězem a publikovaných v různých autorových sbírkách, je překvapivě pojmenován podle jediné básně ve verších. Čtenář se ocitá ve svérázném světě anekdotických textů, kde platí železné zákony logiky stejně jako absurdita a nonsens. Odehrávají se před ním podivuhodné a tajuplné příběhy wernischovských figurek skrývajících se pod jménem Bedřich, čínských postaviček v čele s mistrem Kadó, duchů spících tisíc let, ale i příhody slavných osobností: F. X. Šaldy a Růženy Svobodové, Karla Sabiny či Gabriela D'Annunzia. Hutné poetické a groteskní prózy s lehce drastickými prvky jsou postaveny jako parodie a mystifikace, ale nechybí jim ani vážný tón. Sbírka představuje sice jen jeden z útvarů, které Wernisch bravurně ovládá, a navíc přináší texty povětšinou již dříve vydané, nově uspořádaný svazek však otevírá celistvý pohled na autorovo dílo v jeho typické obsahové a stylizační rozmanitosti a svěžesti.
</TEXT>
<HEADING>
Robert B. Parker Nevěrné milenky (BB Art)
</HEADING>
<TEXT>
Zprvu to vypadá, že se nic zvláštního neděje: bývalou bostonskou policistku, nyní soukromé očko Sunny Randallovou, požádá starší sestra, aby sledovala jejího nevěrného manžela. Současně se na Sunny obrátí známá feministka Mary Lou Goddardová, neboť ji kdosi sleduje a telefonicky jí vyhrožuje. A do třetice - Sunnyinu pozornost vyžaduje i její kamarádka Julie, jíž se rozpadá manželství. Mladá žena se snaží pomoci na třech frontách - a zdá se, že půjde hlavně o psychickou podporu. Jenže pak kdosi zastřelí Goddardové nejbližší spolupracovnici, krátce nato je zavražděn muž, který Goddardovou sledoval, a vzápětí se někdo pokusí zabít samotnou Sunny... Mezi současnými autory detektivek patří Američan Robert B. Parker (1932) k nejplodnějším; doposud vydal na čtyři desítky románů a řadu povídek. Byla to zřejmě poptávka po ženských hrdinkách, co Parkera, již uznávaného autora a literárního otce bostonského detektiva Spensera, přimělo vytvořit novou řadu se Sunny Randallovou jako hlavní postavou. V Nevěrných milenkách (tradičně kvalitní překlad Zory Wolfové) se tato hrdinka objevuje už podruhé a soudě podle ohlasu čtenářů i kritiky, i tentokrát se Parker trefil do černého; pochvalami na jeho adresu nešetřily ani recenze ve Washington Post či Newsweeku.
fantasy
</TEXT>
<HEADING>
Dennis L. McKiernan Dračí kámen (Classic Books)
</HEADING>
<TEXT>
Román Dennise L. Kiernana se odehrává v Mitarghu - zemi plné magie a tajemných vizí, jež povstávají noc co noc z táborových ohňů a skleněných koulí, do nichž vizionářskými schopnostmi nadaní elfové nahlížejí. Elfka Arin tráví většinu času pohledem do plamenů, skrze něž spatřuje děje dávno minulé i věci, které se teprve stanou. Arin vídá věci krásné i děsivé. Její poslední vidění plná krveprolití, ničivých hord a zuřících draků však předčila vše doposud vyjevené. Navíc nikdo nedokáže říct, zda Arin viděla něco, co se stalo, či zda to byl varovný signál před blížícím se neštěstím. Podle mocných mágů z Černých hor, k nimž se Arin vydala pro radu, je část její vize hádankou. K odvrácení neštěstí musí najít kočku, jednookého, tokajícího páva, fretku a prokletého ochránce. Jen ti ji mohou pomoci získat nazpět jedinou věc, která by mohla události z Arininy vize odvrátit tajemný, mocný artefakt - legendární Dračí kámen. Tak začíná cesta, na které není jisté vůbec nic, má nejasný cíl, natož nějakou záruku úspěchu. Přesto se Arin vydává hledat osoby ze své vize, předpokládajíc, že vize se týkají budoucnosti. Napínavému příběhu zpestřenému navíc lingvistickými libůstkami - mágové mluví řecky, "kočka upadlá v nemilost" zase japonsky, objeví se i španělština, němčina či severské jazyky (vše bez překladů) - lze snad vytknout jen přílišné množství "šťastných" náhod.
pro děti
</TEXT>
<HEADING>
Peter Stoličný Hloupý Honza v síti (Amulet)
</HEADING>
<TEXT>
Bylo nebylo za devatero paneláky a třemi stožáry vysokého napětí, za lesem antén a za řekou trolejových drátů, případně v internetovém království krále Woknouse... Tam všude se odehrávají pohádky o počítačích a dalších kouzlech nového století. V příbězích o velké lásce, o boji dobra se zlem jsou tu namísto princezen a princů mobilní telefony Fanouš a Drahuška, rozmrněné faxové přístroje, chytré ledničky či smajlíci. Hloupí Honzové už nevyspávají na peci, ale nespokojeně se vrtí na ústředním topení v panelácích a když už se náhodou dostanou k nějaké té princezně, musí se tak stát v internetovém království. Patnáct krátkých pohádek, v nichž se to hemží hardwary, softwary, CD-Romy, faxováním, esemeskováním, entrováním je podle nakladatele určeno pro čtenáře od sedmi let - dodejme, že pro hodně poučené čtenáře. Ocení ji zřejmě především kluci. Elektronickému věku odpovídá i grafická úprava knížky se schematickými ilustracemi Martina Raudenského.
Bylo nebylo za devatero paneláky a třemi stožáry vysokého napětí, za lesem antén a za řekou trolejových drátů, případně v internetovém království krále Woknouse... Tam všude se odehrávají pohádky o počítačích a dalších kouzlech nového století. V příbězích o velké lásce, o boji dobra se zlem jsou tu namísto princezen a princů mobilní telefony Fanouš a Drahuška, rozmrněné faxové přístroje, chytré ledničky či smajlíci. Hloupí Honzové už nevyspávají na peci, ale nespokojeně se vrtí na ústředním topení v panelácích a když už se náhodou dostanou k nějaké té princezně, musí se tak stát v internetovém království. Patnáct krátkých pohádek, v nichž se to hemží hardwary, softwary, CD-Romy, faxováním, esemeskováním, entrováním je podle nakladatele určeno pro čtenáře od sedmi let - dodejme, že pro hodně poučené čtenáře. Ocení ji zřejmě především kluci. Elektronickému věku odpovídá i grafická úprava knížky se schematickými ilustracemi Martina Raudenského.
</TEXT>
</DOC>
<DOC>
<DOCID>LN-20020330074</DOCID>
<DOCNO>LN-20020330074</DOCNO>
<DATE>03/30/02</DATE>
<TITLE>
příběh:
</TITLE>
<TEXT>
Jan Pavel II. poprvé za 23 let svého pontifikátu nemohl kvůli zánětu kolenního kloubu a prodělané operaci osobně uskutečnit velikonoční obřad mytí nohou starcům. Televizní záběry ctihodného patriarchy polozhrouceného v pozlaceném křesle následovaly hned v závěsu za informací o zhacení vyhlídky na blízkovýchodní mír.
Pohled na 82letého starého muže, který téměř není schopen bez cizí pomoci samostatného pohybu, již po stoprvé oživil otázku: Jak dlouho vydrží tento zjevně strádající člověk nést břímě svého úřadu? Či ještě razantněji: Proč to nevzdá? Ti, kteří znají prvního neitalského papeže zvoleného za posledních pět století o něco lépe, ale přemítali spíše o něčem jiném. Co bude, pokud On odejde? V éteru jako by stále zněla slova důvěrného znalce dějin Vatikánu Toma Reevse. "Ve starých dobrých časech by ho zavřeli do zadní komory a vše řídili jeho jménem. V horších časech by se to řešilo jedem." Znalosti historie papežského stolce jsou ale v tomto případě na nic. Jan Pavel II., syn kapitána polské armády, která se nevzdávala ani v jasně beznadějné situaci, je jinačím oříškem.
</TEXT>
<HEADING>
Z revolucionáře brzdou pokroku
</HEADING>
<TEXT>
Poslední dobou se stalo módou mluvit o Svatém otci jako o zpátečníkovi, jenž stojí coby betonová hráz proti pokroku moderního světa. Nejenže se mu nelíbí potraty, ale navíc má námitky i proti civilizované antikoncepci. Ohrožuje tím údajně budoucnost třetího světa trpícího již nyní přelidněním a z něj vyplývajícími hladomory. Protiví se mu prý i náprava nerovnosti žen. Panně Marii je sice oddán, ale představa žen-kněží je mu cizí. Stejně jako údajně nerozumí významu různých forem sexu pro plnohodnotnost lidského života. Podle svých kritiků vůbec nepochopil přirozenost homosexuálních vztahů, které označil za zvrácené. "Konzervativní papež", jak zní epiteton constans užívané v souvislosti s Janem Pavlem II. většinou evropských médií, přitom byl od samého počátku svého působení církevními hodnostáři vnímán jako bouřlivák a revolucionářský bořitel zavedených pravidel. Dnes to již sice neplatí, ale to jen díky tomu, že téměř všichni dnešní kardinálové a valná část arcibiskupů jsou lidé jmenovaní právě jím. Polská ctihodná sestra Emilie vzpomíná, s jakou neskrývanou záští se krátce po papežově instalaci do funkce setkala od činovníků Vatikánu, když ji Jan Pavel II. proti dosavadním zvyklostem osobně pozval, aby ji požádal o pomoc při vydávání své básnické tvorby. "Byli naprosto rozhořčení. Dali mi dva švýcarské gardisty a ti mne vedli, jako bych byla nějaký vězeň," prozradila po letech oficiálnímu životopisci Jana Pavla II. Georgu Weigelovi.
</TEXT>
<HEADING>
Jako sousedé na trhu
</HEADING>
<TEXT>
Polský mladík, jak tehdy ani ne šedesátiletého nejvyššího šéfa vnímali církevní bossové, si podle nich počínal způsobem, který ohrožoval "důstojnost" úřadu. Byl schopen bez ohlášení navštívit oblíbené poutní místo u Říma a vyvolat tak sběh lidu, na který nebyly úřady připraveny. Do osobní kanceláře si povolal staré známé a oprostil se tak od bezprostřední kontroly ze strany vatikánských manipulátorů.
Hojně rozdávané pozvánky na osobní audience, soukromé mše či snídaně, obědy a večeře do papežské rezidence vyvolávaly nepřeslechnutelné skřípění zubů oficiálních činovníků jeho kanceláře. "Tyto síně byly dřív místem úcty a obdivu. Teď se z nich stalo římské tržiště," stěžoval si jeden z nich. Tím ale nechtěně vystihl režijní záměr Jana Pavla II. - církev je společenství lidí, kteří se bez ohledu na hodnosti a tiáry setkávají volně a svobodně. Jako sousedé na trhu. "Co budeme dělat s tímhle polským papežem, s tímhle slovanským papežem? Co můžeme dělat?" parafrázoval Jan Pavel II., narozený jako Karol Wojtyla, co si asi tak o něm právě říkají italští preláti při jeho první návštěvě vlasti v nové funkci. Milionový dav jeho rodáků šílel nadšením. Wojtyla si nikdy nepotrpěl na funkcionářskou důstojnost. Svou bezprostředností okouzloval prosté lidi, ale vyvolával zášť hodnostářů světských i církevních. Pro kněžskou dráhu se zdravím překypující mladý muž rozhodl poměrně pozdě.
</TEXT>
<HEADING>
Z herce a dramaturga knězem
</HEADING>
<TEXT>
V době studií na gymnáziu zcela propadl divadlu. Učil se nazpaměť celá dramata, byl oblíbeným hercem a často i sám režíroval místní ochotníky. Právě na prknech, která znamenají svět, podlehl okouzlení z dívčí společnosti. Halina Królikiewiczová a Lolek, řečený rovněž Wujek, se stali dvojicí určující rytmus kulturního života rodných Wadowic. Při maturitním večírku, který byl zároveň rozloučením před odchodem na univerzitu, protancovali celou noc až do rána. Oba ovšem dodnes tvrdí, že jejich přátelství nikdy nepřerostlo v lásku. Při studiích v Krakově, a ještě intenzivněji v době, kdy byl za německé okupace nasazen do práce v kamenolomu, žil Karol Wojtyla světem divadla. Pro vystoupení po bytech přátel, jež se stala vlastně součástí duchovního protinacistického odboje, i sepisoval vlastní dramata. Po smrti otce (matka mu zemřela v devíti letech, milovaný starší bratr o tři roky později) se ale nakonec rozhodl pro kněžskou dráhu. Náhle ji cítil jako opravdové vnitřní poslání. Zřejmě k tomu ale přispělo i otcovo jasné, byť nikdy nevyslovené přání. Jako začínající kněz se Wojtyla stal především idolem mladých lidí ve všech farnostech, kde působil. Byl neúnavným organizátorem turistických výprav, při nichž svým pochodovým tempem děsil uondané společníky. Starší lidé si zas zamilovali jeho kázání - odrážela se na nich Karolova literární průprava. A celá obec se pak sešla na biblických pašijových hrách secvičených panem farářem. Ve Vatikánu díky Svatému otci poprvé zazněly při mši jako hudební doprovod africké bubny, sám několikrát místo kázání raději zazpíval, podupával si do taktu hudby jako nějaký teenager. Vždy má starost, aby věřící při bohoslužbách pod otevřeným nebem zbytečně nestrádali nepřízní počasí. Bez váhání vstoupil do davu, aby pomohl amokem postižené dívce. Katolíci po celém světě vycítili, že mají v čele pastýře, kterého stojí za to následovat. Od samého počátku se tak stal, bez nějakého zvláštního přičinění, jen svým osobním příkladem, nebezpečným pro všechny diktátorské a totalitní režimy. A to se Josif Stalin svého času vysmíval vlivu katolické církve: "Kolik divizí má papež?" ptal se s úšklebkem. "Je náš nepřítel. Vzhledem k jeho neobyčejným schopnostem a velkému smyslu pro humor dokáže každého okouzlit. Kromě toho se uchyluje k laciným gestům, například si nasazuje horalský klobouk, tiskne všem ruce," rozhořčovali se svého času autoři instrukce vládnoucí polské komunistické strany. Jan Pavel II. nacestoval desítky tisíc kilometrů při návštěvách i odlehlých končin planety. Bez ohledu na vyčerpání a strádání, která jeho setkání s věřícími přinášela. Když loni, již po teroristických útocích z 11. září, plánoval cestu do Střední Asie, byli i ti, kteří dobře znali jeho nezlomnou vůli, přesvědčeni, že nakonec vyslyší varování před mimořádným bezpečnostním rizikem. Nestalo se tak. Papež jako by zdědil vojáckou chrabrost a přímost svého otce. Ten byl i na výslužbě pro své okolí vždy jen "Kapitánem". Ve službách dobra, jak Jan Pavel II. vnímá posilování římskokatolické víry, se nezastavuje před žádnou překážkou. Církev se za jeho vedení stala jedním z mocných nástrojů, jenž pomohl rozbořit komunistickou totalitu ve střední Evropě.
</TEXT>
<HEADING>
Nenávist vůči nesvobodnému životu
</HEADING>
<TEXT>
Současně se ale Svatý otec jasně distancuje od někdejší historické linie politiky Říma - zákulisních politických intrik a především užívání násilí. Jeho pokání za činy spáchané v minulosti na židech a muslimech není jen gestem. Je totiž hluboce přesvědčen, že lidé jsou povoláni k životu ve svobodě, a příčí se mu vše, co je s tímto vyšším principem v rozporu. Právě to ale mají někteří církevní funkcionáři svému šéfovi za zlé. Vatikán, byť má asi pět set občanů, zůstává reálnou světovou mocností. Jan Pavel II. si ale podle nich nepočíná zrovna státnicky. A nerad úřaduje. Každému nediplomaticky říká, co si opravdu myslí. Navíc nedělá ústupky, které by si mohl nechat zaplatit zisky v jiných oblastech. Někdejšího prezidenta Billa Clintona si papež dokázal znepřátelit razancí, s níž vytáhl do boje proti jeho plánu na omezení populační exploze ve třetím světě. Pravoslavnou Moskvu zas rozlítil loňskou cestou na Ukrajinu. Ta od té doby dští síru a oheň proti tomu, co nazývá katolickým imperialismem. Při papežově razanci až neústupnosti je návštěvník vatikánské domácnosti Svatého otce překvapen hloubkou jeho vnitřní pokory i neokázalé vstřícnosti k lidem okolo bez ohledu na jejich postavení. Papežova skromnost se odráží na poměrně chudém, až klášterním vybavení bytu. Pokud mu to zdraví dovolovalo, žil Jan Pavel II. až spartánsky. Nutil se vstávat o půl šesté ráno (byť mu to nepřestalo dělat obtíže, jak přiznal). Den byl naplněn prací, modlitbami za spásu světa a především setkáváním s lidmi a jejich problémy. Snad jediná radost, kterou si občas dopřává, je sledování filmů či poslech vážné hudby. Parkinsonova nemoc, následky zranění po atentátu spáchaném Ali Agcou i další neduhy prohlubující se stářím kdysi nezdolný organismus Svatého otce zlomily. Muž, který sjížděl divoké řeky na kajaku či strmé alpské sjezdovky s bravurou hodnou aktivního sportovce, se dnes pohybuje jen s obtížemi. Problémy má i s delšími projevy, občas jen obtížně artikuluje. Přesto se nevzdává. Cítí, že svět ještě jeho péči potřebuje. I když jím není vždy přesně pochopen.
Současně se ale Svatý otec jasně distancuje od někdejší historické linie politiky Říma - zákulisních politických intrik a především užívání násilí. Jeho pokání za činy spáchané v minulosti na židech a muslimech není jen gestem. Je totiž hluboce přesvědčen, že lidé jsou povoláni k životu ve svobodě, a příčí se mu vše, co je s tímto vyšším principem v rozporu. Právě to ale mají někteří církevní funkcionáři svému šéfovi za zlé. Vatikán, byť má asi pět set občanů, zůstává reálnou světovou mocností. Jan Pavel II. si ale podle nich nepočíná zrovna státnicky. A nerad úřaduje. Každému nediplomaticky říká, co si opravdu myslí. Navíc nedělá ústupky, které by si mohl nechat zaplatit zisky v jiných oblastech. Někdejšího prezidenta Billa Clintona si papež dokázal znepřátelit razancí, s níž vytáhl do boje proti jeho plánu na omezení populační exploze ve třetím světě. Pravoslavnou Moskvu zas rozlítil loňskou cestou na Ukrajinu. Ta od té doby dští síru a oheň proti tomu, co nazývá katolickým imperialismem. Při papežově razanci až neústupnosti je návštěvník vatikánské domácnosti Svatého otce překvapen hloubkou jeho vnitřní pokory i neokázalé vstřícnosti k lidem okolo bez ohledu na jejich postavení. Papežova skromnost se odráží na poměrně chudém, až klášterním vybavení bytu. Pokud mu to zdraví dovolovalo, žil Jan Pavel II. až spartánsky. Nutil se vstávat o půl šesté ráno (byť mu to nepřestalo dělat obtíže, jak přiznal). Den byl naplněn prací, modlitbami za spásu světa a především setkáváním s lidmi a jejich problémy. Snad jediná radost, kterou si občas dopřává, je sledování filmů či poslech vážné hudby. Parkinsonova nemoc, následky zranění po atentátu spáchaném Ali Agcou i další neduhy prohlubující se stářím kdysi nezdolný organismus Svatého otce zlomily. Muž, který sjížděl divoké řeky na kajaku či strmé alpské sjezdovky s bravurou hodnou aktivního sportovce, se dnes pohybuje jen s obtížemi. Problémy má i s delšími projevy, občas jen obtížně artikuluje. Přesto se nevzdává. Cítí, že svět ještě jeho péči potřebuje. I když jím není vždy přesně pochopen.
</TEXT>
</DOC>
<DOC>
<DOCID>LN-20020330075</DOCID>
<DOCNO>LN-20020330075</DOCNO>
<DATE>03/30/02</DATE>
<TEXT>
Velikonoce, připomínka ukřižování a zmrtvýchvstání Ježíše Krista, jsou vrcholem katolického liturgického roku. Účast hlavy římskokatolické církve při veřejných bohoslužbách s nimi spojených jim v očích věřících dodává toho nejvyššího posvěcení. Jan Pavel II. se proto rozhodl i přes silné bolesti způsobené artrózou v koleni, které trvají již od konce února, a fyzická omezení kvůli příznakům Parkinsonovy nemoci, že se náročného několikadenního maratonu církevních obřadů zúčastní. V předchozích týdnech přitom některá veřejná vystoupení vynechal. Včera ale dokonce více než hodinu vestoje naslouchal zpovědi devíti vybraných věřících. Svatý otec, jenž v květnu oslaví 82. narozeniny, se nicméně musel vzdát řady úkonů, které mu byly dříve vyhrazeny. Podle Vatikánu bude o tom, zda a kdo ho při těchto příležitostech zastoupí, rozhodnuto ad hoc. Je například fakticky vyloučené, aby osobně celebroval asi dvouhodinové slavnostní mše. V pozici hlavy Vatikánu ho zastupuje státní sekretář (de facto předseda vlády), kardinál Angelo Soldano. Ten patří k biskupům, kteří Jana Pavla II. nahradí i při obřadech. Význam papežské mše tím ale neutrpí - Svatý otec doprovází mši svou osobní modlitbou. V neděli pak má přednést tradiční poselství Urbi et orbi. Při bezmála kilometrové křížové cestě na Velký pátek se Jan Pavel II. rozhodl nést kříž teprve u posledního, XIV, zastavení. Až do loňského roku ho nesl celou cestu. Vzhledem k tomu, že se pohybuje jen s obtížemi, byla pro něj zkonstruována speciální pojízdná plošina. Na ni navíc musela být instalována zvláštní opěrka, kterou papež využívá, když pravou rukou žehná věřícím. Vatikán nicméně odmítá návrhy lékařů, aby se nemocný Jan Pavel II. pohyboval v invalidním vozíku.
</TEXT>
</DOC>
<DOC>
<DOCID>LN-20020330076</DOCID>
<DOCNO>LN-20020330076</DOCNO>
<DATE>03/30/02</DATE>
<TITLE>
téma
</TITLE>
<TEXT>
Na historicky prvních obrazech je Kristus vyobrazen jako mladý, většinou bezvousý a nakrátko ostříhaný muž připomínající řecké či antické vzory. Od té doby prošla jeho podoba mnoha proměnami, které souvisely s dobovým uměním i chápáním víry.
Z prvních staletí známe jen symbolická vyobrazení Ježíše: prostý kříž a ryba. Konkrétní postava a scény z jeho života přišly později. Na nejstarších zachovaných mozaikách je Kristus vypodoben podle řeckých či římských antických vzorů. V Konstantinopoli, "novém Římě", v císařské dvorní kapli ovšem uchovávali po staletí plátno, které mělo být Kristovým pohřebním rubášem. Na něj se měla neznámo jak otisknout jeho podoba. Je-li tato relikvie totožná s plátnem uchovávaným dnes v Turíně, zobrazuje robustního muže středního věku s vousy na obličeji a s delšími vlasy rozčesanými uprostřed. Právě tento motiv se od 4. století uplatňuje na všech vyobrazeních. Podobný obličej je vidět i na typu obrazů, kterému se říká Veroničina rouška. Tu si měl Ježíš přiložit k obličeji po cestě na popravu a tak na ni otisknout svou tvář. Těmto "nerukotvorným" (jak říkají pravoslavní) se také podle latiny a řečtiny říká Veraikon čili pravý obraz. Raně křesťanské, románské a gotické zpodobení Krista evokuje zkušenost posvátna. Autor obrazu musel dokonale zvládnout řemeslo, ale měl být také schopen duchovní kontemplace a kontemplované předávat. Obraz sám o sobě samozřejmě znázorňuje jen to, co je viditelné a hmatatelné. V této etapě je ale tělo především výrazem ducha. Jakoby hmotná skutečnost byla průhledná a prozářená. Je to zřejmé v tehdejší kompozici, v gestech, v symbolice barev a tvarů. Na ikonách spatřujeme obrácenou perspektivu: linie se nesbíhají banálně někde v dáli, nýbrž u diváka.
</TEXT>
<HEADING>
Renesance přinesla děj, baroko dramatičnost
</HEADING>
<TEXT>
Zvláštní místo v etapách duchovního umění má italský malíř a světec dominikán Fra Angelico. Jeho postavy a scény z evangelií jsou ještě spirituální a přitom nadlehčené, dokonce v nich pozorovatel může vnímat hravost. Jsou také plny pohybu. Tváře se individualizují. Něco podobného můžeme vidět mimo jiné u nás ve střední Evropě na dílech řazených do okruhu devotio moderna, moderní zbožnosti druhé poloviny 14. století. V našich krajích nám renesance připadá jako zlom od gotiky, ale ve velké části Itálie se gotika neuplatňovala. V některých případech je tak těžké říci, ke kterému slohu který obraz patří. V renesanci se ale výtvarný projev bezesporu individualizuje. U takových autorů jako Raffaelo Santi, Albrecht Dürer nebo Sandro Boticelli se spiritualita poněkud skrývá. Vnější symboly božství jsou méně nápadné. Nemůžeme však říci s takovou samozřejmostí, jak se populárně uvádí, že nastal příklon k pozemskému oproti spiritualitě středověku. Posvátné (v neoficiální verzi) a světské se zdá být obzvlášť propletené u Leonarda da Vinci. Počínaje renesancí se na obrazech více objevují události, a pokud jsou zdůrazněny samy postavy a zejména obličeje, připomínají portréty. Mají charakteristické individuální rysy, vše je často postaveno do reálné krajiny, kterou malíř osobně znal. Již ve 14. století se u takových autorů jako Jindřich Suso, Jan Tauler nebo Kateřina Sienská a později Tomáš Kempenský probouzí souznění s Ježíšovým utrpením. Výtvarně je zpodobili dramaticky, možná až naturalisticky Lucas Cranach a Hans Holbein. Obrazy vlastně ukazují obyčejnou lidskou bolest. Tito autoři snad už otevírají cestu dramatičnosti barokních vyobrazení Krista, Marie, andělů a světců. Barokní duchovní umění jako by na jedné straně bylo pozemské, žhavé, bolestné a vášnivé. Na straně druhé je ale zaměřené na Boží slávu, velikost a moc. Subjektivně viděno, starší náboženské umění povznáší, zatímco barokní sráží na kolena před velikým Bohem, ale i před gigantickou organizací, která jej reprezentuje. Ani barokní umění ale nemůžeme popsat krátkou charakteristikou. Stejně jako dříve i tady jsou nezastupitelné individuality. Barokní a přesto viditelně spiritualizované umění El Greka se znovu vrací k i konologickým interpretacím. Rembrandt H. van Rijn vyvolává dojem, že jsme i v případě vnějškově náboženských námětů nejen oběma nohama na zemi, ale že jsme pozemští i myslí a srdcem. I když se uvádí, že v závěrečném období tvorby se těmto tématům věnoval se zanícením, představuje jistě jiný pól baroka než to, co nacházíme například u jeho vůdčích postav Tintoretta nebo Caravaggia.
</TEXT>
<HEADING>
Devastace křesťanského umění skončila u kýče
</HEADING>
<TEXT>
O reformačním křesťanství se podle omezené české zkušenosti soudí, že výtvarné zpodobení Krista odmítá. Musíme však odlišit luterský a reformovaný, "kalvinistický" směr. Luteráni 17. století, ostatně společně s anglikány (jako proudem uprostřed mezi reformačním katolickým typem) mají barokní umění svého druhu. V sousedství je představují bohaté artikulární kostely na Slovensku. Protireformace v tehdejších Uhrách probíhala jinak a protestantská kontinuita se tam lépe zachovala. Devastující vliv na křesťanské výtvarné umění tam mělo definitivně osvícenství se svým strohým neoklasicistním pojetím. To, co zbylo, se omezilo na Krista a biblické motivy. Převládly holé kostely bez malířských či jiných figurálních děl. Sakrální umění je v 19. století vzácným jevem, ale rozbujel se náboženský kýč a stal se v myslích prostých lidí na pár generací normou.
</TEXT>
<HEADING>
20. století: Kristus v civilu
</HEADING>
<TEXT>
Když se věk uhlí a páry překlonil do 20. století, přinesl vzepětí duchovních zájmů. Biblické téma včetně Kristovy postavy ožívá v symbolismu, u nás hlavně u mystického malíře a sochaře Františka Bílka. Ve stejné době se někteří autoři na krátkou dobu obracejí ke starokřesťanským motivům. V beuronském a nazarenském stylu se na scénu překvapivě vracejí postavy navenek strnulé s tajuplnými a vznešenými gesty. Pokud jde o secesi, měli bychom si všimnout Alfonse Muchy, autora pokládaného přísnými kritiky spíše za elegantního salonního ilustrátora. Několikrát se k tématu Kristovy bytosti zpovzdálí přiblížil. Pozornost si zaslouží nekonvenční znovuobjevení kristovského motivu u Rudolfa Steinera a jím inspirovaném hnutí náboženské obnovy. Steiner podnítil v Dornachu v centru antropozofického hnutí v budově zvané Goetheanum vznik sousoší v jilmovém dřevě pod názvem Reprezentant lidství (1917). V architektuře, sochařství a malířství se v rozmanitých individuálních podobách uplatňuje nové propojení posvátného a světského. Hmota tváří, postav a scenerií je dynamizována, oživována a prosvětlována jakoby zevnitř. Další léta 20. století nepřinášejí v zobrazování Ježíše Krista mnoho nadějného. Překvapení vzbuzuje radikálně civilní vyobrazení. Kristus i s apoštoly vypadají jako my, lépe řečeno jako dnešní obyčejní lidé, pohybují se ve stejných kulisách. Na Ježíšově příběhu není, jak je zřejmé, nejdůležitější přesná faktografie, tedy historický Ježíš v kontrastu s Kristem víry. Důležité je, že jeho příběh je zároveň příběhem našich životů. V záplavě levné a populární kostelní "výzdoby" má dnes odvahu ujmout se svým nezávislým způsobem Kristovy bytosti jen několik opravdu náročných umělců. Systematicky se tomuto tématu věnuje Jaroslav Šerých, který si nechává vyvstat tento námět ve skromné meditaci. Svým pojetím je mu blízko také Jan Kristofori, i když se mu tematicky přímo nevěnuje.
Když se věk uhlí a páry překlonil do 20. století, přinesl vzepětí duchovních zájmů. Biblické téma včetně Kristovy postavy ožívá v symbolismu, u nás hlavně u mystického malíře a sochaře Františka Bílka. Ve stejné době se někteří autoři na krátkou dobu obracejí ke starokřesťanským motivům. V beuronském a nazarenském stylu se na scénu překvapivě vracejí postavy navenek strnulé s tajuplnými a vznešenými gesty. Pokud jde o secesi, měli bychom si všimnout Alfonse Muchy, autora pokládaného přísnými kritiky spíše za elegantního salonního ilustrátora. Několikrát se k tématu Kristovy bytosti zpovzdálí přiblížil. Pozornost si zaslouží nekonvenční znovuobjevení kristovského motivu u Rudolfa Steinera a jím inspirovaném hnutí náboženské obnovy. Steiner podnítil v Dornachu v centru antropozofického hnutí v budově zvané Goetheanum vznik sousoší v jilmovém dřevě pod názvem Reprezentant lidství (1917). V architektuře, sochařství a malířství se v rozmanitých individuálních podobách uplatňuje nové propojení posvátného a světského. Hmota tváří, postav a scenerií je dynamizována, oživována a prosvětlována jakoby zevnitř. Další léta 20. století nepřinášejí v zobrazování Ježíše Krista mnoho nadějného. Překvapení vzbuzuje radikálně civilní vyobrazení. Kristus i s apoštoly vypadají jako my, lépe řečeno jako dnešní obyčejní lidé, pohybují se ve stejných kulisách. Na Ježíšově příběhu není, jak je zřejmé, nejdůležitější přesná faktografie, tedy historický Ježíš v kontrastu s Kristem víry. Důležité je, že jeho příběh je zároveň příběhem našich životů. V záplavě levné a populární kostelní "výzdoby" má dnes odvahu ujmout se svým nezávislým způsobem Kristovy bytosti jen několik opravdu náročných umělců. Systematicky se tomuto tématu věnuje Jaroslav Šerých, který si nechává vyvstat tento námět ve skromné meditaci. Svým pojetím je mu blízko také Jan Kristofori, i když se mu tematicky přímo nevěnuje.
</TEXT>
</DOC>
<DOC>
<DOCID>LN-20020330077</DOCID>
<DOCNO>LN-20020330077</DOCNO>
<DATE>03/30/02</DATE>
<TITLE>
Moderátor Jan Rosák omezil svou práci na dva televizní pořady. V Mníšku pod Brdy totiž založil s manželkou divadlo
</TITLE>
<TEXT>
Má soutěživou náturu. Hraje tenis, fotbal, závodí v autech. Taky moderoval soutěžní pořady. Nerad tak prohrává. V ničem. Ani v životě. Možná proto se mu daří. Svým vzhledem i hlasem přitahuje ženy. Některé. Kolegové o něm říkají, že má velmi rád peníze. Donedávna se vyskytoval na všech akcích, kde bylo vidět víc populárních tváří. Poslední dobou se zdržuje hlavně v Mníšku pod Brdy, kam se přestěhoval, a kde zbudoval vlastní divadélko... Stručně řečeno, to je Jan Rosák.
LN: Pro většinu lidí jste naprosto samozřejmě bavičem a moderátorem, ale vy jste mohl být právníkem...
Práva jsem vlastně ani nechtěl studovat. Došlo k tomu náhodou po dvou letech vojenské služby, ta to zavinila. Já byl nejtrestanější voják útvaru; pořád jsem remcal, protivil se řádům, zesměšňoval důstojníky. Vrchol byl, když nás při politickém školení mužstva jistý nadporučík poučoval o mezinárodní situaci a hovořil o Japonsku. Na mapě ho ale hledal u Alžíru... Tak jsem vstal, a jeho tápající prst položil na Japonsko. A už jsem seděl! Když přišel vojenský prokurátor za nejtrestanějšími vojáky, došla řada i na mě. Při rozhovoru s ním jsem naznačil, že vlastně svými přestupky upozorňuji na nedostatky ve vojenských řádech. On kýval hlavou a řekl, že na tom něco je. To byl impuls, že jsem se ještě v uniformě hlásil na práva. Vzali mě.
</TEXT>
<HEADING>
LN: Proč jste nakonec práva nedostudoval?
</HEADING>
<TEXT>
Stručně řečeno, nebavilo mě to. Bylo to suchopárné, nudné. Školu jsem s lehkým srdcem po druhém ročníku opustil. K tomu přispěl i fakt, že jsem měl tehdy zajímavou aktivitu. Byl jsem průvodcem na hradě Rožmberku!
LN: Máte rád dějiny, nebo šlo o další náhodu?
Opět náhoda. S kamarádem jsme se jeli učit na zkoušky do přírody - při pasení krav. Stopem jsme náhodou dojeli do Rožmberka a hledali nocleh, protože jako pasáci jsme na místním statku neměli bydlení. Navíc správce v nás viděl jasné pěší emigranty. Naše cesta tak vedla do hospody, kde jsme si z toho dělali srandičky, a já na pivní tácek načrtl plán přechodu hranic, a nechal ho tam... Pak jsme se seznámili s kastelánem, který nás nechal nocovat na hradě a ještě nám nabídl brigádu. Ráno nás ale budil, s tím, že dole ve městě kontráši a estébáci hledají dva, co včera utekli přes kopečky a nechali v hospodě plánek. To bylo rodeo! Několik dní jsme z hradu nevystrčili nosy. No, a protože na hradě byla legrace, taky tam chodily hezké návštěvnice, tak jsme zůstali. Byl to úžasný, bezstarostný život, a mně tím skončila studia práv.
LN: Průvodcovství nebyla jediná předchozí práce. Byl jste řidičem sanitky, kulisákem, prodavačem losů... To jsou skoky z oboru do oboru. Nemohl jste se najít?
Po maturitě ze mě chtěl mít otec úředníka; já proto nastoupil do podniku zahraničního obchodu Metalimex. Netušil jsem, co je kancelářská práce. Ta mě tak vyřídila, že jsem se pak už nechtěl podobně vázat. Víc mi vyhovovaly krátkodobé kšeftíky. Nejdéle jsem dělal dramaturga v Klubu mladé poezie v Nerudovce. To bylo celých pár měsíců.
LN: V kanceláři vás viděl otec, kde jste se viděl vy?
V divadle. Jako herec.
</TEXT>
<HEADING>
LN: Proč jste se chtěl stát hercem?
</HEADING>
<TEXT>
Třída, do níž jsem chodil na gymplu, byla 'vyšinutá' tím směrem. Já seděl v lavici s Oldou Víznerem, chodil s námi Otomar Krejča junior. A kolem nich vzniklo studentské divadlo, kde jsem hrál. Bavilo mě to. Ale můj talent nebyl asi veliký, protože u zkoušek na DAMU jsem dvakrát neuspěl.
</TEXT>
<HEADING>
LN: Přišlo rozčarování?
</HEADING>
<TEXT>
To je slabé slovo. Mně se zřítil svět, ale byl jsem pitomec, a víc na zkoušky nešel. Představte si, že já na DAMU tak zanevřel, že jsem nechodil ani Karlovou ulicí, kde sídlí! Zajímavé ale bylo, že už tehdy - myslím, že to byl režisér František Laurin - po zkoušce za mnou vyšel ven a doporučil mi jít s mým hlasem do rádia. Na to jsem si vzpomněl po čtyřech letech, když jsem udělal do rozhlasu konkurs.
LN: Toužil jste být hercem - nejste, ale blíž než průvodce k herectví máte. Jste spokojen?
No jistě! Teď mám k herectví sakra blízko! Mám vlastní divadlo, kolik nás ve světě je? Můžu hrát, a ve svém, co? Ale zase vážně. Už ty ambice nemám, i když občas si zahraju. Třeba si střihnu Bivoje v divadle Franty Čecha v Dívčí válce. To je taková má malá radost. Samozřejmě mě ty legrační honoráře nemohou živit, ale je to zase jiná aktivita.
LN: Zmínil jste honorář. Tedy peníze. O vás se i mezi kolegy říká, že je máte chorobně rád.
Chorobně má rád peníze Harpagon. Jak to ti lidé myslí u mě? Znamená to, že se s nimi mazlím, shromažďuji je?
LN: Třeba, že kvůli nim berete všechny nabídky, co se objeví. Vyvraťte to, pokud to tak není...
Jak? Pochopitelně všechny kšefty neberu! Mám dvě televizní show, a krom toho dělám jen, co mě zajímá. Pak si ovšem o sobě přečtu v časopisech i novinách - rádoby seriózních - že beru za vystoupení 150 000 korun. Chtěl bych vidět toho, kdo by mi to dal! I kdybych to žádal. Když tomu nesmyslu někdo uvěří, může si říct: 'Aha, on má za díl Riskuj 150 000 korun. A Riskuj je čtyřikrát týdně, hm, to je 600 000. Ten člověk má ale dost!' Takové hovadiny se píší snad ve zlém úmyslu, aby se zaselo semínko nenávisti vůči některým lidem!
</TEXT>
<HEADING>
LN: Znamená to, že...
</HEADING>
<TEXT>
... že svoje peníze, plus ty, co jsem získal na úvěr, jsem uložil do divadélka a hospody v Mníšku. Přesněji, do opravy a zušlechtění bývalého pivovaru. To budu splácet hodně dlouho! Já, a chorobná láska k penězům, bože. To je blbost.
</TEXT>
<HEADING>
LN: Znáte situaci, kdy peníze nejsou?
</HEADING>
<TEXT>
Jistě. To bylo v čase, kdy jsem dělal práce za osm stovek. Nebo když jsme se ženou, která byla těhotná, žili v bytě pár metrů krát pár metrů s holými stěnami.
LN: Bojíte se chudoby?
Chudobu, kdybych neměl do úst, jsem ovšem nikdy nepoznal. Ani strach z chudoby nemám.
LN: Udělal jste pro peníze něco, co si vyčítáte?
Když jsem ve dvaasedmdesátém nastoupil do rozhlasu a dostal se k politickým textům, které mi nešly z pusy, začal jsem pochybovat. Váhal jsem, jestli si nezadávám a zda se na to raděj nevykašlat. Pak jsem se rozhlédl a viděl, že takové kecy čtou i vážení lidé - a zůstal. V tom ale peníze moc nehrály roli.
LN: Je krok ve vašem životě, za který se stydíte?
Naopak. Mám spíš dobrý pocit z toho, že jsem nikdy nikam nenesl flašku, aby mě vzali, něco mi dali. Nikdy jsem nenaléhal a neprosil. Nabídky přišly samy. Tím nechci říct, že jsem v životě dělal vše dobře, ale věc, za niž bych se krutě styděl, není. Když mi 'šéfové' v sedmdesátých letech radili, abych se pro dobro své i sboru hlasatelů v rádiu vzdal bratra emigranta, tak jsem odmítl. Taky mi tajemní pánové z StB nabízeli spolupráci, s tím, že budu moci bráchu vídat - potil jsem se, měl strach. Nakonec jsem se z toho vykecal, nic nepodepsal. I to mi dává příjemný pocit. Nevím, možná, že někdo, kdo podepsal, byl třeba v těžší situaci.
LN: Váš bratr žije ve Švýcarsku nikdy vás nenapadlo jít za ním?
Je to zvláštní, ale za ním ne. Napadlo mě jít za kamarádem do USA, který mne od devětašedesátého k tomu přemlouval. Pro mě to ale nebylo reálné. Já viděl, jak odchod bráchy těžce nesla maminka, tak ta varianta jasně odpadla. Navíc, jsem asi patriot. A není to póza.
LN: Nemáte pocit, že se stahujete do ústraní? Víc je o vás dnes slyšet na Mníšecku než v Praze. Je to cílené?
Já většinou nic nedělám cíleně, nejsem žádný buldok! I tohle naše divadélko a hospoda Káji Maříka, co jsme s manželkou v Mníšku vybudovali, je náhoda... Když jsem se do Mníšku nastěhoval, zjistil jsem, že do malého města patřím. Konečně, já z něho vzešel. Ač jsem tu, jako mnozí, náplava, cítím se tady líp než v Praze. Vyhovují mi maloměstské vztahy, zpomalený rytmus života. A koneckonců mi nevadí ani zdejší 'drbárna'.
</TEXT>
<HEADING>
LN: Sbíráte drby?
</HEADING>
<TEXT>
Ne, ale občas jsou tak komické, že je rád vyslechnu. My se stali s Merunkovými, Zorou Jandovou a Zdeňkem Mertou nechtěně cílem turistů. Do naší ulice Káji Maříka, kde bydlíme, jezdí občas výpravy! Jdou k nám, pak na Skalku. Jednou sledovala takovou exkurzi žena Zbyňka Merunky a vyprávěla, co vedoucí té výpravy lidem říkal. 'Přátelé, tady bydlí Merunka, zde Rosák, tam Jandová s Mertou, a to celé okolo koupila Nova, a bude tu stavět Obzinová.'
</TEXT>
<HEADING>
LN: Ale to je zčásti fakt.
</HEADING>
<TEXT>
Zčásti. Jednou u nás zvonila paní s dotazem, zda by její muž-rybář mohl chytat v rybníku pod námi, a občas si odnést rybu. Nechápal jsem, proč se ptá zrovna mě. Ona na to, že jsem přece majitel té vody. Tak prosím - mám rybník, a nevím o tom. Tak to je drb, co? Stejný jako ten, co vyslechla má žena v autobuse, kde u Řitky ukázala jedna paní druhé na takový žlutý rodinný palác, s tím, že "ten postavil Rosák starší dceři!"
</TEXT>
<HEADING>
LN: Změnil se přesídlením váš život?
</HEADING>
<TEXT>
Hodně. Řada věcí mi najednou přijde nepodstatná. Omezil jsem účasti na společenských akcích, a nechybějí mi. Držím si pravidelné soutěže v televizích, a do ničeho se už moc nepouštím. Nabídky dost zvažuji. V tom ohledu jsem se zklidnil, to i proto, že mě teď baví naše divadlo. V něm jsem dramaturg, barman, uklízečka... Spolu s manželkou jsme se stali lepiči plakátů a ceduláři. Jsme takoví novodobí Thám s Tylem.
LN: Mníšek je místo, jemuž říkáte domov, nebo trvalé bydliště?
Domov! Stoprocentní.
LN: Tak už žádný Pražák?
Ne. Žil jsem čtyřicet let v Dejvicích, a když tam dnes k dceři přijdu, cítím, že už tam nepatřím.
LN: Jste mimo Prahu, nemáte obavu: sejde z očí, sejde z mysli?
Kdosi moudře pravil: kdo je v televizi, z očí hned tak nesejde. Jinými slovy, je třeba se na obrazovce připomínat. Mě se třeba ptali, zda mi nevadí, že jsem nevyhrál TýTý. Nevadí, ale jsem rád, že jsem byl nominován! Ať si o TýTý myslí kdo chce, co chce, je to jistý ukazatel popularity. A navíc, víte, že já v celkové popularitě už jednou porazil Karla Gotta?! Co si přát víc!
LN: V ČT moderujete obnovený Nový Videostop, na Nově soutěž Riskuj. Váš styl moderování se nemění, neobáváte se, že vás zválcuje nový trend? Drsná Zuzana Slavíková či žoviální průvodci Snídaní s Novou?
Mé moderátorství se už nezmění, jinak to neumím. Vnímám ho jako službu, jako zprostředkování nějaké situace, zajímavé osobnosti divákovi. Držím se zásady, že moderátor se nemá exhibovat, naopak, uvědomit si, že nenabízí sebe. 'Prsení' se u moderátorů nebo agresivní prodávání hlavně sebe nemám rád. Když jsme u paní Slavíkové... Ta zlou hraje, a já myslím, že jí to nejde z duše. Taky by mi to nešlo, a nemohl bych to takhle dělat. Já se snažím v televizních soutěžích lidem spíš pomoci, uklidnit je, navodit vlídnou atmosféru. Nechci na ně řvát. Vím, takové soutěže jsou, a lidé se do nich hlásí; fajn, ale mně se nelíbí. Možná se svým 'lidumilným' pojetím budu za čas nemoderní, těžko říct.
LN: Začínal jste v rozhlase a i v tomto médiu doznal projev moderátora změny. Agresivnější promluva, nespisovná čeština, tykání posluchači... Co vy na to?
Hrozně mě to rozčiluje! Proto mám v autě, kde nejvíc rádio poslouchám, předvoleno jen pár stanic. Mlácení prázdné slámy některých 'rádobymoderátorů', z jejichž řečí se nedozvím víc, než že za "tejden tady budu já Honza Krátkej zas", mě nezajímá. Za jejich projevem není vidět ani minimální průprava! Nechci nikomu sahat do svědomí, ale stal-li se někdo moderátorem rádia z diskžokeje, a svůj projev tomu nepřizpůsobil, je to znát. Ti lidé nemají korektiv ani odpovědnost, tak melou, co jim náhodná slina na jazyk přinese. Mám pocit, že mluví na dluh, jen aby nějak vyplnili dobu do časového signálu.
</TEXT>
<HEADING>
LN: Je to degradace profese?
</HEADING>
<TEXT>
Je. Ale asi je to i trend. Navíc rádií je moc, šikovných moderátorů méně. Neříkám, že mladí šikovní nejsou. Pár jich je v rádiu Blaník, v Českém rozhlase, byli v Limonádovém Joe... Ale většinou je to dost smutné poslouchání.
LN: Řekl jste, že svým pojetím profese budete za čas třeba staromódní. Co pak?
Já si tady vlastně pořídil trafiku! Tenhle dům, až ho tedy někdy splatím, by pak mohl živit mě a mou rodinu. Poté se já stanu rentiérem. Ale bude mi ctí, když občas starému rentiérovi zavolá nějaký jiný starý kamarád z jakési staromódní agentury a řekne, že by chtěl, aby moderoval pro staré lidi svým staromódním stylem nějaký staromilský pořad...
LN: Ať vám je a bude let kolik chce, zajímavý, podmanivý hlas zůstane. Bude vyvolávat pozornost dál. Zvlášť tu dámskou. Máte s hlasem a posluchačkami "trable"?
No, mohly by být větší! Ha, ha! Jsem rád, že mi bylo do hrdla dáno, co se dejme tomu dobře poslouchá. Dokonce jednou jsem se v nějakém hodnocení hlasů dostal mezi vybranou společnost pánů Adamíry, Honzoviče, Fischera, Klema a Moravce. To mě potěšilo. Hlasu vlastně vděčím za to, že jsem se dostal do showbyznysu. Že jsem se z "podobrazu", tedy ze čtení komentářů k filmům, dostal "do obrazu".
</TEXT>
<HEADING>
LN: Nemáte chuť se vrátit na rozhlasové vlny?
</HEADING>
<TEXT>
Docela jo. Když přijdu do rádia, tak to se mnou šije. Vždyť jsem byl v rozhlase devatenáct let, to člověku zůstane pod kůží. Taky bych si třeba zase někdy rád přečetl komentář k nějakému přírodopisnému snímku.
LN: Založení vlastní rozhlasové stanice se neplánuje? Co Rádio Mníšek pod Brdy?
Hypoteticky rozhodně, reálně naprosto ne! Rádio je drahá věc, a navíc éter už je dost zaplněný. Mimochodem, už dlouho jsem nezaregistroval stanici, která by se nějak zvláštně profilovala. Snad jen Rádio Beat vysílající na frekvenci bývalého Rádia VOX. Možná by bylo zajímavé rádio pro děti. Takové rádio Kája Mařík? Ale poslouchají dnešní děti rádio? Z nové rozhlasové stanice asi nic nebude, ale chystáme tady podzimní divadelní přehlídku pro děti: Lážov Káji Maříka. Taky hodláme časem vytvořit z profesionálních umělců, kteří tu bydlí, amatérský herecký soubor a nastudovat s ním konečně hru o Kájovi. Doufám, že nám ji napíše František Ringo Čech.
</TEXT>
</DOC>
<DOC>
<DOCID>LN-20020330078</DOCID>
<DOCNO>LN-20020330078</DOCNO>
<DATE>03/30/02</DATE>
<TITLE>
Život jim unikal po kapkách, napsal Seneca o lidech odsouzených k jednomu z nejkrutějších způsobů popravy
</TITLE>
<TEXT>
Příběh Kristova ukřižování je v době velikonočních svátků tématem, o kterém se hovoří nejčastěji. Očima odborníků šlo o jeden z nejkrutějších způsobů popravy.
Ukřižování používali v římské říši pro nejtěžší zločince, povstalce a otroky. Při jednom z nejpotupnějších druhů popravy umíral odsouzenec několik hodin a za velkých bolestí. Během cesty na popraviště podstoupil kandidát smrti ještě bičování důtkami. Bičovala se především záda a ramena, ale kožené řemínky často zasáhly i hrudník a okolí srdeční krajiny. Kousky olova nebo kostí přivázané na konci důtek způsobovaly četná poranění, takže odsouzenec zeslábl ještě před popravou ztrátou krve. Na popraviště, které se vždy nacházelo mimo město, doprovázel odsouzence hlasatel a všem okolostojícím ukazoval tzv. titulus, napsané obvinění. Odsouzenec nesl pouze příčné břevno kříže, tzv. patibulum, k němuž měl přivázané ruce, aby nekladl odpor. Patibulum měřilo asi dva metry na délku a vážilo přibližně 55 - 60 kilogramů. Na místě popravy již stál do země zapuštěný svislý sloup. Používal se opakovaně, podobně jako šibenice. Viníka srazili k zemi, strhli z něho oblečení a položili na patibulum tak, aby měl břevno pod rameny. Pak mu obě paže přivázali nebo přibili. Katové znali místa, kam zatlouci hřeby tak, aby zasáhli nervy a ještě tím zvýšili bolestivost celého aktu. Hřeby procházely zápěstím nebo předloktím těsně nad zápěstím. Přivazování se praktikovalo jako mírnější varianta trestu smrti. Po připevnění odsouzencových paží katovi pacholci zvedli příčné břevno a nasadili je na svislý trám. Vytvořilo tak písmeno T neboli crux commissa (kříž spojený); nebo připevnili břevno o trochu níže, a vznikl dobře známý crux immissa (protínající se kříž). Přivázané nebo přibité nohy měla oběť nad zemí, ale ne tak vysoko, jak se často kreslí. Také opěra pod nohama je dílem fantazie pozdějších malířů. Hlavní váhu těla nesl vyčnívající kolík, na němž odsouzenec seděl. Opora ovšem neměla ulehčit utrpení, její účel byl ryze praktický, zabraňovala tomu, aby se tělo vytrhlo z hřebů.
</TEXT>
<HEADING>
Průběh ukřižování upřesnili až archeologové
</HEADING>
<TEXT>
Představa, že se odsouzenci přivazovali přímo na svislý trám, přičemž měli ruce vytažené nad hlavu, je zkreslená. "Tato domněnka vznikla pravděpodobně tak, že se o Kristovi mluvilo jako o tom, kdo byl přivázán na kůl," vysvětluje profesor Petr Pokorný z Evangelické teologické fakulty UK. Sám kůl se používal snad k ještě krutější formě popravy, než bylo ukřižování. Odsouzenec se narážel na kůl a vlastní váhou se během několika dnů skrz naskrz probodl. Způsob ukřižování se v různých částech římského impéria lišil. Tehdejší letopisci o této formě popravy příliš podrobně nepsali. Více informací se dozvídáme až z novodobých vědeckých výzkumů. V létě 1968 odkryl tým archeologů pod vedením V. Tzaferise čtyři židovské hroby vytesané do skály Muničního pahorku poblíž Jeruzaléma. V jednom z hrobů odborníci objevili schránku s nápisem Jehochanan. V nádobě ležely kosti mladého, sotva třicetiletého muže nesoucí nesporné známky ukřižování. Podle herodovské keramiky, kterou archeologové nalezli, lze kosti datovat do let 7 až 66 po změně letopočtu. Odborníci podrobným průzkumem odhalili přibližný způsob mužovy smrti. Paže prorazil hřeb zhruba v dolní třetině předloktí. Tedy kousek nad zápěstím. Váhu těla patrně neslo prkno přibité ke svislému trámu. Jeden velký železný hřeb probil obě patní kosti tak, že pravá noha spočívala nad levou. Zbytky dřeva mezi hlavičkou hřebu a kostí ukřižovaného odborníkům prozradily, že hřeb prorazil nejdříve dřevěnou lištu zhotovenou z pistáciového či akantového dřeva. Destička celou plochou přitlačila probodnuté nohy ke svislému břevnu. Odsouzenec měl nohy ohnuté v kolenou a stočené do strany. Lýtka ležela rovnoběžně s příčným trámem a kotníky byly pod zadkem. Zlomeniny na pravé holenní kosti a levé lýtkové a holenní kosti svědčí o tom, že mladíkovi přerazili na kříži nohy.
</TEXT>
<HEADING>
Milosrdný poúrazový šok
</HEADING>
<TEXT>
Ukřižovaným unikal život jen po kapkách, napsal Seneca. Jeho slova potvrzují odborníci i v současnosti. Člověk s rukama připevněnýma v úrovni ramen se nemohl dostatečně zhluboka nadechnout. Váha zavěšeného těla stlačovala hrudník, takže mezižeberní svaly nedokázaly pracovat naplno, také bránice, plochý sval mezi břišní dutinou a plícemi, překonávala větší odpor než obvykle. Ukřižovaný se snažil na rukou nadlehčovat, aby mohl více dýchat, ale to vydržel opakovat jenom určitou dobu. Pak mezižeberní svalstvo, bránice i ruce ochably a nadechování se stávalo stále obtížnějším. "Při mělkém dýchání se do krve dostává méně kyslíku a mozkové buňky, které řídí životně důležité funkce, odumírají," říká specialistka z plicní ordinace MUDr. Marie Říhová. Ukřižovaný člověk měl do posledních chvil svíravý pocit z nedostatku vzduchu v plicích. K tomu se často přidávala ještě bolest z probodnutých končetin a křeče v nepřirozeně zkroucených nohou. Pokud byl k odsouzenci osud jen trochu milosrdný, ztratil vědomí a zemřel na tzv. traumatický poúrazový šok.
</TEXT>
<HEADING>
Důkaz o způsobu ukřižování
</HEADING>
<TEXT>
Archeologové odkryli v létě 1968 čtyři hroby vytesané do skály poblíž Jeruzaléma. V jednom z hrobů objevili odborníci schránku s kostmi muže nesoucími nesporné známky ukřižování. Podrobným průzkumem experti odhalili, jak odsouzence ukřižovali. Hřeby prorazily ruku přibližně v dolní třetině předloktí, tedy kousek nad zápěstím. Podle názoru biomechanika mohl hřebík procházet i dlaní, protože například šlachy vedoucí k ukazováčku a prostředníčku unesou více než padesát kilogramů. Odsouzenec seděl na kolíku vyčnívajícím ze svislého trámu. Tato opora ovšem neměla ulehčit odsouzenému trápení, pouze bránila tomu, aby se tělo vytrhlo z hřebů.
</TEXT>
<HEADING>
Typy užívaných křížů
</HEADING>
<TEXT>
KŘÍŽ VE TVARU PÍSMENE T někteří badatelé se domnívají, že se jeho podoba odvozovala od symbolu boha Tammuze, písmene tau
KŘÍŽ VE TVARU = S DELŠÍ SPODNÍ ČÁSTÍ je znám jako kříž latinský
KŘÍŽ V PODOBĚ PÍSMENE X říká se mu také Ondřejův kříž
</TEXT>
</DOC>
<DOC>
<DOCID>LN-20020330079</DOCID>
<DOCNO>LN-20020330079</DOCNO>
<DATE>03/30/02</DATE>
<TEXT>
Symbol kříže je mnohem starší než počátky křesťanství. Kříž znali již staří Egypťané, Číňané a Kréťané (ve zříceninách Knossu byl nalezen mramorový kříž z 15. století před n. l.) Význam kříže byl v různých kulturách i náboženstvích univerzální. Byl spojen s problémem orientace v prostoru mezi nebem a zemí a chápán jako propojení božského (svislé rameno) a lidského (vodorovné rameno) světa. Ve starém Egyptě se kříž stal symbolem věčnosti a pokládali jej na čela zemřelých faraonů. Kříž má řadu podob. Ve tvaru T symbolizoval u Izraelitů příchod Mesiáše a byl považován za ochranný talisman. Stejný kříž s horním úchytem označoval v Egyptě slunce nebo klíč k božským znalostem. Ve starověké Číně byl symbolem pupeční šňůry, která člověka pevně svazuje s vesmírem. Jedna z forem kříže, svastika, která se později stala nacistickým symbolem, v Indii symbolizuje štěstí, slunce a oheň. Řecký rovnoramenný kříž znala již asyrská, fénická, egyptská, perská a etruská kultura. Symbolizoval věčnost, minulý život a plodnost. Klasický kříž s delší spodní částí se nazývá latinský a pro křesťany se stal symbolem víry, lásky a utrpení.
</TEXT>
</DOC>
<DOC>
<DOCID>LN-20020330080</DOCID>
<DOCNO>LN-20020330080</DOCNO>
<DATE>03/30/02</DATE>
<TITLE>
Některé šlachy v dlani jsou neobyčejně pevné, říká v rozhovoru LN profesor PhDr. Jiří Straus, CSc., který se zabývá biomechanikou lidského těla.
</TITLE>
<TEXT>
LN: Ukřižovaný Kristus je obvykle na obrazech zpodobněn tak, že mu hřeby probodávají dlaně. Je reálné, aby se lidské tělo udrželo zavěšené pouze na dlaních?
Záleželo by na tom, kam by vykonavatel hřeb zabodl. Ale myslím, že pokud by umístil hřeb mezi určité šlachy, bylo by to možné.
</TEXT>
<HEADING>
LN: Můžete to vysvětlit?
</HEADING>
<TEXT>
Například šlachy, které vedou k ukazováku a prostředníku nebo středem dlaně, unesou více než padesát kilogramů v tahu. Když vezmeme v úvahu, že lidské tělo váží v průměru kolem osmdesáti kilogramů a jeho hmotnost je v tomto případě rozložena na obě dlaně... Zcela jednoznačně tak lze říct, že by to skutečně nebyl problém.
Například šlachy, které vedou k ukazováku a prostředníku nebo středem dlaně, unesou více než padesát kilogramů v tahu. Když vezmeme v úvahu, že lidské tělo váží v průměru kolem osmdesáti kilogramů a jeho hmotnost je v tomto případě rozložena na obě dlaně... Zcela jednoznačně tak lze říct, že by to skutečně nebyl problém.
</TEXT>
</DOC>
<DOC>
<DOCID>LN-20020330081</DOCID>
<DOCNO>LN-20020330081</DOCNO>
<DATE>03/30/02</DATE>
<TITLE>
Kosmická sonda Pioneer 10, vypuštěná v březnu 1972, se i po třech desetiletích ozývá z hlubin vesmíru.
</TITLE>
<TEXT>
V 60. letech 20. století začali odborníci uvažovat o velké cestě sluneční soustavou - takzvané Grand Tour, jež by vedla kolem Jupiteru a dalších vnějších planet. Jako první se na tuto pouť měla vydat dvojice jednoduchých a levných průkopníků, sondy Pioneer 10 a Pioneer 11. Klíčovou otázkou se stala volba zdrojů energie. Odborníci spočítali, že sluneční baterie nejsou tak daleko od Slunce příliš efektivní a doporučili dát přednost nukleárnímu zdroji využívajícímu rozpadu plutonia. Kdyby nebyli vyslyšeni, Pioneer 10 by už dávno nefungoval. Sonda odstartovala 2. března 1972, brzy překročila dráhu Marsu a pronikla do neprozkoumaného pásma planetek. Když ho v lednu 1973 opouštěla, zanechala za sebou i trosky jednoho vědeckého mýtu. Prokázala, že mezi planetkami není žádné zvýšené množství kosmického prachu.
</TEXT>
<HEADING>
Let do nekonečna
</HEADING>
<TEXT>
V prosinci 1973 Pioneer prolétl kolem Jupiteru. Všechny přístroje fungovaly jako hodinky, svět obdivoval detailní snímky. Pioneer 10 získal dodatečnou energii a stal se prvním vyslancem, který se vydal na cestu mimo sluneční soustavu. Odborníci plánovali, že sonda umlkne po pěti letech činnosti ve vzdálenosti 2,5 miliardy kilometrů od Slunce. Jenže čas plynul a sonda fungovala dál! V červnu 1983 překročila dráhu tehdy poslední planety - Neptunu - obíhající ve vzdálenosti 4,5 miliardy km. Od té doby se Pioneer pohybuje konstantní rychlostí 386 milionů kilometrů za rok a je jedinou sondou v tzv. chvostové části heliosféry. To je ta oblast kosmu, která se nachází pod vlivem Slunce, přičemž jí tato hvězda během své pouti vesmírem již prolétla a nechala ji za sebou. Všechny přístroje, které sonda nesla, splnily své úkoly. Většina byla odpojena teprve v 90. letech, aby se ušetřila energie. Od srpna 2000 zůstala v provozu už jen jediná aparatura - Geigerovy - Müllerovy počítače pro registraci kosmického záření. Na Zemi na jejich měření dohlíží dr. James van Allen, objevitel radiačních pásů kolem Země. Záznamy, které Pioneer 10 nyní šestaosmdesátiletému profesorovi posílá, svědčí o tom, že sonda skutečně dosud zůstává pod vlivem Slunce a ještě nevstoupila do mezihvězdného prostoru.
</TEXT>
<HEADING>
Signály z hlubin vesmíru
</HEADING>
<TEXT>
Na konci března 1997 NASA projekt Pioneer 10 formálně ukončila, protože se nedostávalo peněz na další soustavnou komunikaci s kosmickým vyslancem. Příjem dat však pokračoval, protože odborníci pomocí sondy cvičně zaměřovali pozemské radioteleskopy. Pioneer 10 byl až do roku 1998 nejvzdálenějším lidským výtvorem, poté štafetu pomyslně převzala rychlejší sonda Voyager 1. V srpnu 2000 signál Pioneeru náhle zeslábl a technici se pak marně pokoušeli o kontakt. Už to chtěli vzdát, když tu se 28. dubna 2001 sonda znovu ozvala. Počátkem letošního března, třicet let po startu, se Pioneer 10 nacházel ve vzdálenosti téměř dvanácti miliard km od Slunce - překonání této propasti trvá rádiovému signálu přibližně 11 hodin. Prvního března 2002 byl z antény v Goldstone v USA vyslán k sondě signál o výkonu 200 kW. Odpověď zachytil po 22 hodinách radioteleskop u Madridu. "Číslo 10 ještě žije!" - takové poselství Pioneer vyslal. Signál byl tak slabý, že kdybychom jeho energii kumulovali po dobu milionu let, stačila by na pouhé bliknutí žárovky kapesní svítilny. Z dešifrovaných údajů vyplývá, že aparatura je v pořádku, avšak výrazně podchlazená. V dalších dnech sonda potvrdila, že Geigerův počítač dosud funguje. Let Pioneeru 10 byl velmi úspěšný. Sonda shromáždila spoustu důležitých vědeckých poznatků - k těm posledním patří objev tělesa, které obíhá kolem Slunce za drahou Pluta. Pioneer je nalezl v prosinci 1992. Nyní čeká sondu let mezihvězdným prostorem. Míří do souhvězdí Býka směrem ke hvězdě Aldebaran, do jejíž blízkosti dorazí asi za 2 miliony roků. Poznamenejme, že stejně skvěle si vedl i Pioneer 11, který startoval v dubnu 1974. Kontakt se sondou byl ukončen v roce 1995. Ztichlá sonda letí vesmírem směrem k souhvězdí Orla. Jak známo, oba kosmičtí průzkumníci nesou malé pozlacené plakety s grafickým poselstvím mimozemským civilizacím. Objeví je někdo a přečte si vzkaz? Důležitější je, že jsme tyto sondy dovedli vytvořit a vyslat na nekonečnou pouť.
Pioneer 10 jako první
* navštívil pás planetek mezi Marsem a Jupiterem * vyfotografoval zblízka Jupiter * opustil oblast, v níž obíhají planety
Rotací stabilizovaná sonda o celkové hmotnosti 259 kg nesla 33 kg vědeckých přístrojů pro výzkum Jupiteru, měření magnetických polí, slunečního větru, kosmického záření a kosmického prachu.
Pramen: ing. Grün, LN
</TEXT>
</DOC>
<DOC>
<DOCID>LN-20020330082</DOCID>
<DOCNO>LN-20020330082</DOCNO>
<DATE>03/30/02</DATE>
<TITLE>
Vzájemná řevnivost mezi odborníky může způsobit, že některé vesmírné sondy vůbec neodstartují
</TITLE>
<TEXT>
Peníze jsou až na prvním místě - toto známé pořekadlo platí i ve výzkumu sluneční soustavy.
Ohnivé peklo na Merkuru, v němž podle radarových snímků existují zmrzlé polární čepičky. Voda pod povrchem Marsu, bouře na Jupiteru zuřící bez ustání už 300 let, tekutý oceán pod ledovým krunýřem Jupiterova měsíce Europy... Která z těchto tajemství by měli lidé zkoumat nejdříve? My laici se většinou domníváme, že odborníci mají na podobné otázky připravenu odpověď. Je to jeden z mýtů, které kosmický výzkum staví do příliš růžového světla. Není to však jediná naivní představa.
</TEXT>
<HEADING>
Mýtus první: vědci mají jasný plán
</HEADING>
<TEXT>
To, které mise dostanou zelenou, vůbec nemusí být výsledkem konsenzu uvnitř vědecké komunity. Roli hrají osobní kontakty, ostré lokty a lobbování. Peněz není mnoho a nemůže se dostat na všechny. Bitky o větší kus koláče jsou nevyhnutelné, protože každý odborník prosazuje to svoje - specialistu na komety pochopitelně jen stěží uspokojí let sondy k Marsu. Nesmí se to ale přehnat. "Bojujeme o velmi těžce dostupné finanční zdroje a právě teď to vypadá, že prohrajeme všichni," cituje časopis Science Coleen Hartmanovou, ženu, která má v NASA na starosti výzkum sluneční soustavy. Válka, na niž Hartmanová naráží, propukla naplno v roce 2000. Ed Weiler, tehdejší nový šéf NASA pro kosmický výzkum, pochopil, že se řítí do pořádného průšvihu. Náklady na dvě plánované mise se vyšplhaly z původně odhadovaných 654 milionů dolarů až na téměř půldruhé miliardy. Weiler si uvědomil, že musí volit: sonda poletí buď k planetě Pluto, nebo k Jupiterově měsíci Europa. Na obě výpravy nebudou peníze. Rozhodly stále silnější důkazy, že se pod relativně tenkým ledovým příkrovem Europy skrývá oceán. Co když se v něm nacházejí živé organismy? "Clintonův Bílý dům byl tou možností uchvácen," píše Science. Není těžké uhodnout, jaké řešení Weiler zvolil. Zastánci mise k Plutu se ale spro ně nepříznivým verdiktem nesmířili a získali mocné spojence v Senátu, horní komoře Kongresu. Argumentovali nedostatkem času. Pluto se v současné době vzdaluje od Slunce; kolem roku 2020 jeho řídké ovzduší zmrzne a klesne na povrch podobně jako jinovatka. Sonda by proto měla odstartovat co nejdříve, jinak se o atmosféře Pluta nic nedozví. Oba tábory vytáhly do boje. Na jedné straně Bílý dům, na druhé zákonodárci z Kongresu. Prezidentova administrativa torpédovala výpravu k nejvzdálenější planetě sluneční soustavy tím, že nepožádala Kongres o peníze. Senát nicméně donutil NASA, aby plánování expedice pokračovalo. Zákonodárný sbor poté dokonce uvolnil jistý obnos, který udržel projekt při životě. Postoj zákonodárců podráždil šéfy NASA a rozzuřil mocné hráče ve Washingtonu, pracovníky Úřadu pro řízení a rozpočet (Office of Management and Budget, OMB). Prezidentovi muži upozornili vědeckou komunitu, že lobbovat v Kongresu proti názoru hlavy státu se nemá. Varovali, že "u ledu" mohou nyní skončit obě mise, protože si budou navzájem odčerpávat finance. Střetnutí tedy může dopadnout nerozhodně, způsobem, na kterém prodělají všichni: dost možná se nakonec nepoletí nikam. V obavách, aby řevnivost mezi odborníky nenatropila v budoucnu další škodu, se Ed Weiler zasadil o to, aby začal vznikat seznam priorit pro příštích 10 let. Otázka je, zda tento "desetiletý plán" výzkumu sluneční soustavy skutečně zabrání dalším válkám. Podobný přehled důležitých úkolů pro astronomii a astrofyziku vědci úspěšně využívají - jak jinak než k lobbování.
</TEXT>
<HEADING>
Mýtus druhý: férové argumenty
</HEADING>
<TEXT>
Zájem Bílého domu o mimozemský život vyvolává u některých badatelů mírné veselí kombinované s jistým opovržením. Opět se totiž ukazuje, že suchá věda se prodává hůře než sliby v atraktivním balení. Astronom Mark Sykes z Arizonské univerzity v Tusconu to na stránkách Science s nadsázkou líčí zhruba takto: na jedné straně stolu sedí vědci, na druhé vládní činitelé, kteří rozhodují o penězích. Odborníci nadšeně líčí, jaké poznatky může přinést mise k Europě. Závěrečné stisky ruky - a brífink zanechává v úřednících dojem, že sonda vyfotografuje stáda jelenů karibu kráčejících po ledovém pokryvu Jupiterova měsíce. Od roku 1996 věnuje NASA desítky milionů dolarů novému vědnímu oboru, astrobiologii. Zelenou dostal výzkum Marsu, který zahrnuje i pátrání po mikroorganismech. Sliby by se ale neměly přehánět, jinak dojde ke katastrofě. Jestliže se žádní "mimozemšťané" nenajdou, zklamaní vládní činitelé mohou zastavit i programy, které s pátráním po životě v kosmu nesouvisejí.
</TEXT>
<HEADING>
Mýtus třetí: do kosmu létá moderní technika
</HEADING>
<TEXT>
Písečné bouře na Marsu či vzdálená a mrazivá pustina, v níž obíhá Pluto, si žádají to nejdokonalejší, co může pozemská věda nabídnout. Bohužel, NASA musí spoléhat na techniku, kterou měla k dispozici už v 70. letech minulého století. Nejde ani tak o vědecké aparatury, ty většinou vyhovují i těm nejnáročnějším kritériím. Zastaralé nicméně bývá vše, co souvisí s vlastním letem kosmického automatu: pohonné jednotky, zdroje energie a komunikační technika. Výsledkem je, že sondy mají omezené manévrovací schopnosti, mohou se odmlčet, protože jim dojde proud a občas se i ztrácejí v hlubinách kosmu. Proč k této podivné disproporci dochází? O tom, kam půjdou peníze, nerozhodují jen vědci, ale i politici. Například v USA má opět hlavní slovo Kongres. Zákonodárce příliš nezajímá, jak sondy doletí k cíli. Stává se, že místo, aby věnovali finanční prostředky třeba na vývoj nového druhu pohonu, přesměrují je někam jinam. Dobře je to vidět na misi sondy Deep Space 1. Toto kosmické plavidlo tři roky brázdilo vesmír za pomoci unikátního iontového pohonu - proudu xenonových iontů urychlených elektrostatickým polem. Sonda vystačila s 90 gramy paliva denně. Pozornost si však Deep Space nevysloužila kvůli svému motoru a příliš nezaujal ani její navigační systém s prvky umělé inteligence, který někteří odborníci považují za nejchytřejšího současného robota. Proslavila se především průletem kolem komety Borelly v září loňského roku, při němž její přístroje shromáždily mnoho cenných vědeckých poznatků. Nelze se tedy divit, že Kongres loni na podzim dramaticky seškrtal částku na vývoj nových druhů pohonu pro rok 2002. Situaci komplikuje i určitý strach z nevyzkoušeného. Podle Antonína Vítka, specialisty na kosmický výzkum z AV ČR, konstruktéři meziplanetárních sond raději sáhnou po zastaralém pohonu, s nímž ale mají desítky let zkušeností, než po něčem, co tak dobře neznají. V sázce jsou totiž stovky milionů dolarů, které by přišly vniveč, kdyby sonda nedoletěla tam, kam má. Kosmickým automatům chybí také zdroj energie nezávislý na Slunci. Týká se to především výzkumu vnějších planet, Saturnu, Pluta a podobně. Například z povrchu Pluta bychom Slunce viděli jen jako jednu z jasných hvězd, a sluneční panely by tedy byly k ničemu - vyrobená energie by sondě nemohla stačit. Alternativa existuje, je však nepopulární: jaderná energie. Sonda Cassini, nyní směřující k Saturnu, startovala se 33 kg plutonia na palubě. Při rozpadu této radioaktivní látky se uvolňuje teplo, které speciální články přeměňují na elektrický proud. Automaty Viking, které v polovině 70. let přistály na Marsu, vydržely díky radioizotopům pracovat léta. Naproti tomu Mars Pathfinder fungoval v roce 1997 na rudé planetě jen měsíc, pak pokryl jeho sluneční panely prach a sonda zůstala bez elektřiny. Za prezidenta Clintona se prý v Bílém domě nesmělo o jaderné energii snad ani hovořit. Na popularitě této technologii rozhodně nepřidaly demonstrace ekologických aktivistů, které provázely start Cassini. Plutonium přitom není tak nebezpečné, jak by se mohlo zdát. Antonín Vítek upozorňuje, že se na palubě sondy nachází ve formě oxidu plutoničitého, látky, která se podobá keramice. Ve vodě se nerozpouští, a není proto jedovatá. Její radioaktivní záření lze odstínit listem papíru. Další překážkou je ovšem to, že plutonium není zrovna zadarmo. Kilogram stojí dva miliony dolarů. Přesto snad tato technologie přece jen dostane zelenou. S příchodem George Bushe se situace poněkud změnila. "Už se nemusíme bát vyslovit ve Washingtonu slovo 'nukleární'," říká Ed Weiler. Uvidíme, zda to při výzkumu kosmu pomůže.
</TEXT>
<HEADING>
Mýtus čtvrtý: Evropa dohání USA
</HEADING>
<TEXT>
Má Starý svět vlastní reálnou vizi, nebo se topí v iluzích? Odpověď zatím není jednoznačná. Evropa přichází se smělými plány, ale hašteření jednotlivých vlád, krátkozrakost a postoj v duchu hesla "ať platí jiní" může způsobit, že její projekty skončí "u ledu". Evropská kosmická agentura (ESA) připravuje výpravy automatických sond k Marsu, Merkuru a Venuši. Vesmírná observatoř Gaia by měla změřit jas a polohu miliardy hvězd v naší galaxii. Bonbonkem pro labužníky je ambiciózní program Aurora, který má zkoumat sluneční soustavu a hledat v ní živé organismy. Tvůrci Aurory dokonce chtějí do roku 2025 vyslat Evropana na rudou planetu. Tak náročná mise by ale potřebovala řadu nových technologií, které zatím nejsou k dispozici. "V současnosti nemáme důvěryhodný scénář, jak dopravit člověka na Mars a přivézt jej zpět živého," říká koordinátor Aurory Franco Ongaro. Ministři členských zemí agentury přitom loni na podzim odmítli posílit rozpočet tak, aby jej nepožírala inflace, která z něj od roku 1996 ukrojila 15 procent. Smutní mohou být i zastánci Aurory. Finanční podpora tohoto projektu bude v příštích třech letech výrazně nižší, než se čekalo. Zatímco se tedy NASA snaží sestavit seznam priorit pro příštích 10 let, Evropa řeší zásadnější otázku - zda vůbec udrží krok s těmi nejlepšími.
Některé plánované mise k jiným planetám
SONDA /ZEMĚ CÍL / DOBA LETU ÚČEL
MESSENGER (USA) Merkur umělá družice Merkuru bude
2004 - 2009 zkoumat povrch, geologické složení a magnetické pole planety
MARS EXPRESS (Evropa) Mars umělá družice Marsu + přistávací
2003 - 2003 modul, který bude pátrat po životě
SMART LANDER AND (USA) Mars pojízdná laboratoř má "připravit
LONG RANGE ROVER 2007 - 2008 půdu" pro dopravu vzorků na Zemi
EUROPA ORBITER (USA) Jupiterův umělá družice Europy má určit, měsíc Europa jak silný je led a zda se pod ním
2008 - 2012 nachází kapalný oceán
NEW HORIZONS (USA) Pluto výzkum Pluta, jeho měsíce
2004 - 2020 Charonu a těles tzv. Kuiperova pásu
MUSES-C (Japonsko) Asteroid 1998 SF36 přistání na povrchu asteroidu
2002 - 2005 a doprava vzorků zpět na Zemi
Pramen: NASA, ESA, Science
</TEXT>
</DOC>
<DOC>
<DOCID>LN-20020330083</DOCID>
<DOCNO>LN-20020330083</DOCNO>
<DATE>03/30/02</DATE>
<TITLE>
Extroverti užívají života více než introverti, příčinou je podle vědců odlišné fungování mozku
</TITLE>
<TEXT>
Bez ostychu hovoří ve společnosti neznámých lidí, snadno navazují přátelství, jsou zábavnými společníky. Zdá se, že extroverti nemají žádné problémy. Měli bychom jim závidět?
Je extrovert, slyšíme o někom. Zpravidla si hned představíme družného, veselého, nebo alespoň přátelského člověka. Introverta vidíme jako zádumčivého samotáře. Zdá se nám uzavřený, plachý, málo přístupný. Ve společnosti se chová zdrženlivě. Jsou naše představy správné? Vědci na celém světě se zkoumáním extrovertů a introvertů zabývají již řadu let. Jen v amerických databázích můžeme najít 8000 studií zaměřených na tuto problematiku. Výsledky některých prací zveřejnil v lednovém vydání časopis Bild der Wissenschaft. A co vlastně výzkumníci zjistili? Extroverti jsou lepší prodavači, častěji zasedají v různých zastupitelstvech, dozorčích radách nebo výkonných orgánech společností. Jako vytrvalostní sportovci spíše dosáhnou svého cíle, ve stáří jim lépe slouží paměť. Vědci odhalili ale i zcela zvláštní skutečnosti. Například, že extroverti si s větší horlivostí čistí zuby a velkoryseji nechávají číšníkům spropitné.
</TEXT>
<HEADING>
Štěstí jako lepidlo
</HEADING>
<TEXT>
Některé závěry vědeckých studií se možná zdají překvapivé, jiné dokonce fantastické. A jací jsou extroverti ve skutečnosti? Soustřeďují se především na vnější svět, srší energií, jsou družní, zábavní, mají rádi změny a vzrušení. Umějí vychutnávat život plnými doušky. Zdá se, že extrovertovi je nejlépe ve společnosti druhých. To ale nemusí platit vždy. Vědci z univerzity v Iowě uskutečnili pokus, během kterého pravidelně sledovali náladu a pocity dobrovolníků. Ukázalo se, že extroverti se o samotě cítí dobře, ba dokonce lépe než introverti. Schopnost pociťovat štěstí. Tak označují příčinu překvapivého výsledku profesorka Lee Anna Clarková a David Watson, psychologové z univerzity v Iowě. Extroverti se cítí nezávisle na situaci celkově šťastnější než introverti. "Štěstí je lepidlo, které spojuje různé charakterové vlastnosti extrovertů dohromady," vysvětluje duo odborníků. Jejich závěry dokládá i výzkum, jehož se zúčastnilo téměř 6500 studentů z různých zemí. Vědci zjistili, že pro extroverty není charakteristická pouze družnost, ale především větší radost ze života.
</TEXT>
<HEADING>
Štěňata - silná reakce
</HEADING>
<TEXT>
Proč jsou extroverti jiní než introverti? Odlišnosti ve stavbě a fungování mozku zkoumal šestičlenný tým odborníků z univerzity ve Stanfordu vedený dr. Turhanem Canlim. Psychologové vyšli z domněnky, že extroverti vnímají štěstí silněji. Vědci proto sledovali pomocí speciální metody, tzv. nukleární magnetické rezonance, činnost mozku u pokusných osob. Dobrovolníci si prohlíželi obrázky, které v nich měly vyvolávat pocity štěstí a radosti. Po zhlédnutí štěňat či zamilovaných párů zaznamenal přístroj silnější reakci na tyto podněty právě u extrovertů. "Jejich mozek reaguje spíše na pozitivní než na negativní vjemy," sděluje Turhan Canli další závěr získaný z pokusu. "Extrovertní a introvertní chování je samozřejmě výsledkem činnosti mozku," říká doktor Jan Bureš z Fyziologického ústavu Akademie věd ČR. Za mimořádně uzavřeného člověka můžeme pokládat například dítě s autistickými sklony. Metody, které máme dnes k dispozici, umějí lokalizovat oblasti v mozku zodpovědné za tento stav. "Použití nukleární magnetické rezonance by skutečně mohlo pomoci odhalit rozdíly ve fungování mozku extrovertů a introvertů," dodává doktor Bureš. Přístroj totiž umožňuje lokalizovat části mozku, které jsou v danou chvíli aktivní. Mají extroverti snadnější život? Patrně ne. Výzkum, který provedla v roce 1999 Dopravní fakulta univerzity v Drážďanech, dokazuje, že se častěji stávají účastníky nehod na silnicích. Jako příčinu označují výzkumníci větší impulsivnost a touhu riskovat. Extrovertní založení může ale v některých situacích člověka naopak ochránit před nebezpečím. Loni v létě zkoumal tým vědců z univerzity v Minnesotě statistické záznamy o požárech a neštěstích ve městě v předchozích dvanácti letech. Odborníci zjistili, že hasič-introvert se snaží krizovou situaci do poslední chvíle řešit sám. Když se rozhodne přivolat posilu, bývá již někdy pozdě. Extrovert naopak využívá pomoc svých spolupracovníků při prvních potížích, a proto se zpravidla během zásahu nezraní.
Proč jsou extroverti jiní než introverti? Odlišnosti ve stavbě a fungování mozku zkoumal šestičlenný tým odborníků z univerzity ve Stanfordu vedený dr. Turhanem Canlim. Psychologové vyšli z domněnky, že extroverti vnímají štěstí silněji. Vědci proto sledovali pomocí speciální metody, tzv. nukleární magnetické rezonance, činnost mozku u pokusných osob. Dobrovolníci si prohlíželi obrázky, které v nich měly vyvolávat pocity štěstí a radosti. Po zhlédnutí štěňat či zamilovaných párů zaznamenal přístroj silnější reakci na tyto podněty právě u extrovertů. "Jejich mozek reaguje spíše na pozitivní než na negativní vjemy," sděluje Turhan Canli další závěr získaný z pokusu. "Extrovertní a introvertní chování je samozřejmě výsledkem činnosti mozku," říká doktor Jan Bureš z Fyziologického ústavu Akademie věd ČR. Za mimořádně uzavřeného člověka můžeme pokládat například dítě s autistickými sklony. Metody, které máme dnes k dispozici, umějí lokalizovat oblasti v mozku zodpovědné za tento stav. "Použití nukleární magnetické rezonance by skutečně mohlo pomoci odhalit rozdíly ve fungování mozku extrovertů a introvertů," dodává doktor Bureš. Přístroj totiž umožňuje lokalizovat části mozku, které jsou v danou chvíli aktivní. Mají extroverti snadnější život? Patrně ne. Výzkum, který provedla v roce 1999 Dopravní fakulta univerzity v Drážďanech, dokazuje, že se častěji stávají účastníky nehod na silnicích. Jako příčinu označují výzkumníci větší impulsivnost a touhu riskovat. Extrovertní založení může ale v některých situacích člověka naopak ochránit před nebezpečím. Loni v létě zkoumal tým vědců z univerzity v Minnesotě statistické záznamy o požárech a neštěstích ve městě v předchozích dvanácti letech. Odborníci zjistili, že hasič-introvert se snaží krizovou situaci do poslední chvíle řešit sám. Když se rozhodne přivolat posilu, bývá již někdy pozdě. Extrovert naopak využívá pomoc svých spolupracovníků při prvních potížích, a proto se zpravidla během zásahu nezraní.
</TEXT>
</DOC>
<DOC>
<DOCID>LN-20020330084</DOCID>
<DOCNO>LN-20020330084</DOCNO>
<DATE>03/30/02</DATE>
<TEXT>
Když posuneme ručičky budíku o 60 minut dopředu, měníme pouze čas společenský. Vnitřní biologické hodiny, které mj. ovlivňují cyklus spánku a bdění, ihned posunout nelze. Než se oba časy srovnají, což někdy trvá tři i více dní, může mít člověk potíže. "Spontánně se budíme, když je spánek již lehký, hladina kortizolu, hormonu, který nás připravuje na denní trable, stoupá a naopak hladina nočního hormonu melatoninu klesá," vysvětluje docentka RNDr. Helena Illnerová, která zkoumá biorytmy. Při časnějším probuzení tomu tak ještě není, takže vstávání vnímáme jako zátěž. Jak ale vnitřní hodiny sladit s budíkem? Před změnou času je vhodné jít spát dříve než normálně a hlavně dříve zhasnout. Po zavedení letního času si ráno rozsvítíme co nejsilnější lampy, kus cesty do práce jdeme pěšky a nastavujeme tvář prvním slunečním paprskům.
</TEXT>
</DOC>
<DOC>
<DOCID>LN-20020330085</DOCID>
<DOCNO>LN-20020330085</DOCNO>
<DATE>03/30/02</DATE>
<TITLE>
Večer se uložit do postele a druhý den ráno vstávat. Tak vypadá život většiny lidí. Rostliny zpravidla odpočívají celou zimu. Na jaře se pak pozvolna probouzejí.
</TITLE>
<TEXT>
Rostliny v zimě spí. To není jen básnické vyjádření, ale dokonce fyziologická realita. Odpočinek rostlin, tedy takzvanou dormanci popisuje docent Jan Krekule z Ústavu experimentální botaniky Akademie věd České republiky. Nabídka ukolébavek pro rostliny je neobyčejně pestrá. Zkracující se den uspává některé stromy a keře, například břízu nebo svídu. Jiné rostliny se ukládají k spánku, protože začínají klesat venkovní teploty. Řada dřevin dokonce vytváří speciální "přezimující" orgány, místo listů se u nich objevují šupiny. V našem mírném, proměnlivém klimatu musejí rostliny "usnout tvrdě", aby je nevyrušily krátkodobé změny teplot. Většině z nich hrozí při růstu v zimě zmrznutí.
</TEXT>
<HEADING>
Barborka se probouzí v zimě
</HEADING>
<TEXT>
Možná nás překvapí, že barborka vykvete v prosinci. Třešeň či zlatice mají totiž krátký spánek. V době zimního odpočinku zůstávají růstová centra rostlin, meristémy, uložená v pupenech, v klidu. Barborky ožívají uprostřed zimy, protože jejich ochrana proti předčasnému probuzení není dokonalá. Obecně platí, že rostliny setrvávají v růstovém klidu, pokud součet hodin s teplotou v rozmezí 6 až 10 stupňů Celsia nepřesáhne 200 až 1200. Čím nižší požadavek, tím kratší zimní spánek. Jestliže je teplota trvale pod bodem mrazu, brání růstu rostlin. Velké riziko představuje i střídání nízkých a vysokých teplot v předjaří. Pokud se rostlina probudí, a poté ještě udeří mrazy, jsou ohroženy pupeny. Jak přesně probíhá buzení rostlin? Teploty sčítá každé růstové centrum zvlášť, jednotlivé orgány mezi sebou nemají žádná spojení. Příprava na jarní procitnutí je tedy záležitostí každého pupenu. Jak rostlina "sčítá" nízké teploty vedoucí k jejímu probuzení? Zdá se, že takový mechanismus představují změny ve stavu buněčných membrán. V průběhu zimy se mění složení membrán, jejichž významnou součást jsou nenasycené mastné kyseliny. Vědecké studie ukazují, že nízké teploty způsobují zvýšení obsahu kyseliny linolové. Po oteplení naopak vzroste množství kyseliny linolénové. Změna poměru těchto chemických látek pravděpodobně určuje odpočinek rostlin.
</TEXT>
<HEADING>
Hormonální budík
</HEADING>
<TEXT>
Další, zřejmě paralelně působící mechanismus, jsou hormony. Po zobecnění lze říci, že kyselina abscisová představuje hormon, který růstové procesy inhibuje. Hromadí se na podzim a k jejímu odbourávání dochází v průběhu zimy. Vysoká hladina kyseliny abscisové umožňuje kvalitní zimní spánek. O probouzení se stará především kyselina giberelová. Hormony skutečně ovlivňují zimní spánek rostlin. Důkaz pomohli získat genetici a molekulární biologové. Vědcům posloužila univerzální experimentální rostlina huseníček neboli Arabidopsis thaliana. Zjistili, že u těchto mutantů s přerušenou biosyntézou abscisové kyseliny nedochází k zimnímu odpočinku. Tvorbu a odbourávání hormonů mohou ovlivňovat vnější signály, například změna délky dne, výkyvy teploty. Přesná struktura řetězce, který vede od přijetí ekologického vnějšího signálu k hormonální reakci rostliny, není zatím zcela jasná.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 2. dubna krátce po půlnoci. Text upravila redakce LN.
</TEXT>
</DOC>
<DOC>
<DOCID>LN-20020330086</DOCID>
<DOCNO>LN-20020330086</DOCNO>
<DATE>03/30/02</DATE>
<TITLE>
Matematik John Nash, jehož osud inspiroval tvůrce filmu Čistá duše, se zázračně vyléčil ze schizofrenie
</TITLE>
<TEXT>
Nosil výstřední oblečení, trpěl halucinacemi, zápasil s bludy. Přes vážné onemocnění se John Nash dokázal vrátit k vědě.
John Forbes Nash je muž fascinujícího osudu. Jeho příběh vypráví film Čistá duše, který letos získal čtyři Oscary. Jaký byl osud vědce, který ve třiceti onemocněl schizofrenií? Nash se narodil v roce 1928. Původně se chtěl po vzoru otce stát inženýrem, ale během studií se přiklonil k matematice. Shodou okolností si zapsal též volitelnou přednášku z mezinárodní ekonomiky, což jej nasměrovalo k aplikaci teorie her na ekonomické problémy. Ve studiích Nash pokračoval ve slavném Princetonu, který tehdy navštěvovali takoví velikáni dvacátého století, jakými byli Einstein, von Neumann a Wiener. Výsledky prací týkající se teorie her se objevily i v Nashově doktorské disertaci. Předložil v ní obecnou koncepci, která je dnes známa jako Nashova rovnováha. Po obhajobě disertace Nash přechází na MIT (Massachusetts Institute of Technology). Dosáhl zde významných výsledků v matematické analýze a diferenciální geometrii.
</TEXT>
<HEADING>
Poselství z kosmu
</HEADING>
<TEXT>
Když bylo Nashovi třicet let, vypukla u něj schizofrenie. První atak nemoci měl, jak už tomu u této choroby bývá, bizarní rysy - Nash ukazoval kolegům výtisk The New York Times a tvrdil, že článek v levém horním rohu titulní stránky je ve skutečnosti šifrované poselství obyvatel jiné galaxie, které může rozluštit jen on. S nástupem choroby musel Nash rezignovat na své profesorské místo. Následujících třicet let strávil v rukou psychiatrů, či naopak na útěku před nimi. Několikrát se tak dostal do Evropy, kde se dokonce snažil získat status uprchlíka. S výjimkou krátkých období částečného ústupu nemoci Nash trpěl hlubokými bludy a halucinacemi. Měl také rozvrácené myšlení a cítění. Schizofrenie je dodnes jen částečně poznanou nemocí, byť postihuje kolem jednoho procenta obyvatelstva. Typicky se objevuje v mladém věku do 40ti let života, proto se původně nazývala předčasná demence. I když se zdá, že schizofrenie by mohla být typem dědičné nemoci, nelze zatím vysvětlit, proč někdo z rodiny je a jiný není postižen. Už vůbec nevíme, proč je choroba o něco častější u lidí narozených v zimě a v předjaří. Po dlouhá desetiletí se schizofrenie považovala za neléčitelnou, hořký aforismus té doby říkal, že není vyléčených schizofrenií, jsou jen schizofrenie, které byly chybně diagnostikovány.
</TEXT>
<HEADING>
Démon univerzity
</HEADING>
<TEXT>
Trvalé vyléčení nepřinášela ani fyzikální léčba (elektrické šoky), ani chirurgické zásahy na mozku, ani psychoterapie. K zvratu došlo až v padesátých letech zásluhou chemoterapie. V roce 1952 připravili dva francouzští badatelé preparát chlorpromazin, který kontroloval nejzávažnější příznaky schizofrenie. Objev tohoto léku dramaticky snížil procento pacientů vyžadujících trvalou hospitalizaci. Chemoterapie přinesla dokonce i možnost úplného vyléčení. Nash prodělal mnoho cyklů léčby, ale jen s krátkodobým a částečným efektem. Stal se jakýmsi démonem kampu Princetonské univerzity - výstředně oblečená mumlající postava čmárající nesrozumitelné klikyháky na tabule či bušící hlavou do stěny. Zatímco vědec setrvával v tomto přízračném stavu, jeho dřívější výsledky zvolna pronikaly do učebnic. Zvláště pak poznatky z teorie her začaly být široce uplatňovány v ekonomii, evoluční biologii, politologii. Bod obratu ve vývoji Nashovy nemoci přišel nečekaně v roce 1989, kdy vědec překročil šedesátku. Matematik tehdy náhle řekl jednomu z kolegů zcela konzistentní větu v tom smyslu, že dcera tohoto kolegy je opět ve zprávách. Odpovídalo to realitě - dcera byla vyhledávanou odbornicí na počítače. V roce 1990 začal Nash používat e-mail a s jeho pomocí probíral s kolegy řešení jednoho závažného matematického problému. Z e-mailových textů jasně vyplývalo, že Nash je opět schopen, po třicetileté pauze, systematicky provádět tvořivý matematický výzkum. Nemocný Nash se vědě věnovat nemohl a v krátkých záblescích jasného myšlení si to tragicky uvědomoval. To vše ale na začátku devadesátých let skončilo. Nadaný odborník se opět stal aktivním členem matematické obce. V roce 1994 udělila Švédská královská akademie věd Nobelovu cenu v ekonomických vědách trojici J. C. Harsanyi, J. F. Nash a R. Selten za jejich pionýrské výsledky v teorii her. Nashovi tehdy bylo 66 let. Ve své autobiografii k tomu poznamenal: "Statisticky se jeví nepravděpodobným, že by nějaký matematik či přírodovědec ve věku šestašedesáti let mohl dodat ještě něco podstatného ke svým předchozím výsledkům. Nicméně, já sám se o to snažím a věřím, že mi dlouhé období šalebného myšlení poskytlo něco jako prázdniny, které tak činí i mou současnou badatelskou situaci atypickou".
Meteor, populárně-vědecký magazín, bude 6. dubna mimo jiné vysílat:
* Výzkum lidské paměti * Lvice adoptovala antilopu, lidé lososa
</TEXT>
</DOC>
<DOC>
<DOCID>LN-20020330087</DOCID>
<DOCNO>LN-20020330087</DOCNO>
<DATE>03/30/02</DATE>
<TITLE>
Většina zvířat má schopnost vhodně reagovat na zranění, infekční choroby, cizopasníky i obtížný hmyz. Jde o vrozený instinkt a zčásti také o získanou zkušenost.
</TITLE>
<TEXT>
Během pobytu v Tanzanii mě jeden terénní biolog upozornil na šimpanze, který trhal z keře listí. Bylo nejen velmi tuhé, ale mělo i neobyčejně ostré okraje a nepatřilo do jídelníčku šimpanzů. Opice konzumovala listí neobvyklým způsobem. Každý lupen nejprve složila jako měch tahací harmoniky, pak jej nějakou dobu převalovala v tlamě a teprve potom polkla. Dělala při tom grimasy, jako by brala hořký lektvar našich babiček. Ve výkalech tohoto šimpanze jsem našel plno drobných nitkovitých červů, což mne vedlo k úvaze, že si zvíře samo ordinuje antiparazitikum. Vesničané mi pak řekli, že léčitelé doporučují toto listí při bolestech břicha. Poslal jsem vzorek rostliny k identifikaci, šlo o keř Aspilia rudis. V určité části Etiopie žijí dvě populace paviánů, jedna při zemi a druhá vysoko v korunách stromů. "Nižší" paviáni často žerou ovoce stromu Balanites aegyptiaca, které používají místní obyvatelé k vypuzení střevních cizopasníků. "Vyšší" paviáni neprojevují o toto ovoce pražádný zájem. Ukázalo se, že opice žijící při zemi požírají hlemýždě, kteří jsou mezihostiteli tasemnice. Paviáni žijící ve větvích hlemýždě nepožírají, proto si ovocnou medicínu ordinovat nemusí. Při pozorování opic si většinou všimneme, jak jedna druhou zbavuje lupů. Opice se ale také otírají listím, aby odpudili obtížný hmyz. Možná si tak rovněž zmírňují svědivost a bolestivost štípanců. V povodí Amazonky jsem viděl opičku malpu kapucínskou, jak se dře nasbíranými mnohonožkami, pravděpodobně si tak odstraňovala zkůže hmyz.
</TEXT>
<HEADING>
Tlustokožci v alkoholovém opojení
</HEADING>
<TEXT>
Sloni dovedou putovat dlouhé kilometry nejen za vodou, ale dokážou najít také zdroje bohaté na sodík, potaš a vápník. Znalost o nalezišti předává slonice slůňatům, stejně jako "technologii" dolování. Tlustokožci rozrývají kly povrchovou vrstvu země a požírají půdu, která je často vulkanického původu. Minerály z horniny ovlivňují tělesný růst a metabolismus slonů a patrně odstraňují z jejich organismu také jedy obsažené v rostlinné potravě. V hornaté Rwandě zase požírají gorily jíl, který má zřejmě podobný účinek jako kaolín předepisovaný lidem k ochraně sliznice žaludku a střev. Šimpanzi jsou často vidět, jak požírají hlínu z termitiér. Přezrálé ovoce některých afrických stromů (například marula tree) láká slony, kteří se pak dostávají do stavu alkoholické intoxikace. Diskutoval jsem o tom se starousedlíky, kteří žili dlouhou dobu v oblasti s početnými sloními stády. Tvrdili, že sloni tímto způsobem řeší svoje "osobní" problémy a depresivní stavy. Spíše bych ale tento sloní alkoholismus vysvětlil tím, že kvasící ovoce jim chutná a má vysokou kalorickou hodnotu.
Sloni dovedou putovat dlouhé kilometry nejen za vodou, ale dokážou najít také zdroje bohaté na sodík, potaš a vápník. Znalost o nalezišti předává slonice slůňatům, stejně jako "technologii" dolování. Tlustokožci rozrývají kly povrchovou vrstvu země a požírají půdu, která je často vulkanického původu. Minerály z horniny ovlivňují tělesný růst a metabolismus slonů a patrně odstraňují z jejich organismu také jedy obsažené v rostlinné potravě. V hornaté Rwandě zase požírají gorily jíl, který má zřejmě podobný účinek jako kaolín předepisovaný lidem k ochraně sliznice žaludku a střev. Šimpanzi jsou často vidět, jak požírají hlínu z termitiér. Přezrálé ovoce některých afrických stromů (například marula tree) láká slony, kteří se pak dostávají do stavu alkoholické intoxikace. Diskutoval jsem o tom se starousedlíky, kteří žili dlouhou dobu v oblasti s početnými sloními stády. Tvrdili, že sloni tímto způsobem řeší svoje "osobní" problémy a depresivní stavy. Spíše bych ale tento sloní alkoholismus vysvětlil tím, že kvasící ovoce jim chutná a má vysokou kalorickou hodnotu.
</TEXT>
</DOC>
<DOC>
<DOCID>LN-20020330088</DOCID>
<DOCNO>LN-20020330088</DOCNO>
<DATE>03/30/02</DATE>
<TITLE>
Mapka zobrazuje polohu sou hvězdí počátkem dubna ve 23 hodiny, v polovině měsíce ve 22 a koncem měsíce ve 21 hodin.
</TITLE>
<TEXT>
Slunce: první dubnový den vychází v 6 h 37 min středoevropského letního času a zapadá v 19 h 31 min. Poslední dubnový den vychází v 5 h 39 min a zapadá v 20 h 17 min letního času. V průběhu dubna se den prodlouží z 12 h 54 min na 14 h 38 min, polední výška Slunce vzroste ze 44° na 55°.
Merkur: je pozorovatelný v posledních dubnových dnech zvečera nad severozápadním obzorem. Dne 29. 4. bude jen asi tři zdánlivé průměry Měsíce (přibližně 1,5°) jižně od hvězdokupy Plejády (Kuřátka) - což usnadní jeho vyhledání na obloze.
Mars: je stále ještě pozorovatelný zvečera nízko nad jihozápadním obzorem v souhvězdí Ryb, zapadá chvíli po desáté hodině večerní. Pro malou výšku nad obzorem i stále rostoucí vzdálenost od Země jsou pozorovací podmínky nevhodné.
Jupiter: po opozici počátkem roku je zvečera vysoko nad jihozápadním obzorem. Přestože se jeho vzdálenost od Země pozvolna zvětšuje, podmínky pro pozorování jsou stále velmi dobré. Zapadá zhruba dvě hodiny (letního času) po půlnoci.
Saturn: je stále v souhvězdí Býka - poblíž hvězdy Aldebaran a otevřené hvězdokupy Plejády (Kuřátka). Zapadá již kolem půlnoci letního času, ale zvečera je stále zajímavým objektem pro střední dalekohledy.
Zákryty a těsná přiblížení: Saturn se schová za Měsíc 16. dubna ve 22 h 54 min, jev bude možné pozorovat i malým triedrem. Zpoza Měsíce se Saturn vynoří ve 23 h 31 min.
Projekt pro měření vzdáleností mezi hvězdami zrušen: před několika týdny NASA oznámila, že z finančních důvodů ruší projekt družice FAME (Full-sky Astrometric Mapping Explorer). Tato sonda se v roce 2004 měla stát nástupcem velmi úspěšné družice HIPPARCOS, pracující počátkem 90. let. HIPPARCOS změřil s vysokou přesností polohy a vzdálenosti asi 100 000 hvězd, další zhruba milion hvězd měl polohy a vzdálenosti určeny o něco méně přesně - i tak však asi 5x přesněji, než současná měření pozemskými přístroji. Družice FAME měla změřit polohy asi 40 milionů hvězd s přesností až pět stotisícin obloukové vteřiny. Zrušení projektu (kvůli překročení původního rozpočtu 180 milionů dolarů o pouhých 25 milionů!) je o to větší škoda, že prakticky všechny teorie a úvahy o velikosti a stáří našeho vesmíru jako celku vycházejí z údajů o vzdálenostech hvězd v našem blízkém okolí. Vysoká předpokládaná přesnost projektu FAME by proto umožnila další podstatné zpřesnění škály vzdáleností (a tím i stáří) objektů ve vesmíru i zpřesnění stáří a velikosti vesmíru jako celku.
</TEXT>
</DOC>
<DOC>
<DOCID>LN-20020330089</DOCID>
<DOCNO>LN-20020330089</DOCNO>
<DATE>03/30/02</DATE>
<TITLE>
test auta
</TITLE>
<TEXT>
Až sedmičlennou posádku proveze náročnými terény Toyota Land Cruiser. Jistě si počíná ale i na silnici.
I když by to možná málokdo čekal, Land Cruiser vloni oslavil již své 50. narozeniny. V elitní skupině čistokrevných off-roadů si časem vydobyl slušnou pozici a 3,5 milionu prodaných exemplářů to jen potvrzuje. Pokud se ohlédneme do minulosti, historie japonských terénních aut se začala psát již na konci druhé světové války. V roce 1950 se pak pod označením BJ představil první vůz, který měl usnadňovat pohyb v terénu kromě armády i civilistům. Ne náhodou se jednalo o věrnou kopii amerického Jeepu Willys, přesto se ale zpočátku prodejní úspěchy dostavovaly jen pomalu. V roce 1954 proto přišla modernizace modelu a na kapotě se poprvé objevil název Land Cruiser. Následující generace "J4" z roku 1960 (dodnes se vyrábí v Brazílii) pak už odstartovala veleúspěšné tažení cruiseru po celém světě. Současná generace modelů Land Cruiser nesoucí označení 90 a 100 se v Evropě představila v roce 1996, resp. 1998. V poslední době se i u terénních automobilů těší velké oblibě dieselové agregáty. Řadu motoristů přesvědčí zejména nízkou spotřebou a svou roli jistě hraje i vysoký točivý moment dosahovaný již od nízkých otáček. Předmětem redakčního testu se proto stal menší z obou off-roadů, typ 90, pod jehož kapotou se nedávno usadil nový naftový přeplňovaný čtyřválec 3.0 D-4D vybavený přímým vysokotlakým vstřikováním paliva systému Common Rail.
</TEXT>
<HEADING>
Spotřeba pod 10 litrů
</HEADING>
<TEXT>
Oproti svému předchůdci bez vysokotlakého vstřikování se může nová pohonná jednotka pochlubit daleko lepšími parametry - výkon se zvýšil o 30 %, o 16 % vyšší maximální točivý moment je přístupný v širším pásmu otáček, průměrná spotřeba klesla o 1,5 litru a v neposlední řadě se snížila i hlučnost. Na silnici se tak můžete i s cruiserem vážícím přes 2,5 tuny pohybovat v podstatě jako s osobním automobilem, o čemž svědčí hodnota zrychlení i maximální rychlosti. Spotřebu lze bez většího snažení udržet při normální jízdě pod hranicí 10 l na 100 km, v náročných terénech se může krátkodobě vyšplhat i k 15 litrům. Jízdní vlastnosti odpovídají snaze konstruktérů zajistit posádce maximální komfort. Off-road s tuhým žebřinovým rámem, nezávislým zavěšením předních kol a s tuhou zadní nápravou se na silnici chová jistě, nutno je však počítat s vyšší polohou těžiště a větší hmotností vozu. Ostrý průjezd zatáčkami doprovází výrazný náklon, cruiser projevuje sklony k mírné nedotáčivosti. O pérování se starají na obou nápravách vinuté pružiny. S nerovnostmi na silnici si tak vůz poradí hravě, v terénu je třeba poněkud sundat nohu z plynu, aby komfortní odpružení nerovnosti stačilo pohltit. Pokud se podíváte do poměrně strohého, ale funkčního a luxusního interiéru, kde dominuje šedá kůže, jistě vás pak překvapí to, co land cruiser zvládne v terénu. Vyspělý podvozek, mezinápravový diferenciál, uzávěrka diferenciálu zadní nápravy a přídavná redukční převodovka v kombinaci s nájezdovými úhly 36° vpředu a 34° vzadu předurčují cruiser ke zdolávání mimořádně náročných terénů, rozbahněnou horskou cestou počínaje a prohlubněmi tankodromu konče. V základní výbavě cruiseru nechybí dvojice airbagů, elektrické ovládání oken a zrcátek, klimatizace či počítač s efektními ukazateli náklonu, tlaku, teploty či digitální kompas. V ČR se prodává pouze pětidveřové provedení.
Toyota Land Cruiser 90 3.0 D-4D
Pětidveřový off-road se stálým pohonem všech kol
Rozměry/rozvor: 4730x1730x1860/2665 mm
Hmotnost (pohotovostní/celková): 1900/2750 kg
Motor: vznětový přeplňovaný čtyřválec Common Rail o objemu 1997 cm 3
Maximální výkon: 120 kW (163 k) při 3400 1/min
Max. točivý moment: 343 N.m při 1600-3200 1/min
Nejvyšší rychlost: 170 km/h
Zrychlení (0 - 100 km/h): 12,9 s
Spotřeba paliva (město/mimo/kombinace): 11,7/ 8,2/ 9,5 l/100 km
Objem zavazadlového prostoru: 740/1150 l
Objem palivové nádrže: 90 l
Cena základního provedení: 1 449 000 Kč
</TEXT>
</DOC>
<DOC>
<DOCID>LN-20020330090</DOCID>
<DOCNO>LN-20020330090</DOCNO>
<DATE>03/30/02</DATE>
<TITLE>
Veršovaný sitcom Ivana Mládka
</TITLE>
<TEXT>
4. epizoda: ZÁSNUBNÍ VNITŘNOSTI
Mamička: Polévka vám chutila? Týden jsem ji kutila!
Tatíček: Aby ses tu s vařením zase nechlubila! Snoubence spíš zajímá naše krásná vila.
Snoubenec Musil: Máte, věru, pěkné sídlo... Bude ještě další jídlo?
Mamička: Máme dál, vašnosti, slepičí vnitřnosti. Jsou až z jatek z Oseku z nuceného výseku, je to skvělé papu, já už pro něj ťapu.
Musil: Osek, to jsou tyhlety pohraniční Sudety. Je tam božský klid a též bodrý lid. Chaloupky své milují, udržují, pilují, z pomyšlení na Němce dělaj se jim pupence.
</TEXT>
<HEADING>
Služka Mustafa: Dóbryj German, mjórtvyj German...
</HEADING>
<TEXT>
Tatíček: Mnozí Češi, milý brachu, zase touží po švabachu. Vary, Ústí, Teplice už se těší velice na bohaté Helmuty, co maj kapsy nadmuty. Vidím už, jak Němci čumí, jak to Češi s nimi umí, jak to, co jim vrátili, zase rychle ztratili, jak už nemaj' i co měli, jak už tu maj' po pr..... O eura až přijdou všecka, vrátí se zas do Německa. Bude to ale trvat nejméně roků osum, nicméně pak to bude definitivní odsun!
Děda: Politiky nechte, nemluvte, když jíte, stejně tomu oba prdlajs rozumíte!
Tatíček: Ještě než se vrhneme na slepičí útroby, řekněte nám, Bohoušku, jaké máte choroby!
Musil: Pusou dýchat musím, jinak já se dusím. rýmě to kladu za vinu, ucpala nosní dutinu.
Děda: Bude asi ucpaná, mrcha jedna zacpaná!
Mamička: Tak to je ale komické, máte to asi chronické!
Mustafa: Choléra chúže...
</TEXT>
<HEADING>
Děda: Já mám hlad, že bych pad.
</HEADING>
<TEXT>
Mamička: Konečně vám jídlo nesu, už se na to sama třesu. Jak je to dobré, nevíte! Nějak se divně šklebíte...
Mustafa: Smrádu kak v grádu...
Mamička: Pane Musil, chcete více? Je to pajšl ze slepice... Snad se vám nepříčí vnitřnosti slepičí!
Musil: Říkali mi chlapi v Bzenci, že jsou dobrý na potenci.
Dcera Běla: Nandej mu, maminko, hrozně moc, čeká nás divoká dlouhá noc!
</TEXT>
</DOC>
<DOC>
<DOCID>LN-20020330091</DOCID>
<DOCNO>LN-20020330091</DOCNO>
<DATE>03/30/02</DATE>
<TITLE>
Středověk v Řeporyjích. Replika středověkého městečka v bývalé těžebně cihlářské hlíny zvané Hliník v Praze 13-Řeporyjích otevře dnes brány. Historici, architekti i členové skupin historického šermu a starých řemesel se před několika lety rozhodli vybudovat co nejvěrnější repliku středověkého městečka jako místo pro své kulturní, zábavní i naučné aktivity. První víkend v městečku, jehož název Tuležim je vypůjčen z pohádky Jana Drdy, je věnován velikonočním oslavám.
</TITLE>
<TEXT>
Večer pro dobrou věc, v němž herci, zpěváci a baviči vystoupí na podporu dětí z Dětského domova v Sedloňově a Pomocné školy internátní v Jaroměři, se uskuteční dnes vdivadle v Jaroměři. V publiku budou postižení ze stacionářů, ústavů a domovů. Vystoupí Marcela Holanová, Jiří Langmajer, Klára Doležalová, Markéta Mayerová, Jarek Šimek, Michaela Weissová, Zdeněk STYLE Hrubý, skupina Ketchup, Vladimír Čech a další, představí se dvě vicemiss ČR i Muži roku, součástí programu je rovněž módní přehlídka.
Kunálovy oči, opera Otakara Ostrčila, má dnes premiéru v Divadle J. K. Tyla v Plzni. Téměř neuváděné dílo nastudovali režisér Jiří Pokorný a dirigent Petr Kofroň. Inscenační úprava rozehrává drama ve třech obrazech, budou použity i loutky, podle tvůrců vše vyvrcholí dramaturgicky i scénicky překvapivou pointou. V hlavní roli se představí Petr Strnad v alternaci s Miroslavem Koppem.
Stanislav Hanzík v Příbrami. Výběr ze sochařského díla emeritního profesora AVU Stanislava Hanzíka je k vidění do 30. dubna v Galerii Františka Drtikola v příbramském Zámečku - Ernestinu. Hanzík je znám jako tvůrce portrétů (Hrabal, Hrušínský, Kemr, Seifert, Sudek...), jeho plastiky zdobí mj. Františkánskou a Voršilskou zahradu v Praze.
Retrospektiva Roberta Vana v Jihlavě. Více než 200 prací vystavuje umělecký fotograf Robert Vano v Galerii Jána Šmoka při umělecké škole grafické v Jihlavě. Spektrum prací sahá od portrétů přes zakázkové snímky pro módní časopisy až po akty. Čtyřiapadesátiletý fotograf se narodil v Nových Zámcích na Slovensku, krátce po maturitě v roce 1967 emigroval do USA. První fotografii publikoval v roce 1982.
</TEXT>
</DOC>
<DOC>
<DOCID>LN-20020330092</DOCID>
<DOCNO>LN-20020330092</DOCNO>
<DATE>03/30/02</DATE>
<TITLE>
za kulturou: s Fero Feničem
</TITLE>
<TEXT>
Režisér a producent Fero Fenič se sotva vrátil z exotické Kambodže a hned si svou měsíční absenci doma vynahradil novou českou filmovou produkcí. Na film Alice Nellis Výlet se upřímně těšil prý z několika důvodů.
"Především je Alice člověk pohodový, milý, je to osoba, kterou nemůžete nemít ráda. Otevřená, spontánní... Kromě toho se mi líbil už její první film Ene bene. Protože jsme s ním přede dvěma lety otevírali Febiofest, měl jsem možnost vidět ho několikrát a zároveň i víc nahlídnout Alici do duše a do srdce. Už tehdy se mi zdálo, že je to mezi mladými filmaři výrazný zjev." Ve své dvojroli filmaře i producenta je Fero Fenič "odsouzený" vidět během roku hodně filmů. Přesto míří do kina s nadšením. "Ale já nejdu na každou hloupost, tolik času nemám. Vážím, kdo je režisérem, o jaký jde žánr - některé, například sci-fi, fantasy, akční filmy, rovnou vypouštím a jdu na ně jen v případě, že nabízejí třeba nějakou převratnou technickou novinku nebo jsou jinak výjimečné. U Alice ale tuším zajímavého tvůrce i téma, které mě může oslovit." Učil na FAMU a potvrdil se mu prý názor, který zastává, totiž že talentovaný člověk se projeví už na škole, v prvních svých pracích. "Lidi, kteří se jako talenty projevili hned ve škole - Jan Svěrák, Jan Hřebejk, Saša Gedeon - se pak všichni uplatnili a nezklamali. Alice moje očekávání stvrdila už prvním filmem. Možná i proto, že metoda na pomezí paradokumentarismu, kterou volí, je mi blízká, sám jsem s něčím podobným začínal. Ona jako by skládá mozaiku všedností, ale těmi střípky dokáže příběh dovést k překvapivé pointě a k přesvědčivému obrazu současnosti. Všimněte si, že současnost vlastně netočí skoro nikdo - je to těžké, komplikované, málokomu se to daří."
</TEXT>
<HEADING>
Režisérka s jasným rukopisem
</HEADING>
<TEXT>
Karty příběhu jsou rozdané, všichni hrdinové už se představili. Fero Fenič tiše říká: "Vidíte, je to její jasný rukopis, po chvilce ho poznáte, tak jako u všech výrazných tvůrců." O tom, že mu v české kinematografii chybí autorské osobnosti, schopné vycházet ze sebe a podávat osobní výpověď o světě, se rozpovídá až po skončení projekce. "To je to, co mě u Alice těší: ona vnáší do českého filmu opět prvek výrazné autorské výpovědi." Fero Fenič je člověk emotivní. Když se raduje, každý to pozná. Za své emoce se nestydí a dává je najevo. Spontánně řekne: Takové filmy, jako dělá Honza Hřebejk nebo Alice Nellis, mi zase vracejí chuť pustit se do celovečerního filmu. Dlouho mě nic nenutilo. Nebyla žádná výzva, nebylo s kým soupeřit. Teď se mi zdá, že by to stálo za to zkusit. Scénář už mám skoro hotový..." Co přesně ho na Výletu tak nadchlo? "Především téma. Nenápadné, ale důležité. Obyčejnosti, z nichž se skládají vztahy a které tvoří život. Dále věrohodní hrdinové. Fakt, že autorka ví, co chce říct, a taky to řekne. Nápaditě, bez formálních schválností, s humorem a se schopností vcítit se do postav, které ten příběh prožívají. A taky způsob, jak režisérka vede herce. Vezměte si obě děvčata Remundovy - jak skvěle své matce vytvářejí onen chór - svým neokázalým herectvím tlumí její brilantnost, zcivilňují ji, když by mohla být třeba příliš vypjatá. Svou hereckou polohou každou situaci vždycky znovu vrátí do reality, pokud by hrozila exaltovaností. Nebo Igor Bareš, ve filmu velké překvapení, jak skvěle dokáže z manžela udělat až odporného mužského a vzápětí vlastně sympatickou osobnost."
</TEXT>
<HEADING>
Několik konců
</HEADING>
<TEXT>
Když ve filmu dojde k havárii a dědečkův popel se krásně rozptýlí, režisér Fenič by prý tady skončil: "To by byl, myslím, pěkný konec, vítr fouká a oni tam všichni stojí... Pak se mi zdálo, že další potenciální konec byl ve chvíli babiččiny smrti, která, přiznávám, se mě nijak zvlášť nedotkla. Asi že ta postava sama byla snad nejmíň přesvědčivá ze všech. A jestli chcete ještě nějakou 'mouchu', řeknu vám, že mi bylo líto málo využitého Dana Bárty. Když už si Alice vybrala tak výrazného interpreta, mohla mu dát víc prostoru. Této sekvenci mohlo posloužit jakékoli jiné, anonymní tělo." Fenič se dál pouští do kritiky: "A konečně, kostrbatá se mi zdála situace, kdy auto s výletníky zapadlo v blátě. Vím, čemu měla sloužit, ale bylo to z vůle autora, a ne z vůle příběhu. To jsou ale jen drobnosti, maličké pihy na kráse. Je to má deformace - ve střižně se vždycky i u těch nejskvělejších filmů snažím vychytat poslední rušivé drobnosti. Celkově však musím říci, že tenhle film mě ničím nezklamal. Za nějakých dvacet let možná bude cennější výpovědí o dnešní době než ty, které se tváří horce aktuálně, a nejsou ničím jiným než konstrukcí, křečí a exhibicí režisérů, jimž chybějí nápady i téma a zastírají to formou." Když bezprostřední emoce vyprchaly, poznamenal Fero Fenič, že hlavní, co ho teď zajímá, je, kam se Alice Nellis posune dál. "Druhým filmem jako by završila původní záměr a ve třetím asi bude muset udělat nějaký výraznější krok někam jinam. A možná že ne, jsou přece režiséři, kteří celý život točí jedno téma. Možná vytvoří nekonečnou ságu o lidech jedenadvacátého století - se stejnými hrdiny i interprety..."
Když ve filmu dojde k havárii a dědečkův popel se krásně rozptýlí, režisér Fenič by prý tady skončil: "To by byl, myslím, pěkný konec, vítr fouká a oni tam všichni stojí... Pak se mi zdálo, že další potenciální konec byl ve chvíli babiččiny smrti, která, přiznávám, se mě nijak zvlášť nedotkla. Asi že ta postava sama byla snad nejmíň přesvědčivá ze všech. A jestli chcete ještě nějakou 'mouchu', řeknu vám, že mi bylo líto málo využitého Dana Bárty. Když už si Alice vybrala tak výrazného interpreta, mohla mu dát víc prostoru. Této sekvenci mohlo posloužit jakékoli jiné, anonymní tělo." Fenič se dál pouští do kritiky: "A konečně, kostrbatá se mi zdála situace, kdy auto s výletníky zapadlo v blátě. Vím, čemu měla sloužit, ale bylo to z vůle autora, a ne z vůle příběhu. To jsou ale jen drobnosti, maličké pihy na kráse. Je to má deformace - ve střižně se vždycky i u těch nejskvělejších filmů snažím vychytat poslední rušivé drobnosti. Celkově však musím říci, že tenhle film mě ničím nezklamal. Za nějakých dvacet let možná bude cennější výpovědí o dnešní době než ty, které se tváří horce aktuálně, a nejsou ničím jiným než konstrukcí, křečí a exhibicí režisérů, jimž chybějí nápady i téma a zastírají to formou." Když bezprostřední emoce vyprchaly, poznamenal Fero Fenič, že hlavní, co ho teď zajímá, je, kam se Alice Nellis posune dál. "Druhým filmem jako by završila původní záměr a ve třetím asi bude muset udělat nějaký výraznější krok někam jinam. A možná že ne, jsou přece režiséři, kteří celý život točí jedno téma. Možná vytvoří nekonečnou ságu o lidech jedenadvacátého století - se stejnými hrdiny i interprety..."
</TEXT>
</DOC>
<DOC>
<DOCID>LN-20020330093</DOCID>
<DOCNO>LN-20020330093</DOCNO>
<DATE>03/30/02</DATE>
<TITLE>
Postupně se zaplňují bílá místa na mapě dějin českého moderního umění. Přesto řada významných osobností 20. století dosud čeká na svou monografii, i když se jejich dílo už dávno uzavřelo. Nakladatelství Slovart vydalo nyní výpravnou knihu o Cyrilu Boudovi.
</TITLE>
<TEXT>
Úvodní text napsala Eva Bužgová, která vývoj celé jeho generace soustředěně sleduje. Naznačila širší souvislosti a vystihla podstatu umělcova projevu. Kniha představuje všechny oblasti Boudova díla. Z první části obrazové přílohy jasně vyplývá, že základem umělcovy tvorby je kresba. Různými technikami (tužka, pero, tuš, akvarel) ztvárňoval krajinu, zátiší i figurální motivy. Rozvíjel v ní svůj osobitý talent, založený hlavně na přesnosti a jemnosti vyjádření. Nejvýrazněji se jeho nadání prosadilo ve volné grafice. Bouda ovládl nejrůznější klasické postupy od litografie přes lept, suchou jehlu, akvatintu až k mědirytu a dřevorytu. Jeho schopnosti se uplatnily hlavně tam, kde se vyhraněný pohled na svět spojil s přesnou linkou. K nejznámějším listům patří Ovocnář, kde se čistá kresba prolíná s jemnou barevností a kde odkaz tradičních hodnot prostupuje s moderním cítěním.
</TEXT>
<HEADING>
Mistr knižních ilustrací
</HEADING>
<TEXT>
Zdařilé jsou také pohledy na města a architekturu, pro jejichž exaktní způsob ztvárnění se hodil mědiryt (Klatovy, Prostějov, České Budějovice). Dalšího vrcholu Bouda dosáhl v technicky i výrazově nepřekonatelných zátiších (Krevety s citronem, 1943, Zátiší s okounem, 1945 aj.). Také v nich se ukazuje, že v moderním projevu lze přirozeně navázat na odkaz minulých generací. V ilustraci byl Cyril Bouda jednou z nejvýraznějších osobností českého umění 20. století. K nejkrásnějším ukázkám patří mědiryty doprovázející Vlastní životopis Benvenuta Celliniho. S citem pro vyjádření atmosféry ilustroval například Pohádky a povídky H. Ch. Andersena. Smysl pro humor a pro přiblížení literární předloze prokázal v Chodských pohádkách, Nerudových Prostých motivech nebo Langerových Pražských pověstech a legendách. Monografie představuje v kvalitním výběru i malířské dílo, které vždy stálo poněkud v pozadí. Přitom je zvlášť v některých raných obrazech zřejmé, že se autor oprostil od grafického cítění a že dosáhl uvolněného štětcového přednesu. Uměl vystihnout atmosféru jižních krajů i domova. V některých zátiších však příliš převládlo kresebné pojetí a obrazy působí poněkud schematicky (Cyranovo zátiší, 1943, Pivoňky, 1939). Knihu doplňuje půvabná osobní vzpomínka umělcova syna (rovněž grafika) Jiřího Boudy. V závěru se čtenář setká s přehledem životopisných údajů a fotografickou dokumentací.
Zdařilé jsou také pohledy na města a architekturu, pro jejichž exaktní způsob ztvárnění se hodil mědiryt (Klatovy, Prostějov, České Budějovice). Dalšího vrcholu Bouda dosáhl v technicky i výrazově nepřekonatelných zátiších (Krevety s citronem, 1943, Zátiší s okounem, 1945 aj.). Také v nich se ukazuje, že v moderním projevu lze přirozeně navázat na odkaz minulých generací. V ilustraci byl Cyril Bouda jednou z nejvýraznějších osobností českého umění 20. století. K nejkrásnějším ukázkám patří mědiryty doprovázející Vlastní životopis Benvenuta Celliniho. S citem pro vyjádření atmosféry ilustroval například Pohádky a povídky H. Ch. Andersena. Smysl pro humor a pro přiblížení literární předloze prokázal v Chodských pohádkách, Nerudových Prostých motivech nebo Langerových Pražských pověstech a legendách. Monografie představuje v kvalitním výběru i malířské dílo, které vždy stálo poněkud v pozadí. Přitom je zvlášť v některých raných obrazech zřejmé, že se autor oprostil od grafického cítění a že dosáhl uvolněného štětcového přednesu. Uměl vystihnout atmosféru jižních krajů i domova. V některých zátiších však příliš převládlo kresebné pojetí a obrazy působí poněkud schematicky (Cyranovo zátiší, 1943, Pivoňky, 1939). Knihu doplňuje půvabná osobní vzpomínka umělcova syna (rovněž grafika) Jiřího Boudy. V závěru se čtenář setká s přehledem životopisných údajů a fotografickou dokumentací.
</TEXT>
</DOC>
<DOC>
<DOCID>LN-20020330094</DOCID>
<DOCNO>LN-20020330094</DOCNO>
<DATE>03/30/02</DATE>
<TITLE>
České programy nabídnou o svátcích divákům akční filmy, zábavu, zamyšlení i možnost přispět na dobrou věc
</TITLE>
<TEXT>
televizní program
Sváteční dny přinesou na televizní obrazovky kromě obvyklého víkendového programu i některé speciální sváteční pořady.
Velikonočním svátkům bude věnován především nedělní komponovaný večer na programu ČT 2. Již dopoledne ale bude tento program přenášet slavnostní mši z kostela sv. Václava. První program České televize nabídne v neděli v poledne požehnání papeže Jana Pavla II. Urbi et orbi. Velikonoční tematika je přítomna také v zajímavém dokumentu Hořičtí Němci včera a dnes (neděle 11.00 ČT 2) a praktická stránka Velikonoc se promítne například také do aktuálního vydání pořadu Domácí štěstí.
</TEXT>
<HEADING>
Nově objevená Rybova mše
</HEADING>
<TEXT>
Tematický večer České televize znovu připomene hořické pašijové hry, tentokrát v pořadu Lapidárium - Příběh divadelního lesa. Součástí večera bude také hra Zdeňka Bláhy v režii Oldřicha Daňka Pilát Pontský onoho dne z roku 1991, napsaná na motivy povídky Michaila Bulgakova o úsilí člověka, který se chce před světem zbavit svoji viny, avšak nemůže uniknout vlastnímu svědomí. Představí se v ní Luděk Munzar, Ondřej Vetchý, Jaromír Hanzlík a další. Patrně nejzajímavějším bodem programu však bude premiéra Rybovy mše velikonoční. O Misse solemnis in C Jakuba Jana Ryby (1765 - 1815) se doposud nevědělo, byla nalezena teprve nedávno v Muzeu české hudby. Hudebně jde o mimořádnou záležitost, která spadá do Rybova vrcholného skladatelského období. Rybovo skladatelské mistrovství je zde podle odborníků ještě průkaznější než u jednoduché Hej, mistře. Skladba je ojedinělá i obsazením. Je psána pro dvanáctičlenný dechový ansámbl, tehdy vojenský, čtyřiadvacetičlenný sbor a čtyři sólisty: soprán, alt, tenor a bas. Byla určena pro provozování v plenéru, kde by se smyčcové nástroje zvukově neprosadily. Provedena byla pravděpodobně na Svaté hoře u Příbrami, kam Ryba s rodinou zajížděl. Do podoby, která bude prezentována v dokumentu režiséra Jaroslava Hovorky, zpracoval Missu solemnis in C sbormistr a dirigent Štefan Britvík. Mši provede dechová kapela v dobových vojenských kostýmech. Místo liturgických textů a kázání, které mši běžně rozdělují na jednotlivé části, se diváci setkají s názory muzikologů, hudebníků, ale i duchovních.
</TEXT>
<HEADING>
Zábavná show má pomoci dětem
</HEADING>
<TEXT>
Velkým zábavným pořadem vyvrcholí v pondělí čtvrtý ročník veřejné sbírky pořádané Českou televizí a Nadací rozvoje občanské společnosti Pomozte dětem. Během přímého přenosu mohou diváci přispět na konto sbírky a tak pomoci ohroženým a znevýhodněným dětem. Ze studií v Praze, v Ostravě a v Brně budou programem provázet Marcela Augustová, Tomáš Hanák, Richard Krajčo, Aleš Juchelka a Arnošt Goldflam.
Velkým zábavným pořadem vyvrcholí v pondělí čtvrtý ročník veřejné sbírky pořádané Českou televizí a Nadací rozvoje občanské společnosti Pomozte dětem. Během přímého přenosu mohou diváci přispět na konto sbírky a tak pomoci ohroženým a znevýhodněným dětem. Ze studií v Praze, v Ostravě a v Brně budou programem provázet Marcela Augustová, Tomáš Hanák, Richard Krajčo, Aleš Juchelka a Arnošt Goldflam.
</TEXT>
</DOC>
<DOC>
<DOCID>LN-20020330095</DOCID>
<DOCNO>LN-20020330095</DOCNO>
<DATE>03/30/02</DATE>
<TEXT>
Písničkový retrofilm Filipa Renče uvede zítra ve 20.00 ČT 1. Snímek se stal domácím hitem loňského léta. Jeho děj je zasazen do letních měsíců roku 1968, kdy v Československu vrcholilo období dočasného uvolnění společenských a politických poměrů. Hrdinové filmu, čerství maturanti, prožívají první velké lásky i konfrontaci s nemilosrdnou realitou. Hlavní role ve filmu ztvárnili Zuzana Norisová, Jan Révai, Tomáš Hanák, František Němec a další. Právě šťastné obsazení a dobrá volba písní byly pro úspěch filmu velmi důležité. Písně vybíral Filip Renč podle svých slov několik let: "Vybíral jsem z toho, co jsem měl naposloucháno, ale chodil jsem třeba i na hudební večery ve stylu 60. let a dělal si záznamy o hezkých písničkách, které mě nějak emotivně vzaly." Ve filmu zní například Hvězda na vrbě, Gina, Jezdím bez nehod, Náhrobní kámen, Včera neděle byla nebo Oliver Twist. Film podle režiséra rozhodně nemá být jen sledem hudebních čísel beze smyslu. "Chtěl jsem, aby písničky svou atmosférou doplňovaly a posouvaly děj. Příběh se v Renčově hlavě kupodivu nezrodil v Čechách, ale v Americe. "První verze scénáře vznikla v newyorské čtvrti plné rapujících černochů, kde jsem měl na dva měsíce vypůjčený byt. Příběh jsem ale ve spolupráci se Zdeňkem Zelenkou pochopitelně po svém návratu ještě hodně dotvářel." Film byl nominován na Českého lva v kategoriích nejlepší zvuk, nejlepší střih, nejlepší kostýmy a nejlepší výtvarný počin.
</TEXT>
</DOC>
<DOC>
<DOCID>LN-20020330096</DOCID>
<DOCNO>LN-20020330096</DOCNO>
<DATE>03/30/02</DATE>
<TITLE>
Ztracený svět: Jurský park
</TITLE>
<HEADING>
Sobota 20.00, Nova
</HEADING>
<TEXT>
Pokračování slavného filmu Stevena Spielberga o oživlých prehistorických monstrech. Na ostrůvek s pravěkými zvířaty se vydají dvě skupinky lidí, jednu tvoří vědci, druhou bezohlední lovci. Soupeřící skupiny musejí čelit rozzuřeným tvorům, boj se nakonec přesune až do ulic San Diega.
Legenda o vášni
</TEXT>
<HEADING>
Sobota 21.05, ČT 1
</HEADING>
<TEXT>
Kroniku amerického venkova první čtvrtiny dvacátého století inspirovanou knihou Jima Harrisona natočil v roce 1994 Edward Zwick. V příběhu trojice bratrů a jejich lásky k jedné ženě hrají Brad Pitt, Aidan Quinn, Henry Thomas, Anthony Hopkins, Julia Ormondová a další.
Havana
Neděle 23.50, Prima
</TEXT>
<HEADING>
Variace Sydneyho Pollacka na klasický film
</HEADING>
<TEXT>
Casablanca se odehrává na Kubě těsně před pádem Batistova režimu. Robert Redford v tomto snímku z roku 1990 hraje profesionálního hazardéra, který se v nejnevhodnější možné chvíli zamiluje do manželky jednoho z povstalců.
Císařův pekař, Pekařův císař
</TEXT>
<HEADING>
Pondělí 13.05, Prima
</HEADING>
<TEXT>
Oblíbený dvojfilm Martina Friče z roku 1951 získal popularitu především díky autorskému a hereckému výkonu Jana Wericha. Příběh, jehož základem je původní hra Osvobozeného divadla, je zasazen do rudolfinské doby a pohrává si s legendou o Golemovi. Doba vzniku filmu se podepsala na jeho místy až příliš prvoplánově budovatelském vyznění.
Oblíbený dvojfilm Martina Friče z roku 1951 získal popularitu především díky autorskému a hereckému výkonu Jana Wericha. Příběh, jehož základem je původní hra Osvobozeného divadla, je zasazen do rudolfinské doby a pohrává si s legendou o Golemovi. Doba vzniku filmu se podepsala na jeho místy až příliš prvoplánově budovatelském vyznění.
</TEXT>
</DOC>
<DOC>
<DOCID>LN-20020330097</DOCID>
<DOCNO>LN-20020330097</DOCNO>
<DATE>03/30/02</DATE>
<TITLE>
Bez zaváhání postoupili hokejisté Sparty do finále extraligy. Včera totiž největší favorit soutěže v play off potřetí za sebou porazil v prestižním derby Slavii. Tentokrát navíc zápas proměnil ve vlastní exhibici. Už během I. třetiny vstřelili sparťané čtyři branky a vyhnali brankáře Málka na střídačku. V boji o titul budou Pražané bojovat s vítězem série Zlín - Vítkovice.
</TITLE>
<GEOGRAPHY>PRAHA</GEOGRAPHY>
<TEXT>
Hodně smutně se včera rozloučili hokejisté Slavie s extraligovou sezonou. Nejen že Spartu ani jednou neporazili, ale v posledním semifinálovém utkání si navíc odvezli z jejího ledu debakl. Po dvou gólech vítězů vstřelili Kratěna s Hlinkou, kteří bojují o nominace na mistrovství světa.
</TEXT>
<HEADING>
Sparta - Slavia 5:1
</HEADING>
<TEXT>
Zápas přitom začal obrovskou šancí Slavie. To sparťanští obránci nedokázali zastavit rozjetého kanonýra Viktora Ujčíka, který se tak sám řítil na gólmana Břízu. Jeho střela ale nakonec mířila o milimetry nad levý roh branky. "Právě tento moment možná celý zápas rozhodl. Břízka Ujčíka skvěle vybruslil. Kdyby Slavia gól dala, kdo ví, jak by utkání vypadalo," přemýšlel po utkání domácí útočník Ondřej Kratěna. Další minuty I. třetiny se pak už změnily ve sparťanský sladký sen. Kanonádu, která zápas záhy rozhodla, začal Jaroslav Hlinka. Střelec vítězných gólů z předešlých zápasů série obešel obránce Kadlece a z velkého úhlu jako první nahlodal sebevědomí slávistického brankáře Málka. Tomu puk za záda prošel nešťastně pod lapačkou. O další dvě branky, které Málka definitivně vyhnaly na střídačku, se zasloužila dvojice spoluhráčů od klukovských let Broš - Kratěna. Prvně jmenovaný vždy krásně přihrával, Kratěna pálil. Poprvé při přesilovce, kdy puk ještě nešťastně tečoval obránce Kadlec, podruhé kotouč do sítě propasíroval pod Málkovým betonem. Po této brance, tedy přesně po 16 minutách a 47 sekundách hry, Málek se sklopenou hlavou odjel na střídačku a v brance ho vystřídal junior Hronek. Jenomže i pro něj začalo vystoupení katastrofou. První střela, která na něj mířila, skončila v brance. Štastným střelcem byl Jiří Zelenka, který navíc dal jubilejní 250. gól a vstoupil do Klubu ligových střelců. V těchto chvílích už bylo o osudu zápasu rozhodnuto. Domácí hráli naprosto uvolněně, slávistická taktika se naopak roztříštila do tisíce střípků. Tým, který ještě před zápasem sršel odhodláním, byl najednou pokořený a zlomený. "Ten úvod nám opravdu vyšel neuvěřitelně. O tom, že po první třetině budeme vést 4:0, jsme ani nesnili," pochvaloval si Hlinka. Právě on navíc po 69 sekundách II. třetiny zhasl poslední zbytky slávistických nadějí. Jeho gól byl navíc dost kuriozní. Hlinka se od pravého mantinelu snažil přihrát před branku Žemličkovi, do dráhy puku se ale postavila brusle obránce Nováka, od které kotouč putoval do branky. Hlinka tak vstřelil již 8. gól v play off a vyrovnal se tak spoluhráči Kratěnovi. "Ještě po první třetině jsme si o přestávce v kabině říkali, že v hokeji je možné všechno, a že to ještě jednou zkusíme. Pátá branka nás ale srazila. Pak už jsme věděli, že je všechno ztracené," přiznal obránce Hejda. Poté se už zápas dohrával jen z povinnosti a slávisté si nakonec připsali alespoň čestný úspěch.
Pavel Hynek, trenér Sparty: "Čekali jsme urputnou bitvu, a kdyby dal Ujčík v úvodu gól z nájezdu, mohlo to tak být. Nemysleli jsme si, že postoupíme ve třech zápasech. Sérii rozhodla naše větší trpělivost a gólman Bříza, nejlepší hráč série."
Vladimír Růžička, trenér Slavie: "Rychlé góly v úvodu zápas rozhodly. Celou sérii nás zlobila koncovka, to byla naše velká bolest. Málkovi se zápas nepovedl, ale nemůžeme na něj svalovat vinu za vyřazení."
SEMIFINÁLE PLAY OFF
STAV SÉRIE PŘÍŠTÍ ZÁPAS
SPARTA - SLAVIA 3:0 dnes ve Zlíně v 17.00
ZLÍN - VÍTKOVICE 1:1 série dohrána
Hvězdy zápasu
1. Jaroslav Hlinka (Sparta)
2. Ondřej Kratěna (Sparta)
3. Michal Broš (Sparta)
</TEXT>
</DOC>
<DOC>
<DOCID>LN-20020330098</DOCID>
<DOCNO>LN-20020330098</DOCNO>
<DATE>03/30/02</DATE>
<TITLE>
Nebyl skleslý, spíš zadumaný. Trenér hokejové Slavie Vladimír Růžička přijal vyřazení statečně, s úsměvem podal pravici úspěšnějším koučům Sparty a poplácal je uznale po zádech.
</TITLE>
<TEXT>
LN: Odehráli jste nejnepovedenější zápas v sérii. Co bylo příčinou?
Náš plán byl úplně jiný, chtěli jsme především lépe bránit a hrát daleko víc odzadu než v předešlých dvou zápasech. Ale paradoxně měl hned na začátku Pepík Beránek dobrou střelu, pak ujel Viktor Ujčík do sóla. Najednou jsme začali bláznit, chtěli útočit a místo toho sami dostali góly. Pak už nemělo cenu nějak bránit, je jedno jestli prohrajete 3:0 nebo 7:0.
LN: V celé sérii jste nedokázali dát branku při stejném počtu hráčů na ledě, pouhé tři góly z přesilovek...
To je fakt, dneska tři góly za tři zápasy je dost málo i ve fotbale, natož v hokeji. Propadli jsme v koncovce, naopak Sparta ukázala, že umí šance proměnit.
LN: Rozdíl dělaly také i výkony brankářů, nakolik skvělá forma Petra Břízy ovlivnila sérii?
Petr nás vychytal, není sporu o tom, že je po celou sezonu nejlepší gólman v lize. To se pak i hráčům hraje líp. Musíte si ale také uvědomit, že Roman Málek odchytal dvě play off, zatímco Petr už jich má za sebou tak sedmnáct. To je dost rozdíl, nedělal bych z toho vědu. Roman je perspektivní gólman, ještě toho hodně dokáže.
LN: Před sérií se mluvilo o vyrovnané bitvě hrané třeba i na pět zápasů, místo toho jste bez vítězství vyřazeni. Zklamání?
Abych řekl pravdu, já věřil, že přes Spartu postoupíme. Také první dva zápasy nám vyšly, hrálo se podle našeho scénáře, jen ty góly chyběly. S celou sezonou jsem ale velice spokojený, měli jsme dlouhodobě zraněný klíčový hráče, ono pak není jednoduché dostat se ze šestého místa daleko v play off. Ale vyřadili jsme silné Pardubiuce, jsem spokojený. Hráčům jsem poděkoval.
LN: O derby se mluvilo jako o předčasném finále, jehož vítěz si nenechá titul ujít. Věříte, že to Sparta dokáže?
Jestli bude Petr Bříza chytat v tak famózní formě jako proti nám, myslím že tady není tým, který by Spartu mohl porazit...
</TEXT>
</DOC>
<DOC>
<DOCID>LN-20020330099</DOCID>
<DOCNO>LN-20020330099</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Série překřtěná experty na předčasné finále vzala rychle za své. Hokejisté Sparty se v prvním historickém debry se Slavií v play off vypořádali v nejkratším možném čase tří utkání a už včera rozradostnění mávali divákům. Těch se v Paegas aréně sešlo jedenáct tisíc, což byla největší návštěva v letošních vyřazovacích bojích. "Sparta má lepší kádr, podle mě titul vyhraje," sportovně ocenil soupeře střelec včerejšího jediného gólu Slavie Milan Antoš. "Takhle jednuduchý vývoj série jsem nečekal," přiznal kapitán Sparty Richard Žemlička. "V prvních dvou zápasech jsme měli víc štěstí a Slavia byla rovnocený soupeř, tenhle třetí už byl o ničem," usmál se sedmatřicetiletý matador. "V polovině zápasu za stavu 5:0 už jsem věděl, že je to jasný..." Nejen z postupu ale také z 250. gólu v extralize a reprezentaci se těšil známý hecíř Jiří Zelenka, jenž šťastnou tečí vstoupil do klubu kanonýrů. "Konečně to ze mě spadlo, už můžu myslet na něco jiného," radoval se chlapík s bradkou, jenž si hned spěchal schovat puk. "Takhle už mám puk z prvního gólu v lize na Kladně, pak jeden z Finska a nyní tenhle," říkal Zelenka, jenž prý kotouče vystavuje synovi Kubíkovi v pokojíčku. Dalším šťastlivcem byl Ondřej Kratěna, autor dvou přesilovkových branek a s osmi trefami i nejlepší kanonýr play off. "Je to hezký takhle být nejlepším střelcem, ale dneska jsme měl štěstí," říkal Kratěna. Třetím hrdinou mohl být Jaroslav Hlinka, nebýt inkasovaného gólu z poslední třetiny, mohl si v sérii připsat raritní bilanci - ve všech třech duelech by dal vítězný gól. "Tohle mě rozhodně nenaštvalo, spíš mě mrzel ten inkasovaný gól kvůli Petrovi Břízovi, chtěli jsme pro něj uhrát nulu a vrátit mu tu skvělou práci, co pro nás dělá." Již dnes je jasné, že finále odstartuje přesně za týden šestého dubna na ledě Sparty. "Ten odpočinek nám prospěje," tvrdí Žemlička, jenž jako ostatní spoluhráči dostal přes víkend volno a první povinný trénink čeká Pražany v pondělí. A kdo bude podle sparťanů jejich sokem v boji o titul? "Já věřím víc Vítkovicím," nechal se slyšet asistent trenéra Pavel Hynek. "Podle mě to bude na pět zápasů a taky si myslím, že dál půjdou Vítkovice," přitakal Žemlička, jenž si prý vůbec nepřipouští, že by Sparta mohla finále prohrát stejně jako loni se Vsetínem. "Podruhý za sebou být druzí, to nepřichází v úvahu. Všichni moc chceme zvednout pohár nad hlavu..."
</TEXT>
</DOC>
<DOC>
<DOCID>LN-20020330100</DOCID>
<DOCNO>LN-20020330100</DOCNO>
<DATE>03/30/02</DATE>
<TITLE>
I příští sezonu by chtěl hrát, neví však, zda mu to tělo dovolí. Basketbalová ikona Michael Jordan trpí v devětatřiceti letech zraněními jako nikdy předtím a netuší, zda se do NBA vrátí i na druhou sezonu po velkém comebacku.
</TITLE>
<GEOGRAPHY>WASHINGTON</GEOGRAPHY>
<TEXT>
Současná realita je palčivá. Jordan nenastupuje ani v základní formaci Washingtonu, ač ten mohutně bojuje o postup do play off. Stále si hlídá koncem února operované pravé koleno. Ve čtyřech duelech po dvanáctizápasové pauze vynucené chirurgickým zákrokem neodehrál nikdy víc jak 23 minut. Dvakrát skončil s pouze jednociferným skóre v nastřílených bodech. To je věc, která se mu v kariéře NBA před letošní sezonou stala jen jedinkrát. "Kdybych měl procházet stejnými problémy jako nyní, nemělo by asi smysl vracet se pro příští sezonu," prohlásil Jordan, jenž příští únor oslaví čtyřicáté narozeniny. Zároveň se však nechal slyšet, že by rád dál hrál a dodržel dvouletou smlouvu, kterou v září s Washingtonem Wizards uzavřel. Ta mu zaručuje symbolický příjem milion dolarů (věnuje ho obětem zářijových teroristických útoků), odborníci však odhadují, že na comebacku může celkově vydělat až sto milionů. Problém je zdraví, o které se experti při ohlášení comebacku nejvíc báli. Devětatřicetileté Jordanovo tělo, především jeho kolena, nejsou schopna unést zátěž 82 zápasů základní části. Pravé koleno mu operovali 27. února, operaci levého plánuje Jordan po skončení sezony. Celý tento ročník se potýká s bolestí, ač byl dřív proslulý výborným zdravím. Za kariéru byl jen jednou dlouhodobě zraněn, když si druhý rok v NBA zlomil nohu a chyběl v 63 zápasech, od té doby nevynechal v sezoně nikdy víc jak 3 utkání. Letos už pauzíroval ve čtrnácti duelech... Jordanův bodový průměr klesl z 31,5 bodu oproti letům minulým na 23,3, přesto mu to stačí na 9. místo v celé NBA. Týmu pomohl od pouhých 19 výher z posledního ročníku ke 33 letošním, a to ještě není konec.
</TEXT>
<HEADING>
Až v létě se rozhodne, zda bude pokračovat
</HEADING>
<TEXT>
Diskusi kolem Jordanovy budoucnosti vyvolal trenér Washingtonu Doug Collins, jenž v rozhovoru pro televizní stanici ESPN prohlásil, že by ho hodně překvapilo, kdyby Jordan hrál i v příštím ročníku zámořské ligy. Jordan proto porušil svůj zvyk a promluvil k novinářům v den, kdy nemá zápas. "Až v létě se rozhodnu, zda budu pokračovat. Dám se zdravotně do pořádku a uvidím, jak na tom fyzicky jsem," tvrdil Jordan, pro něhož může být 11 zbývajících zápasů Washingtonu do konce základní části již definitivně posledních v kariéře...
Jordanova zranění po návratu do NBA
* Už v přípravě na comeback si loni v červnu zlomil dvě žebra, měsíc musel vysadit z plného tréninku.
* 4. prosince vynechává první zápas NBA od března 1993. Důvodem je problémové pravé koleno, z něhož mu museli tahat vodu.
* Po srážce se spoluhráčem Thomasem se stav pravého kolena zhoršuje. Za dva týdny vynechává další duel, tentokrát v Detroitu (20. února).
* Teprve podruhé v kariéře je zařazen na listinu dlouhodobě zraněných. Koncem února podstupuje artrsokopickou operaci pravého kolena, při níž lékaři operují poškozenou chrupavku. Vynechává 12 zápasů (od 27. února - 18. března).
</TEXT>
</DOC>
<DOC>
<DOCID>LN-20020330101</DOCID>
<DOCNO>LN-20020330101</DOCNO>
<DATE>03/30/02</DATE>
<TITLE>
těší se před nadcházejícím MS v krátkém bazénu v Moskvě prsař Daniel Málek
</TITLE>
<TEXT>
Svátky nesvátky, plavci ladí formu ve vodě a ne s pomlázkou v ruce. Už ve středu začíná v Moskvě světový šampionát v krátkém bazénu a chystá se i Daniel Málek, nejzkušenější v českém týmu.
PRAHA - Padesátka, stovka a dvoustovka. K těmto třem tratím se upínají myšlenky nejlepšího českého prsaře Daniela Málka. Pojede na své čtvrté mistrovství světa na pětadvacítce. "To už jich bylo tolik?" podiví se. Zatímco na šampionátech Evropy v krátkém bazénu patří dvakrát pátý plavec z OH v Sydney ke sběratelům medailí (jen loni přivezl z Antverp dva bronzy), nyní má, především vzhledem ke konkurenci, maličko jiné cíle. "V lednu jsem nemohl trénovat naplno, protože jsem si na horách vykloubil prst a poranil klíční kost, ale špička dělala na závodech Světového poháru málem divy," pokyvuje hlavou a připomíná světový rekord Američana Mosese na dvě stě metrů prsa 2: 03,17 minuty. "To je ďábelský čas, vždyť dosud se nikdo nedostal pod 2:07. Takže je to vlastně stará písnička - pořád se musíte zlepšovat."
</TEXT>
<HEADING>
Věří si na všech tratích
</HEADING>
<TEXT>
Málek dobře ví, že světová elita pokročila i bez Američanova dvoustovkařského "skoku". "Dva ze tří mých nejlepších časů dosažených ve Valencii by mi teď v Moskvě nejspíš nestačily na finále," vzpomene zlínský plavec evropský šampionát v krátkém bazénu v roce 2000, kde na "svých" tratích získal medaile všech tří barev. "Dostat se teď do finále aspoň ve dvou disciplínách a nebýt tam poslední, to by byla věc," přeje si. Právě ve Valencii měl ideální pořadí finálových závodů, od padesátky ke dvoustovce, což mu vyhovovalo. "Jo, na dvě stě metrů jsem ještě nebyl tolik unavený, mohl jsem se vyšťavit." V Moskvě se končí padesátkou. "Není to optimální. Ale napište, že si věřím na všech tratích, mám natrénováno," povídá závodník, který se připravuje pod záštitou ministerstva vnitra. V květnu oslaví devětadvacáté narozeniny, což je ve vrcholovém plavání málem kuriozita. Málek se však za doyena bazénu nepovažuje. "Můj trenér Petr Přikryl by řekl, že nepatřím mezi opotřebované plavce, z nichž chtějí trenéři ve věku kolem dvacítky vyždímat co nejvíc. Na trenéry jsem měl štěstí, protože ani ten předchozí, Vladimír Vágner, to nepřeháněl," vzpomíná.
</TEXT>
<HEADING>
Rodičům pořád ještě nevadí
</HEADING>
<TEXT>
Na internetových stránkách Mezinárodní plavecké federace (FINA) nefiguruje mezi čtyřicítkou hvězd pro Moskvu žádný z českých plavců. Nevadí mu to? "To tam není ani čtyřnásobná mistryně Evropy Ilona Hlaváčková? Aspoň překvapíme experty," těší se český Plavec roku z let 1997 a 2000 s šibalským úsměvem. A až to všechno skončí? Vrátí se domů. "K rodičům!" vyhrkne, neboť právě s rodiči v malém zlínském bytě žije. "Je to pořád stejné, vlastní byt nemám," konstatuje a na zmínku, že v některých zemích mají úspěšní sportovci větší šanci na samostatné bydlení, se jen usměje. "Našim pořád ještě nevadím."
Na internetových stránkách Mezinárodní plavecké federace (FINA) nefiguruje mezi čtyřicítkou hvězd pro Moskvu žádný z českých plavců. Nevadí mu to? "To tam není ani čtyřnásobná mistryně Evropy Ilona Hlaváčková? Aspoň překvapíme experty," těší se český Plavec roku z let 1997 a 2000 s šibalským úsměvem. A až to všechno skončí? Vrátí se domů. "K rodičům!" vyhrkne, neboť právě s rodiči v malém zlínském bytě žije. "Je to pořád stejné, vlastní byt nemám," konstatuje a na zmínku, že v některých zemích mají úspěšní sportovci větší šanci na samostatné bydlení, se jen usměje. "Našim pořád ještě nevadím."
</TEXT>
</DOC>
<DOC>
<DOCID>LN-20020330102</DOCID>
<DOCNO>LN-20020330102</DOCNO>
<DATE>03/30/02</DATE>
<TITLE>
Lyžování
</TITLE>
<TEXT>
Švédská liga - čtvrtý zápas semifinále play off: Frölunda - MoDo 3:1, stav série 2:2. Německá liga - čtvrté zápasy čtvrtfinále play off: Kassel Huskies - Norimberk Ice Tigers 3:0 (konečný stav série: 3:1), Eisbären Berlín Adler Mannheim 1:3 (1:3), Augsburger Panther Mnichov Barons 1:5 (1:3). Semifinálové dvojice: Kolín - Mnichov, Mannheim - Berlín.
</TEXT>
<HEADING>
Tenis
</HEADING>
<TEXT>
Liga žen - předehrávka 8. kola nadstavbové skupiny o 1. -6. místo: Zlín Olomouc 23:17 (11:4). Vítězky si zajistily prvenství v dlouhodobé části.
Liga žen - předehrávka 8. kola nadstavbové skupiny o 1. -6. místo: Zlín Olomouc 23:17 (11:4). Vítězky si zajistily prvenství v dlouhodobé části.
</TEXT>
</DOC>
<DOC>
<DOCID>LN-20020330103</DOCID>
<DOCNO>LN-20020330103</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Do střediska v Sierra Nevadě zamíří v neděli trojnásobný mistr světa v desetiboji Tomáš Dvořák. V průběhu tří týdnů chce ve vysokohorském prostředí zaměřit svoji přípravu na objem, bude střídat posilovnu s běžeckou dráhou a věří, že si na tamních sjezdových tratích navíc stihne i zalyžovat. "Lyže si určitě přibalím, ale bude to hoňka, jako každý rok. Dopoledne na stadionu, odpoledne posilovna, tunel, medicinbaly. Vlastně ještě nevím úplně přesně, jak to všechno půjde za sebou, protože trenér mi dal plán přípravy až dnes. Snad abychom z hrůzy, co všechno nás čeká, neodmítli," pravil Dvořák s lehkou ironií. Koncem dubna plánuje rodák ze Zlína ještě dvoutýdenní soustředění se skupinou tyčkařského kouče Boleslava Patery v Itálii, pak už přijdou ke slovu závody. "Ještě to není stoprocentní, ale počítám se startem v červnu na mítincích v Götzisu a v Ratingenu. Záleží, jak na tom bude můj kotník a jaká bude fazona. Třeba loni jsem byl v Götzisu taková rychlokvaška, zatímco za čtrnáct dní jsem měl lepší formu," naznačil svoje plány. Vrcholem letošní sezony však bude srpnové mistrovství Evropy v Mnichově a ze šampionátu starého kontinentu ještě někdejší světový rekordman ve své sbírce medaili nemá. Poznávací značka vozu, v němž 2600 km dlouhou cestu s dalšími vícebojaři Tomášem Komendou a Pavlem Havlíčkem absolvuje, je 1A2 9027, tedy číslo, jehož hodnota je o bod vyšší, než kolik je součet současného světového maxima Romana Šebrleho. "Jsem rád, že budu mít tohle číslo stále před očima. Bude to pro mě další hnací motor, abych nebyl líný," dodal s úsměvem.
</TEXT>
</DOC>
<DOC>
<DOCID>LN-20020330104</DOCID>
<DOCNO>LN-20020330104</DOCNO>
<DATE>03/30/02</DATE>
<TITLE>
Rozuzlení bojů ve fotbalové lize se blíží, ale 24. kolo nevyřeší ani zápletku titulu, ani dramatický příběh mužstvev hrajících o záchranu.
</TITLE>
<GEOGRAPHY>PRAHA</GEOGRAPHY>
<TEXT>
Sparta se bude o udržení nejvyšší příčky prát v Jablonci. Duel nese v sobě nádech pikantnosti, neboť na Střelnici působili nejen sparťanský ředitel Miroslav Pelta, či trenér Jaroslav Hřebík, ale také fotbalisté Hübschman, Čížek, Flachbart, Vlastimil Svoboda a Holub. Poslední dva jmenovaní ale hrát nemohou: Holub je po operaci křížového vazu, Svoboda se po dvouapůlleté absenci teprve vrací, nemůže hrát ještě ani Mynář. Domácí dres zase oblékají hostující sparťané Jun a Střihavka, brankář Kouba s obráncem Novákem jsou už kmenovými hráči klubu.
</TEXT>
<HEADING>
Trenér Škorpil má potíže se složením týmu
</HEADING>
<TEXT>
Liberec má dvě aktuální série. Podle jedné už neprohrál patnáct kol a ligovou porážku okusil naposledy před téměř sedmi měsíci. Od roku 1996 v Drnovicích však nedokázal vyhrát. Teď to hodlá prolomit. "Musíme vyhrát, jinak v boji o špičku nelze uspět," rezolutně vysvětloval trenér Ladislav Škorpil, ale má potíže se složením týmu. Vedle Opavy jsou nejvíce ohroženým klubem Blšany, které hrají na Slavii. A poprvé se proti nim jako soupeř postaví trenér Miroslav Beránek. "Na to nemohu hledět, nám jde o zopakování výsledku ze Synotu," prohlásil kouč. Nadále mu chybí kvarteto Novotný, Kuka, Suchopárek a Müller. Jeho bývalý asistent Günter Bittengel je v mnohem složitější situaci, byť tolik zraněných nemá. "I když Slavia po posílení kádru potvrzuje vzestup, nám nezbývá než bojovat a překvapit," přál si trenér, aby se podařil loňský kousek, kdy chmelaři na Strahově vyhráli 3:2. Dobře ale ví, že se v zákulisí šeptá, jak může přijít o trenérskou židli.
</TEXT>
<HEADING>
Páníkova premiéra na olomoucké lavičce
</HEADING>
<TEXT>
O změnách na trenérských postech by mohli vyprávět v Olomouci, kde čeká domácí premiéra Bohumila Páníka. Jeho svěřenci s Příbramí ještě nikdy neprohráli. "Ke klidnému závěru sezony tu výhru potřebujeme a pokud hráči potvrdí výkon z Opavy, mohlo by se nám dařit," věří Páník.
O změnách na trenérských postech by mohli vyprávět v Olomouci, kde čeká domácí premiéra Bohumila Páníka. Jeho svěřenci s Příbramí ještě nikdy neprohráli. "Ke klidnému závěru sezony tu výhru potřebujeme a pokud hráči potvrdí výkon z Opavy, mohlo by se nám dařit," věří Páník.
</TEXT>
</DOC>
<DOC>
<DOCID>LN-20020330105</DOCID>
<DOCNO>LN-20020330105</DOCNO>
<DATE>03/30/02</DATE>
<GEOGRAPHY>PRAHA</GEOGRAPHY>
<TEXT>
Cyklisté jediné české profesionální stáje II. divize Wüstenrot-ZVVZ zahájí domácí sezonu dnešním startem v prvním závodu Českého poháru Brno - Velká Bíteš - Brno. Za sebou však již mají šest startů v Chorvatsku, etapový podnik v JAR a jednorázový závod ve Švýcarsku. "Nejdůležitějším podnikem úvodu sezony pro nás bude Závod míru. Poprvé je zařazen do druhé kategorie kalendáře UCI, bude na něm určitě velice kvalitní konkurence, ale přesto chceme dopadnout výrazně lépe než v přecházejících letech," plánuje šéf týmu Jiří Ženíšek. Ředitel má k dispozici třináct jezdců, ale proti loňsku došlo k změnám. Ze staré sestavy zůstalo pouze sedm cyklistů - Petr Benčík, Miloš Pejcha, Jaromír Friede, Michal Přecechtěl, Martin Laciak, Stanislav Tancer a Slovák Ondrej Slobodník. Dres budou dále oblékat Luboš Kejval a František Trkal, Michal Hrazdíra a Jindřich Váňa. Sestavu doplní Němci - Christian Lademann a Dominik Raza.
</TEXT>
</DOC>
<DOC>
<DOCID>LN-20020330106</DOCID>
<DOCNO>LN-20020330106</DOCNO>
<DATE>03/30/02</DATE>
<TEXT>
MLADÁ BOLESLAV - Argentinský jezdec Gabriel Pozzo se v šestém podniku mistrovství světa v automobilových soutěžích, domácí Argentinské rallye, představí jako tovární jezdec Škody. Mladoboleslavský tým se totiž rozhodl, že Pozzo nahradí původně avizovaného třetího pilota Stiga Blomqvista ze Švédska. V dalších rallye se ale oba jezdci vrátí do svých před sezonou avizovaných postů. Blomqvist se bude nadále dělit s Romanem Krestou o místo třetího továrního jezdce, Pozzo by se měl představit ve vybraných závodech s podporou Škody. Jeho octavii bude ale spravovat anglický tým Davida Suttona. Kvůli ekonomické recesi v Argentině je však zatím pouze jasné, že Pozzo pojede na Kypru. "Víme o Gabrielových kvalitách, proto jsme si jej už loni v zimě vytypovali pro spolupráci. Nyní mu dáváme první šanci v továrním týmu. Pojede před vlastními diváky, a tak věříme, že může být překvapením Argentinské rallye," uvedl vedoucí týmu Pavel Janeba. Třiadvacetiletý Pozzo je úřadujícím mistrem světa skupiny N. S octavií startoval již na Katalánské rallye, kterou ale kvůli technickým problémům nedokončil.
</TEXT>
</DOC>
<DOC>
<DOCID>LN-20020330107</DOCID>
<DOCNO>LN-20020330107</DOCNO>
<DATE>03/30/02</DATE>
<GEOGRAPHY>PAŘÍŽ</GEOGRAPHY>
<TEXT>
Bez obav a s jediným cílem obhájit titul mistrů světa - odjedou na šampionát do Koreje a Japonska fotbalisté Francie. Sebevědomí si každopádně upevnili po středečním vítězství v přípravném zápasu, v němž deklasovali Skotsko 5:0. "Uděláme všechno, abychom obhájili titul," potvrdil v rozhovoru pro L'Equipe záložník Zinedine Zidane. "Ještě je co zlepšovat," připustil, ale rychle dodal: "Nicméně máme na to, abychom to dokázali." Role favoritů, do níž jsou jako obhájci stavěni, podle něj nic neznamená. "Být favoritem neznamená žádné výhody, ale ani nevýhody," míní Zidane. "Nelámeme si s tím tolik hlavu."
</TEXT>
</DOC>
<DOC>
<DOCID>LN-20020330108</DOCID>
<DOCNO>LN-20020330108</DOCNO>
<DATE>03/30/02</DATE>
<TEXT>
SAO PAULO - V tréninku na první závod mezinárodního šampionátu FIA formule 3000 dosáhl Tomáš Enge druhého času, a to znamená, že dnes odstartuje z první řady. Rychlejší než pilot týmu Arden International byl jen Francouz Sébastien Bourdais. První trénink liberecký rodák vyhrál, ve druhém ho předstihl jezdec týmu Super Nova. Ten bude s českým závodníkem a početnou skupinou Brazilců patřit k favoritům. Stájový šéf Christian Horner byl s Engeho tréninkovým výkonem spokojen. "Je to dobrá výchozí pozice. Na startu bude stát na vnitřní straně zatáčky a může hned zaútočit," pochvaloval si. Loni skončil Enge v Sao Paulu dvanáctý, když ho o bodované místo připravila sporná penalizace. Předjížděl totiž při signalizaci žlutou vlajkou, ale v momentě, kdy jezdec před ním nečekaně prudce zpomalil.
</TEXT>
</DOC>
<DOC>
<DOCID>LN-20020330109</DOCID>
<DOCNO>LN-20020330109</DOCNO>
<DATE>03/30/02</DATE>
<TITLE>
F1: Na staromódní trati se jezdí v opačném směru
</TITLE>
<TEXT>
Souboj starého vozu ferrari snovým, domácího Rubense Barrichella s Michaelem Schumacherem, a především duel Ferrari versus Williams - to očekávají brazilští příznivci formule 1 od třetího závodu mistrovství světa.
SAO PAULO - Již podvacáté bude o nadcházejícím víkendu dějištěm Velké ceny Brazílie formule 1 okruh Autodromo Jose Carlos Pace v Interlagosu na jihu Sao Paula. Trať, označovaná jezdci jako staromódní, patří k nejnáročnějším v celém seriálu. Jednak kvůli opačnému směru jízdy, jenž má obdobu jen v závodě v Imole, jednak s ohledem na nerovnosti vozovky, které staví trať u jezdců na záporný pól obliby. Na 4309 metrech se pilotům nabízí několik vhodných míst na předjíždění, největší šance přitom dává hned první 'esíčko' po startu; zatáčka nese jméno tragicky zesnulého národního hrdiny Ayrtona Senny (Senna-S). Značnou pozornost budí experiment stáje Ferrari, jejíž barvy budou reprezentovat různé vozy. Úřadující mistr světa Michael Schumacher pojede v novém, ačkoliv původně tým plánoval vyrukovat s letošní verzí auta až v Imole. Miláček domácího publika Barrichello bude řídit jako dosud loňský vůz.
</TEXT>
<HEADING>
Barrichello se vzdal velikášských prohlášení
</HEADING>
<TEXT>
Schumachera, který vede MS s náskokem dvou bodů před Juanem Pablem Montoyou z Williamsu, rozhodnutí stáje nadchlo a vlilo do žil optimismus. "I se starým autem jsem věřil, že v Brazílii pojedeme o vítězství. Teď to můj optimismus ještě umocnilo," řekl německý pilot. Podle něj je auto rychlejší, spolehlivost je otázkou. "Zatím byl na vůz spoleh, ovšem stoprocentní jistotu nebudete mít nikdy," dodal Schumacher a označil za rozumné, že stáj do Brazílie dopravila i jeho staré ferrari. Pro Barrichella bude závod na domácí trati tradičně svátkem, ale zatím jen jeden závod z deseti dokončil - v roce 1994 byl čtvrtý na jordanu. "Prognóz se tentokrát zdržuji. Vše se vyvine samo," vzdal se letos velikášských prohlášení o očekávaném životním úspěchu. "Dřív jsem před brazilskou Grand Prix vždy moc mluvil. Dnes lidé vědí, že prostě udělám vše, co je třeba," řekl Brazilec, který letos ještě neprojel cílem.
</TEXT>
<HEADING>
"Strašák" jménem Montoya
</HEADING>
<TEXT>
Nasazení nového vozu Ferrari je reakcí na dosavadní vystoupení stáje Williams. Ziskem 22 bodů zažil tým nejlepší start do sezony ve své historii a Schumacher jej letos považuje za hlavního soupeře. "Ale ještě nelze odepisovat ani McLaren," varoval mistr světa před stájí, jež zatím ve dvou závodech získala pouhé čtyři body. Jeho slova potvrdil Skot David Coulthard, který vyhrál včerejší trénink. Respekt před williamsy a především před dvakrát druhým Montoyou považují odborníci za oprávněný. Spočítali, že Kolumbijec od svého loňského debutu Schumachera už pětkrát předjel, což žádný z jezdců nedokázal. A Jihoameričanovi, který měl v minulém závodě v boji o čelo krátce po startu s Němcem kolizi, neustále roste sebevědomí. "Všichni si mysleli, že Schumachera nelze předjet, ale já ho dostal. Když Michael přišel do formule, sápal se na Sennův trůn, teď mířím já na jeho," prohlásil Montoya. A jeho cíle pro Sao Paulo? "Vychutnat si jihoamerickou atmosféru a dodělat, co jsem vloni začal. Tehdy jsem tu mohl slavit první vítězství v kariéře, kdyby do mě nenajel zezadu Jos Verstappen," připomněl, jak jej z prvního místa 'sestřelil' o kolo pomalejší Nizozemec.
Nasazení nového vozu Ferrari je reakcí na dosavadní vystoupení stáje Williams. Ziskem 22 bodů zažil tým nejlepší start do sezony ve své historii a Schumacher jej letos považuje za hlavního soupeře. "Ale ještě nelze odepisovat ani McLaren," varoval mistr světa před stájí, jež zatím ve dvou závodech získala pouhé čtyři body. Jeho slova potvrdil Skot David Coulthard, který vyhrál včerejší trénink. Respekt před williamsy a především před dvakrát druhým Montoyou považují odborníci za oprávněný. Spočítali, že Kolumbijec od svého loňského debutu Schumachera už pětkrát předjel, což žádný z jezdců nedokázal. A Jihoameričanovi, který měl v minulém závodě v boji o čelo krátce po startu s Němcem kolizi, neustále roste sebevědomí. "Všichni si mysleli, že Schumachera nelze předjet, ale já ho dostal. Když Michael přišel do formule, sápal se na Sennův trůn, teď mířím já na jeho," prohlásil Montoya. A jeho cíle pro Sao Paulo? "Vychutnat si jihoamerickou atmosféru a dodělat, co jsem vloni začal. Tehdy jsem tu mohl slavit první vítězství v kariéře, kdyby do mě nenajel zezadu Jos Verstappen," připomněl, jak jej z prvního místa 'sestřelil' o kolo pomalejší Nizozemec.
</TEXT>
</DOC>
<DOC>
<DOCID>LN-20020330110</DOCID>
<DOCNO>LN-20020330110</DOCNO>
<DATE>03/30/02</DATE>
<TEXT>
NEW YORK - V utkání zámořské NHL mezi Carolinou a Philadelphií, které domácí vyhráli 4:1, se prosadila trojice českých hokejistů. Vašíček a Malík si připsali po gólové přihrávce, Svoboda, povolaný z farmy v AHL, zaznamenal gól a asistenci. V utkání Toronta s Islanders si připsali v dresu Maple Leafs asistenci Tomáš Kaberle a Robert Reichel. Toronto vedlo už 4:2, ale gól Romana Hamrlíka v přesilovce pět na tři a dvě trefy Parrishe otočily skóre zápasu na konečných 5:4 pro Islanders. Detroit na domácím ledě zachraňoval remízu 3:3 s Nashvillem až v posledních čtyřech minutách, kdy vymazal dvoubrankový náskok Predátorů a zajistil si tak Prezident's Trophy, ocenění pro tým, který získal v základní části rekordní počet bodů. Za Nashville jednou asistovali Erat a Tenkrát. Jediný gól Tampy v utkání s Montrealem (1:2) vstřelil Prospal při hře pět na tři.
</TEXT>
</DOC>
<DOC>
<DOCID>LN-20020330111</DOCID>
<DOCNO>LN-20020330111</DOCNO>
<DATE>03/30/02</DATE>
<TITLE>
Již za třetí klub NHL hraje v posledních osmi měsících Jan Hlaváč, střelec zlatého gólu z hokejového MS v roce 1999. Přestože do olympijského výběru se tento útočník Vancouveru nakonec nevešel, na národní tým rozhodně nezanevřel. "Když budou mít trenéři zájem, na mistrovství světa znovu rád přijedu," říká.
</TITLE>
<TEXT>
LN: Jak se vám hraje ve vašem třetím klubu NHL za posledních osm měsíců?
Není to takové, jako to bylo v New York Rangers, ale rozhodně se cítím lépe než ve Philadelphii, kde jsem si skoro nezahrál. Ve Vancouveru se dostanu na led daleko víc, což mi vyhovuje. Canuks jsou úplně jiný tým, mají v mužstvu hodně mladých hráčů a snaží se o ofenzivní tvůrčí hokej, a tak jsem tady spokojený.
LN: Nepřipadáte si ale tak trochu na pacifickém pobřeží Kanady osamocen. V New Yorku jste hrál v týmu s dalšími třemi Čechy?
Je pravda, že jsem v týmu jediný Čech a že je vždycky příjemnější, když máte možnost si česky s někým popovídat. Na druhou stranu tým ve Vancouveru je složený ze spousty výborných kluků, nemáme žádnou velkou hvězdu, nikdo si na nic nehraje a parta je opravdu výborná. Čecha bych tam sice bral, ale já nemám žádnou možnost složení mužstva nějak ovlivnit.
LN: S kým se nejvíc přátelíte? Máte v mužstvu tři Švédy...
Nejvíc držím pohromadě s Brendanem Morrisonem, se kterým spím i na pokoji při cestách po Americe. Rozumíme si, on dokonce hrál určitou dobu v Čechách za Pardubice. Je to výborný kluk. Jinak švédská dvojčata Sedinovi budou výborní hráči. Novináři je sice nyní kritizují, ale podle mě mají velkou budoucnost.
LN: Když jste nyní absolvoval zápasy ve Východní a Západní konferenci, v čem je největší rozdíl?
Když jsem do mužstva přišel, tak jsem byl překvapený z toho, že se hraje takzvaně nahoru dolů. Mnohem víc se bruslilo a útočilo. Doslova krásný hokej. My jsme sice často prohrávali, ale zato se dalo na hru dívat. Nyní jsme postoupili v tabulce nahoru, bojujeme o play off a najednou jsme se začali více soustředit na obranu. Ale dá se říci, že se na Západě hraje mnohem útočněji.
LN: Jak byste srovnal tři týmy, v nichž jste dosud působil?
Nejlépe se mi hrálo v New Yorku. O tom není pochyb. Měli jsme tam českou trojku a dokázali jsme hrát český hokej. Styl ve Philadelphia Flyers mi vůbec nevyhovoval, navíc jsem se na led tolik nedostal a trápil jsem se. A Vancouver? Před Vánoci mi hra týmu doslova seděla, nyní víc bráníme a už to není ono. Navíc se mi zranil velmi dobrý centr mojí formace Andrew Cassels, a tak trenér zatím přesně neví, co s námi. Hraji s Trevorem Lindenem, ale on není typickým středním útočníkem. Často hraje spíš křídlo.
LN: Jak jste si vůbec na NHL zvykl? Tak daleko od domova...
Už jsem se tady úplně adaptoval. Vancouver je hezké město, fanoušci hokeji rozumí. Jen kdyby tolik nepršelo. Zima tam není skoro žádná, protože jsme u moře, tak nám tam místo sněhu pořád prší.
LN: Před časem jste opět nastoupil v Madison Square Garden. Jak jste se cítil v souboji proti vašim bývalým spoluhráčům z Rangers?
Už jsem se s nimi utkal, ještě když jsem působil ve Philadelphii. Vždycky z toho mám zvláštní pocit, když přijedu do haly, kde jsem si už něco prožil. Největší radost mi ale udělalo naše vítězství (usmívá se).
LN: Nebyl jste vybrán do olympijského výběru pro Salt Lake City. Nemrzelo vás to trochu, přestože česká reprezentace naganské zlato neobhájila?
Samozřejmě, že mě to dost mrzelo. Zahrát si na olympiádě je jedinečný zážitek. Každý z nás, kdo byl součástí širší nominace, tak doufal, že se do Salt Lake podívá. Nevybrali mě, a já s tím už nic neudělám. Aspoň jsem si na týden od hokeje odpočinul a užil si příjemnou dovolenou.
LN: Myslíte si, že na tom, že jste se do nominace nevešel, se podepsalo to, že jste hrál až na západě Kanady, tak trochu mimo záběr českých trenérů?
Jakmile jsem byl vyměněn z Rangers, tak moje produktivita poklesla, a to asi při rozhodování trenérů sehrálo klíčovou roli.
LN: Kdyby se Vancouver nakonec přece jen neprobojoval do play off, lákala by vás účast na mistrovství světa?
Samozřejmě. Pokud by o mě trenéři projevili zájem, tak rád pojedu. Nevím však, zda se hodím do jejich plánů. Zatím mě nikdo nekontaktoval, ale pokud bude zájem, rád přijedu.
</TEXT>
</DOC>
<DOC>
<DOCID>LN-20020330112</DOCID>
<DOCNO>LN-20020330112</DOCNO>
<DATE>03/30/02</DATE>
<TITLE>
LIBEREC - Pouze jedno vítězství dělí hokejisty Liberce od postupu do extraligy. Po čtvrteční výhře ve čtvrtém utkání proti Kladnu 3:0 vedou 3:1 na zápasy. Historický krok směrem k elitní soutěži mohou Severočeši udělat v neděli na ledě soupeře.
</TITLE>
<GEOGRAPHY>Liberec</GEOGRAPHY>
<TEXT>
Kladno 3:0
Josef Jandač, trenér Liberce: "Podařil se nám vstup do utkání, a kdybychom vyhráli první třetinu alespoň 2:0, bylo by to lepší vyjádření naší převahy." Jaromír Šindel, trenér Kladna: "Na ledě dnes bylo od začátku jen jedno mužstvo a bylo jasné, kdo bude králem večera. Naši hráči mnohdy zvučných jmen dostali lekci, jak se hraje a bojuje."
</TEXT>
</DOC>
</CZE>