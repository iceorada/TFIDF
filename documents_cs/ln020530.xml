<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20020530001</DOCID>
<DOCNO>LN-20020530001</DOCNO>
<DATE>05/30/02</DATE>
<TITLE>
PRAHA - "Nepřipustíme školné!" "Nenechte se znovu podvést!" "Nevolíme zájmy kapitálu, ale české národní zájmy!" Volební kampaň politických stran včera vtrhla i na obrazovku České televize a na vlny Českého rozhlasu. Oběma médiím zákon ukládá chrlit po dva předvolební týdny vyjma nedělí stranickou agitaci - rozhlas hodinu a televize 70 minut denně. Jinou formu agitace v televizích a rádiích zákon zakazuje. Už včerejší televizní blok ukázal, že strany příliš invence neprojevily. Většinou se omezily na tento scénář: z obrazovky státotvorně promlouvá prošedivělý předseda a čas od času jeho monolog prokládají pohledy na českou krajinu. "Česká televize poskytuje vysílací čas, za obsah a kvalitu spotů ale odpovědnost nenese," říká mluvčí ČT David Jirušek. Nejsilnější strany pojaly své televizní spoty velmi odlišně. ČSSD ústy svých mediálních hvězd předčítá hlavní body svého programu, v klipu ODS žádá Václav Klaus občany o pomoc, Koalice pak v kresleném spotu karikuje spojenectví obou silných stran.
</TITLE>
<TEXT>
Komunisté na televizní agitaci rezignovali a ušetřených 50 tisíc věnovali Dětskému domovu v Mostě. KSČM není jedinou stranou, která možnosti prezentovat se v televizi nevyužila. Volba pro budoucnost, Balbínova poetická strana, Romská občanská iniciativa, Moravská demokratická strana a Národně demokratická strana spoty nedodaly.
</TEXT>
<HEADING>
Proti sobě
</HEADING>
<TEXT>
Kromě představení svého programu a hlavních osobností se strany ve volebních šotech snažily také vypořádat se svými politickými konkurenty. Z větších uskupení tak ČSSD i Koalice zaútočily na ODS a její patnáctiprocentní daň, kterou prezentovaly jako návrh prospěšný jen těm nejbohatším. Koalice se vůbec zaměřila především na ODS připomněla třeba komunistickou minulost jednoho z jejích lídrů, Vlastimila Tlustého. "Nenechte se znovu podvést," varuje v klipu Koalice herečka Věra Galatíková. Podobně Republikáni ostře kritizovali konkurenční stranu Republikáni Miroslava Sládka. Šéf Republikánů Jan Vik Sládka přímo obvinil, že nechal svou bývalou stranu záměrně zbankrotovat a sám si díky tomu přišel na pěkné peníze. "S tím my nechceme mít nic společného, nechceme si stavět luxusní vily," hlásá Vik, někdejší Sládkova pravá ruka.
</TEXT>
<HEADING>
Dobré ráno s agitkou
</HEADING>
<TEXT>
Bývalé koaliční partnery, unionisty a lidovce, ve svých spotech nijak nešetří ani ODA. "Bratrstvo velkých stran je tu jen kvůli moci a penězům," kritizuje celou politickou scénu předseda Michael Žantovský. Spoty v televizi skončí tři dny před volbami, tedy 11. června. V rámci agitačních bloků každá z osmadvaceti kandidujících stran dostane stejný prostor - třicet minut. Ty si každá strana rozdělí na devět dvouminutových a dvanáct jednominutových klipů. Televize je odvysílá výhradně v odpoledním, tedy málo sledovaném čase. To ostatně včera někteří funkcionáři stran přímo ve spotech kritizovali. "Milé děti, promiňte, že vám ruším pohádky, ale nějací dospěláci si vymysleli, že zrovna teď je nejlepší čas na předvolební kampaň," říká třeba klaun ve spotu Humanistické aliance. "Zvolili jsme tento čas, protože nám zapadá do vysílacího schématu," řekl mluvčí ČT Jirušek. V podobném duchu odstartovala včera i kampaň v Českém rozhlase. Ten první dvě agitky odvysílal na stanici Radiožurnál dokonce už před půl šestou ranní. Třicetivteřinové a minutové spoty vysílá veřejnoprávní rozhlas vždy před zpravodajskými relacemi.
Bývalé koaliční partnery, unionisty a lidovce, ve svých spotech nijak nešetří ani ODA. "Bratrstvo velkých stran je tu jen kvůli moci a penězům," kritizuje celou politickou scénu předseda Michael Žantovský. Spoty v televizi skončí tři dny před volbami, tedy 11. června. V rámci agitačních bloků každá z osmadvaceti kandidujících stran dostane stejný prostor - třicet minut. Ty si každá strana rozdělí na devět dvouminutových a dvanáct jednominutových klipů. Televize je odvysílá výhradně v odpoledním, tedy málo sledovaném čase. To ostatně včera někteří funkcionáři stran přímo ve spotech kritizovali. "Milé děti, promiňte, že vám ruším pohádky, ale nějací dospěláci si vymysleli, že zrovna teď je nejlepší čas na předvolební kampaň," říká třeba klaun ve spotu Humanistické aliance. "Zvolili jsme tento čas, protože nám zapadá do vysílacího schématu," řekl mluvčí ČT Jirušek. V podobném duchu odstartovala včera i kampaň v Českém rozhlase. Ten první dvě agitky odvysílal na stanici Radiožurnál dokonce už před půl šestou ranní. Třicetivteřinové a minutové spoty vysílá veřejnoprávní rozhlas vždy před zpravodajskými relacemi.
</TEXT>
</DOC>
<DOC>
<DOCID>LN-20020530002</DOCID>
<DOCNO>LN-20020530002</DOCNO>
<DATE>05/30/02</DATE>
<TITLE>
Rezignace pražského primátora Jana Kasla byla logickým tahem politika, který ztratil podporu ve vlastní straně. Obrovské chyby se však Kasl dopustil odchodem z ODS. Uražení spolustraníci v čele s Václavem Klausem teď mají silný argument pro tvrzení, že je Kasl zradil. Mohou také s klidem prohlašovat, že jejich neúspěšný kolega míří do konkurenční politické strany. Kasl připomíná zmateného účastníka televizní soutěže Nejslabší! Máte padáka!, který nepochopil pravidla hry. Podle logiky, kterou se řídil při rozhodování o odchodu ze strany, by totiž Kasl musel po každém kole otázek navrhovat vyloučení sebe sama. "Jsem nejslabší a mám padáka," oznamoval by místo moderátorky už předem poražený Kasl.
</TITLE>
<TEXT>
Naopak dobrý hráč Kasl by se členství v ODS nevzdal nikdy. Maximálně by se nechal ze strany vyloučit. Věří-li totiž hodnotám prosazovaným Klausovou stranou tak, jak sám tvrdí, nesmí se exprimátor nechat současným vedením ODS otrávit. Musí bojovat, přesvědčovat své spolustraníky a snažit se převzít kormidlo ODS ve vnitrostranických volbách. K tomu je však třeba odvaha a trpělivost. Kvality, jimiž Kasl zřejmě nedisponuje.
</TEXT>
<HEADING>
Špatný kalkul "slušných lidí"
</HEADING>
<TEXT>
Stejnou neschopnost jako Kasl prokázali v roce 1997 Klausovi vnitrostraničtí oponenti v čele s Janem Rumlem, Ivanem Pilipem a Josefem Zieleniecem. Ti se sice pokusili Klause porazit ve volbách na mimořádném stranickém kongresu, ale špatně si připravili půdu. Místo diskuse se stranickými kolegy vypověděli předsedovi poslušnost a vyzvali ho k odchodu. Dopadli špatně a nutno dodat, že nemohli dopadnout jinak. Žádný slušný člověk jehož imaginárním zájmem se právě "pučisté" z ODS tak rádi ohánějí - totiž nemůže schvalovat podraz. Ruml, Pilip, Zieleniec a nyní také Kasl - ti všichni kalkulovali špatně. Nutno však dodat, že ani jeden z nich nebyl s to Klause ohrozit. Chybí jim charisma, argumentační schopnosti a vůle vítězit. A dokud se v ODS neobjeví kvalitní konkurent Václava Klause, bude vládnout současný předseda. Ke škodě ODS, která s každým dalším neúspěšným "atentátem" degeneruje v sektu uctívačů neomylného profesora a vytlačuje každého potenciálního kritika jako nepřátelskou bakterii.
</TEXT>
<HEADING>
Ochočená ODS
</HEADING>
<TEXT>
Potenciálním kritikům uvnitř ODS přitom Klaus nabízí dostatek munice. Třeba okolnosti Kaslova odchodu ze strany jsou skvělou ukázkou Klausovy zbabělosti při řešení vnitrostranických konfliktů. Spor v pražské organizaci ODS doutnal už několik měsíců, ale předseda strany nikdy nenalezl dost odvahy k jeho řešení. Místo aby se jasně postavil buď za Jana Kasla, anebo za jeho oponenta Jana Bürgermeistera, snažil se problém zakopat pod koberec. Pražského primátora sice nazval "černým pasažérem" ve voze ODS, ale v pozdějším rozhovoru mezi čtyřma očima Kaslovi údajně řekl, že se k výroku nechal vyprovokovat a nemyslel ho vážně. Tak to aspoň popisuje Jan Kasl. Václav Klaus odmítá jeho slova komentovat. Leckterý člen Klausovy strany by teď svému předsedovi mohl vyčíst, že neochotou vyřešit spor Kasl versus Bürgermeister &amp; zbytek pražské ODS zadělal na problém, který vyhřezl v klíčové fázi kampaně. To však v "ochočené" ODS nikdo neudělá, neboť kritizovat Klause, to se prostě nenosí. Občanská demokratická strana přitom potřebuje vnitrostranické disidenty jako sůl. "Zlobivé děti", které se nebojí říkat nahlas, že se předseda občas ocitá mimo mísu. Že nebylo správné držet u moci sociální demokraty, že není dobré nabízet neomezenou podporu šéfovi TV Nova, i kdyby se její sledovanost vyšplhala na 100 procent. Potřebuje však také členy, kteří umějí přiznat, že privatizace polostátních bank - jak ji provedli sociální demokraté - české ekonomice prospěla. Nikdo takový však v ODS vidět není. A jistá je jedna věc: Jan Kasl to už nebude.
Potenciálním kritikům uvnitř ODS přitom Klaus nabízí dostatek munice. Třeba okolnosti Kaslova odchodu ze strany jsou skvělou ukázkou Klausovy zbabělosti při řešení vnitrostranických konfliktů. Spor v pražské organizaci ODS doutnal už několik měsíců, ale předseda strany nikdy nenalezl dost odvahy k jeho řešení. Místo aby se jasně postavil buď za Jana Kasla, anebo za jeho oponenta Jana Bürgermeistera, snažil se problém zakopat pod koberec. Pražského primátora sice nazval "černým pasažérem" ve voze ODS, ale v pozdějším rozhovoru mezi čtyřma očima Kaslovi údajně řekl, že se k výroku nechal vyprovokovat a nemyslel ho vážně. Tak to aspoň popisuje Jan Kasl. Václav Klaus odmítá jeho slova komentovat. Leckterý člen Klausovy strany by teď svému předsedovi mohl vyčíst, že neochotou vyřešit spor Kasl versus Bürgermeister &amp; zbytek pražské ODS zadělal na problém, který vyhřezl v klíčové fázi kampaně. To však v "ochočené" ODS nikdo neudělá, neboť kritizovat Klause, to se prostě nenosí. Občanská demokratická strana přitom potřebuje vnitrostranické disidenty jako sůl. "Zlobivé děti", které se nebojí říkat nahlas, že se předseda občas ocitá mimo mísu. Že nebylo správné držet u moci sociální demokraty, že není dobré nabízet neomezenou podporu šéfovi TV Nova, i kdyby se její sledovanost vyšplhala na 100 procent. Potřebuje však také členy, kteří umějí přiznat, že privatizace polostátních bank - jak ji provedli sociální demokraté - české ekonomice prospěla. Nikdo takový však v ODS vidět není. A jistá je jedna věc: Jan Kasl to už nebude.
</TEXT>
</DOC>
<DOC>
<DOCID>LN-20020530003</DOCID>
<DOCNO>LN-20020530003</DOCNO>
<DATE>05/30/02</DATE>
<TITLE>
PRAHA - Vláda včera rozhodla o prodeji ostravské Nové huti do rukou nizozemské společnosti LNM Holdings, která patří indické rodině Mittalů. Stát a Nová huť získají od LNM 19,3 miliardy korun. Drtivá většina z těchto peněz půjde přímo do Nové huti. To uklidňuje i odboráře, kteří byli s dosavadním přístupem vlády k situaci v hutích nespokojení. "Máme zájem, aby investor neplatil státu, ale investoval do podniku," říká ekonom odborů Nové huti František Saidl. Stát za svůj 67procentní podíl akcií ostravských hutí a jejich dluhy ve výši 4,8 miliardy korun, které vlastní Česká konsolidační agentura, získá 660 milionů korun. To znamená, že Česká republika, která prodá dluhy s výraznou slevou a částečně tak přispěje k oddlužení podniku, na obchodu prodělá. Na druhou stranu však Česko pokročí v řešení kapitoly přístupových jednání do EU s názvem "hospodářská soutěž". Unie podmiňuje její uzavření právě dokončením restrukturalizace českého ocelářství. Firma LNM se zavázala, že okamžitě přispěje na provoz hutí částkou 2,1 miliardy korun. Společnost současně převezme dluh NH ve výši 8,5 miliardy korun, který splatí do deseti let. Zavázala se také k tomu, že do rozvoje hutí investuje dalších osm miliard korun.
</TITLE>
<TEXT>
Stát prodá Novou huť za 660 milionů korun
* nový vlastník, nizozemská firma LNM Holdings, slíbil do hutí investovat 19 miliard korun
* LNM Holdings je součástí jedné z největších světových ocelářských firem LNM Group, kterou ovládá indický podnikatel Lakšmí Mittal
</TEXT>
</DOC>
<DOC>
<DOCID>LN-20020530004</DOCID>
<DOCNO>LN-20020530004</DOCNO>
<DATE>05/30/02</DATE>
<TEXT>
Bizarní festival nudy a trapnosti odstartoval. Na rozdíl od Cannes či Benátek se koná jen jednou za čtyři roky, víc by ale lidská soudnost stejně ani nevydržela. Vtrhnou-li do televize a rozhlasu stranické volební spoty, je to vždy důkaz, že už jde do tuhého. Co partaje prohospodařily za minulé roky, snaží se na poslední chvíli dohnat klipovou sebechválou. A stejně trapně, amatérsky a prvoplánově jako v prvních polistopadových volbách. Strejda s vizáží okresního tajemníka varuje: "Pozor na ty, které alespoň znáte, věřte mně, kterého vidíte prvně v životě!" Za ním se mihne Karlův most, širé lány, dětský úsměv, zašveholí hudba od Smetany či Dvořáka. Nekřivděme všem - tu a tam byl i pokus o nápad, o vtip, vždy ale sotva na úrovni domácího videa. Kdo by si tedy měl odnést Zlatou palmu z českého spotového festivalu? Snad jedině příští parlament, pokud by už konečně zrušil veřejnoprávním médiím povinnost poskytovat zdarma drahý vysílací čas na partajní orgie. A pokud by k tomu ještě povolil, aby si ty strany, které o to skutečně stojí, mohly zaplatit propagaci mezi reklamou na prací prášky, přidal bych mu klidně i Zlatého lva.
</TEXT>
</DOC>
<DOC>
<DOCID>LN-20020530005</DOCID>
<DOCNO>LN-20020530005</DOCNO>
<DATE>05/30/02</DATE>
<TITLE>
PRAHA - Jan Kasl včera skončil ve funkci pražského primátora a opustil řady ODS. Její předseda Václav Klaus kvůli tomu svolal mimořádnou tiskovou konferenci, na které Kaslův krok opět tvrdě odsoudil. Klaus primátorovu rezignaci označil za další útok jeho politických oponentů s cílem poškodit ODS před volbami. Kaslovo nečekané odstoupení bylo podle Klause připravené v "režii" blíže nespecifikovaných "našeptávačů". Stejný názor zastává i vedení pražské ODS v čele s Janem Bürgermeisterem. Exprimátor považuje úvahy Klause i svých bývalých kolegů za scestné. "Vždy, když někdo nedokáže něco pochopit, přijde s teoriemi o spiknutí, Hradu, jezinkách bezinkách a bůh ví o čem ještě. Je to naprosto směšné," řekl Kasl. Václav Klaus novinářům sdělil, že "podpásový úder", který naruší klidnou volební kampaň, již předem očekával. "Včera se - v režii Jana Kasla a nejenom jeho - odehrál dlouho připravovaný příběh nápadně podobný tomu, který dobře známe z minulosti," řekl Klaus. Kdo jsou oni "našeptávači" předseda ODS včera neřekl. Večer pak v pořadu ČT 21, kde se s Kaslem střetl, na opakovaný dotaz odpověděl: "Bylo by dobré se pana Kasla zeptat, kde, s kým se v posledních týdnech setkal, kolikrát byl na Hradě, kolikrát jednal s tím, či oním." Jan Bürgermeister byl konkrétnější. "Vím o určitých kontaktech, například s panem Michaelem Kocábem," řekl. Kasl uvedl, že to je "absolutní nesmysl". Kocábovo vyjádření se LN sehnat nepodařilo. Kasl říká, že odstoupil právě kvůli vedení pražské ODS. "S těmito lidmi bojuji o prosazení názoru na politiku jako na službu občanům, nikoli jako na prostředek k budování vlastních pozic," řekl Kasl, který se s pražskou ODS v posledním půlroce dostal do ostrého sporu kvůli svým výrokům o korupci na magistrátu a o způsobu, jak ji řešit.
</TITLE>
<TEXT>
Primátorova rezignace a hlavně její vysvětlení způsobily v ODS vlnu nevole. Předseda strany Václav Klaus znovu označil Kaslův krok za "zbabělý a nečestný" a "bohužel také za politicky vychytralý". Do exprimátora se poté opřel bývalý kolega z městské rady a předseda poslaneckého klubu v zastupitelstvu magistrátu Rudolf Blažek. "Jan Kasl zklamal důvěru tohoto klubu již několikrát, současné jednání však nemůžeme nazvat jinak než zradou," řekl Blažek. Vedení ODS také znovu připomnělo předvolební mítink strany na Václavském náměstí v Praze minulý týden, kde Kasl z pódia veřejně propagoval stranu i Klause. "K účasti na zahájení kampaně mě osobně přemluvil Václav Klaus. Bylo to velmi intenzivní přemlouvání. Přišel jsem tedy podpořit Václava Klause, ale opakovaně bych to už neudělal," prohlásil Kasl pro stanici BBC.
</TEXT>
<HEADING>
Kasl: Do Senátu a jiné strany nechci
</HEADING>
<TEXT>
Nejen v ODS se okamžitě začalo spekulovat o možném Kaslově přestupu do jiné politické strany. Dohady ještě podpořil jihomoravský hejtman Stanislav Juránek (KDU-ČSL). Ten prohlásil, že by Kasla rád viděl jako kandidáta Koalice v podzimních volbách do Senátu. "Kasl je čestný a pracovitý muž, pro Senát by byl přínosem," řekl ČTK hejtman. Podle lídrů Koalice Hany Marvanové a Cyrila Svobody jde však pouze o Juránkův soukromý názor. "Ani to nechci komentovat. My to v tuhle chvíli neřešíme a v nejbližší době řešit nebudeme," uvedla Marvanová. Kasl navíc včera řekl, že na kandidaturu do Senátu ani nepomýšlí. "Do Senátu kandidovat nechci, není to moje parketa," poznamenal. "V nejbližší době se nechystám vstoupit do žádné politické strany," dodal exprimátor s tím, že si dovede představit, že bude v nadcházejících volbách volit jinou stranu než ODS. Jejím členem byl 11 let. Podle analytiků, které oslovila ČTK, Kaslova rezignace vyslala signál o nejednotnosti strany, což může ODS ve volbách uškodit. "Na vlastní kůži to pocítila čtyřkoalice, pocítí to i ODS," podotkl ředitel agentury TNS Factum Jan Herzmann. Alice Glasová z Centra pro výzkum veřejného mínění zase soudí, že Kaslův spor se stranickými kolegy ovlivní především nerozhodnuté či váhající voliče. "Postavení pražského primátora je vysoké a jeho krok silně zpochybňuje věrohodnost strany. Pro ty, kteří váhají, to znamená další důvod, proč ODS nevolit," dodala.
Václav Klaus: "O věcné argumenty určitě panu Kaslovi a jeho našeptávačům v této chvíli v žádném případě nešlo."
</TEXT>
</DOC>
<DOC>
<DOCID>LN-20020530006</DOCID>
<DOCNO>LN-20020530006</DOCNO>
<DATE>05/30/02</DATE>
<TEXT>
NEW YORK - Na newyorském Manhattanu dnes po osmi a půl měsících končí odklízení trosek mrakodrapů Světového obchodního centra (WTC). Tisíce lidí se mají dnes zúčastnit smutečního obřadu k uctění památky obětí teroristického útoku z 11. září. Během odklízecích prací bylo z místa odvezeno na 1,8 milionu tun trosek. Lékaři dosud identifikovali ostatky jen zhruba třetiny obětí největšího teroristického útoku v dějinách USA. Při obřadu budou vynesena prázdná nosítka s americkou vlajkou na počest stovek obětí, jejichž ostatky se nikdy nenašly.
</TEXT>
</DOC>
<DOC>
<DOCID>LN-20020530007</DOCID>
<DOCNO>LN-20020530007</DOCNO>
<DATE>05/30/02</DATE>
<TEXT>
Oficiálně od půlnoci už není Jan Kasl primátorem Prahy. Hlavní město bude zřejmě až do červnového zasedání zastupitelstva řídit jeden ze čtveřice dosavadních Kaslových náměstků - Petr Švec, Jiří Paroubek, Otto Kechner nebo Martin Hejl. Šance se dávají především Kaslovu největšímu odpůrci Švecovi.
</TEXT>
</DOC>
<DOC>
<DOCID>LN-20020530008</DOCID>
<DOCNO>LN-20020530008</DOCNO>
<DATE>05/30/02</DATE>
<TITLE>
Dva výbory Senátu, které se ministr obrany snažil přesvědčit, přesto s nákupem gripenů nesouhlasí
</TITLE>
<TEXT>
Emotivní projev veterána 2. světové války ani hrozba "spícím ruským obrem" ministru obrany nepomohly při přesvědčování části senátorů, aby podpořili nákup švédských stíhaček Gripen pro tuzemskou armádu.
PRAHA - K rozhodující senátní bitvě o schválení nebo zamítnutí nákupu stíhaček Gripen pro armádu dojde již tento pátek. Poměr sil odpůrců a zastánců gripenů se začíná v posledních momentech před hlasováním vyrovnávat. Členové dvou senátních výborů hospodářského a bezpečnostního, kteří se zákonem zabývali včera, vládní návrh nezamítli zdaleka tak přesvědčivě, jak se původně očekávalo. Ministr obrany Jaroslav Tvrdík, který návrh zákona o gripenech v Senátu jménem vlády obhajoval, včera použil zcela novou argumentační "zbraň" ruské nebezpečí. Poté, co někteří senátoři tvrdili, že po vzniku Rady NATO - Rusko se mezinárodní bezpečnostní situace radikálně uklidnila a stíhačky nejsou třeba, Tvrdík prohlásil, že on si něco takového vůbec nemyslí. "Neřeknu tajnou informaci, když povím, že (ruská) bezpečnostní rada prezidentu Putinovi bezprostředně po 11. září nedoporučila podpořit boj proti mezinárodnímu terorismu. Z 22 jejích členů pouze jeden hlasoval pro... Vy skutečně už dnes věříte tomu, že ten spící obr je naprosto bezpečný?! Že se můžeme cítit zcela bezpečně?!" Emotivní náladu těsně před Tvrdíkovým poměrně "vášnivým" projevem navíc "vyprovokoval" letecký veterán z 2. světové války Jan Horal, který na výbor dorazil doprovázen čtyřmi svými spolubojovníky z Anglie. "Nás by velice bolelo, kdybychom viděli zánik našich tradic... kdybychom řekli, že nadzvuková letadla nepotřebujeme," prohlásil plukovník Horal. "Připomíná mi to situaci před rokem 1939, když si západní mocnosti myslely, že vyjednaly mír na věčné časy a výsledek byl strašných pět let války, strašné ztráty, protože ty státy nebyly připraveny se bránit. My ta letadla potřebujeme," dodal veterán Horal. Oba senátní výbory přesto včera nákup gripenů zamítly. Pro hlasovali většinou senátoři za sociální demokracii a lidovce, proti se postavili členové ODS a ODA. Za podobné konstelace sil ale zákon nedávno úspěšně prošel Poslaneckou sněmovnou. Pokud Senát zákon o letadlech zamítne, vrátí se návrh do sněmovny, která ho může projednat ještě na své poslední schůzi, pouhý jeden den před volbami.
</TEXT>
<HEADING>
Zeman přenechá podpis smlouvy na gripeny nástupci
</HEADING>
<TEXT>
Zemanův kabinet se vzdá možnosti podepsat smlouvu na nákup 24 stíhaček Gripen za 60 miliard korun a přenechá toto "privilegium" příští vládě. LN to řekl ministr obrany Jaroslav Tvrdík. ČSSD si ale stanovila jednu zásadní podmínku: Senát a prezident musejí schválit její návrh zákona na financování supersoniků. Jinak z dohody nic nebude. Zákon zatím - poměrně těsně - schválili poslanci. Kabinet již s výrobcem gripenů konsorciem BAe/Saab - dojednal, že prodlouží platnost své nabídky, která měla vypršet na konci června, o tři měsíce. Vláda zřejmě chce tímto tahem "zlomit odpor" Senátu, který se má zákonem začít zabývat již zítra. Poměr sil je velmi vyrovnaný. toh
Zemanův kabinet se vzdá možnosti podepsat smlouvu na nákup 24 stíhaček Gripen za 60 miliard korun a přenechá toto "privilegium" příští vládě. LN to řekl ministr obrany Jaroslav Tvrdík. ČSSD si ale stanovila jednu zásadní podmínku: Senát a prezident musejí schválit její návrh zákona na financování supersoniků. Jinak z dohody nic nebude. Zákon zatím - poměrně těsně - schválili poslanci. Kabinet již s výrobcem gripenů konsorciem BAe/Saab - dojednal, že prodlouží platnost své nabídky, která měla vypršet na konci června, o tři měsíce. Vláda zřejmě chce tímto tahem "zlomit odpor" Senátu, který se má zákonem začít zabývat již zítra. Poměr sil je velmi vyrovnaný. toh
</TEXT>
</DOC>
<DOC>
<DOCID>LN-20020530009</DOCID>
<DOCNO>LN-20020530009</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Odpůrci nákupu 24 stíhaček Gripen za 60 miliard korun často argumentují tím, že americká administrativa označila tendr za neprůhledný. Často, i když bez jakýchkoli důkazů, hovoří i o zkorumpování těch, kteří nákup podpořili. Američané, kteří by mohli mít největší zájem průběh výběrového řízení napadnout - původně nám totiž chtěli prodat svá letadla F-16 nebo F/A-18, však ani s odstupem několika měsíců od odstoupení z tendru žádná nová fakta nepřinášejí. Naznačili pouze to, že by jim vadila účast prostředníka s licencí pro obchod se zbraněmi. Takový postup totiž dosud vyžadují české zákony. Proč Pentagon i na přímou otázku LN po důkazech o "neprůhlednosti" mlčí? "Naše důvody, proč nevstoupit do výběrového řízení, jsme jasně vylíčili loni v květnu v dopise (českému) ministru obrany. Od té doby se nic nezměnilo," řekl LN ředitel Agentury pro obrannou a bezpečnostní spolupráci ministerstva obrany USA Tome Walters. Právě Walters byl podepsán pod dopisem, který Praze loni v květnu oznamoval, že letouny F-16 firmy Lockheed a F/A-18 společnosti Boeing se českého tendru nezúčastní. Odstoupili z něj i společnosti Dasault a EADS. Zbylo jen britsko-švédské konsorcium BAe/Saab, výrobce stíhaček Gripen. Jako důvody odstoupení uvedl Walters "nedostatek průhlednosti" a fakt, že nabídka měla být vypracována v češtině a cena propočítána v korunách.
</TEXT>
</DOC>
<DOC>
<DOCID>LN-20020530010</DOCID>
<DOCNO>LN-20020530010</DOCNO>
<DATE>05/30/02</DATE>
<TITLE>
Důvody, proč se Američanům nelíbí tendr na stíhačky, se nezměnily, řekl LN ředitel Agentury pro obrannou a bezpečnostní spolupráci ministerstva obrany Spojených států Tome Walters.
</TITLE>
<TEXT>
LN: Vaše důvody, proč se nezúčastnit tendru, moc přesvědčivě nepůsobí. Žádné další důkazy o "neprůhlednosti" nemáte?
Všichni zákazníci amerického vládního programu Foreign Military Sales (FMS - Vývoz zbraní) mají standardní jazykové a měnové podmínky (dokumentace musí být v angličtině a vyúčtování v dolarech). Od roku 1996 jsme s Českou republikou za použití těchto pravidel uskutečnili obchody za více než 40 milionů dolarů. Bez potíží. Stejný systém používáme i pro dalších více než sto států z celého světa. A také bez problémů.
LN: Není nakonec skutečným důvodem vašeho odstoupení z tendru strach z toho, že gripen pronikne přes Česko na trh NATO?
Naše důvody, proč nevstoupit do výběrového řízení, jsme jasně vylíčili loni v květnu v dopise (českému) ministru obrany. Od té doby se nic nezměnilo. V Polsku, Rakousku i v Maďarsku se i nadále vypsané tendry na stíhačky snažíme vyhrát.
LN: Letos v lednu jste řekl, že nákup gripenů oslabí českou schopnost spolupracovat s NATO. Jak?
S gripeny máme problémy v pěti základních oblastech. Jde o komunikaci, tzv. data-link (zabezpečený přenos dat), tankování za letu, integraci vyspělých zbraňových systémů a schopnost cvičit a operovat podle aliančních doktrín. V každé z těchto oblastí ještě zbývá hodně práce. Někdo bude muset ty velmi vysoké náklady na integraci a testy zaplatit. Naproti tomu taková letadla jako F-16 byla nejenom otestována, ale i nasazena ve skutečných bojích.
</TEXT>
</DOC>
<DOC>
<DOCID>LN-20020530011</DOCID>
<DOCNO>LN-20020530011</DOCNO>
<DATE>05/30/02</DATE>
<TITLE>
PRAHA - Drobní akcionáři Harvardského průmyslového holdingu se obrátili na ombudsmana Otakara Motejla. Poukazují na porušování vlastnických práv a hrozí žalobou na stát. "Budeme požadovat náhradu škody," řekl LN Milan Korčák, předseda sdružení S-600, v němž se sjednotili akcionáři holdingu. V dopise, který Motejlovi včera zaslali, upozorňují na porušování Listiny základních práv a svobod. Usnesením valné hromady ze srpna 2001 svitla akcionářům naděje, že získají poměrně slušnou sumu, tedy 600 korun za akcii. Rozplynula se opakovaným a stále trvajícím verdiktem Komise pro cenné papíry. Ta loni v listopadu zahájené výplaty klientů zakázala s tím, že není jasná struktura majetku a to, zda je holding v likvidaci. Pokud ano, tak jeho představitelé nemohou nakládat s majetkem. Na své peníze tak zatím marně čeká zhruba 250 tisíc akcionářů holdingu. "Domníváme se, že postup komise je v přímém rozporu s článkem 11 Listiny základních práv a svobod, neboť toto ustanovení výslovně stanoví, že: ,Vyvlastnění nebo nucené omezení vlastnického práva je možné ve veřejném zájmu, a to na základě zákona a za náhradu,'" napsali akcionáři v dopise ombudsmanovi. Sdružení S-600 si citované ustanovení vykládá tak, že zákazem vyplácení Komisí pro cenné papíry se stát zavázal uhradit akcionářům holdingu náhradu za omezení jejich práv. "Vzhledem k tomu, že nabídka činí 12 tisíc korun na jednu kuponovou knížku a dotýká se možná stovek tisíců drobných akcionářů, zavázala Komise pro cenné papíry svým rozhodnutím daňové poplatníky k náhradě dalších stamilionů korun ze státního rozpočtu," argumentuje sdružení S-600.
</TITLE>
<HEADING>
Akcionáři se stydí za Koženého
</HEADING>
<TEXT>
Většině akcionářů je podle Korčáka nepříjemné, že se prostřednictvím kuponové privatizace zapletli s bývalým prezidentem Harvardských investičních fondů Viktorem Koženým. "Po propuknutí všech tuzemských a mezinárodních afér tohoto ,piráta z Prahy' se většina z nich bála na veřejnosti říci, že patří k těm, kteří svojí důvěřivostí dopomohli tomuto muži k vilám na Bahamách a v Londýně," přiznává. Viktora Koženého čeká trestní stíhání za podvod kvůli vytunelovaní harvardů. Policie má již víc než půl roku vypracované obvinění, které se mu však zatím nepodařilo doručit.
Většině akcionářů je podle Korčáka nepříjemné, že se prostřednictvím kuponové privatizace zapletli s bývalým prezidentem Harvardských investičních fondů Viktorem Koženým. "Po propuknutí všech tuzemských a mezinárodních afér tohoto ,piráta z Prahy' se většina z nich bála na veřejnosti říci, že patří k těm, kteří svojí důvěřivostí dopomohli tomuto muži k vilám na Bahamách a v Londýně," přiznává. Viktora Koženého čeká trestní stíhání za podvod kvůli vytunelovaní harvardů. Policie má již víc než půl roku vypracované obvinění, které se mu však zatím nepodařilo doručit.
</TEXT>
</DOC>
<DOC>
<DOCID>LN-20020530012</DOCID>
<DOCNO>LN-20020530012</DOCNO>
<DATE>05/30/02</DATE>
<GEOGRAPHY>ČÁSLAV</GEOGRAPHY>
<TEXT>
Premiéra Miloše Zemana po příjezdu do Čáslavi na další výjezdní zasedání vlády přivítal jeho stranický kolega, poslanec Milan Urban v kostýmu vojevůdce Jana Žižky. Podal mu kalíšek medoviny a dárek v podobě repliky palcátu. Připomněl tak husitskou tradici tohoto středočeského města. V 15. století zde zemský sněm zvolil dvacetičlennou zemskou vládu, v níž zasedl i Žižka. "Bratře Jene, už jsem zažil mnohá krásná přivítání, ale přiznávám, že tohle bylo nejkrásnější a nejnápaditější," řekl překvapený premiér. "Ten cep je na mě nebo na naše politické oponenty?" zavtipkoval premiér na adresu zbraně, kterou držel v ruce čáslavský místostarosta Aleš Cincibus v kostýmu husitského bojovníka. Zeman poté upil medoviny a poznamenal, že přípitky politiků jsou nebezpečné. "Novináři, kteří zachycují jednání vlády, si většinou všimnou jenom toho, že jsme si něčím připili. Ale pochopit, o čem to jednání bylo, je nad jejich intelektuální síly," poznamenal.
</TEXT>
</DOC>
<DOC>
<DOCID>LN-20020530013</DOCID>
<DOCNO>LN-20020530013</DOCNO>
<DATE>05/30/02</DATE>
<GEOGRAPHY>ŠTRASBURK</GEOGRAPHY>
<TEXT>
Před velkým senátem Evropského soudu pro lidská práva se včera uskutečnilo bezmála tříhodinové slyšení v případu dvou manželských párů českých emigrantů, které si stěžují, že restituce zkonfiskovaných nemovitostí byly podmíněny českým státním občanstvím. Jelikož nevyhověli restitučnímu zákonodárství a nebyl jim navrácen jejich majetek, požadují Gratzingerovi po České republice odškodnění ve výši šesti milionů korun a Polackovi bezmála dva miliony. Rozhodnutí soudu o přijatelnosti stížnosti lze podle odhadu české vlády očekávat na podzim letošního roku.
</TEXT>
</DOC>
<DOC>
<DOCID>LN-20020530014</DOCID>
<DOCNO>LN-20020530014</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Někdejší předseda Fondu národního majetku (FNM) Jan Stiess má zaplatit pokutu 200 tisíc korun za to, že při nástupu do funkce v roce 1998 předložil neověřenou kopii padělaného negativního lustračního osvědčení. V hlavním líčení o tom včera rozhodl Obvodní soud pro Prahu 5. Podle něj Stiess vědomě užil falešnou listinu jako pravou. Pokud peněžitý trest ve stanoveném termínu neuhradí, má jít na šest měsíců do vězení.
</TEXT>
</DOC>
<DOC>
<DOCID>LN-20020530015</DOCID>
<DOCNO>LN-20020530015</DOCNO>
<DATE>05/30/02</DATE>
<GEOGRAPHY>BRNO</GEOGRAPHY>
<TEXT>
Policie dopadla devětadvacetiletého muže, který je podezřelý, že ve čtvrtek hrozil leteckým útokem na trojici výškových budov komplexu Chepos v Šumavské ulici v Brně - Žabovřeskách. "Muž se doznal pod tíhou důkazů. Čin odůvodnil tím, že nemá rád policii," řekl policejní mluvčí Mojmír Popp. Kriminalisté u pachatele zadrželi mobilní telefon i SIM kartu. Z přístroje ve čtvrtek odeslal na jedno z brněnských obvodních oddělení textovou zprávu. V hrozbě naznačil, že se odehraje útok ze vzduchu na "mrakodrapy" v Šumavské ulici. Mluvčí ministerstva obrany Milan Řepka včera vyčíslil náklady na několikadenní ochranu Brna českým letectvem na jeden a půl až dva miliony korun.
</TEXT>
</DOC>
<DOC>
<DOCID>LN-20020530016</DOCID>
<DOCNO>LN-20020530016</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Dalších přes 60 milionů korun, údajné výnosy z trestné činnosti, se podařilo zajistit v kauze zkrachovalé makléřské firmy KTP Quantum. V případu jsou za podvod a pomoc k němu stíháni spolumajitel firmy Karel Takáč a poslední předseda představenstva Oldřich Bakus. Přes 28 tisíc klientů vytunelováním společnosti přišlo o víc než 2,2 miliardy korun.
</TEXT>
</DOC>
<DOC>
<DOCID>LN-20020530017</DOCID>
<DOCNO>LN-20020530017</DOCNO>
<DATE>05/30/02</DATE>
<TITLE>
PRAHA - Pro malé neparlamentní strany jsou volební spoty často jedinou cestou, jak oslovit širší okruh voličů. I proto se zřejmě pokusily zaujmout razancí svých výroků. Ty se mnohdy otočily proti stejnému cíli - Evropské unii. "Heslo 'Čechy Čechům' je princip, který je nutno postavit proti neustálému vykrádání národního bohatství novodobými kolonialisty z EU," sdělilo třeba České sociálně demokratické hnutí. Také Republikáni uvedli, že pokud má vstup do EU znamenat ohrožení státní suverenity, je lepší do EU nevstupovat.
</TITLE>
<HEADING>
Hannig agitoval i zpěvem
</HEADING>
<TEXT>
I Strana venkova - spojené občanské síly vidí v EU nebezpečí: "Chceme třeba i proti vůli komisařů EU zajistit důstojný život našich lidí i možnost poctivé obživy pro všechny, kdo chtějí pracovat." "Člověk má pocit, že už nám tu nic nepatří," postěžoval si v klipu Strany zdravého rozumu její předseda, hudebník Petr Hannig, a přidal k dobru své hity jako Dívka z heřmánkové návsi či Domů k mámě. Jiné strany vyvažují evropskou kartu jinými originálními hesly. Sexuolog Radim Uzel chválí ČSNS za to, že jako jediná hájí práva sexuálních menšin. Předseda České pravice Michal Simkanič zase navrhuje privatizovat ČT 1, zestátnit ČT 2 a zrušit koncesionářské poplatky. Předseda Strany za životní jistoty Ladislav Jaroš slíbil důchodcům, že jim každý rok porostou penze o tisíc korun. Šéf strany Pravý blok Petr Cibulka pak ve svém spotu varuje před "podvodnou postkomunistickou demokraturou a mafiánským systémem". Společně většina malých politických stran varovala voliče před červnovou volbou některých z parlamentních stran a vyzvala, aby lidé nevěřili volebním průzkumům.
I Strana venkova - spojené občanské síly vidí v EU nebezpečí: "Chceme třeba i proti vůli komisařů EU zajistit důstojný život našich lidí i možnost poctivé obživy pro všechny, kdo chtějí pracovat." "Člověk má pocit, že už nám tu nic nepatří," postěžoval si v klipu Strany zdravého rozumu její předseda, hudebník Petr Hannig, a přidal k dobru své hity jako Dívka z heřmánkové návsi či Domů k mámě. Jiné strany vyvažují evropskou kartu jinými originálními hesly. Sexuolog Radim Uzel chválí ČSNS za to, že jako jediná hájí práva sexuálních menšin. Předseda České pravice Michal Simkanič zase navrhuje privatizovat ČT 1, zestátnit ČT 2 a zrušit koncesionářské poplatky. Předseda Strany za životní jistoty Ladislav Jaroš slíbil důchodcům, že jim každý rok porostou penze o tisíc korun. Šéf strany Pravý blok Petr Cibulka pak ve svém spotu varuje před "podvodnou postkomunistickou demokraturou a mafiánským systémem". Společně většina malých politických stran varovala voliče před červnovou volbou některých z parlamentních stran a vyzvala, aby lidé nevěřili volebním průzkumům.
</TEXT>
</DOC>
<DOC>
<DOCID>LN-20020530018</DOCID>
<DOCNO>LN-20020530018</DOCNO>
<DATE>05/30/02</DATE>
<TITLE>
VOLBY KRÁTCE
</TITLE>
<HEADING>
Do voleb zbývá 15 dní
</HEADING>
<GEOGRAPHY>PRAHA</GEOGRAPHY>
<TEXT>
První ODS, druhá ČSSD. Takové pořadí přinesla nejčerstvější data z průzkumu každodenních preferencí stran. Exkluzivně pro LN je provádí agentura STEM. První ODS ( 24,8 procenta) stíhá sociální demokracie (23 procent) se stále menším rozdílem. Více než pětiprocentní náskok ODS z minulých dní se snížil na necelá dvě procenta. Na třetím místě stále Koalice ( 15,7 procenta), na čtvrtém komunisté ( 13,1 procenta). Ve státní příspěvek za 1,5 procenta hlasů by na základě aktuálního průzkumu mohly doufat pouze dvě strany - Zelení ( 2,5 procenta) a Republikáni Miroslava Sládka ( 1,5 procenta). Hranici 0,6 procenta by překročilo pouze šest stran. Agentura STEM provedla nejnovější průzkum ve dnech 28. a 29. května mezi 1168 respondenty staršími 18 let.
</TEXT>
<HEADING>
Aktuální volební preference
</HEADING>
<TEXT>
Strana zelených 2,5 % Republikáni Miroslava Sládka 1,5 % Strana za životní jistoty 1,2 % Republikáni 1,1 % ODA 0,9 % Sdružení nezávislých 0,9 % ČSNS 0,9 % Romská občanská iniciativa 0,6 %
předpokládaná volební účast 77% šipky (+, -) představují nárůst nebo úbytek procent v porovnání s předcházejícím průzkumem
</TEXT>
</DOC>
<DOC>
<DOCID>LN-20020530019</DOCID>
<DOCNO>LN-20020530019</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Až do červnového jednání zastupitelstva bude Praha zřejmě bez primátora. Pražští představitelé ODS totiž tvrdí, že volbu nového šéfa města nechtějí uspěchat. Už dnes by ale podle nich měl pravomoci primátora dočasně převzít některý z Kaslových náměstků. Mluví se o tom, že by to měl být jeden z největších Kaslových odpůrců Petr Švec. Z ODS to však zatím nikdo neřekl nahlas. "Jsou čtyři rovnocenní náměstci primátora. Jiří Paroubek, Otto Kechner, Petr Švec a Martin Hejl. Nikdo z nich není ani první, ani statutární. Pouze pan kolega Švec spolupodepisuje usnesení rady," řekl radní Rudolf Blažek. Švec však už v minulosti Kasla v nepřítomnosti zastupoval, a město tak de facto vedl. Navíc je podle zdroje LN, který je s děním na magistrátu dobře obeznámen, prakticky vyloučeno, aby byl statutárním zástupcem Paroubek nebo Kechner. Jejich "handicapem" je členství v ČSSD. Je velice pravděpodobné, že až do volby nového primátora Prahu povede právě Švec. Kdo má ale největší šanci, že si do podzimních komunálních voleb po Kaslovi pověsí na krk primátorský řetěz? Václavu Klausovi by se podle zdroje LN nejvíce zamlouval současný starosta Prahy 6 Pavel Bém. Určitě však až po volbách, protože Bém je nyní šéfem pražského volebního týmu, který Klausovi připravuje kampaň. Starosta Prahy 6 ale nemá valnou podporu pražské ODS a není členem městského zastupitelstva, což je pro získání postu primátora podmínkou. Navíc včera řekl, že o pozici "letního krále" ani nestojí. "Do komunálních voleb určitě primátorský post nechci," uvedl Bém. Právě Pavla Béma by přitom v čele pražské radnice nejraději viděl exprimátor Kasl. Okruh se tak v současnosti v podstatě zužuje na dva lidi, podporované dvěma různými proudy v pražské ODS. "Starší tzv. Koukalova (Kaslův kontroverzní předchůdce pozn. red.) parta okolo Švece by si přála v čele města právě jeho. Ta novější v čele s radním Blažkem zase podporuje spíše bývalého ministra Igora Němce, který nikomu moc nevadí," uvedl zdroj. Blažek už krátce po Kaslově rezignaci LN řekl, že si Němce na primátorském postu představit umí. Sám Němec tuto možnost zatím nechce komentovat. "V tuto chvíli jde hlavně o ODS," říkal včera. Připustil ale, že by za určitých okolností primátorské křeslo přijal. "Kdyby se na tom shodli všichni, tedy i naši koaliční partneři, a přineslo to na magistrát klid, tak ano," prohlásil Němec. Opozice zatím vyčkává a do debat o budoucím primátorovi nechce zasahovat. "Navařili si pěknou bramboračku, počkáme, s čím přijdou. Pro nás jsou rozhodující komunální volby, které vyhrajeme," tvrdí například zastupitel Unie svobody Michael Hvížďala.
</TEXT>
</DOC>
<DOC>
<DOCID>LN-20020530020</DOCID>
<DOCNO>LN-20020530020</DOCNO>
<DATE>05/30/02</DATE>
<TITLE>
VOLBY KRÁTCE
</TITLE>
<GEOGRAPHY>PRAHA</GEOGRAPHY>
<TEXT>
S poměrně výrazným náskokem a preferencemi 26,3 procenta vede ČSSD v Ústeckém kraji, kde by mohla obhájit prvenství z roku 1998. Na druhém a třetím místě jsou na téměř totožné pozici ODS, které by dalo hlas 20,9 procenta lidí, a KSČM s 19,5 procenta. Koalice je čtvrtá a volilo by ji 9,6 procenta dotázaných. Vyplývá to z průzkumu, který pro Český rozhlas a Českou televizi zpracovalo Středisko empirických výzkumů. Žádná z dalších politických stran nepřekračuje pětiprocentní hranici nutnou pro vstup do Poslanecké sněmovny. Velmi se jí ale přibližují Republikáni Miroslava Sládka, kterým by dalo hlas 4,4 procenta lidí. V tomto regionu chce jít k volbám 79 procent respondentů.
Jak by dopadly volby v Ústeckém kraji
ČSSD 26,3 % ODS 20,9 % KSČM 19,5 % Koalice 9,6 %
</TEXT>
</DOC>
<DOC>
<DOCID>LN-20020530021</DOCID>
<DOCNO>LN-20020530021</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Lídři největších politických stran budou v sobotu 15. 6. očekávat výsledky voleb většinou ve svých sídlech v Praze. Jedině Koalice se musí přesunout do Národního domu na Vinohradech, protože palác Charitas se rekonstruuje. Sociální demokracie otevře volební středisko jako tradičně v Lidovém domě. Politici budou na předběžné odhady i výsledky čekat v prostorách kavárny Hybernia, která nebude přístupná veřejnosti. Uvedl to mluvčí ČSSD Jiří Hron. Předpokládá se, že občanští demokraté se sejdou jako obvykle v hlavní kanceláři strany ve Sněmovní ulici, komunisté ve svém sídle v ulici Politických vězňů.
</TEXT>
</DOC>
<DOC>
<DOCID>LN-20020530022</DOCID>
<DOCNO>LN-20020530022</DOCNO>
<DATE>05/30/02</DATE>
<GEOGRAPHY>HŘENSKO</GEOGRAPHY>
<TEXT>
Silnice z Hřenska na Děčínsku na Meznou Louku kolem hotelu Klepáč bude otevřena v pátek ráno. "Skály nad Klepáčem budou monitorovány tak, aby v případě jejich nepředvídaného pohybu mohla být doprava okamžitě zastavena," řekl včera přednosta děčínského okresního úřadu Jiří Benedikt. V pátek v poledne bude podle přednosty také odvolán stav nebezpečí v lokalitě u kostela. Občané i podnikatelé se sem tak budou moci po třech měsících vrátit. Stav nebezpečí v Hřensku bude nadále platit již jen na území s hotelem Klepáč a v okolí bývalé obecní tržnice.
</TEXT>
</DOC>
<DOC>
<DOCID>LN-20020530023</DOCID>
<DOCNO>LN-20020530023</DOCNO>
<DATE>05/30/02</DATE>
<GEOGRAPHY>OSTRAVA</GEOGRAPHY>
<TEXT>
Únik nebezpečného výbušného metanu v noci na včerejšek opět ohrožoval obyvatele Orlové na Karvinsku. "Vpodvečer jsme v centru města naměřili zvýšené koncentrace plynu. Část náměstí jsme proto okamžitě uzavřeli," řekl starosta Bohumír Bobák s tím, že koncentrace už klesly pod nebezpečné hodnoty. Mimořádná situace se ve městě v krátké době opakovala už po třetí.
</TEXT>
</DOC>
<DOC>
<DOCID>LN-20020530024</DOCID>
<DOCNO>LN-20020530024</DOCNO>
<DATE>05/30/02</DATE>
<GEOGRAPHY>OSTRAVA</GEOGRAPHY>
<TEXT>
Vinou vydatných dešťů, které od úterního večera postihly severní Moravu a Slezsko, zatopila voda na Karvinsku 15 sklepů. "Navíc jsme v Havířově museli porazit vzrostlý strom, který déšť podmočil natolik, že hrozil jeho pád na silnici," řekl včera operační důstojník karvinských hasičů. Vodohospodáři nemuseli vyhlásit žádné opatření.
</TEXT>
</DOC>
<DOC>
<DOCID>LN-20020530025</DOCID>
<DOCNO>LN-20020530025</DOCNO>
<DATE>05/30/02</DATE>
<TITLE>
Pomyslného zmáčknutí červeného knoflíku se tentokrát nezúčastnil žádný významný politik
</TITLE>
<TEXT>
Stovky zkoušek čekají po včerejším zahájení štěpné reakce druhý blok temelínské elektrárny.
TEMELÍN/PRAHA - Když obsluha zahajovala v prvním bloku jaderné elektrárny Temelín v září roku 2000 první štěpnou reakci, sešla se v Temelíně polovinu členů vlády, včetně premiéra. Nikdo z významných politiků ČSSD si tuto událost - přenášenou v přímém přenosu hned několika televizními štáby nechtěl nechat ujít. Když včera temelínští operátoři zahájili stejně důležitý krok nastartování reaktoru i ve druhé části elektrárny - žádný politik jim tentokrát na záda nedýchal. Zmáčknutí pomyslného červeného knoflíku v druhém reaktoru Temelína se překvapivě obešlo bez jakýchkoliv politických projevů a oslav. "Druhý reaktor má zkrátka smůlu vtom, že se jeho nastartování už nevěnuje zdaleka taková pozornost jako v případě reaktoru prvního," řekla předsedkyně Státního úřadu pro jadernou bezpečnost (SÚJB) Dana Drábová. Potvrdila, že úřad včera odpoledne vyhověl žádosti společnosti ČEZ a povolil zahájení jaderného provozu i ve druhé ze dvou částí Temelína. Okamžitě poté začali operátoři postupně vytahovat z reaktoru takzvané řídicí tyče, aby mohli zhruba do 36 hodin dosáhnout řízené štěpné reakce. Stejně jako v případě první části elektrárny čekají totiž druhý reaktor stovky zkoušek. Jejich průběh by však měl být teoreticky mnohem méně komplikovaný a zejména rychlejší než u prvního reaktoru. "ČEZ totiž může a také musí využít nabytých zkušeností," uvedla Drábová. Temelín se skládá ze dvou samostatných částí, z nichž první už čeká na povolení k zahájení plného zkušebního provozu. V tomto režimu by už měla elektrárna stále a bez neplánovaných přerušení dodávat elektřinu do rozvodné sítě. Podle Drábové její úřad zřejmě povolí zkušební provoz prvního reaktoru kolem 5. června. Druhý reaktor musí teprve projít sítem bezpečnostních a provozních zkoušek. ČEZ nicméně předpokládá, že maximálně v závěru letošního roku už bude ve zkušebním provozu celý Temelín. "V optimistické variantě už počítáme s úspěšným ukončením zkoušek na podzim," řekl mluvčí elektrárny Milan Nebesář. Stavba temelínská elektrárny patří ve světovém měřítku mezi zhruba dvacet jaderných elektráren s nejdelší dobou realizace projektu. Temelín se totiž začal stavět už v roce 1986. Ani po šestnácti letech stavby však zatím elektrárna nezačala se stálou výrobou elektřiny v obou svých blocích.
</TEXT>
</DOC>
<DOC>
<DOCID>LN-20020530026</DOCID>
<DOCNO>LN-20020530026</DOCNO>
<DATE>05/30/02</DATE>
<TITLE>
Svému učiteli, bývalému šéfovi KSČ, se musejí omluvit tři bývalí studenti architektury. Ti se však chtějí obrátit na Evropský soud pro lidská práva ve Štrasburku.
</TITLE>
<GEOGRAPHY>BRNO</GEOGRAPHY>
<TEXT>
Tři bývalí studenti brněnské fakulty architektury se nehodlají podřídit rozsudku Krajského soudu v Brně. Ten jim v úterý přikázal, že se musejí do 15 dnů omluvit někdejšímu předsedovi fakultní organizace KSČ Janu Snášelovi. Studenti po listopadu 1989 sepsali výzvu proti pěti pedagogům, mezi kterými byl i Snášel. Poté přestali chodit na jeho přednášky a pedagog dostal výpověď. Snášel se však obrátil na soud a ten mu dal za pravdu. Podle soudního rozhodnutí se bývalým studentům nepodařilo prokázat, že Snášel byl arogantní a měl demagogické a kariéristické vystupování, jak tvrdili ve svém polistopadovém prohlášení.
</TEXT>
<HEADING>
Je to nehoráznost, tvrdí student
</HEADING>
<TEXT>
Jeden z bývalých studentů - Zdeněk Hirnšal - označil verdikt soudu za nehoráznost. Netajil se také tím, že on ani jeho kolegové se nehodlají Snášelovi omluvit. Proti rozsudku neexistuje řádný odvolací prostředek. Proto chystají bývalý studenti dovolání k Nejvyššímu soudu. Podle Hirnšala jsou si vědomi, že dovolání nemá odkladný účinek na samotné znění rozsudku. Bývalí studenti jsou odhodláni využít všechny dostupné právní cesty, aby byl verdikt změněn. "Zvažujeme i možnost obrátit se do Štrasburku, ale v tomto případě je otázka termínů - tedy jak dlouho to tam může trvat," sdělil Hirnšal. Jan Snášel se odmítl k případu vyjádřit.
Jeden z bývalých studentů - Zdeněk Hirnšal - označil verdikt soudu za nehoráznost. Netajil se také tím, že on ani jeho kolegové se nehodlají Snášelovi omluvit. Proti rozsudku neexistuje řádný odvolací prostředek. Proto chystají bývalý studenti dovolání k Nejvyššímu soudu. Podle Hirnšala jsou si vědomi, že dovolání nemá odkladný účinek na samotné znění rozsudku. Bývalí studenti jsou odhodláni využít všechny dostupné právní cesty, aby byl verdikt změněn. "Zvažujeme i možnost obrátit se do Štrasburku, ale v tomto případě je otázka termínů - tedy jak dlouho to tam může trvat," sdělil Hirnšal. Jan Snášel se odmítl k případu vyjádřit.
</TEXT>
</DOC>
<DOC>
<DOCID>LN-20020530027</DOCID>
<DOCNO>LN-20020530027</DOCNO>
<DATE>05/30/02</DATE>
<GEOGRAPHY>PŘEROV</GEOGRAPHY>
<TEXT>
Bývalý důstojník BIS a předlistopadový disident Vladimír Hučín včera poprvé vypovídal před senátem Okresního soudu v Přerově. Zpravodajec, který čelí sérii obvinění, odmítl při minulém jednání vypovídat, protože jej BIS nezbavila mlčenlivosti. Vedení tajné služby mu před několika dny vypovídat dovolilo. Senát vyslechl obžalovaného k prvním třem bodům obžaloby. Celkem obžaloba čítá sedm trestných činů. Hučín všechna obvinění odmítá.
</TEXT>
</DOC>
<DOC>
<DOCID>LN-20020530028</DOCID>
<DOCNO>LN-20020530028</DOCNO>
<DATE>05/30/02</DATE>
<TITLE>
Policie přiznává, že v Brně se stupňují násilnosti s ideologickým podtextem.
</TITLE>
<GEOGRAPHY>BRNO</GEOGRAPHY>
<TEXT>
Řev a výkřiky, občasný úder hole a dupání desítek nohou vyrušily v noci na sobotu obyvatele v centru Brna. V ulici Veveří - na dohled od budovy Ústavního soudu - se odehrála další epizoda pouliční války, která již několik měsíců probíhá v ulicích města. Během páteční noci se zde střetlo zhruba čtyřicet lidí, podle policie nebyl nikdo vážně zraněn. Mluvčí brněnské policie Mojmír Popp uvedl, že střety probíhají mezi zastánci navzájem se nesnášejících politických doktrín. Na jedné straně stojí zastánci levice, kteří sami sebe označují za antifašisty. Podle jejich tvrzení je v posledních měsících spojila nutnost bránit se proti vzrůstajícímu počtu útoků ze strany pravicových extremistů. K jejich protivníkům v pouličních akcích patří zřejmě jak extrémně pravicový skinheadi - často mladších ročníků - tak i lidé pohybující se v okolí fotbalových hooligans. Také oni však dávají najevo, že se často jen brání. Například po nedávném incidentu, kdy napadli brněnské kulturní centrum Skleněná louka, tvrdili, že šlo o odvetu za útok na jednoho z jejich přátel. Podle jednoho z účastníků noční rvačky potyčka vznikla v okamžiku, kdy se skupina levicových antifašistů vydala směrem k tramvajové zastávce v České ulici. "Měli jsme informace, že se v centru pohybuje nějaká jejich skupina. A na ni jsme cestou narazili. Bylo jich víc, tak jsme se dali na ústup. Vzápětí jsme se však rozhodli, že do toho půjdeme," řekl. Podle jeho slov byli mezi protivníky skini a zčásti fotbaloví hooligans. V souvislosti s nočními útoky se v Brně v posledních měsících často mluví o chuligánské skupině, která si říká Johny Kentus gang (JKG). Jeden z jejích členů, který si přezdívá Weeken Warior, však odmítl, že by se jeho gang páteční bitvy zúčastnil. "JKG s tímto střetem nemá nic společného," sdělil. Policie předvedla několik účastníků rvačky. Podle neoficiálních informací podali zástupci obou znepřátelených táborů trestní oznámení. Mluvčí Popp sdělil, že policie nyní vyslýchá svědky potyčky. Odmítl zároveň, že by za vzrůstajícím počtem násilností byla nedostatečná činnost policie. "Nárůst členů extremistických hnutí není věc kriminalistů, ale věc společnosti. Hlavně rodiny a školy," dodal.
</TEXT>
<HEADING>
Noční útoky v Brně za poslední měsíc
</HEADING>
<TEXT>
* 20. dubna skupina zhruba 50 lidí vyzbrojená holemi zaútočila na koncert v restauraci U Holubů. Tři lidé byli lehce zranění.
* v noci na 11. května zhruba 15 lidí zaútočilo na kulturní centrum Skleněná louka. Několik lidí bylo zraněno, zdemolované bylo vybavení dvou restaurací.
* v noci na 11. května - asi 20 lidí zaútočilo na skupinu mladých lidí, kteří se vraceli z rockového koncertu a čekali na tramvaj. Jedna z obětí měla zlomenou ruku, další otřes mozku a pohmožděniny.
* v noci na 25. května v centru Brna se střetlo v pouliční bitvě zhruba 40 lidí.
</TEXT>
</DOC>
<DOC>
<DOCID>LN-20020530029</DOCID>
<DOCNO>LN-20020530029</DOCNO>
<DATE>05/30/02</DATE>
<GEOGRAPHY>LIBAVÁ</GEOGRAPHY>
<TEXT>
Výjevy z výcvikového prostoru Libavá v těchto dnech připomínají obrázky odněkud z Izraele, Kosova či Afghánistánu. Vojenské strážnice jsou obehnány ostnatými dráty, obestavěny bílými pytli s pískem a vše hlídají po zuby ozbrojení vojáci. Českých je zde téměř čtrnáct stovek, slovenských necelé čtyři stovky. "Slyšel jsem, že zaujetí vojáků je tak veliké, že musejí být brzděni. Aby jejich zápal nepřerostl v nějakou nepříjemnost," řekl o společném cvičení slovenské a české armády na Libavé náměstek ministra obrany Jaroslav Škopek. "Je to zatím největší počet slovenských vojáků, který kdy působil v zahraničí," prohlásil náčelník generálního štábu slovenské armády Milan Cerovský. Cvičení provází i smyšlená legenda, kdy mezi dvěma fiktivními státy s názvy Olivie a Rubinie vypukne příhraniční konflikt. Operace s názvem Udržení míru má mezi oběma státy sjednat pořádek. Náklady na cvičení jsou z české strany odhadovány na zhruba osmnáct milionů korun, Slováci investují přibližně deset a půl milionu.
</TEXT>
</DOC>
<DOC>
<DOCID>LN-20020530030</DOCID>
<DOCNO>LN-20020530030</DOCNO>
<DATE>05/30/02</DATE>
<TITLE>
Sbírejte soutěžní kupony a nalepujte je na svou hrací kartu. Z kuponů sestavíte soutěžní otázku. A nezapomeňte! Můžete odevzdat i více hracích karet s nalepenými kupony. Hrajte s ČSA a Lidovými novinami a obletíte svět! Přejeme Vám hodně úspěchů
</TITLE>
<HEADING>
Mimořádná denní šance
</HEADING>
<TEXT>
Každý den najdete v LN tři zeměpisné otázky s variantami odpovědí A, B, C a D. Odpovězte na ně pomocí SMS z mobilního telefonu (na každou otázku ve zvláštní SMS)
* Odpovědi posílejte dnes od 8 do 22 hodin ve tvaru HLA L N číslootázky o dpověď na číslo podle svého operátora - Eurotel 999111, Paegas (T-Mobile) 4616, Oskar 7777. Dodržujte tvar odpovědi (mezery!) a čísla otázek 1-9 uvádějte ve tvaru 01, 02 atd.
* Odpověď na první otázku tedy může například znít HLA LN 01 A
* Ze soutěžících, kteří odpověděli na všechny tři otázky v daném dnu správně, vylosujeme výherce sady s mobilním telefonem.
* Výherci se sami ozveme na ten mobilní telefon, ze kterého odpovídal na soutěžní otázky.
Máte dotazy ke hře? Volejte soutěžní linku 02/ 25 098 754 ve všední dny od 9 do 12 hodin nebo mailujte na adresu: soutez@lidovky.cz
Pozor! Nalepování kuponů do více hracích karet značně zvyšuje Vaši šanci na výhru. Zapojte se a vyhrajte také. Ještě není pozdě!
Go sadu s mobilem Siemens dnes vyhrává Miroslav HRUBEC z Prahy 4
Správné odpovědi na včerejší otázky: 31-d, 32-b, 33-d
Dnešní otázky
34. Který z těchto států nesousedí s Čínou?
a) Kyrgyzstán b) Kazachstán c) Tádžikistán d) Uzbekistán
35. Jak se dnes nazývají Nové Hebridy?
a) Tuvalu b) Moluky c) Vanuatu d) Federativní státy Mikronésie
36. Kterými státy protéká řeka Němen?
a) Ukrajinou a Litvou b) Běloruskem a Ukrajinou c) Ruskem a Lotyšskem d) Běloruskem a Litvou
</TEXT>
</DOC>
<DOC>
<DOCID>LN-20020530031</DOCID>
<DOCNO>LN-20020530031</DOCNO>
<DATE>05/30/02</DATE>
<TITLE>
Osud další spolupráce Moskvy a EU závisí podle prezidenta Putina na zaručení svobody styku s vlastí pro obyvatele pobaltské enklávy Ruska.
</TITLE>
<GEOGRAPHY>MOSKVA</GEOGRAPHY>
<TEXT>
Tvrdým výpadem ruského prezidenta Vladimira Putina proti politice Evropské unie začal včerejší moskevský summit Ruska a EU. "Řeknu to ostře pokoušejí se nám vnutit absolutně nepřijatelné řešení," prohlásil Putin o neochotě Bruselu přiznat ruským občanům z kaliningradské enklávy právo bezvízového pohybu po území rozšířené EU. Z Kaliningradu, kde žije asi milion lidí, je možné se dostat po souši do vlastního Ruska pouze přes Polsko či Litvu (a pak přes Bělorusko). Po vstupu těchto dvou zemí do unie a zrušení dosavadního bezvízového režimu nechce Brusel Kaliningraďanům poskytnout výraznější úlevy. "Dnes, kdy proběhl pohřeb studené války, je návrat k takovým pozicím absolutně nepochopitelný," rozhořčoval se Putin posílený úterním ustavením Rady NATO - Rusko. S tvrdým výrazem ve tváři tvrdil, že osud další spolupráce Ruska a EU závisí "v absolutní míře" na vyřešení sporu o Kaliningrad. Evropské partnery, Josého Maríu Aznara, premiéra předsednické země EU - Španělska, a předsedu Evropské komise Romana Prodiho ale nepřesvědčil. Aznar sice nevyloučil možnost kompromisu někdy v budoucnu, ale zdůraznil, že unie nemůže měnit vnitřní pravidla, která přijalo všech 15 členských zemí. Brusel zatím navrhl obyvatelům ruské pobaltské enklávy jen mírná zvýhodnění. Například lacinější a rychlejší vydávání mnohonásobných víz.
</TEXT>
<HEADING>
Zapečetěné vagony
</HEADING>
<TEXT>
Podle Bruselu ale nemůže být ani řeč o tom, co chce Moskva. Ta byla ochotná přistoupit jen na to, že část vagonů pohybujících se po tranzitním koridoru či nákladní auta na silničním tahu budou zapečetěné. Maximální doba jejich pobytu na cizím území by byla pouze 12 hodin. Snaha Moskvy prosadit tranzitní koridory pobuřuje Varšavu. Té hrozí, že v případě, pokud EU Putinovi ustoupí, se Polákům rozplyne vidina svobodného pohybu v rámci takzvaného schengenského prostoru s průzračnými vnitřními hranicemi. Střežená hranice bránící EU před běženci z východu by i nadále zůstala na polsko-německém pomezí. Spor o Kaliningrad se včera delegace EU pokusila překlenout zprávou, která musela ruskou vládu potěšit. Prodi oznámil, že Rusko by mělo od unie již v dohledné době získat status země s tržní ekonomikou. "Co slibujeme, to splníme," dodal. Nový právní status zbaví ruské vývozce problémů spojených santidumpingovým řízením. Především ale jde o signál, že Brusel dává zelenou dokončení již celé roky se vlekoucích jednání o vstupu Ruska do Světové obchodní organizace. Unie včera ve společném dokumentu s Putinem potvrdila i strategický význam Ruska pro zásobování Evropy energetickými surovinami. Nic ale není zadarmo. Moskva je pod silným tlakem, aby vyrovnala propastný rozdíl mezi vnitřními a světovými cenami plynu a ropy. V Rusku jsou jejich ceny zhruba šestkrát nižší a Brusel to pokládá za skrytou formu nepřípustných dotací domácích výrobců.
</TEXT>
<HEADING>
Proč Rusko vyhrotilo otázku Kaliningradské oblasti
</HEADING>
<TEXT>
* tamní nezamrzající přístav má rostoucí význam pro ruský export (včetně přepravy ropy) * může se stát předsunutým územím RF využívajícím výhod přímých ekonomických styků s EU * Moskva chce vyjednat co nejvyšší finanční kompenzace za rozšíření EU
</TEXT>
<HEADING>
Co žádá Rusko
</HEADING>
<TEXT>
* vytvořit tranzitní komunikace (přes Litvu a možná i Polsko), po kterých by cestovali ruští občané z a do Kaliningradu bez vízových formalit * vlaky a autobusy by byly zapečetěny, doba tranzitu omezena na 12 hodin
</TEXT>
<HEADING>
Co navrhuje EU
</HEADING>
<TEXT>
* běžnou vízovou povinnost při vstupu na území členského státu EU * zjednodušené vydávání víz pro obyvatele Kaliningradské oblasti (mnohonásobná víza, slevy na poplatcích)
</TEXT>
<HEADING>
Kaliningrad (Königsberg, Královec)
</HEADING>
<TEXT>
* založen roku 1255 Přemyslem Otakarem II. * bývalé centrum Východního Pruska se v roce 1945 stalo součástí SSSR * po rozpadu SSSR odřízla samostatná Litva Kaliningradskou oblast od zbytku Ruska
* založen roku 1255 Přemyslem Otakarem II. * bývalé centrum Východního Pruska se v roce 1945 stalo součástí SSSR * po rozpadu SSSR odřízla samostatná Litva Kaliningradskou oblast od zbytku Ruska
</TEXT>
</DOC>
<DOC>
<DOCID>LN-20020530032</DOCID>
<DOCNO>LN-20020530032</DOCNO>
<DATE>05/30/02</DATE>
<GEOGRAPHY>BERLÍN</GEOGRAPHY>
<TEXT>
Kvůli provalenému skandálu s jedovatými rakovinotvornými herbicidy v bioproduktech, které pocházejí z ekologicky vedené zemědělské výroby, stáhly včera velké německé potravinářské řetězce z prodeje vejce a drůbež z biofarem. Počátkem března totiž kontroloři zjistili, že některé bioprodukty obsahují jedovatý herbicid, ale neinformovali veřejnost ani ministerstvo zemědělství. To se o skandálu dozvědělo minulý týden. Šlo o to, že jistý producent ve spolkové zemi Dolní Sasko zpracoval kolem 300 tun infikované "ekologické" pšenice a prodal ji 120 biopodnikům, které krmivo podávají hlavně drůbeži. V médiích se spekuluje o tom, že látka zřejmě pochází odkudsi z východní Evropy. Experti nevylučují ani kriminální sabotáž, protože nitrofen se prý může do pšenice dostat jen po sklizni.
</TEXT>
</DOC>
<DOC>
<DOCID>LN-20020530033</DOCID>
<DOCNO>LN-20020530033</DOCNO>
<DATE>05/30/02</DATE>
<GEOGRAPHY>BRUSEL</GEOGRAPHY>
<TEXT>
Pouze jeden ze sta obyvatel 15 členských zemí Evropské unie si připadá velmi dobře informován o nadcházejícím východním rozšíření; dobře informováno se cítí 12 procent. Lidé nejenže málo vědí, ale vesměs ani víc vědět nechtějí, protože je to nezajímá - 91 procent nemá na kandidátské země žádnou vazbu a 41 procent se o nich nechce dovědět cokoli dalšího. Výsledky zvláštního průzkumu veřejného mínění Eurobarometer publikované včera v Bruselu svědčí o lhostejnosti Západoevropanů vůči východnějším sousedům. Třiašedesát procent z nich nikdy do těchto zemí nevkročilo, a pokud někde byli, tak v Turecku (16 procent) nebo v ČR (14). Na Slovensko zavítalo například pět procent z nich a do Litvy jen jedno procento.
</TEXT>
</DOC>
<DOC>
<DOCID>LN-20020530034</DOCID>
<DOCNO>LN-20020530034</DOCNO>
<DATE>05/30/02</DATE>
<TITLE>
Přiznat odpovědnost za atentát nad skotským Lockerbie musí podle USA Libye, pokud mají být zrušeny hospodářské sankce proti ní.
</TITLE>
<TEXT>
NEW YORK - Lybie prý nabídla odškodné rodinám obětí pumového atentátu na letadlo společnosti PanAm, které se v roce 1988 zřítilo na skotské městečko Lockerbie. To mělo dosáhnout 2,7 miliardy dolarů. Vláda libyjského vůdce Muammara Kaddáfího včera oficiálně popřela, že by tuto částku pozůstalým nabídla. Podle britské stanice BBC však přiznala, že libyjští byznysmeni a právníci o odškodném se zástupci pozůstalých jednali. Při explozi amerického letadla v roce 1988 zahynulo 259 cestujících a 11 obyvatel skotského městečka Lockerbie, kam se stroj zřítil. Letadlo letělo na lince Frankfurt nad Mohanem - New York a většinu cestujících tvořili Američané. Za útok byl odsouzen jeden Libyjec, druhého pro nedostatek důkazů soud osvobodil.
</TEXT>
<HEADING>
"Nehorázná" nabídka
</HEADING>
<TEXT>
Vyplacení odškodného pozůstalým obětí útoku je jen jednou z podmínek toho, aby USA i OSN zrušily sankce na libyjskou ropu. Hlavním požadavkem zůstává, aby Libye přiznala zodpovědnost za útok. Britští, američtí i libyjští představitelé se sejdou k jednáním 6. června v Londýně. V návrhu, který byl podle nejmenovaných libyjských státních úředníků neoficiálně předběžně odsouhlasen, se hovoří o vyplacení 10 milionů dolarů každé z 270 postižených rodin. Vyplácení však má postupovat ruku v ruce s tím, jak budou USA a OSN slevovat ze svých sankcí. Tuto nabídku označil nejmenovaný vysoký úředník amerického ministerstva zahraničí za nehoráznou. Podle jeho slov je nepravděpodobné, že by na něco podobného prezident George W. Bush přistoupil. "Informace, podle nichž je nabídka podmíněna politickými opatřeními, nad nimiž rodiny nemají žádnou kontrolu, činí tuto nabídku podivnou," prohlásil mluvčí britských rodin David Ben Aryeah. Rodiny pozůstalých ale trvají na tom, aby Libye nejprve přiznala zodpovědnost za spáchaný čin. "Neuzná-li Libye, že pod jejím vedením byla plánována a spáchána vražda 270 lidí, a pokud nevyhoví podmínkám, které stanovila vláda USA a OSN, pak vše, co chtějí rodinám dát, jsou krvavé peníze," cituje BBC Vicky Cummockovou, jejíž manžel zahynul při atentátu.
Vyplacení odškodného pozůstalým obětí útoku je jen jednou z podmínek toho, aby USA i OSN zrušily sankce na libyjskou ropu. Hlavním požadavkem zůstává, aby Libye přiznala zodpovědnost za útok. Britští, američtí i libyjští představitelé se sejdou k jednáním 6. června v Londýně. V návrhu, který byl podle nejmenovaných libyjských státních úředníků neoficiálně předběžně odsouhlasen, se hovoří o vyplacení 10 milionů dolarů každé z 270 postižených rodin. Vyplácení však má postupovat ruku v ruce s tím, jak budou USA a OSN slevovat ze svých sankcí. Tuto nabídku označil nejmenovaný vysoký úředník amerického ministerstva zahraničí za nehoráznou. Podle jeho slov je nepravděpodobné, že by na něco podobného prezident George W. Bush přistoupil. "Informace, podle nichž je nabídka podmíněna politickými opatřeními, nad nimiž rodiny nemají žádnou kontrolu, činí tuto nabídku podivnou," prohlásil mluvčí britských rodin David Ben Aryeah. Rodiny pozůstalých ale trvají na tom, aby Libye nejprve přiznala zodpovědnost za spáchaný čin. "Neuzná-li Libye, že pod jejím vedením byla plánována a spáchána vražda 270 lidí, a pokud nevyhoví podmínkám, které stanovila vláda USA a OSN, pak vše, co chtějí rodinám dát, jsou krvavé peníze," cituje BBC Vicky Cummockovou, jejíž manžel zahynul při atentátu.
</TEXT>
</DOC>
<DOC>
<DOCID>LN-20020530035</DOCID>
<DOCNO>LN-20020530035</DOCNO>
<DATE>05/30/02</DATE>
<GEOGRAPHY>JERUZALÉM/GAZA</GEOGRAPHY>
<TEXT>
Palestinský střelec v úterý večer zahájil palbu na studenty náboženské školy v židovské osadě Itamar poblíž Nábulusu na západním břehu Jordánu. Tři studenti zahynuli a dalších pět bylo zraněno. K útoku se přihlásily Brigády mučedníků od Al Aksá, které jsou údajně napojeny na hnutí Fatah palestinského předáka Jásira Arafata. Už předtím se Brigády mučedníků přihlásily také k pondělnímu sebevražednému atentátu v nákupním středisku v izraelském Petach Tikva u Tel Avivu, při němž přišla o život starší žena a její 18měsíční vnučka a na 50 lidí bylo zraněno. Hlavní grémium palestinského hnutí Fatah včera vyzvalo k ukončení sebevražedných palestinských útoků. Takové akce podle Revoluční rady Fatahu (FRC) poškozují boj Palestinců za vlastní stát. "Ozbrojené útoky uvnitř zelené linie (v Izraeli) musejí skončit, protože mají negativní dopad na obraz našeho národního boje," praví se v dokumentu vydaném po dvou týdnech vnitřních diskusí. Jásir Arafat v úterý také údajně vyhlásil po několika letech oddalování palestinskou ústavu. Ústava definuje pravomoci palestinské samosprávy. Arafat zdržoval podepsání ústavy od října 1997, kdy poslanci text odhlasovali. Podle původních záměrů měl text podepsat do čtrnácti dnů. Potvrzení ústavy je jedním z reformních kroků samosprávy, k nimž Arafat přistoupil. Reforma má vyvrcholit volbami, které palestinský vůdce slibuje začátkem příštího roku.
</TEXT>
</DOC>
<DOC>
<DOCID>LN-20020530036</DOCID>
<DOCNO>LN-20020530036</DOCNO>
<DATE>05/30/02</DATE>
<GEOGRAPHY>LONDÝN</GEOGRAPHY>
<TEXT>
Britské ministerstvo vnitra včera navrhlo rozšířit možnosti legálního zaměstnávání mladých lidí z kandidátských zemí Evropské unie, tedy i z České republiky a Slovenska. Program by měl předcházet zavedení volného pohybu pracovní síly. Program Práce o prázdninách (Working Holidaymakers Scheme WHMS) umožňoval dosud asi 40 tisícům mladých lidí ze zemí britského Společenství ve věku do 27 let pracovat v Británii na částečný úvazek až dva roky. Nově vláda navrhuje vytvořit podobný program i pro mladé lidi z kandidátských zemí EU jako předetapu před zavedením volného pohybu pracovní síly. Chce také povolit využití tohoto programu více než jedenkrát a umožnit výběr většího druhu prací.
</TEXT>
</DOC>
<DOC>
<DOCID>LN-20020530037</DOCID>
<DOCNO>LN-20020530037</DOCNO>
<DATE>05/30/02</DATE>
<TITLE>
Místo boje se zločinem se FBI zaměří na tažení proti terorismu, kvůli němuž najímá stovky agentů
</TITLE>
<TEXT>
Největší šanci stát se novými zaměstnanci FBI mají lingvisté, počítačoví odborníci a techničtí experti.
WASHINGTON - Americký Federální úřad pro vyšetřování (FBI) přesune kolem 500 agentů do oddělení pro boj s terorismem. Zároveň vytvoří nový tým, který bude pátrat po teroristech po celém světě, a do svých řad přijme na 900 nových agentů. Tyto kroky jsou součástí rozsáhlé reorganizace FBI, kterou včera oznámil její ředitel Robert Mueller. Reorganizace podle něj znamená zásadní změnu v činnosti agentury. Na 500 agentů, kteří mají posílit protiteroristické oddělení FBI, se dosud věnovalo vyšetřování obchodu s drogami, bankovních loupeží, únosů a dalších "tradičních" zločinů. S protiteroristickými jednotkami mají nově spolupracovat také obvyklí rivalové - zaměstnanci Ústřední zpravodajské služby (CIA). Z jejích řad budou FBI pomáhat především analytici. Boj proti drogám přenechá FBI z valné části Agentuře pro potírání narkotik (DEA). FBI také oznámila, že najme největší skupinu nových zaměstnanců ve své historii. Mezi 900 agenty mají být především lingvisté, počítačoví odborníci a experti z několika technických oborů. Boji proti terorismu by se podle Muellera mělo věnovat kolem 2600 agentů, tedy necelá čtvrtina z 11 500 pracovníků FBI. Ministr spravedlnosti USA John Ashcroft také schválil návrh, podle něhož agenti FBI dostanou množství nových pravomocí. Budou například moci podnikat vyšetřování a odposlouchávat podezřelé bez souhlasu svých nadřízených. Změny v FBI mají ale jít ještě hlouběji. "Vše se bude dělat jinak," řekl televizi CNN nejmenovaný představitel vlády. "Jde o kulturní změnu. Přenášíme pozornost na analýzu a prevenci místo trestání zločinů." Plán reorganizace je vnímán jako reakce na skandály, které FBI v posledních letech otřásaly, a především na obvinění, podle nichž úřad nevěnoval pozornost varováním, která mohla zabránit teroristickým útokům z 11. září.
</TEXT>
<HEADING>
Technik prý smazal teroristovy e-maily
</HEADING>
<TEXT>
V souvislosti s nimi se tento týden objevily zprávy o tom, že FBI v březnu 2000 náhodou smazala zprávy elektronické pošty, které ji mohly dovést na stopu Usámy bin Ládina a prozradit jí více o jeho plánech. Program, který FBI používá na zachytávání e-mailů podezřelých a jemuž přezdívá "Masožravec", totiž shromáždil i zprávy nevinných lidí, k čemuž FBI neměla souhlas. Její technik proto údajně všechny e-maily smazal. Většina členů Kongresu USA změny oznámené Muellerem přivítala. Někteří ale o jeho čistých úmyslech pochybují a poukazují především na to, jak Mueller zveřejnění plánu načasoval. Tvrdí, že ředitel chce odvrátit pozornost od kritiky, které FBI čelí kvůli varováním z doby před 11. zářím. Někteří také tvrdí, že změny jsou nedostatečné. "Nevím, jestli skutečně změní agenturu, která se honila za Bonnie a Clydem, na takovou, která dokáže být soupeřem pro Usámu bin Ládina a jemu podobné," řekl deníku The New York Times republikánský senátor Charles Grassley.
</TEXT>
<HEADING>
Skandály, které otřásly FBI
</HEADING>
<TEXT>
květen 1997 - agenti, kteří vyšetřovali pumový útok během olympijských her v Atlantě v roce 1996, byli potrestáni za nezákonný postup při vyslýchání člena ochranky Richarda Jewella
září 1999 - po šesti letech zapírání FBI přiznala, že při zásahu proti sektě davidiánů v Texasu v roce 1993 použila hořlavý slzný plyn. Při požáru, který podle FBI zapálili příslušníci sekty, zahynulo přes 80 lidí.
září 2000 - FBI je kritizována za zacházení s jaderným fyzikem Wen Ho Leem, podezřelým z prozrazení tajných informací o americkém nukleárním programu
únor 2001 - je zatčen agent FBI Robert Hanssen, který přes 20 let prodával tajné informace Moskvě
květen 2001 - jen několik dní před popravou atentátníka Timothyho McVeigha se zjistilo, že FBI nepředala jeho obhájcům 3000 stran dokumentů z vyšetřování
červenec 2001 - ministerstvo spravedlnosti USA oznámilo, že se FBI během deseti let ztratilo kolem 450 zbraní a 180 počítačů květen 2002 - FBI je obviňována, že ignorovala zprávy svých agentů o tom, že teroristé navštěvují letecké školy v USA, a mohla tak zabránit útokům z 11. září
Pramen: AP, Reuters, CNN
</TEXT>
</DOC>
<DOC>
<DOCID>LN-20020530038</DOCID>
<DOCNO>LN-20020530038</DOCNO>
<DATE>05/30/02</DATE>
<TITLE>
Smutečním obřadem dnes po osmi a půl měsících skončí záchranné práce a odklízení trosek Světového obchodního centra.
</TITLE>
<TEXT>
NEW YORK - Newyorští dělníci v úterý večer strhli poslední stojící ocelový pilíř, který na Manhattanu zbyl po mrakodrapech Světového obchodního centra (WTC). Desetimetrový nosník, na jehož vrchol záchranáři před několika týdny umístili americkou vlajku a který postupně pokryli nápisy a vzkazy, bude z Manhattanu odvezen dnes během smutečního obřadu. Ten má ukončit záchranné a odklízecí práce, které trvaly osm a půl měsíce. Během nich bylo z Ground Zero, jak Američané říkají místu, na němž loni 11. září došlo k největšímu teroristickému útoku v dějinách USA, odklizeno na 1,8 milionu tun trosek. Dnešní ceremonie se mají zúčastnit tisíce lidí - příbuzní obětí, záchranáři, dělníci, kteří se podíleli na odklízení trosek, a představitelé města. Obřad má začít v 10.29 ráno, tedy ve chvíli, kdy do druhé z věží narazilo unesené letadlo. Kvůli obřadu se pod palbou kritiky ocitl newyorský starosta Michael Bloomberg. Rodiny obětí mu vyčítají, že kvůli termínu konání uprostřed týdne koliduje ceremonie s jejich pracovními a studijními povinnostmi. Pro příbuzné, kteří dnes nebudou moci přijít, tedy bude na Ground Zero uspořádán ještě jeden obřad v neděli. Při útoku na WTC zahynulo 2823 lidí, ale identifikovány byly ostatky pouze 1092 z nich. Záchranáři nicméně vyzdvihli z trosek asi 20 tisíc částí lidských těl. Jejich identifikace pomocí analýzy DNA potrvá dalších nejméně osm měsíců. Podle odborníků je však zřejmé, že se ostatky mnoha z obětí vůbec nepodaří najít. Na jejich památku mají dnes být z Ground Zero vynesena prázdná nosítka pokrytá americkou vlajkou. V New Yorku se zároveň diskutuje o tom, co místo věží WTC na Manhattanu vyroste. Radnice, která zadala projekt architektonické kanceláři Beyer Blinder Belle, počítá s vybudováním památníku obětem a zároveň také se stavbou nových kancelářských budov. První plány na obnovu jižní části Manhattanu by mohly být oznámeny v červenci. Stavět se zde ale bude již v červnu, kdy stavební firmy začnou s obnovou WTC 7, jedné z menších budov, jež byla součástí Světového obchodního centra. Otázkou ovšem zůstává, zda firmy budou mít vůbec o kanceláře v této části Manhattanu zájem. Mnozí z bývalých nájemníků WTC si již našlo svá sídla jinde. Americké firmy si nyní kvůli strachu z terorismu často hledají více menších kanceláří mimo centrum New Yorku, některé se dokonce nadobro přestěhovaly do států New Jersey a Connecticut. O vybudování sídla v New Jersey uvažuje i newyorská burza NYSE. Kapitálový trh Nasdaq se již rozhodl, že Manhattan opustí a přestěhuje se do jiné části New Yorku.
</TEXT>
</DOC>
<DOC>
<DOCID>LN-20020530039</DOCID>
<DOCNO>LN-20020530039</DOCNO>
<DATE>05/30/02</DATE>
<TITLE>
Až 700 mužů z řad spojeneckých vojáků by se mohlo zúčastnit nejnovější akce proti teroristickému hnutí Al Kajda a Talibanu v Afghánistánu.
</TITLE>
<GEOGRAPHY>BAGRÁM</GEOGRAPHY>
<TEXT>
Britští vojáci včera na východě Afghánistánu zahájili novou operaci, jejímž cílem je zabránit příslušníkům hnutí Taliban a sítě Al Kajda vrátit se z Pákistánu na afghánské území. Do operace Káně (Buzzard), která se má soustředit na oblast jižně od hor u města Chóst, bylo v uplynulých třech dnech již nasazeno kolem 300 mužů. Jejich celkový počet by mohl dosáhnout až 700. "Cílem této operace je znemožnit Al Kajdě a Talibanu volný pohyb a možnost dozásobení v oblasti Chóstu," řekl mluvčí britských sil Curry. Příslušníci britské námořní pěchoty, vycvičení pro boj v horách, se od dubna, kdy dorazili do Afghánistánu, zúčastnili již tří operací, zatím ale nenašli ani jednoho člena Al Kajdy či Talibanu. V operaci Buzzard, která má trvat několik týdnů, mají Britové hlídkovat ve vrtulnících, pěšky a ve vozidlech. Podle mluvčího americké armády Bryana Hilfertyho cílem mise je "zabránit Al Kajdě a Talibanu v pronikání do Afghánistánu a ve vytváření útočišť, zbavit je manévrovacího prostoru a shromáždit informace". Operace byla zahájena v době, kdy představitelé mezinárodní koalice varují, že Al Kajda a Taliban by mohly provést útoky s cílem narušit zasedání Velké džirgy, shromáždění všech afghánských kmenů a uskupení, na němž má být v Kábulu od 10. do 15. června vybrána nová prozatímní vláda. Dva vysoce postavení činitelé Talibanu minulý týden řekli, že není možné uzavřít afghánskopákistánskou hranici a zabránit pohybu islámských radikálů přes ni.
BAGRÁM - Britští vojáci včera na východě Afghánistánu zahájili novou operaci, jejímž cílem je zabránit příslušníkům hnutí Taliban a sítě Al Kajda vrátit se z Pákistánu na afghánské území. Do operace Káně (Buzzard), která se má soustředit na oblast jižně od hor u města Chóst, bylo v uplynulých třech dnech již nasazeno kolem 300 mužů. Jejich celkový počet by mohl dosáhnout až 700. "Cílem této operace je znemožnit Al Kajdě a Talibanu volný pohyb a možnost dozásobení v oblasti Chóstu," řekl mluvčí britských sil Curry. Příslušníci britské námořní pěchoty, vycvičení pro boj v horách, se od dubna, kdy dorazili do Afghánistánu, zúčastnili již tří operací, zatím ale nenašli ani jednoho člena Al Kajdy či Talibanu. V operaci Buzzard, která má trvat několik týdnů, mají Britové hlídkovat ve vrtulnících, pěšky a ve vozidlech. Podle mluvčího americké armády Bryana Hilfertyho cílem mise je "zabránit Al Kajdě a Talibanu v pronikání do Afghánistánu a ve vytváření útočišť, zbavit je manévrovacího prostoru a shromáždit informace". Operace byla zahájena v době, kdy představitelé mezinárodní koalice varují, že Al Kajda a Taliban by mohly provést útoky s cílem narušit zasedání Velké džirgy, shromáždění všech afghánských kmenů a uskupení, na němž má být v Kábulu od 10. do 15. června vybrána nová prozatímní vláda. Dva vysoce postavení činitelé Talibanu minulý týden řekli, že není možné uzavřít afghánskopákistánskou hranici a zabránit pohybu islámských radikálů přes ni.
</TEXT>
</DOC>
<DOC>
<DOCID>LN-20020530040</DOCID>
<DOCNO>LN-20020530040</DOCNO>
<DATE>05/30/02</DATE>
<TITLE>
Kandidáti nechtějí platit EU plný příspěvek hned po přijetí do unie. Jejich výdaje totiž mohou převýšit příjmy.
</TITLE>
<GEOGRAPHY>BRUSEL</GEOGRAPHY>
<TEXT>
Podle zprávy schválené rozpočtovým výborem Evropského parlamentu by se některé kandidátské země včetně České republiky mohly ocitnout po vstupu do EU v postavení, kdy by jejich příspěvek do kasy unie převyšoval jejich příjmy. V takovém případě by jim EU měla poskytnout kompenzace. Parlament tak zaujal stanovisko Evropské komise, které je ovšem ostře kritizováno kandidátskými zeměmi. Jejich ministři zahraničí minulý týden ve Varšavě shodně prohlásili, že finanční postavení jejich zemí by po vstupu do unie mělo být lepší než před ním. Státy jako ČR, Polsko či Maďarsko toho chtějí dosáhnout tím, že nebudou do rozpočtu unie hned platit očekávanou plnou sumu, ale jen postupně se zvyšující zlomek. Autor zprávy Reimer Böge (německá CDU) spočítal, že pokud by ČR od roku 2004, kdy by měla vstoupit do unie, odevzdávala do rozpočtu EU plný příspěvek, představoval by v roce vstupu 867 milionů eur, v roce 2005 902 milionů eur a o rok později 938 milionů eur. Všech 10 kandidátů dohromady by pak do rozpočtu vneslo 5,238 miliardy v roce 2004 a v následujících letech 5,448 a 5,666 miliardy eur. Celkový příjem v dnešní EU činí kolem 90 miliard. Vzhledem k tomu, že v roce 2004 se počítá s výdaji, tedy skutečnými platbami pro nové členy, jen o 3,6 miliardy eur vyššími než jsou jejich příspěvky, mohlo by se stát, že někteří noví členové více zaplatí než dostanou. Totéž podle Bögeho hrozí i v letech 2005 a 2006, i když tam rozdíl podle tabulky vzroste už na šest, respektive na 8,5 miliardy eur. V dalších letech by se situace měla již stabilizovat a nováčkové by měli více dostávat než dávat. Nejtěžší situace nastane v prvním roce po vstupu, kdy budou vlády nových členských zemí muset zemědělcům vyplatit, co jim bude přisouzeno ve formě přímých podpor; tyto peníze jsou vraceny z rozpočtu EU vždy až další rok. ČR jako jedna z nejvyspělejších kandidátských zemí bude mít také relativně nižší příjmy od EU.
Finanční vztahy mezi EU a kandidátskými zeměmi (v miliardách eur)
Plné příspěvky ČR EU:
</TEXT>
</DOC>
<DOC>
<DOCID>LN-20020530041</DOCID>
<DOCNO>LN-20020530041</DOCNO>
<DATE>05/30/02</DATE>
<GEOGRAPHY>MANILA</GEOGRAPHY>
<TEXT>
Odměnu až pěti milionů dolarů nabídla včera americká vláda za dopadení některého z vůdců filipínské extremistické skupiny Abu Sayyafa. Tato islámská organizace je podezírána z napojení na teroristickou síť Al Kajda. Abu Sayyafa navíc drží jako rukojmí dva americké misionáře. Na vůdce extremistů vypsala již před rokem odměnu 100 tisíc dolarů filipínská vláda. Abu Sayyafa chce totiž na jihu Filipín vytvořit nezávislý islámský stát.
</TEXT>
</DOC>
<DOC>
<DOCID>LN-20020530042</DOCID>
<DOCNO>LN-20020530042</DOCNO>
<DATE>05/30/02</DATE>
<GEOGRAPHY>SARAJEVO</GEOGRAPHY>
<TEXT>
Do sídla bosenskosrbských vzdušných sil nedaleko Banja Luky vniklo asi 50 příslušníků mírových sil NATO, kteří tam v rámci vyšetřování špionáže vůči alianci zabavili počítače a dokumenty. Existuje totiž podezření, že bosenští Srbové elektronicky monitorovali letouny NATO a mírových jednotek SFOR. Akce NATO následovala po vyšetřování z minulého týdne, kdy byly dvě bosenskosrbské radarové základny obviněny ze sledování komunikace NATO, což zakazuje mírová dohoda z roku 1995, která ukončila konflikt v Bosně a Hercegovině. Velitel jednotek NATO v Bosně generál John Sylvester pro podezření ze špionáže zbavil úřadu náčelníka bosenskosrbských vzdušných ozbrojených sil Milana Torbicu.
</TEXT>
</DOC>
<DOC>
<DOCID>LN-20020530043</DOCID>
<DOCNO>LN-20020530043</DOCNO>
<DATE>05/30/02</DATE>
<GEOGRAPHY>JERUZALÉM</GEOGRAPHY>
<TEXT>
Izraelští specialisté na protiteroristický boj učí americké policisty, jak zasahovat proti atentátníkům. Příslušníci amerických bezpečnostních složek jsou kvůli tomu vysíláni do židovského státu. Izraelští experti jsou zároveň zváni do Spojených států, kde o obraně proti terorismu přednášejí. Velmi často se na Izrael obrací zejména newyorská policie. V úterý to sdělil velitel izraelské policie Zeev Veldiger.
</TEXT>
</DOC>
<DOC>
<DOCID>LN-20020530044</DOCID>
<DOCNO>LN-20020530044</DOCNO>
<DATE>05/30/02</DATE>
<GEOGRAPHY>NEAPOL</GEOGRAPHY>
<TEXT>
Někdejší příslušník nacistické armády v Itálii Erich Priebke, kterého v roce 1998 odsoudil římský soud k doživotí za podíl na masakru 335 italských civilistů, k němuž došlo v roce 1940 v Ardeatinských jeskyních poblíž Říma, se obrátil na soud v Neapoli s žádostí o milost. Priebkeho advokát prohlásil, že jeho devětaosmdesátiletý klient, který si ze zdravotních důvodů odpykává trest v domácím vězení v Římě, by se chtěl vrátit ke své ženě žijící v Argentině. Ta je údajně vážně nemocná.
</TEXT>
</DOC>
<DOC>
<DOCID>LN-20020530045</DOCID>
<DOCNO>LN-20020530045</DOCNO>
<DATE>05/30/02</DATE>
<GEOGRAPHY>LONDÝN</GEOGRAPHY>
<TEXT>
Britští archeologové jsou překvapeni nálezem mimořádně bohatého hrobu z doby bronzové, který je datován zhruba do roku 2300 př. n. l. V hrobě, který byl objeven pět kilometrů východně od proslulého Stonehenge, našli archeologové kostru lučištníka a na sto různých předmětů. Mezi nálezy jsou: pár zlatých náušnic, bronzové dýky, kamenné hroty šípů a chrániče ruky. Podle Britů má nález význam z celoevropského hlediska.
</TEXT>
</DOC>
<DOC>
<DOCID>LN-20020530046</DOCID>
<DOCNO>LN-20020530046</DOCNO>
<DATE>05/30/02</DATE>
<TITLE>
Stále platí, že tajemstvím politiky je uzavření dobré smlouvy s Ruskem
</TITLE>
<TEXT>
Pohřbili jsme studenou válku (několikrát za posledních čtrnáct dní). Pohřbili jsme desetiletí nejistoty (George W. Bush v úterý). A co je před námi? Ať to bude jakékoli, růžové nikoli. Ale není nutné předem malovat čerta (alespoň ne příliš velkého) na zeď. Americký prezident George W. Bush si počíná v zahraniční politice poměrně obratně. Daří se mu řada věcí, a pozná se v nich ruka jeho poradkyně pro národní bezpečnost Condoleezzy Riceové, respektive amerických politologů a státníků obdivujících Realpolitik pruského a prvního německého kancléře Otty von Bismarcka. Jedna ze zásad, kterou se Bismarckovi dařilo udržovat mír v Evropě, bylo diplomatickým manévrováním zajistit, aby Německo mělo více možností, než jeho potenciální soupeř(i). Dařilo se mu to velice dobře. A totéž se daří v posledním roce a půl i USA. Je to díky tomu, že Bushova zahraniční politika se na rozdíl od Clintonova "hledání" pragmaticky soustředí na vytváření mocenské rovnováhy (tedy něčeho, co Američané většinou označovali za typicky evropské a nehodné USA). Vytváří svazky, které jsou výhodné především pro Washington, a nerozpakuje se využít svou sílu a moc v zahraniční politice. Každý tah není samozřejmě přesně propracovaný jako z příruček o dokonalých spiknutích. Směr americké zahraniční politiky určuje do značně míry náhoda a nepředvídatelné události. Jako například teroristický útok takového rozsahu, jako byl ten 11. září. Přesto byl od počátku funkčního období nového prezidenta zřetelný odklon, i když zpočátku ne tak hlasitý, od idealistického vidění světa coby místa multikulturního a multipolárního.
</TEXT>
<HEADING>
Více pragmatické politiky
</HEADING>
<TEXT>
"Tajemství politiky? Uzavřít dobrou smlouvu s Ruskem," řekl jednou Bismarck. Prezident Bush asi nemá tenhle výrok napsaný na manžetě pro každodenní použití. Nicméně podvědomě či vědomě se mu daří jej naplňovat. Jeho objevené přátelství s ruským prezidentem Vladimirem Putinem budiž toho důkazem. Byla uzavřena smlouva o omezení jaderného arzenálu. V úterý podepsali představitelé Severoatlantické aliance dohodu o vytvoření Rady NATO Rusko, která při troše dobré vůle činí z Moskvy dvacátého člena aliance. Pro obě strany je výhodná i spolupráce při boji s terorismem, díky které Washington přivírá oči nad praktikami Ruska na Kavkaze. A nakonec se podařilo bez zbytečného hluku pohřbít smlouvu o omezení protiraketových systémů (ABM). Co bude Rusko dostávat za to, že nechá USA, aby si dělaly, co chtějí, uvidíme v příštích měsících a letech. Nová Rada NATO - Rusko však může skončit krachem. Bude záležet na postoji Ruska. Bude-li přistupovat k různým výzvám tak, že bude dávat spojencům nůž na krk či hrozit obstrukcemi, projekt zkrachuje. Stejně tak může zkrachovat, budou-li se některé země snažit projednávat zásadní věci mimo radu s odkazem na to, že by je výměna informací s Moskvou v tom či onom případě mohla poškodit. Bude zajímavé sledovat, jak se Moskva postaví k prvnímu skutečně velkému testu - například spojeneckým útokům na Irák. Nicméně díky přátelství se prezident Putin nyní cítí silný v kramflecích a nerozpakuje se to dát najevo ani představitelům EU, kteří včera vyjednávali v Moskvě. Buď povede z Kaliningradu do Ruska bezvízový koridor, nebo utrpí naše spolupráce, řekl ve slovech zaobalených do diplomatického hávu. A přitom právě velké evropské země si od blízké spolupráce s Ruskem tolik do budoucna slibují. Pro Evropskou unii by to mělo být ponaučení. Žádná z evropských zemí není schopna sama boxovat ve stejné váhové kategorii jako USA, Rusko a někdy v blízké budoucnosti i Čína. Dohromady by toho schopné byly, chtělo by to však pragmatičtější, tvrdší a hlavně jednotnější zahraniční politiku. Čekání na výměnu prezidenta v Bílém domě nikam nepovede. A co to znamená pro malé země, které mají tu smůlu, že jsou ve středu starého kontinentu a po staletí se na nich prováděla zahraniční politika jinými prostředky? Musíme být ještě pragmatičtější než velké země. Musíme hledat spojence, a to ve státech stejně velkých a pokud možno sousedících. A nakonec musíme využívat možností, které nám poskytuje členství v NATO (ale nikoli tak, abychom jej zneschopnili), a zároveň se pevně navázat na Evropskou unii. Aktivní politikou z ní musíme vytvořit silného hráče schopného mocensky vyvažovat USA, Rusko a Čínu a v budoucnu samozřejmě i další uskupení vzniklá ad hoc.
"Tajemství politiky? Uzavřít dobrou smlouvu s Ruskem," řekl jednou Bismarck. Prezident Bush asi nemá tenhle výrok napsaný na manžetě pro každodenní použití. Nicméně podvědomě či vědomě se mu daří jej naplňovat. Jeho objevené přátelství s ruským prezidentem Vladimirem Putinem budiž toho důkazem. Byla uzavřena smlouva o omezení jaderného arzenálu. V úterý podepsali představitelé Severoatlantické aliance dohodu o vytvoření Rady NATO Rusko, která při troše dobré vůle činí z Moskvy dvacátého člena aliance. Pro obě strany je výhodná i spolupráce při boji s terorismem, díky které Washington přivírá oči nad praktikami Ruska na Kavkaze. A nakonec se podařilo bez zbytečného hluku pohřbít smlouvu o omezení protiraketových systémů (ABM). Co bude Rusko dostávat za to, že nechá USA, aby si dělaly, co chtějí, uvidíme v příštích měsících a letech. Nová Rada NATO - Rusko však může skončit krachem. Bude záležet na postoji Ruska. Bude-li přistupovat k různým výzvám tak, že bude dávat spojencům nůž na krk či hrozit obstrukcemi, projekt zkrachuje. Stejně tak může zkrachovat, budou-li se některé země snažit projednávat zásadní věci mimo radu s odkazem na to, že by je výměna informací s Moskvou v tom či onom případě mohla poškodit. Bude zajímavé sledovat, jak se Moskva postaví k prvnímu skutečně velkému testu - například spojeneckým útokům na Irák. Nicméně díky přátelství se prezident Putin nyní cítí silný v kramflecích a nerozpakuje se to dát najevo ani představitelům EU, kteří včera vyjednávali v Moskvě. Buď povede z Kaliningradu do Ruska bezvízový koridor, nebo utrpí naše spolupráce, řekl ve slovech zaobalených do diplomatického hávu. A přitom právě velké evropské země si od blízké spolupráce s Ruskem tolik do budoucna slibují. Pro Evropskou unii by to mělo být ponaučení. Žádná z evropských zemí není schopna sama boxovat ve stejné váhové kategorii jako USA, Rusko a někdy v blízké budoucnosti i Čína. Dohromady by toho schopné byly, chtělo by to však pragmatičtější, tvrdší a hlavně jednotnější zahraniční politiku. Čekání na výměnu prezidenta v Bílém domě nikam nepovede. A co to znamená pro malé země, které mají tu smůlu, že jsou ve středu starého kontinentu a po staletí se na nich prováděla zahraniční politika jinými prostředky? Musíme být ještě pragmatičtější než velké země. Musíme hledat spojence, a to ve státech stejně velkých a pokud možno sousedících. A nakonec musíme využívat možností, které nám poskytuje členství v NATO (ale nikoli tak, abychom jej zneschopnili), a zároveň se pevně navázat na Evropskou unii. Aktivní politikou z ní musíme vytvořit silného hráče schopného mocensky vyvažovat USA, Rusko a Čínu a v budoucnu samozřejmě i další uskupení vzniklá ad hoc.
</TEXT>
</DOC>
<DOC>
<DOCID>LN-20020530047</DOCID>
<DOCNO>LN-20020530047</DOCNO>
<DATE>05/30/02</DATE>
<TITLE>
Vláda včera rozhodla o prodeji Nové huti
</TITLE>
<TEXT>
V posledních dnech svého mandátu rozhodla vláda o prodeji problémové Nové huti zahraničnímu investorovi. Po zpackané manažerské privatizaci v duchu "české cesty" dostává Nová huť šanci postavit se na nohy. Transakce má své výhody i pro stát, ačkoliv ten na privatizaci spíše prodělá. Začal se nicméně zbavovat tíživého břemene, které brání uzavřít kapitolu hospodářské soutěže při vstupních jednáních s EU. Unie to podmiňuje restrukturalizací tuzemského hutnictví. Prodej Nové huti je jen první krok. Následovat by mělo odstátnění podniku Vítkovice Steel, který řídí státní firma Osinek. Jak hospodaření státu dopadá, lze nejlépe ukázat na příkladu státních bank, jejichž záchrana stála desítky miliard korun. Zároveň je namístě otázka, proč vládní kabinet začal hasit problémy s hutěmi až na poslední chvíli. O potížích ostravského regionu se přece vědělo několik let. To by však vláda nesměla pod vlivem zájmových skupin měnit strategii každý půlrok, naopak, musela by mít jasnou představu, jak potíže ocelářství vyřešit. Jenže kabinet privatizaci Nové huti několikrát přerušil, kvapně prodal Vítkovice Steel státní firmě, narychlo sháněl výjimku EU o státní podpoře ocelářským firmám... O zřetelné vládní vizi lze tedy s úspěchem pochybovat.
</TEXT>
</DOC>
<DOC>
<DOCID>LN-20020530048</DOCID>
<DOCNO>LN-20020530048</DOCNO>
<DATE>05/30/02</DATE>
<TITLE>
Vstup do EU neznamená okamžité zbohatnutí
</TITLE>
<TEXT>
Jedním z hlavním trumfů českých proevropských politiků byl a je argument peněz, v němž se tvrdí, že po vstupu České republiky do Evropské unie k nám potečou miliardy eur z Bruselu. V poslední době ale tato představa dostává vážné trhliny. Členské státy unie odmítají novým zemím hned od počátku přiznat členské výhody v plném rozsahu. Mluví se o nižších dotacích na zemědělství a pouze o částečné podpoře chudším regionům. Rozpočtový výbor Evropského parlamentu dokonce přiznává, že někteří noví členové mohou po vstupu více do společné pokladny dávat, než z ní brát. Brusel v tuto chvíli nemůže jinak. Plán rozšíření počítá s přijetím deseti zemí najednou, což je pro financování podpůrných přesunů ze strukturálních a jiných fondů příliš náhlý a silný náraz. Velké země Francie, Německo, Británie, Itálie totiž odmítají zvyšovat vlastní příspěvky. Bez kompromisu to evidentně nepůjde. Evropský parlament navrhuje blíže neurčené kompenzace, česká vláda počítá s menšími příspěvky, které se budou zvyšovat spolu s tím, jak EU bude naplňovat své sliby o stejných podmínkách pro všechny. Pozici vlády a českých vyjednavačů lze popsat i jinak: dokud nebudeme plnoprávnými příjemci podpor, nebudeme ani řádnými plátci. Postoj je to tvrdý, rázný a snad i správný. Zbývají dvě maličkosti: Prosadit tuto přechodnou variantu v Bruselu a vysvětlit občanům, kteří budou v referendu rozhodovat o vstupu ČR do společné Evropy, že i tak má smysl do EU vstoupit. Silný argument peněz ale bude muset nahradit jiná, ucelenější, leč stejně srozumitelná přesvědčovací koncepce. Jinak česká proevropská politika spláče nad výdělkem.
</TEXT>
</DOC>
<DOC>
<DOCID>LN-20020530049</DOCID>
<DOCNO>LN-20020530049</DOCNO>
<DATE>05/30/02</DATE>
<TITLE>
Proč mladí fotbalisté reprezentují úspěšněji
</TITLE>
<TEXT>
Léto 2000: čeští fotbalisti do 21 let slaví stříbrné medaile na evropském šampionátu, jejich starší reprezentační kolegové mizí z EURO po základní skupině. O dva roky později: nadějím z jedenadvacítky se houpá na krku zlato určené mistrům starého kontinentu, hvězdy z národního týmu se po krachu v baráži o postup na světový šampionát ještě musejí červenat. Fakta jsou jasná - žáci opět předčili učitele. Jak je to možné? Proč reprezentační rezerva sklízí vavříny a první mužstvo v zemi si o tom může v posledních letech nechat jen zdát? Odpovědět slavnou větou legendárního trenéra Pospíchala "Je to proto, že fotbal nemá logiku" nelze. Platí totiž opak. Propast v úspěšnosti obou celků má logický původ: rozdílné pilíře, na nichž byla hra obou výběrů postavena. Fotbal mladíků se už řadu let snaží ctít moderní trendy, tedy přímočarost a aktivní obranu. Co fotbal mazáků? Setrvávání na vyčpělé herní strategii. Je to stejné, jako kdyby se vedle sebe na startovní čáru postavili chodec a cyklista a první chtěl být v cíli dříve. Pokud nevymění prošlapané boty za kolo, nikdy se mu to nepodaří. Naštěstí o tom už ani v reprezentačním A-týmu po střídání stráží nikdo nepochybuje. Pozdě, ale přece.
</TEXT>
</DOC>
<DOC>
<DOCID>LN-20020530050</DOCID>
<DOCNO>LN-20020530050</DOCNO>
<DATE>05/30/02</DATE>
<TEXT>
Václav Havel mluvil anglicky a jeho angličtina byla hrozná. Americký prezident se usilovně mračil, a dokonce si nasadil brýle. Snaha však byla marná: projev pana Havla nebyl zdaleka tak mírný a dobromyslný jako jiné. Zřejmě nemohl Rusku nepřipomenout všechno, co pro jeho vlast udělal Sovětský svaz. Poděkoval všem přítomným za to, že s jejich pomocí skončila studená válka, která začala za Stalina... Při zmínce o Stalinovi Bush udiveně zvedl hlavu. Pana Havla ale podpořil i polský prezident Kwasniewski. Rusové podle Havla v minulosti potlačovali zárodky demokracie v Česku a "chvála Bohu, jestliže toto období skončilo". Kromě Havla nikdo na Stalina ani na Sovětský svaz nevzpomněl. Italský premiér Silvio Berlusconi se líbal s každým účastníkem úterního summitu. Vyhnout se polibkům se podařilo pouze ruskému prezidentovi. Generální tajemník NATO George Robertson řekl tolik příjemných slov na adresu Ruska a jejího vůdce, že si to ani nezaslouží.
</TEXT>
</DOC>
<DOC>
<DOCID>LN-20020530051</DOCID>
<DOCNO>LN-20020530051</DOCNO>
<DATE>05/30/02</DATE>
<TITLE>
Ad LN 29. 5.: Pražský primátor Kasl rezignuje a opustí ODS
</TITLE>
<TEXT>
Pan profesor Klaus zhodnotil odstoupení Jana Kasla slovy o osobním a lidském selhání. Použil i výrazu zbabělost. Inu, v ústech pana předsedy mají slova poněkud jiný než slovníkový význam. Nezná kupříkladu výraz "špinavé peníze". A jaké že to jsou peníze, které nepoctivě vydělali mnozí podnikatelé a za které jsou potrestáni vězením? Peníze, kterými sponzorovali stranu Václava Klause? Jména Mach, Šrejbr a další snad netřeba připomínat. Na druhou stranu čestný člověk, který nemůže změnit zřejmé nepravosti, je označen za zbabělce. Není to právě systém opoziční smlouvy či další praktiky v politické činnosti ODS, které panu Kaslovi nedovolily prosadit vlastní kritiku?
</TEXT>
</DOC>
<DOC>
<DOCID>LN-20020530052</DOCID>
<DOCNO>LN-20020530052</DOCNO>
<DATE>05/30/02</DATE>
<TITLE>
Ad LN 29. 5.: Pražský primátor Kasl rezignuje a opustí ODS
</TITLE>
<TEXT>
Jsem rád, že Jan Kasl odstoupil. Myslím, že je dobrý architekt, ale chod města nezvládal. Není schopný vést lidi, domluvit se s nimi a prosadit své záměry. Vždy něco nakousl, ale málokdy to dovedl do konce. Je neloajální ke straně, za kterou svůj post dostal, udělal si z magistrátu cestovní kancelář, nemluvě o fiasku se sbírkou na záchranu Karlova mostu. Proč zahájil minulý týden kampaň ODS na Václavském náměstí skokardou této strany na klopě, aby ji pak několik dní poté teatrálně opustil? Takovéto rozhodnutí pár dní před volbami mi připadá účelové a budu se zájmem sledovat, jaký post za to získá.
</TEXT>
</DOC>
<DOC>
<DOCID>LN-20020530053</DOCID>
<DOCNO>LN-20020530053</DOCNO>
<DATE>05/30/02</DATE>
<TITLE>
Ad LN 22. 5.: Majitel prodejny zastřelil lupiče, druhého těžce zranil
</TITLE>
<TEXT>
Prodavač, kterého přepadli v prodejně elektroniky ozbrojení lupiči, zastřelil v sebeobraně jednoho z lupičů a druhého těžce zranil. Tento odvážný čin by měl být náležitě odměněn uznáním za statečnost a za konkrétní příspěvek ke snížení zločinnosti. Bude-li veřejně známo a legislativně jednoznačně upraveno, že každá obrana proti násilníkům a lupičům je přiměřená a že násilníci a lupiči riskují život a zranění od přepadených, bránících se legálně drženou zbraní, pak to bezpochyby přispěje ke snížení zločinnosti.
</TEXT>
</DOC>
<DOC>
<DOCID>LN-20020530054</DOCID>
<DOCNO>LN-20020530054</DOCNO>
<DATE>05/30/02</DATE>
<TITLE>
Ad LN 10. 4.: Rozhodnuto: do voleb jde 29 stran...
</TITLE>
<TEXT>
Mám obavy, abychom se po volbách znovu neocitli tam, kde už jsme jednou byli. Vzpomínám si, jak po posledních předválečných svobodných volbách (před Mnichovem) byla na prvním místě agrární strana, ale již na druhém byli henleinovci, protože šli všichni disciplinovaně k volbám. Teprve na dalších místech byly rozhádané strany další. V prvních svobodných volbách po válce měli jedničku komunisté, dvojku lidovci, trojku sociální demokraté a čtyřku národní socialisté. Ty volby tenkrát vyhráli komunisté, což byla přirozená reakce na nacistický režim. V sousedním Německu se dokázali se svou minulostí vypořádat. Tam nacisti do parlamentu nesmějí. Mám obavy, že spousta lidí znechucených současnou politickou situací k volbám nepůjde. Komunisti jistě půjdou disciplinovaně všichni. Režim založený na komunistické ideologii byl zločinný. Komunistická strana Československa byla organizací zločinnou a zavrženíhodnou. Nevím, že by opustila svou původní ideologii, založenou na "třídní nenávisti", která nepochybně vznikla jen a jen ze závisti. Vím jen o bývalých komunistech, kteří celý život bojovali proti kapitalismu a soukromému podnikání, a dnes jsou sami akcionáři a soukromí podnikatelé.
</TEXT>
</DOC>
<DOC>
<DOCID>LN-20020530055</DOCID>
<DOCNO>LN-20020530055</DOCNO>
<DATE>05/30/02</DATE>
<TITLE>
Ad LN 28. 5. Konzistentní mlha; Ad LN 28. 5. Jejich a naše svoboda:
</TITLE>
<TEXT>
Pro ty, kteří rozumějí, netřeba vysvětlovat. Pro ostatní: hebrejsky drzost, troufalost, cynismus, arogance. Ministr zahraničí, hodný Fridolín ze starých dětských pohádek, Jan Kavan, se chtěl setkat s nositelem Nobelovy ceny za mír Jásirem Arafatem, ale zlý Dětřich, premiér Zeman mu v tom zabránil. A tak teď máme ostudu v liberální Evropské unii, která vždy přála demokracii, rovnoprávnosti a svobodě. Anebo jinak. Avantgardní sdružení Pode Bal a kurátoři výstavy POLITIK-UM chtěli umístit nad hlavní vchod z Hradčanského náměstí žertovný olbřímí nápis "Kunst macht frei", což je parafráze na známé heslo koncetračních táborů Arbeit macht frei. A přízemní hradní úředníci bez smyslu pro vtip trapně se ohánějící pietou jim to nedovolili. Obě úžasná témata pro komentátory, kteří mohou Zemana i Hrad usvědčit z nedemokratičnosti a netolerance. Jenže: terorismus zabíjející nevinné civilisty na nákupu nebo na večeři nebyl, není a doufejme že nebude národně osvobozenecký boj a v koncentračních táborech zemřelo tolik nadaných lidí, že jich skupina Pode Bal nikdy nedá tolik dohromady. Je zarážející, že ti avantgardní umělci v tom žádný problém nevidí, je zarážející, že citlivost tématu chápe premiér Miloš Zeman, jinak médii prezentovaný jako nenapravitelný hulvát a necítí to Jan Kavan se svou rodinnou anamnézou. Postoj Kavana, avantgardních umělců a většiny komentátorů, to je právě ona v titulku zmíněná chucpe.
</TEXT>
</DOC>
<DOC>
<DOCID>LN-20020530056</DOCID>
<DOCNO>LN-20020530056</DOCNO>
<DATE>05/30/02</DATE>
<TITLE>
Ad LN 23. 5.: Hypoteční úvěry na staré byty zlevní
</TITLE>
<TEXT>
ČSSD chce pomoci mladým získat bydlení. Namísto deregulace nájmů, která by velmi rychle uvolnila statisíce neužívaných, spekulativně držených bytů, která by přinesla velký přebytek na trhu nájemních bytů a s tím spojený rapidní pokles tržního nájemného, namísto toho nabízí ČSSD mladým zvýhodněné hypoteční úvěry na staré byty. Celé to má malý háček. Ceny bytů jsou určovány rovnováhou mezi nabídkou a finančními možnostmi kupujících. Čím více peněz se "díky" hypotékám dostane mezi kupující, tím radikálněji porostou ceny bytů. Např. v Praze cena starého panelového bytu na periférii (sídliště Řepy) vzrostla za pouhý rok o cca 30 %. A tak zatímco např. v bývalé NDR se panelové domy ve velkém bourají, protože v nich nechce nikdo bydlet ani zadarmo, u nás se mladí koupí starého a předraženého panelového bytu zadluží na zbytek života. Regulacemi uměle způsobená a udržovaná bytová krize ve státě, kde je jedna z nejvyšších koncentrací bytů na světě (viz loňské sčítání osob, domů a bytů), je jedinečnou ukázkou naprosté neschopnosti vlády ČSSD, ale i vlád předchozích vyřešit problematiku bydlení.
Redakce děkuje za pochopení, že některé dopisy je třeba upravit a zkrátit. Své příspěvky posílejte do rubriky Názory na adresu Pobřežní 224/20, 186 21 Praha 8 - Karlín nebo e-mailem na adresu dopisy@lidovky.cz
</TEXT>
</DOC>
<DOC>
<DOCID>LN-20020530057</DOCID>
<DOCNO>LN-20020530057</DOCNO>
<DATE>05/30/02</DATE>
<TITLE>
Žádná jiná osobnost českých dějin dvacátého století není předmětem tak rozsáhlých polemik - to doma i v zahraničí - jako spoluzakladatel samostatného českého státu a jeho druhý prezident Edvard Beneš. Už to samo o sobě naznačuje, že byl - či spíše stále ještě je - postavou, jejíž život a dílo nepatří jen historii. Doba, ve které zastával klíčové státní funkce, ho konfrontovala s tématy, problémy a výzvami, které formovaly celé dvacáté století a spolu s tím i život našeho národa až do naší současnosti. I naše přítomnost má ve svých základech výrazné stopy jeho činů a jeho rozhodnutí. Spor o jeho osobu proto není sporem o historii, ale o přítomnost a budoucnost našeho národa. Edvard Beneš je i symbolickým výrazem přerodu české politiky od provinciálního, národně motivovaného regionalismu 19. století k mnohovrstevnaté struktuře ekonomicky i politicky vyspělé společnosti století dvacátého. Ta již hledala odpovědi na základní ideové otázky moderní doby - na otázku svobody a demokracie, na otázku sociální a na otázku národnostní.
</TITLE>
<HEADING>
Benešovy zásluhy jsou nepopiratelné
</HEADING>
<TEXT>
Spolu s Masarykem byl Beneš prvním, kdo dokázal dát české politice evropskou a světovou dimenzi, kdo jí dal jasné demokratické směřování a kdo dokázal převést myšlenky a ideje v politickou akci, schopnou změnit staleté pořádky střední Evropy. Zásluhou jejich zahraničního působení v době první světové války byla zformulována a vítěznými mocnostmi Dohody posléze přijata myšlenka obnovení naší státní suverenity. Byl to Edvard Beneš a jeho diplomatické schopnosti, komu se na versailleské mírové konferenci podařilo prosadit důležité prvky českého národního programu a nově vzniklé Československo zakotvit jako jeden z pevných bodů evropského poválečného uspořádání.
</TEXT>
<HEADING>
Mnichovské trauma
</HEADING>
<TEXT>
V období mezi světovými válkami Edvard Beneš ve svém diplomatickém působení přesáhl svým významem rozměr první Československé republiky a stal se jednou z výrazných osobností Společnosti národů a evropské politiky vůbec. Tato doba, v níž dominovaly demokratické principy a snahy o kolektivní bezpečnost a odzbrojení, byla dobou největších Benešových zahraničněpolitických úspěchů. Následující období však - bohužel formovaly již zcela jiné tendence, síly a ideje. Z trosek velké krize třicátých let se vynořila nová nebezpečí a s těmi se tehdy demokratická politika nedovedla úspěšně vyrovnat. Nástup nacismu v Německu vytvořil trvalou a stále se stupňující hrozbu pro Evropu, pro evropskou rovnováhu, i pro samotnou existenci Československa. Ani Benešova zkušenost a mezinárodní autorita nedokázaly zabránit paralýze appeasementu, do níž ve vztahu k Hitlerovi upadli ti naši západní spojenci, o něž se opírala bezpečnost předválečné republiky. Snahy o vytvoření autoritářského režimu se objevovaly i na vnitropolitické scéně. Edvard Beneš sice v prezidentských volbách v roce 1935 - jako garant pokračování demokratické masarykovské tradice - zvítězil, ale likvidaci demokratického československého státu Hitlerem zabránit nedokázal. V té době se - zejména kvůli Mnichovu - do extrému vyhrotily a zauzlily problémy, jejichž pozůstatky řešíme dosud: komplikovaný vztah česko-německý i česko-slovenský, otázky mezinárodní orientace naší země, otázky obrany demokracie. Mnichov znamenal trauma národní, ale pro prezidenta Beneše byl i traumatem výrazně osobním. Po celý zbytek svého života byl veden trvalou snahou Mnichov odčinit a navždy zabránit možnosti opakování této tragédie, jež vedla k vážnému ohrožení celé naší národní existence.
</TEXT>
<HEADING>
Politická i lidská tragédie
</HEADING>
<TEXT>
V této své úporné snaze pravděpodobně nedocenil, že pro český národ a pro československou demokracii představuje hrozbu totalitarismus nikoliv pouze německý. Nerozpoznal včas, že jsou naší svobodě ambice nového sovětského komunistického spojence neméně nepřátelské. Vývoj v postupně osvobozované republice určoval a kontroloval Beneš stále méně. Příliš pozdě si uvědomil, že pro naši svobodu neznamenali hrozbu pouze nacističtí kolaboranti, zrádci či nacismu podlehnuvší sudetští Němci, o jejichž vyhoštění ze země rozhodl v souladu s názorem vítězných mocností. Pozdě pochopil, že pomohl otevřít dveře nové, k moci se bezohledně deroucí totalitě komunistické. Ta nakonec dovršila jeho politickou i lidskou tragédii. Edvard Beneš byl historií postaven před fatální rozhodnutí, která na dlouhá léta předurčila osud našeho národa. Jeho kroky jsou dodnes předmětem sporů, obzvláště s narůstajícím odstupem let či z pohledu pozdějších generací. Nic však není snazšího než se znalostí důsledků, ale bez přihlédnutí ke kontextu dějů, k emocím a k atmosféře doby ten či onen krok zatratit či se jej pokoušet ahistoricky hodnotit dnešníma očima. Edvard Beneš byl dvakrát poražen silami totality, jejichž motivy, logika a metody mu byly cizí. V obou případech to bylo v situacích, nad nimiž již ztratil kontrolu. Přesto zůstává symbolem demokracie a národní samostatnosti. Přesto zůstává v myslích našich současníků a nepochybně i budoucích generací. Ne nadarmo byl oběma totalitami nenáviděn. Ne nadarmo se jej násilím snažily vymazat z paměti našeho národa. Tato jejich snaha byla marná. Edvard Beneš patří k velkým státníkům našich moderních dějin a naší povinností je jeho odkaz studovat, poučit se z něho a bránit ho. Nesmíme dovolit, aby se ho dnes z paměti našeho národa snažili vymazat lidé, kteří jeho velikosti ani zdaleka nedosahují.
V této své úporné snaze pravděpodobně nedocenil, že pro český národ a pro československou demokracii představuje hrozbu totalitarismus nikoliv pouze německý. Nerozpoznal včas, že jsou naší svobodě ambice nového sovětského komunistického spojence neméně nepřátelské. Vývoj v postupně osvobozované republice určoval a kontroloval Beneš stále méně. Příliš pozdě si uvědomil, že pro naši svobodu neznamenali hrozbu pouze nacističtí kolaboranti, zrádci či nacismu podlehnuvší sudetští Němci, o jejichž vyhoštění ze země rozhodl v souladu s názorem vítězných mocností. Pozdě pochopil, že pomohl otevřít dveře nové, k moci se bezohledně deroucí totalitě komunistické. Ta nakonec dovršila jeho politickou i lidskou tragédii. Edvard Beneš byl historií postaven před fatální rozhodnutí, která na dlouhá léta předurčila osud našeho národa. Jeho kroky jsou dodnes předmětem sporů, obzvláště s narůstajícím odstupem let či z pohledu pozdějších generací. Nic však není snazšího než se znalostí důsledků, ale bez přihlédnutí ke kontextu dějů, k emocím a k atmosféře doby ten či onen krok zatratit či se jej pokoušet ahistoricky hodnotit dnešníma očima. Edvard Beneš byl dvakrát poražen silami totality, jejichž motivy, logika a metody mu byly cizí. V obou případech to bylo v situacích, nad nimiž již ztratil kontrolu. Přesto zůstává symbolem demokracie a národní samostatnosti. Přesto zůstává v myslích našich současníků a nepochybně i budoucích generací. Ne nadarmo byl oběma totalitami nenáviděn. Ne nadarmo se jej násilím snažily vymazat z paměti našeho národa. Tato jejich snaha byla marná. Edvard Beneš patří k velkým státníkům našich moderních dějin a naší povinností je jeho odkaz studovat, poučit se z něho a bránit ho. Nesmíme dovolit, aby se ho dnes z paměti našeho národa snažili vymazat lidé, kteří jeho velikosti ani zdaleka nedosahují.
</TEXT>
</DOC>
<DOC>
<DOCID>LN-20020530058</DOCID>
<DOCNO>LN-20020530058</DOCNO>
<DATE>05/30/02</DATE>
<TITLE>
Putinovo Rusko má k Západu stále ještě hodně daleko
</TITLE>
<TEXT>
Notování Michaela Žantovského a Pavla Máši, bývalých českých velvyslanců ve Washingtonu a na Ukrajině, o chvályhodném prozápadním směřování Vladimira Putina (Nešlo o Putina, ale o Jelcina, LN 27. 5.) a smetaně, kterou si za to slíznou ti, kteří toho využijí (Bush si našel své Rusko, LN 23. 5.) nutí k hlubšímu zamyšlení.
Bývalý důstojník KGB, Vladimir Vladimirovič Putin, se v roce 1999 dostal k moci poté, co Rusko zahájilo genocidní válku v Čečensku, kterou dodnes udržuje při životě. A to patrně z propagačních důvodů, aby se mohlo litovat, že je ohrožováno teroristy. Záminkou k "malé válce", kterou Putin potřeboval ke zvolení ruským prezidentem, bylo odstřelení několika činžovních domů v létě 1999, spojené se zabitím několika set lidí. Ruské úřady hromady sutin vždy bleskově (údajně do tří dnů) odklidily, za pachatele označily čečenské teroristy. Několik možných svědků poté zemřelo násilnou smrtí. Tyto teroristické činy nikdy nebyly objasněny. Mnozí ruští novináři i někteří poslanci Státní dumy žádali vyšetření těchto teroristických činů, přičemž poukazovali na možné propojení s FSB (nástupkyní KGB), ale poslanci Putinovy Jednoty a další Putinovi spojenci takovému vyšetřování úspěšně zabránili, byť v jednom případě, 31. března 2000, duma pro vyšetřování hlasovala 197 hlasy proti 137 (přičemž ale bylo zapotřebí 226 hlasů pro).
</TEXT>
<HEADING>
V Rusku se rozmáhá rasismus
</HEADING>
<TEXT>
Putinovo Rusko vykazuje řadu dalších známek, které naznačují, že k Západu má daleko. Zhruba před týdnem, v sobotu 18. května, se bezprecedentně sešli zástupci veškerého zahraničního diplomatického sboru v Moskvě s ministrem zahraničí I. Ivanovem, aby mu předali protestní nótu proti vlně rasismu, která v současnosti otřásá celým Ruskem, aniž by proti tomu ruské úřady jakkoli zasáhly. V březnu zveřejnily New York Times článek o veliteli ruské jednotky v Čečensku, který z Ruska uprchl, protože nemohl dále tolerovat mladé rasisty, které mu nadřízení do Čečenska posílali. Jejich cílem bylo vybít si své rasistické vášně na bezbranných čečenských civilistech. I v Rusku samém přehlížejí Putinovy úřady zdánlivě nepochopitelně vznik a růst skinheadských skupin, tak jako je jejich tajné služby - podle zprávy slovenského ministra vnitra Ladislava Pitnera pro slovenskou Národní radu na podzim 1998 - prokazatelně podporovaly (a podporují?) i v České republice. Prozápadní není ani počínání Ruska vůči jeho "blízkému zahraničí". Kamkoli pohlédneme, je ruské chování naopak zřetelně protizápadní. Do Iráku, Íránu a Severní Koreje, Bushovy "osy zla", prodává Rusko zbraně a do Íránu dokonce jaderné technologie. Bývalé sovětské republiky dusí hospodářsky, aby je dostalo pod kontrolu. S Čínou předloni navázalo pakt, který je zřetelně protiamerický. Do pobaltských republik, které mají naději se z jeho vlivu částečně vysmeknout, vysílal před Vánoci Putin ve zvláštním rozhlasovém programu poselství, v němž nabádal tamní Rusy, aby se o svá práva ucházeli podobně, jako to úspěšně činí Albánci v Makedonii. I v dalších zemích bývalého socialistického tábora usilují ruské tajné služby, nejspíše v těžko přehledné spolupráci s ruským organizovaným zločinem, o obnovení vlivu.
</TEXT>
<HEADING>
Podobnost zcela náhodná?
</HEADING>
<TEXT>
Dobře to nedávno charakterizoval bulharský analytik O. Minčev, když napsal, že se zdá, že Rusko je nyní "rozhodnuto obnovit svůj politický vliv ve východní Evropě", a že "ruský kapitál sponzoruje rozsáhlé kampaně na ovlivňování veřejného mínění, jejichž cílem je vyměnit celé politické týmy a národní strategie zemí této oblasti". Jeho závěry by nás neměly moc překvapovat, když si vzpomeneme, že velmi podobně loni v září charakterizovala ruské působení u nás i česká BIS. Co ale překvapuje, je, že pánové Máša a Žantovský, kterým jsou tyto skutečnosti jistě dobře známy, tak lehkomyslně matou veřejnost.
Dobře to nedávno charakterizoval bulharský analytik O. Minčev, když napsal, že se zdá, že Rusko je nyní "rozhodnuto obnovit svůj politický vliv ve východní Evropě", a že "ruský kapitál sponzoruje rozsáhlé kampaně na ovlivňování veřejného mínění, jejichž cílem je vyměnit celé politické týmy a národní strategie zemí této oblasti". Jeho závěry by nás neměly moc překvapovat, když si vzpomeneme, že velmi podobně loni v září charakterizovala ruské působení u nás i česká BIS. Co ale překvapuje, je, že pánové Máša a Žantovský, kterým jsou tyto skutečnosti jistě dobře známy, tak lehkomyslně matou veřejnost.
</TEXT>
</DOC>
<DOC>
<DOCID>LN-20020530059</DOCID>
<DOCNO>LN-20020530059</DOCNO>
<DATE>05/30/02</DATE>
<TITLE>
Australští vědci jsou o krok blíže úspěšnému naklonování vyhynulého tasmánského tygra
</TITLE>
<TEXT>
Do deseti let by mohl v australské divočině znovu pobíhat živočich, který tam byl naposledy spatřen v roce 1936.
SYDNEY - Fantazie ze světoznámého filmu Jurský park, ve kterém se vědcům podařilo naklonovat dávno vyhynulá zvířata, se brzy může stát skutečností. Australští odborníci nyní pracují na něčem podobném. Chtějí oživit vyhynulého tasmánského tygra a plánují k tomu využít nejnovějších poznatků genetiky. Ve volné přírodě by se tak mohlo objevit zvíře, které Australané naposledy spatřili před pětašedesáti lety. Vlkovec psohlavý (Thylacinus cynocephalus), též známý pod jménem tasmánský tygr nebo vakovlk, bylo masožravé zvíře podobné psu, které žilo v divočině australského ostrovního státu Tasmánie. Genetici pracující pro Australské muzeum v úterý oznámili, že úspěšně namnožili pomocí metody PCR specifický úsek DNA tasmánského tygra. Metoda PCR (polymerase chain reaction) patří mezi největší objevy molekulární biologie a její objevitel Kary B. Mullis získal v říjnu roku 1993 Nobelovu cenu za chemii. "Tato technika byla významným krokem při vytvoření kopií biologického materiálu tasmánského tygra. To, že se nám to podařilo, je dobrou zprávou pro budoucí vývoj celého projektu a jeho úspěšné zakončení," uvedl pro americkou CNN profesor Michael Archer. "To, co kdysi pro nás bylo neuskutečnitelným snem, se brzy může stát realitou," dodal. Při pokusu vědci použili embryo tasmánského tygra z roku 1866, které je uloženo v muzeu v Sydney. Dalším krokem bude podle vědců vytvořit velké množství kopií všech genů vyhynulého tvora a z nich sestrojit umělé chromozomy. Podle profesora Archera někteří vědci věří, že první klonované mládě tasmánského tygra se narodí do deseti let. Přesné načasování je však těžké určit, může se objevit řada komplikací. Zatím ještě nebyl naklonován žádný vyhynulý živočišný druh. Vědci se jen neúspěšně snažili extrahovat DNA z ostatků vyhynulých mamutů. Jestliže však naklonování tasmánského tygra bude úspěšné, bude možné oživit i další vymřelé druhy. Tasmánský tygr byl vyhuben obyvateli Austrálie v třicátých letech minulého století, protože napadal stáda jejich ovcí. Poslední známý jedinec zemřel v roce 1936, celý druh byl oficiálně prohlášen za vyhynulý v roce 1986.
</TEXT>
</DOC>
<DOC>
<DOCID>LN-20020530060</DOCID>
<DOCNO>LN-20020530060</DOCNO>
<DATE>05/30/02</DATE>
<GEOGRAPHY>WASHINGTON</GEOGRAPHY>
<TEXT>
Američtí vědci pracují na vyslání první lidské posádky na planetu Mars. Britské BBC to potvrdil doktor James Garvin z amerického Národního úřadu pro letectví a kosmonautiku (NASA). Podle posledních zjištění se pouhý metr pod povrchem Marsu nacházejí obrovské zásoby zmrzlé vody. Ta by mohla případným expedicím, které by mohly být na Mars vyslány do dvaceti let, pobyt na planetě usnadnit. Objev sondy Mars Odyssey zvýšil naděje vědců, že by zde mohla existovat nějaká forma života. "Máme s touto planetou větší kontakt, než jsme měli s Měsícem předtím, než na něm stanuli první lidé," prohlásil James Garvin. NASA se chystá zveřejnit v nejbližších dnech další podrobné informace o výzkumu.
</TEXT>
</DOC>
<DOC>
<DOCID>LN-20020530061</DOCID>
<DOCNO>LN-20020530061</DOCNO>
<DATE>05/30/02</DATE>
<TEXT>
Už zítra začíná fotbalový maraton čtyřiašedesáti zápasů na mistrovství světa - bez nás. O naší neúčasti v zemích, kde vychází slunce, rozhodovala kvalifikace, kterou vyhrálo Dánsko, a pak baráž, v níž nás pokořila Belgie. Právě to předurčilo, zda za třemi tečkami v titulku má následovat otazník, či vykřičník. Kdybychom podléhali fatalismu, mohli bychom se vymlouvat na neodvratitelný osud, popírající nahodilost i smysl činnosti lidí. V tomto případě fotbalistů. Ale naše reprezentace nepodlehla osudu, nýbrž rivalům, které jsme mohli a měli porazit, kdyby... A proto v sobotu nebude naším soupeřem Uruguay a v úterý ani Japonsko. Kdoví, jak bychom dopadli, spoléhajíce jen na osud. Za čtyři roky to můžeme zkusit znovu s novými hráči, kteří v úterý zvítězili v Basileji ve finále mladých nadějí Evropy. V kopané to tak chodí, za dva roky do Evropy a za další dva do světa. Když ovšem opět nezklameme. Shodou okolností nás něco podobného čeká i v politice. Zatím se odehrává pouze kvalifikace, finále nastane za 14 dní. Zúčastnit by se mělo co nejvíc voličů, kteří se nespolehnou na nějaké nové fátum, natož aby mu houfně kráčeli vstříc. Volební hesla bývají ošidná. "Dokázali jsme, že to dokážeme" z roku 1996 svědčilo spíš o nepříznivých jevech v naší společnosti. Smyšlený konec privatizace, vykradené banky, úsporné balíčky a podvodné fondy s falešnými sponzorskými dary. Hotové Sarajevo. Po dalších volbách mobilisace, podfukem změněná v opoziční smlouvu a toleranční patent. Kdo jim věří, ať tam běží. Do Evropy ani náhodou. Ačkoli to neříkají nahlas, spolu s Le Penem ji pokládají za "past", do níž vstoupí jen s lítostí a písemným potvrzením naší bezúhonné minulosti. Nyní se přou, kdo z nich byl úspěšnější, a naoko si jdou po krku, aby se opět mohli obejmout, když jim to posvětíme. V sázce jsou důležité státní funkce a z nich plynoucí prebendy. "Socané" při vládních výletech slibují miliardy a "demokraté" prohlašují, že dotace seškrtají, jen co se dostanou k moci. Co kdyby se někde dohodli už teď? Třeba v hřenském hotelu Klepáč. Visí nad ním zvětralé skály jako nad republikou jejich společný státní dluh. Nikdo neví, kdy to spadne. Ale zpátky k fotbalu. Mohli jsme být v Koreji nebo Japonsku, kdybychom měli štěstí při losování, větší přízeň rozhodčích a tolik peněz, kolik berou naše hvězdy v cizině, nebo lepšího trenéra. Podobné je to i v hokeji. Z Josefa Augusty, když nepřivezl zlato z olympiády ani ze Švédska, udělali augusta. Jó, kdyby... nebyly vodní toky a rybníky, kde by byly ryby? Náš tatínek rád při takové otázce používal průpovídku, která se do novin příliš nehodí. O nadcházejících volbách by se asi moc slušněji nevyjádřil.
</TEXT>
</DOC>
<DOC>
<DOCID>LN-20020530062</DOCID>
<DOCNO>LN-20020530062</DOCNO>
<DATE>05/30/02</DATE>
<TEXT>
Ferdinand. Původní význam tohoto jména je asi k "jízdě se připravující", avšak někteří jazykovědci se domnívají, že znamená spíše "mír riskující". Záleží na tom, jestli vyložíme první složku jako "jeti", nebo "mír". V církevním kalendáři má dnes svátek Zdislava z Lemberka.
</TEXT>
</DOC>
<DOC>
<DOCID>LN-20020530063</DOCID>
<DOCNO>LN-20020530063</DOCNO>
<DATE>05/30/02</DATE>
<TITLE>
Každé čtyři roky se to opakuje. O jednom světovém šampionátu ve fotbale po druhém se říká, že bude unikátní. Někdy je to dobrá věštba, jindy spíš přání. Mistrovství, které začíná v pátek, má ovšem primáty jisté: poprvé v historii se koná v Asii, premiérově ho hostí dvě země: Japonsko a Korea. A zároveň jde o první šampionát v novém tisíciletí.
</TITLE>
<TEXT>
Na začátku stálo soupeření a rivalita, na konci bylo podání rukou a spolupráce. Tak vypadala uplynulá léta, která završí červnové mistrovství světa ve fotbale. Japonsko a Korejská republika se tak dlouho přetahovaly o pořadatelství šampionátu, až jim ho Mezinárodní fotbalová federace FIFA přidělila oběma. A manželství z rozumu prý přerostlo v dobře šlapající domácnost. Zatímco zahajovací zápas se uskuteční v Soulu, finálový duel zhlédnou fanoušci v Jokohamě. Stadiony, to je vůbec kapitola sama pro sebe. V obou zemích vyrostlo v krátké době dvacet supermoderních stánků, které se trumfují ve výdobytcích techniky a vynalézavosti. Aréna v Sapporu má například trávník, který se může přesunout na vzduchových polštářích do kryté haly. Stadion v Ulsanu je zase částečně zapuštěn do země. Často se místní tradice snoubí s nápady vizionářských architektů. Světové mistrovství tak může být pojímáno jako symbol síly mimoevropského světa a kultur, které jsou starému kontinentu vzdálené. Experti jsou zvědavi, zda se to promítne i na hřišti do sportovního zápolení. Prý nastal čas, aby do hry o nejvyšší pocty promluvila nová mužstva. "Možná překvapí hostitelé, přece jen hrají v domácím prostředí," shodli se francouzský kouč Roger Lemerre a trenér Angličanů Sven-Göran Eriksson. Ale nejde jen o asijské týmy, jsou tu i šikovní vyslanci Afriky. Čeká se, zda do finální fáze bojů nezasáhne například silný výběr Kamerunu. Ostatně už zahajovací utkání Senegalu s Francií může mnohé naznačit. "Jeden tým z Afriky si vždycky vede dobře," připomněl Eriksson. "Africká mužstva jsou zvyklá na těžké klima, takže budou mít výhodu," připomněl italský trenér Giovanni Trapattoni.
</TEXT>
<HEADING>
Francouzi: Jsme připraveni na obhajobu
</HEADING>
<TEXT>
Když je ale řeč o favoritech, objevují se stále stejná jména. Jako číslo jedna jsou tu samozřejmě poslední mistři z Francie. Pokud by zvítězili, získali by během čtyř let dva světové a jeden evropský primát. "Jsme připraveni obhájit titul," vyhlásil Lemerre. Otázkou však je, zda omlazený tým s novým kapitánem Marcelem Desaillym neznervózní počáteční absence největší hvězdy, Zinedina Zidaneho. Také brankář Fabien Barthez není v nejlepší formě. Pochyby však Francouzi vždy dovedli rozptýlit výkony a výsledky v rozhodujících chvílích. "Ani v roce 1998 jsme nebyli suverénním vládcem světového fotbalu. Ale ukázali jsme, že dokážeme porážet ty nejlepší soupeře," řekl Zidane. Vedle Francie prý mají největší šanci další týmy, které se mohou pochlubit vítězstvím z minulosti: Itálie, Argentina či Brazílie. "Tyhle čtyři týmy jsou favority," řekl německý kouč Rudi Völler. "Francie s Argentinou mají před ostatními náskok," uznal brazilský kouč Luiz Felipe Scolari. "Ale věřím i nám," dodal vzápětí. Zapomenout se však nesmí ani na ambiciózní Portugalce, kteří úspěch nechtějí odložit na domácí mistrovství Evropy, které konají za dva roky. Kdo zazáří z hráčů? Nejvíc se sázelo na Zidaneho. V kursu je i brazilský útočník Ronaldo, který doufá ve skvělý comeback. Italové zase mají Tottiho a Angličané Beckhama s Owenem. Argentinci počítají s Verónem, Portugalci mají eso ve Figovi. Nabídka je opravdu bohatá. Zajímavé bude sledovat, jaké trendy nejpopulárnější hry na světě na šampionátu převládnou. Zidane je připraven na ofenzivně laděná utkání. "Očekávám hru plnou zábavy a útočného fotbalu. Takovou, jaká je k vidění ve Španělsku, kde mužstva opravdu hrají a nechávají vás hrát. Ne jako v Itálii, kde chtějí kluby těm druhým hlavně zabránit ve skórování," řekl. Českým fanouškům nezbývá než vybrat si, komu budou držet palce, když jejich tým v kvalifikaci selhal. Sledovat utkání, která přenáší Česká televize, však pro ně nebude snadné. Zápasy poběží vzhledem k časovému posunu od rána, poslední duely jsou na programu od půl druhé odpoledne. Dopolední pokoutné pošilhávání na obrazovku možná ubere mistrovství na atmosféře. Na napětí, jak fotbalový mumraj dopadne, však rozhodně ne. Tak tedy: opona sedmnáctého mistrovství světa ve fotbale se zvedá, boj může začít.
</TEXT>
<HEADING>
Čím bude tento šampionát jiný
</HEADING>
<TEXT>
* poprvé jej pořádají dvě země společně * kdo vyhraje, bude prvním mistrem světa 3. tisíciletí * čeká se nejvyrovnanější turnaj historie * vrací se nejlepší útočník světa Ronaldo * Francouzi chtějí uzavřít zlatý hattrick * Afrika chystá konečně velké překvapení * bezpečnostní opatření pořadatelů proti terorismu stála miliardy * světoběžník Milutinovič vede pátý tým na pátém MS, probudil čínského obra
* poprvé jej pořádají dvě země společně * kdo vyhraje, bude prvním mistrem světa 3. tisíciletí * čeká se nejvyrovnanější turnaj historie * vrací se nejlepší útočník světa Ronaldo * Francouzi chtějí uzavřít zlatý hattrick * Afrika chystá konečně velké překvapení * bezpečnostní opatření pořadatelů proti terorismu stála miliardy * světoběžník Milutinovič vede pátý tým na pátém MS, probudil čínského obra
</TEXT>
</DOC>
<DOC>
<DOCID>LN-20020530064</DOCID>
<DOCNO>LN-20020530064</DOCNO>
<DATE>05/30/02</DATE>
<TITLE>
1. Na který tým se před šampionátem nejvíc těšíte a proč?
</TITLE>
<TEXT>
2. Kdo získá mistrovský titul?
3. Kdyby Česko postoupilo z baráže namísto Belgie, jak by obstálo ve skupině s Japonskem, Ruskem a Tuniskem?
</TEXT>
<HEADING>
KAREL BRÜCKNER, trenér reprezentace
</HEADING>
<TEXT>
1. Takhle se na to nedívám, mě zajímá fotbal jako takový, jestli spatříme nějaké progresivní prvky ve stylu hry a podobně. I když se samozřejmě rád podívám na zápasy i z pohledu zábavného.
2. To jsou spekulace, ale mohl by to být někdo odjinud než z Evropy, z níž má největší šance Francie. Takže Brazílie nebo Argentina. A což takhle nějaká štika z Afriky?
3. Tak to už nejsou ani spekulace, ale fantazie. Domácí Japonsko bude nepříjemné, přijatelné by bylo Tunisko a předpokládám, že i Rusko. Myslím, že bychom se tam nemuseli ztratit.
</TEXT>
<HEADING>
VLADIMÍR ŠMICER, reprezentant a hráč FC Liverpool
</HEADING>
<TEXT>
1. Nejvíc se těším na Brazílii, kterou mám nejraději a fotbalově se mi zdá nejzajímavější. A má Ronalda. Pokud bude zdravý a ve formě, bude to zážitek.
2. Jsou tady Francouzi - obhájci titulu a mistři Evropy mají velmi silné mužstvo. Dobří budou Argentinci, kteří vyhráli jihoamerickou kvalifikaci, a nepodceňoval bych Brazilce. Mají Rivalda a Ronalda, jsou silní i v obraně.
3. Myslím, že bychom postoupili, stejně jako mají velkou šanci jít dál Belgičané.
</TEXT>
<HEADING>
JOZEF JARABINSKÝ, trenér Sparty Praha
</HEADING>
<TEXT>
1. Těším se na Francii, která je dobrá v defenzivě, ale umí i dávat góly. Zidane dělá její hru atraktivní i účelnou, tomu týmu neschází nic. Z podobných důvodů mě bude zajímat Brazílie, zvědavý budu i na Argentinu, která má patrně nejlepší obranu.
2. Titul získá někdo ze zmíněné trojice, ale Francie to jako obhájce bude mít nejtěžší.
3. Česko by na postup z této skupiny určitě mělo. Říkalo se, že hráči neodevzdávali v reprezentaci tolik co v klubech, ale na mistrovství by to určitě bylo jiné, pro většinu by to byl vrchol kariéry. Vezměte si reprezentační "jedenadvacítku" - taky to zprvu nevypadalo valně, ale výkon rostl.
</TEXT>
<HEADING>
MILAN BOKŠA, trenér
</HEADING>
<TEXT>
1. Určitě na Francii, i když to v roli obhájce bude mít složité. Ale jde o nositele nového trendu, hry v řadách, což Francouzi začali společně s Italy. Zvědavý budu na africké týmy, které dlouho doplácely na taktickou nevyzrálost, ale jejich fotbal je čím dál zajímavější. A těším se na Japonce; chci totiž vidět, jak se na jejich hře podepsala přítomnost špičkových hráčů z celého světa v japonské lize.
2. Vedle Francie budu čekat, zda roli jednoho z favoritů naplní Argentina, silní budou i Španělé. Jejich liga udělala obrovský posun dopředu, koncentrují se tam špičky jako dřív v Itálii, což by se na hře reprezentace mohlo projevit.
3. Hrozně bych si přál, aby tam naši hráči byli a aby postoupili. A nepochybuji o tom, že v jejich schopnostech by to bylo. Trošku mě ale mrzí, že se ty schopnosti neprojevily v kvalifikaci. Spíš bychom se tedy měli zabývat otázkou, proč se to nepodařilo, než řešit, zda bychom z té skupiny postoupili.
</TEXT>
</DOC>
<DOC>
<DOCID>LN-20020530065</DOCID>
<DOCNO>LN-20020530065</DOCNO>
<DATE>05/30/02</DATE>
<TITLE>
SKUPINA A
</TITLE>
<TEXT>
* DÁNSKO - Brankáři: 22 Jesper Christiansen, 16 Peter Kjaer, 1 Thomas Sörensen. Obránci: 20 Kasper Bögelund, 5 Jan Heintze, 6 Thomas Helveg, 3 Rene Henriksen, 12 Niklas Jensen, 4 Martin Laursen, 13 Steven Lüstü. Záložníci: 7 Thomas Gravesen, 18 Peter Lövenkrands, 15 Jan Michaelsen, 23 Brian Steen Nielsen, 17 Christian Poulsen, 2 Stig Töfting. Útočníci: 8 Jesper Grönkjaer, 14 Claus Jensen, 10 Martin Jörgensen, 21 Peter Madsen, 19 Dennis Rommedahl, 11 Ebbe Sand, 9 Jon Dahl Tomasson. Trenér: Morten Olsen.
* ŠPANĚLSKO - Brankáři: 1 Iker Casillas, 13 López Felipe Ricardo, 23 Pedro Contreras. Obránci: 11 Francisco De Pedro, 6 Fernando Hierro, 3 Garcia Juanfran, 20 Miguel Nadal, 5 Carles Puyol, 15 Enrique Romero, 2 Emilio Curro Torres. Záložníci: 14 David Albelda, 8 Ruben Baraja, 6 Iván Helguera, 22 Sánchez Joaquin, 21 Martínez Luis Enrique, 16 Gaizka Mendieta, 18 González Sergio, 17 Juan Valerón, 19 Hernández Xavi. Útočníci: 12 Alberto Luque, 9 Fernando Morientes, 7 González Raúl, 10 Diego Tristán. Trenér: José Antonio Camacho.
* SLOVINSKO - Brankáři: 12 Mladen Dabanovič, 22 Dejan Nemec, 1 Marko Simeunovič. Obránci: 23 Spasoje Bulajič, 5 Marinko Galič, 19 Amir Karič, 6 Aleksander Knavs, 3 Željko Milinovič, 2 Goran Sankovič, 4 Muamer Vugdalič. Záložníci: 18 Milenko Ačimovič, 8 Aleš Čeh, 20 Nastja Čeh, 14 Sašo Gajser, 7 Džoni Novak, 11 Miran Pavlin, 17 Zoran Pavlovič, 13 Mladen Rudonja, 15 Rajko Tavčar. Útočníci: 21 Sebastjan Cimirotič, 9 MIlan Osterc, 16 Senad Tiganj, 10 Zlatko Zahovič. Trenér: Srečko Katanec.
* BRAZÍLIE - Brankáři: 12 Nelson Dida, 1 Roberto Marcos, 22 Rogério Ceni. Obránci: 13 Juliano Belletti, 2 Marcos Cafú, 5 José Edmílson, 16 Jenilson Júnior, 3 Ferreira da Silva Lúcio, 14 Anderson Polga, 6 Roberto Carlos, 4 José Roque Junior. Záložníci: 7 Ferreira da Rosa Emerson, 19 Paulista Juninho, 23 Ricardo Kaka, 15 José Kléberson, 10 Vítor Rivaldo, 11 Ronaldinho, 8 Gilberto Silva, 18 Marcos Vampeta. Útočníci: 17 Oliveira Denilson, 20 Da Silva Edílson, 21 Luizao, 6 Luis Ronaldo. Trenér: Felipe Scolari.
* TURECKO - Brankáři: 12 Catkic Ömer, 1 Recber Rüstü, 23 Özgültekin Zafer. Obránci: 5 Özalan Alpay, 3 Korkmaz Bülent, 2 Asik Emre, 4 Akyel Fatih, 20 Ünsal Hakan, 16 Özat Ümit. Záložníci: 19 Ercan Abdullah, 10 Yildiray Bastürk, 21 Belözoglu Emre, 18 Pembe Ergün, 13 Mustafa Izzet, 7 Buruk Okan, 14 Havutcu Tayfur, 8 Kerimoglu Tugay, 22 Davala Ümit. Útočníci: 6 Erdem Arif, 9 Sükür Hakan, 11 Sas Hasan, 17 Mansiz Ilhan, 15 Kahveci Nihat. Trenér: Senol Günes.
* KOSTARIKA - Brankáři: 1 Erick Lonnis, 18 Alvaro Mesén, 23 Lester Morgan. Obránci: 22 Carlos Castro, 2 Jervis Drummond, 21 Pablo Chinchilla, 3 Luís Marín, 5 Gilberto Martinez, 14 Juan José Rodriguez, 13 Daniel Vallejos, 15 Harold Wallace, 4 Mauricio Wright. Záložníci: 16 Steven Bryce, 10 Walter Centeno, 19 Rodrigo Cordero, 7 Rolando Fonseca, 6 Wílmer Lopez, 8 Mauricio Solis. Útočníci: 11 Ronald Gómez, 17 Hernán Medford, 12 Winston Parks, 20 Willliam Sunsing, 9 Paulo Wanchope. Trenér: Alexandre Guimaraes.
</TEXT>
<HEADING>
SKUPINA D
</HEADING>
<TEXT>
* SAÚDSKÁ ARÁBIE Brankáři: 1 Muhammad Dajía, 20 Mohammad Chudžlí, 21 Mabrúk Zaíd. Obránci: 2 Muhammad Džahání, 4 Abdalláh Sulajmán, 12 Ahmad Duchi, 5 Muhsín Harisí, 8 Muhammad Núr, 13 Husajn Sulajmání, 23 Mansúr Sakafi, 6 Fauzí Šahrí, 3 Razá Takar. Záložníci: 7 Ibrahím Šahrání, 19 Umar Ghamdí, 14 Abdalazíz Chatran, 10 Mohammad Šalhúb, 18 Naváf Timját, 16 Chámis Uvajrán, 17 Abdalláh Vakad. Útočníci: 11 Ubajd Dusarí, 9 Samí Džábir, 15 Abdalláh Džumaan, 20 Hasan Jamí. Trenér: Násir Džohár.
* ARGENTINA - Brankáři: 23 Roberto Bonano, 1 Germán Burgos, 12 Pablo Cavallero. Obránci: 2 Roberto Ayala, 22 José Chamot, 13 Diego Placente, 4 Mauricio Pochettino, 6 Walter Samuel, 3 Juan Sorín. Záložníci: 16 Pablo Aimar, 5 Matías Almeyda, 20 Marcelo Gallardo, 18 Kily González, 15 Claudio Husaín, 17 Gustavo López, 10 Ariel Ortega, 14 Diego Simeone, 11 Juan Sebastián Verón, 8 Javier Zanetti. Útočníci: 9 Gabriel Batistuta, 21 Claudio Caniggia, 19 Hernán Crespo, 7 Claudio López. Trenér: Marcelo Bielsa.
* EKVÁDOR - Brankáři: 1 José Cevallos, 12 Geovanni Ibarra, 22 Daniel Viteri. Obránci: 15 Marlon Ayovi, 4 Ulises De la Cruz, 17 Geovanni Espinoza, 6 Raúl Guerrón, 3 Iván Hurtado, 2 Augusto Porozo. Záložníci: 10 Alex Aguinaga, 23 Walter Ayovi, 14 Juan Burbano, 8 Luis Gómez, 16 Cleber Chala, 19 Edison Mendéz, 5 Alfonso Obregon, 21 Wellington Sánchez, 20 Edwin Tenorio. Útočníci: 7 Nicolas Ascencio, 11 Agustin Delgado, 13 Angel Fernández, 9 Iván Kaviedes, 18 Carlos Tenorio. Trenér: Hernán Gómez.
* CHORVATSKO - Brankáři: 12 Tomislav Butina, 1 Stipe Pletikosa, 23 Vladimir Vasilj. Obránci: 17 Robert Jarni, 21 Robert Kovač, 3 Josip Simunič, 15 Daniel Šarič, 2 Anthony Šerič, 20 Dario Šimič, 4 Stjepan Tomas, 6 Boris Živkovič. Záložníci: 10 Niko Kovač, 8 Robert Prosinečki, 5 Milan Rapajič, 14 Zvonimir Soldo, 13 Mario Stanič, 19 Goran Vlaovič, 15 Jurica Vranješ, 7 Davor Vugrinec. Útočníci: 22 Boško Balaban, 11 Alen Bokšič, 18 Ivica Olič, 9 Davor Šuker. Trenér: Mirko Jožič.
* MEXIKO - Brankáři: 23 Jorge Campos, 1 Oscar Pérez, 12 Oswaldo Sánchez. Obránci: 20 Melvin Brown, 19 Gabriel Caballerro, 16 Salvador Carmona, 2 Francisco De Anda, 4 Rafael Marquez, 13 Sigifredo Mercado, 18 Alberto Rodriguez, 5 Manuel Vidrio. Záložníci: 21 Jesús Arellano, 3 Rafael García, 8 Alberto García Aspe, 11 Braulio Luna, 22 Johan Rodriguez, 6 Gerardo Torrado, 14 German Villa. Útočníci: 10 Cuauhtémoc Blanco, 9 Jared Borguetti, 15 Luis Hernández, 7 Ramón Morales, 17 Francisco Palencia. Trenér: Javier Aguirre.
</TEXT>
<HEADING>
SKUPINA H
</HEADING>
<TEXT>
* JAPONSKO - Brankáři: 1 Jošikacu Kawaguči, 12 Seigo Narazaki, 23 Hitoši Sogahata. Obránci: 2 Jutaka Akita, 6 Tošihiro Hattori, 3 Naoki Macuda, 17 Cunejasu Mijamoto, 4 Rjuzo Morioka, 16 Kodži Nakata. Záložníci: 15 Takaši Fukuniši, 22 Daisuke Ičikawa, 5 Džuniči Inamoto, 20 Tomokazu Mjodžin, 8 Hiroaki Morišima, 7 Hidetoši Nakata, 19 Micuo Ogasawara, 18 Šindži Ono, 14 Alessandro Santos, 21 Kazujoki Toda. Útočníci: 13 Acuši Janagisawa, 10 Masaši Nakajama, 9 Akinori Nišizawa, 11 Takajuki Suzuki. Trenér: Philippe Troussier.
* RUSKO - Brankáři: 12 Stanislav Čerčesov, 1 Ruslan Nigmatullin, 23 Alexander Filimonov. Obránci: 14 Igor Čugajnov, 13 Vjačeslav Dajev, 2 Jurij Kovtun, 3 Jurij Nikiforov, 7 Viktor Onopko, 18 Dmitrij Sennikov, 5 Andrej Solomatin. Záložníci: 15 Dmitrij Aleničev, 21 Dmitrij Chochlov, 20 Marat Izmailov, 8 Valerij Karpin, 10 Alexander Mostovoj, 17 Sergej Semak, 6 Igor Semšov, 4 Alexej Smertin, 9 Jegor Titov. Útočníci: 11 Vladimir Besčastnych, 16 Alexandr Keržakov, 19 Ruslan Pimenov, 22 Dmitrij Syčev. Trenér: Oleg Romancev.
* TUNISKO - Brankáři: 16 Hasan Bidžáví, 1 Alí Búmnidžíl, 22 Ahmad Džavaší. Obránci: 2 Chálid Badra, 12 Rauf Búzajní, 15 Razi Džajdí, 14 Hamdí Marzúkí, 19 Amir Mkadimi, 4 Muhammad Mkašír, 17 Tárik Sábit, 6 Hatím Trábilsí. Záložníci: 3 Zubajr Baja, 18 Slim Bin Ašúr, 13 Rijád Búazizí, 23 José Clayton, 8 Hasan Džabsí, 10 Kajis Ghuzbaní, 7 Imád Mhazibí, 11 Ádil Sillimí. Útočníci: 5 Zijád Džazirí, 9 Rijád Džilasí, 21 Murad Milkí, 20 Alí Zitúní. Trenér: Ammar Suajá.
</TEXT>
</DOC>
<DOC>
<DOCID>LN-20020530066</DOCID>
<DOCNO>LN-20020530066</DOCNO>
<DATE>05/30/02</DATE>
<TITLE>
říká rozhodčí Evžen Amler, jediný přímý český účastník na světovém šampionátu
</TITLE>
<TEXT>
Ani v Asii neztratí kontakt s vědou. Rozhodčí Evžen Amler, jediný český reprezentant na světovém šampionátu, si mezi zápasy najde čas i na práci.
Pár týdnů teď nebude mít k ruce přístroje na bádání, přesto na svoji profesi nezapomene. "Pomocí mailu budu ve spojení se svými studenty. Tak tomu bylo i ve Francii," řekl Evžen Amler, samostatný vědecký pracovník Akademie věd České republiky. "O čem bude řeč? O sododraselné pumpě, která udržuje v lidských buňkách správnou koncentraci iontů tak, aby mohly spolehlivě fungovat," doplnil. Před čtyřmi lety dostal Amler od Mezinárodní fotbalové federace poprvé důvěru jako jeden z asistentů rozhodčích na mistrovství světa, nyní si prestižní nominaci vysloužil podruhé. "Moc si toho vážím," zdůraznil muž s praporkem, který mluví šesti jazyky.
</TEXT>
<HEADING>
Buďte gentlemany
</HEADING>
<TEXT>
Do šampionátu vstoupí na postranní čáře při zápasu skupiny E mezi Německem a Irskem 5. června v Ibaraki, o čtyři dny později se s praporkem představí při zápasu skupiny H mezi Japonskem a Ruskem v Jokohamě. Co dál? To rozhodnou stejně jako u jednotlivých týmů výkony. "Moje přání se neliší od přání všech mužstev, tedy vydržet v Asii co možná nejdéle," konstatoval Amler. Ten atmosféru svátku fotbalu v Koreji nasával už na jaře, v Soulu pobýval na povinném semináři sudích, vybraných pro mistrovství světa. "Bylo to stejné jako ve francouzské vesničce Orsay před čtyřmi roky. Absolvovali jsme kondiční testy, sjednocoval se výklad pravidel a seznamovali jsme se s denním režimem mistrovství," upřesnil Amler. Pak každý na sobě musel pracovat sám, jako pomůcku k tomu všichni obdrželi vlastní sporttester a naučné videokazety. Domů si odváželi i mravní výzvu: "Chovejte se na hřišti i mimo něj jako praví gentlemani." Amler poslední větu mohl pustit jedním uchem dovnitř a druhým ven. Ani ve vypjatých chvílích nepoužívá ostrá slova, natož aby si vypomohl nespisovným výrazem.
</TEXT>
<HEADING>
Asistent? To je dobrý krok
</HEADING>
<TEXT>
Možná i proto, že se ve fotbalovém prostředí nezdržuje déle, než mu nakazují profesionální povinnosti. "A stejně nestíhám," dodal Amler, který svůj čas rozděluje mezi tři velké lásky. Nad vědeckými pokusy a fotbalem ještě ční rodina. Poprvé si zapískal v dubnu 1974, tehdy rozhodoval utkání žáčků Spartaku Kbely proti Lokomotivě Praha. Domácí vyhráli 7:1. To si pamatuje přesně. Poté se postupně "prokousal" až do první ligy, ve které po pěti letech odložil píšťalku a stal se asistentem specialistou. Ten krok ho katapultoval na neojstřeji sledovanou mezinárodní scénu. Přechod k praporku se mu vyplatil i finančně. Jeho odměna za šampionát dělá sedmnáct a půl milionu dolarů, tedy necelých 600 tisíc korun. Výplata vědeckého pracovníka je proti tomu pakatel. "Jsem vědec, kterého živí fotbal," glosoval nepoměr Amler. "Vím, že ty peníze u nás asi vzbudí závist. Ale pořád jsme z fotbalových aktérů nejhůře placení," poznamenal.
Možná i proto, že se ve fotbalovém prostředí nezdržuje déle, než mu nakazují profesionální povinnosti. "A stejně nestíhám," dodal Amler, který svůj čas rozděluje mezi tři velké lásky. Nad vědeckými pokusy a fotbalem ještě ční rodina. Poprvé si zapískal v dubnu 1974, tehdy rozhodoval utkání žáčků Spartaku Kbely proti Lokomotivě Praha. Domácí vyhráli 7:1. To si pamatuje přesně. Poté se postupně "prokousal" až do první ligy, ve které po pěti letech odložil píšťalku a stal se asistentem specialistou. Ten krok ho katapultoval na neojstřeji sledovanou mezinárodní scénu. Přechod k praporku se mu vyplatil i finančně. Jeho odměna za šampionát dělá sedmnáct a půl milionu dolarů, tedy necelých 600 tisíc korun. Výplata vědeckého pracovníka je proti tomu pakatel. "Jsem vědec, kterého živí fotbal," glosoval nepoměr Amler. "Vím, že ty peníze u nás asi vzbudí závist. Ale pořád jsme z fotbalových aktérů nejhůře placení," poznamenal.
</TEXT>
</DOC>
<DOC>
<DOCID>LN-20020530067</DOCID>
<DOCNO>LN-20020530067</DOCNO>
<DATE>05/30/02</DATE>
<TEXT>
I kdyby pořadatelé neuspěli, už nyní se mohou pochlubit něčím, co nikdo nemá. Postavili nádherné stadiony, pýchu Koreje a Japonska. "Jsou jako z jiného světa," žasne Peter Velappan, generální tajemník Asijské fotbalové konfederace a mezinárodní koordinátor. Od května 1996, kdy FIFA přidělila kandidaturu, se obě asijské země předhánějí, která postaví krásnější stadion. Snad vzájemná rivalita, vyplývající z pohnuté historie, motivuje Korejce i Japonce, aby vymysleli majestátnější architektonický skvost než jejich soused. Každé z dvaceti dějišť, po deseti v obou zemích, je svým způsobem výjimečné. Už jejich počet vstoupil do historie. Nikdy se mistrovství nekonalo na tolika místech najednou. Třeba na korejském ostrově Čedžu ještě nemají ani profesionální fotbalový tým. Přesto tu vyrostl klenutý stánek pro 42 tisíc diváků. Japonci kontrují futuristickým Dómem v Sapporu, který hostí mimo jiné vypjatý zápas mezi Anglií a Argentinou. Pečlivě vypěstovaný přírodní trávník se dá přímo pod klenbou Dómu otáčet nebo může odjet na speciálním polštáři ven pod širé nebe, kde se upraví. Všechny ale trumfne jokohamský Mezinárodní stadion, dokončený před pěti lety. Aréna, která pojme 71 tisíc lidí, byla vybrána jako místo finálového utkání. Trávník lemuje atletický ovál, což je na letošním šampionátu spíš výjimka. Většina ostatních stadionů byla postavena výhradně pro fotbal. V korejské metropoli Soulu zase šampionát zítra odstartuje. Obhájce titulu Francie společně s nováčkem ze Senegalu vyběhnou na trávník stavby, která má připomínat tradice pořadatelské země. "Dole to vypadá jako miska na ovoce, třetí patro zase jako jídelní podnos. A střecha, to je korejský papírový drak," říká konstruktér Hur Hea Jin. Korejci jsou pyšní i na nově postavený stadion v Tegu. Architekt navrhl stavbu zasadit přímo do skály. Ocení to bronzoví medailisté, jež korunuje právě zdejší 68tisícový obr.
</TEXT>
</DOC>
<DOC>
<DOCID>LN-20020530068</DOCID>
<DOCNO>LN-20020530068</DOCNO>
<DATE>05/30/02</DATE>
<TITLE>
Světový šampionát je jedinečnou přehlídkou hvězd, málokterá na očekávaném festivalu schází. Přesto jich pár uvidí zápasy jen v televizi. A často skrz slzy. Prolévají je i legendy minulých turnajů, které z rozmanitých příčin přišly o velkou šanci, často poslední v kariéře. To je případ dvou finalistů MS 1994 v USA. Brazilec Romário tam ukázal "kanárkům" cestu k titulu. Hrál ve vrcholné formě, byl i nejlepším střelcem. Ital Roberto Baggio se ve finálovém duelu postavil na stranu soupeřů. Příznivce zklamal zahozenou penaltou, která Brazílii vynesla čtvrtý titul v historii. Letos se nesetkají. Mají opět shodný osud - trenéři je v nominaci opomenuli. V obou zemích, kde je fotbal náboženstvím, se okamžitě vzedmula vlna protestů fotbalové veřejnosti. Verdikt však už byl nezvratný. Ani jeden z nich do Asie necestuje. "Nemohl jsem riskovat. Roberto byl dlouho zraněn, mohu vzít jen stoprocentně připravené hráče," argumentoval italský trenér Giovanni Trapattoni. Podobnou odpověď si na ostré dotazy přichystal jeho brazilský kolega Felipe Scolari, jehož nezviklaly ani výborné výkony Romária v kvalifikaci. "Prostě ho nemá rád," vyslovil veřejné tajemství legendární Pelé. Pokud by jen přesné zásahy byly tím nejdražším zbožím na trhu, musel by žlutý dres obléknout i Romáriův krajan Mário Jardel, V portugalské lize nasázel 42 gólů. Jenže mu prý musí být herní systém šitý na míru, jinak je poloviční. Co si počnou Francouzi bez všeuměla Roberta Pirese, o tom se až nábožně mlčí. Každý mluví o Zidanem, Henrym nebo Vieirovi, ale na mušketýra z Arsenalu chtěl trenér Lemerre rovněž sázet. Komplexní hráč doplatil na nabitou termínovou listinu, v březnu si přivodil únavové zranění a turnaj dávno dopředu oplakal. Když se zbavil největšího zklamání, zavítal za svými kamarády do tréninkového tábora Francouzů. "Aspoň hráči viděli, co znamená vážné zranění," řekl Lemerre.
</TITLE>
<HEADING>
Ještě mají šanci
</HEADING>
<TEXT>
Miláčkovi německých dívek, talentovanému Sebastianu Deislerovi, se naopak sen o mistrovství zhroutil až na poslední chvíli. Už si mnul ruce, jak se vyhrabal z dlouhého marodění, když se bolavé koleno opět ozvalo. Mladík má však vše před sebou, stejně jako Argentinec Saviola, jeho vrstevník. Co je to však proti sportovní tragédii celého mužstva? Ta největší se přihodila Nizozemcům. Tým nabitý hvězdami neprošel sítem kvalifikace, ztroskotal na Irech a Portugalcích. Fanoušci Oranjes litují, že umění van Nistelrooye, Kluiverta či Hasselbainka zůstane světu na čtyři roky utajeno. Podobně však dopadli Češi. A nedávný přátelský zápas s Itálií naznačil, že by se mezi 32 finalisty neztratili. "Po takovém výkonu nás může jenom mrzet, že tam nejedeme," řekl obránce Petr Johana. V pátek začne obřad, kterému mohou jen přihlížet - a tiše závidět.
Miláčkovi německých dívek, talentovanému Sebastianu Deislerovi, se naopak sen o mistrovství zhroutil až na poslední chvíli. Už si mnul ruce, jak se vyhrabal z dlouhého marodění, když se bolavé koleno opět ozvalo. Mladík má však vše před sebou, stejně jako Argentinec Saviola, jeho vrstevník. Co je to však proti sportovní tragédii celého mužstva? Ta největší se přihodila Nizozemcům. Tým nabitý hvězdami neprošel sítem kvalifikace, ztroskotal na Irech a Portugalcích. Fanoušci Oranjes litují, že umění van Nistelrooye, Kluiverta či Hasselbainka zůstane světu na čtyři roky utajeno. Podobně však dopadli Češi. A nedávný přátelský zápas s Itálií naznačil, že by se mezi 32 finalisty neztratili. "Po takovém výkonu nás může jenom mrzet, že tam nejedeme," řekl obránce Petr Johana. V pátek začne obřad, kterému mohou jen přihlížet - a tiše závidět.
</TEXT>
</DOC>
<DOC>
<DOCID>LN-20020530069</DOCID>
<DOCNO>LN-20020530069</DOCNO>
<DATE>05/30/02</DATE>
<TITLE>
Mi Lu Tin. Anebo Milu. Tak říkají v Číně, nejlidnatější zemi světa, fotbalovému trenérovi Borovi Milutinovičovi. Srbský světoběžník vyvedl tamní reprezentaci z izolace. Číňané jsou poprvé na mistrovství světa.
</TITLE>
<TEXT>
Na světových šampionátech už vedl čtyři různé reprezentační týmy - Mexiko (1986), Kostariku (1990), USA (1994) a Nigérii (1998), a se všemi postoupil ze základní skupiny. Nyní se představí na MS popáté, a opět s reprezentací jiné země. To je jedinečná vizitka Velibora "Bory" Milutinoviče (nar. 7. září 1940 v Srbsku, v pase má ovšem rok 1944), která si říká o zápis do Guinnessovy knihy rekordů. Někdejší obránce Partizanu Bělehrad, který uzavřel hráčskou kariéru v roce 1973 v mexickém klubu UNAM, se ve stejném klubu stal trenérem. Právě tehdy se svým týmem poprvé navštívil Čínu. "V útoku se tam blýskl mladík jménem Hugo Sanchez. Volal jsem do Crvene zvezdy Bělehrad, že mám fantastického forvarda. Nechtěli, nevěřili, ale Sanchez potom zářil v Atlétiku a Realu," vybavuje si Milutinović, kdy poprvé promluvil jeho trenérský "nos". Číňané jej angažovali v lednu 2000 s jediným cílem - aby pro zemi, která vroce 1958 vystoupila z FIFA a vrátila se až o dvacet let později, vybojoval první účast na šampionátu. Charismatickému chlapíkovi se to podařilo. "Kdyby ne, skočil bych z Velké čínské zdi," žertuje. Věčně dobře naložený, komunikativní, příjemný. "Pořád se směje, takže hráči chodí na hřiště psychicky uvolnění. Mužstvo, které se dřív utápělo v křečích, naučil hrát veselý fotbal," pochvalují si šéfové čínského svazu.
</TEXT>
<HEADING>
Nejpopulárnější v Číně
</HEADING>
<TEXT>
"Vzájemná komunikace, přátelské prostředí, to všechno je důležité," odhaluje Milutinović. "Když pracujeme na vážných věcech, hráči si myslí, že si děláme legraci. Fotbal je jen jeden, ale trenér buď umí udělat atmosféru, anebo ne." Když si Číňané zajistili postup, propukly oslavy. Jen na pekingském náměstí Nebeského klidu se shromáždilo sto tisíc lidí, z Milutinoviče se stala nejpopulárnější osobnost v Číně. Dokonce napsali, že by mu v Pekingu měli postavit pomník, právě na náměstí Nebeského klidu, hned vedle Mao Ce-Tunga. "A byl by větší, než má Mao?" reagoval naoko vážně. Mohl si to dovolit. Našli se i škarohlídi, podle nichž měl v kvalifikaci notnou dávku štěstí. "Jo, to jsem měl, asi tak čtrnáctkrát," zmiňuje se smíchem Milutinovič počet utkání v kvalifikaci. "Dvanáctkrát jsme se štěstím vyhráli, jednou remizovali a jednou, když už bylo rozhodnuto, jsme prohráli." Ještě v něčem mu patří světový primát. Na lavičkách pěti reprezentačních týmů odkoučoval ke třem stovkám zápasů, byť nemá trenérské vzdělání. "No a co? Géniové bývají zpravidla samouci!" vtipkuje Milutinović.
"Vzájemná komunikace, přátelské prostředí, to všechno je důležité," odhaluje Milutinović. "Když pracujeme na vážných věcech, hráči si myslí, že si děláme legraci. Fotbal je jen jeden, ale trenér buď umí udělat atmosféru, anebo ne." Když si Číňané zajistili postup, propukly oslavy. Jen na pekingském náměstí Nebeského klidu se shromáždilo sto tisíc lidí, z Milutinoviče se stala nejpopulárnější osobnost v Číně. Dokonce napsali, že by mu v Pekingu měli postavit pomník, právě na náměstí Nebeského klidu, hned vedle Mao Ce-Tunga. "A byl by větší, než má Mao?" reagoval naoko vážně. Mohl si to dovolit. Našli se i škarohlídi, podle nichž měl v kvalifikaci notnou dávku štěstí. "Jo, to jsem měl, asi tak čtrnáctkrát," zmiňuje se smíchem Milutinovič počet utkání v kvalifikaci. "Dvanáctkrát jsme se štěstím vyhráli, jednou remizovali a jednou, když už bylo rozhodnuto, jsme prohráli." Ještě v něčem mu patří světový primát. Na lavičkách pěti reprezentačních týmů odkoučoval ke třem stovkám zápasů, byť nemá trenérské vzdělání. "No a co? Géniové bývají zpravidla samouci!" vtipkuje Milutinović.
</TEXT>
</DOC>
<DOC>
<DOCID>LN-20020530070</DOCID>
<DOCNO>LN-20020530070</DOCNO>
<DATE>05/30/02</DATE>
<TITLE>
V přípravě s Českou republikou absolvoval již stodvaadvacátý zápas v dresu italské reprezentace, na světovém šampionátu může překonat v počtu startů i legendy Lothara Matthäuse a Diega Maradonu. "Ano, ti ale na rozdíl ode mě došli se svými týmy jako kapitáni až do cíle, tedy k zisku světové trofeje číslo jedna," říká Paolo Maldini, třiatřicetiletý elegán z obrany italské squadry azzurry. Maldini je na dnešní dobu až neuvěřitelným příkladem klubové věrnosti. Za AC Milán již odehrál osmnáctou sezonu. S velkoklubem dosáhl téměř na všechny myslitelné trofeje, od domácích titulů až k triumfu v Lize mistrů a Interkontinentálním poháru. Zbývá mu tedy už "jen" zlatý stupínek na úrovni reprezentační. Pocestuje přitom již na své čtvrté mistrovství světa, absolvoval i tři finálové turnaje mistrovství Evropy. Jeho tým většinou patřil k hlavním protagonistům, ke konečnému vítězství mu však několikrát chyběl pověstný poslední krůček. "Musím doufat, že se osud smiluje teď, na sklonku mé kariéry," věří Maldini. "Na mistrovství světa jsem došel do čtvrtfinále, semifinále i finále, to jsem hrál i na posledním mistrovství Evropy. Mám tedy z těchto turnajů bronz a stříbro, jen to zlato ne a ne přijít," stěžuje si na nepřízeň osudu. Snad se idol žen dočká. Málokdo by sympatickému džentlmenovi fotbalových trávníků nepřál. Přitom jeho start na čtvrtém MS byl vážně ohrožen. Celé jaro laboroval se svalovým zraněním. Odehrál tak za AC Milán jen 19 ligových utkání, což je nejméně od sezony 1984/85, kdy v červenočerných barvách jako sedmnáctiletý benjamínek debutoval.
</TITLE>
<HEADING>
Slavná dynastie pokračuje
</HEADING>
<TEXT>
Vstup do velkého fotbalu měl možná trochu usnadněn vlivem svého otce Cesareho Maldiniho, jenž byl rovněž kapitánem AC Milán a italské reprezentace. Paolo to však vehementně popírá. "Prosadit se pod tímto jménem bylo naopak o dost náročnější. Cožpak nemáme dost příkladů, kdy je fotbalová sláva otce pro syna spíše svazující přítěží?" táže se pokračovatel rodinné tradice. Maldini senior ho dokonce i trénoval, a to jak v AC Milán, tak na reprezentační úrovni, na posledním světovém šampionátu ve Francii. I nyní se na vrcholném světovém měření sil potkají: Cesare však povede tým Paraguaye. "S otcem se nyní vídáme poměrně málo a věřte mi, fotbal jde při našich setkáních většinou stranou," sděluje Paolo. Dál ovšem v otcových šlépějích nepůjde. "Chtěl bych zůstat u fotbalu, ale téměř s jistotou vylučuji, že bych přesedlal na profesi trenéra jako můj otec. Velmi dobře si všímám, jak je toto povolání psychicky náročné. A trenér přitom nemůže setřást stres mezi spoluhráči na hřišti, musí si vše protrpět v bezmocném osamocení na lavičce," prohlašuje Paolo Maldini. Možná by ale uvítal naplnění známého rčení o odříkaném chlebu, jehož je nakonec největší krajíc. Pokrmem, jenž mu byl v jeho bohaté kariéře odepřen, je totiž i zlato z vrcholného měření sil fotbalistů této planety. Zatím k sobě pohledný muž a skvělý fotbalista po zásluze připoutával pozornost a sympatie. V Asii má asi poslední šanci přivábit i medaili z nejcennějšího kovu.
Paolo Maldini na MS
</TEXT>
</DOC>
<DOC>
<DOCID>LN-20020530071</DOCID>
<DOCNO>LN-20020530071</DOCNO>
<DATE>05/30/02</DATE>
<TITLE>
Fotbaloví králové šli dlouho po různých cestách, teď se opět setkají: na Dálném východě
</TITLE>
<TEXT>
Jako den a noc se liší osudy dvou velkých osobností, které na sebe narazily ve finále posledního šampionátu. Ronaldova hvězda pohasla, ta Francouze Zidaneho se ještě víc rozzářila. Bude to tentokrát naopak?
První slzel po dvou finálových gólech radostí, druhý po prohře a kolapsu smutkem. Jako by tím dostal život dvou největších fotbalových králů, Francouze Zinedina Zidaneho a Brazilce Ronalda, směr i pro následující čtyři roky.
</TEXT>
<HEADING>
Nezadře se motor?
</HEADING>
<TEXT>
Výkon Zidaneho tehdy uchvátil celou zeměkouli, na jeho hloupé vyloučení v duelu se Saúdskou Arábií si už nikdo nevzpomněl. Muž, jemuž prořídlé vlasy nakreslily na hlavě kolečko podobné mnišské tonzuře, rozhodl zápas během osmnácti minut dvěma hlavičkami po rohových kopech. Kromě toho rozdával jako na podnose skvělé přihrávky. "Bylo to nádherné, nemám slov," kroutil hlavou. Jindy málomluvný a uzavřený záložník pak při oslavách dováděl jako malé dítě. Novináři skládali na jeho počest ódy. "Zidane, pán světa," vykřikoval do světa titulek listu L'Équipe. Na konci roku to stvrdil prestižní Zlatý míč. "Zaslouží si ho," prohlásil konkurent Ronaldo. Loni v létě přestoupil za víc než 2,5 miliardy korun z Juventusu do Realu Madrid. Stal se nejdražším fotbalistou planety. "Být v Realu, to je pro mě obrovská čest," řekl Zidane. Jakmile se Zidane adaptoval, vytvořil skvělé duo s Portugalcem Figem. Vrcholem byla letošní sezona, Zidane rozhodl finále Ligy mistrů s Leverkusenem. Jeho pohotový "volej" pod břevno? Óda na radost. "Byla to čistě instinktivní záležitost," řekl Zidane. Pak si vychutnal radost z narození třetího potomka, ale hned poté se připojil k francouzské reprezentaci. Cíl: obhajoba světového titulu. "Jsme sebevědomí, náš tým je excelentní," vyhlásil sám Zidane. Jenže nejpádnější trumf ztratil v posledních dnech na pádnosti. V přípravě s Koreou mu začala do levého stehna vystřelovat bolest a ještě před půlí musel ze hřiště. Rázem z toho byl poplach ve francouzském táboře. Ukázalo se, že Zidane vynechá první utkání proti Senegalu. "Je to nepříjemné. Zidane je hlava týmu, jeho motor," nechal se slyšet útočník David Trezeguet. Podle prvních zpráv jde o malou poruchu. Co když se ale motor zadře?
</TEXT>
<HEADING>
Rány osudu ho nezlomily
</HEADING>
<TEXT>
Ronaldo, tvoje góly rozhodnou! Ronaldo, ty nás dovedeš popáté na mistrovský trůn. Sto sedmdesát milionů Brazilců věří opět v nadpřirozenou sílu svého fotbalového boha. "Mistrovství světa je skvělá příležitost dokázat, že jsem zase skvělý," netlumil naděje krajanů on fenomenální útočník Ronaldo. Jenže jaká bude skutečnost, to se neodváží předpovědět ani kartářky. Od světového svátku ve Francii rostl jen seznam Ronaldových zdravotních nebo lidských karambolů. Bezvědomí a tělo náhlými křeči svinuté do klubíčka - to vše pár hodin před finálovým soubojem MS 1998. Pak jedna operace utržené kolenní šlachy, za necelý půlrok druhá. Do toho přepadení v Rio de Janeiru, potrat manželky Milene a kaskáda svalových trablů. Nyní už je však Ronaldo připravený opět ničit soupeře. "Když budeme hrát náš fotbal, nemusíme se nikoho bát," vyhlásil lídr Brazilců. "Jediné, z čeho mám strach, je to, abychom to fyzicky utáhli," dodal. Po dlouhém půstu je hladový po fotbale. A touží po odplatě. "Před čtyřmi roky jsem dostal od Francouzů K.O. a pořád mi to leží v krku. Je na čase jim to vrátit," upozornil klenot Interu Milán, kterého prý tehdy skolily vedlejší účinky kortizonových injekcí. Zlo, alespoň se to zdá, pominulo, ale tlak na Ronalda se nadále pohybuje za hranicemi enormní intenzity. Chcete vědět, co fotbalová modla právě dělá? Žádný problém. "Ronie" byl dnes u zubaře, který mu vytrhl několik zubů. Mohly totiž způsobovat neplechu v jeho těle. Co potom? Odpovídal na vzkazy, ale nestíhal. Přišlo jich totiž 10 tisíc. "Ronie" usedl na soustředění Brazílie první ke snídani a první nasedl i do autobusu. A na tréninku dal gól. A tak pořád dokola. Život fotbalové celebrity jako na dlani, den po dni. Stačí jen zaťukat na jednu z mnoha internetových adres, které spojuje jméno Ronaldo. Co se o něm bude psát v následujím měsíci? "Jen to dobré," ujišťuje po čerstvých zkušenostech obránce Roberto Carlos. Když se chlapík s devítkou na zádech v přípravě s Malajsií konečně zase trefil v brazilském dresu, spoluhráči mu vzdali za výbornou hru a gól hold sambou. Všichni by si ji rádi zatančili i po finále v Jokohamě.
Ronaldo, tvoje góly rozhodnou! Ronaldo, ty nás dovedeš popáté na mistrovský trůn. Sto sedmdesát milionů Brazilců věří opět v nadpřirozenou sílu svého fotbalového boha. "Mistrovství světa je skvělá příležitost dokázat, že jsem zase skvělý," netlumil naděje krajanů on fenomenální útočník Ronaldo. Jenže jaká bude skutečnost, to se neodváží předpovědět ani kartářky. Od světového svátku ve Francii rostl jen seznam Ronaldových zdravotních nebo lidských karambolů. Bezvědomí a tělo náhlými křeči svinuté do klubíčka - to vše pár hodin před finálovým soubojem MS 1998. Pak jedna operace utržené kolenní šlachy, za necelý půlrok druhá. Do toho přepadení v Rio de Janeiru, potrat manželky Milene a kaskáda svalových trablů. Nyní už je však Ronaldo připravený opět ničit soupeře. "Když budeme hrát náš fotbal, nemusíme se nikoho bát," vyhlásil lídr Brazilců. "Jediné, z čeho mám strach, je to, abychom to fyzicky utáhli," dodal. Po dlouhém půstu je hladový po fotbale. A touží po odplatě. "Před čtyřmi roky jsem dostal od Francouzů K.O. a pořád mi to leží v krku. Je na čase jim to vrátit," upozornil klenot Interu Milán, kterého prý tehdy skolily vedlejší účinky kortizonových injekcí. Zlo, alespoň se to zdá, pominulo, ale tlak na Ronalda se nadále pohybuje za hranicemi enormní intenzity. Chcete vědět, co fotbalová modla právě dělá? Žádný problém. "Ronie" byl dnes u zubaře, který mu vytrhl několik zubů. Mohly totiž způsobovat neplechu v jeho těle. Co potom? Odpovídal na vzkazy, ale nestíhal. Přišlo jich totiž 10 tisíc. "Ronie" usedl na soustředění Brazílie první ke snídani a první nasedl i do autobusu. A na tréninku dal gól. A tak pořád dokola. Život fotbalové celebrity jako na dlani, den po dni. Stačí jen zaťukat na jednu z mnoha internetových adres, které spojuje jméno Ronaldo. Co se o něm bude psát v následujím měsíci? "Jen to dobré," ujišťuje po čerstvých zkušenostech obránce Roberto Carlos. Když se chlapík s devítkou na zádech v přípravě s Malajsií konečně zase trefil v brazilském dresu, spoluhráči mu vzdali za výbornou hru a gól hold sambou. Všichni by si ji rádi zatančili i po finále v Jokohamě.
</TEXT>
</DOC>
<DOC>
<DOCID>LN-20020530072</DOCID>
<DOCNO>LN-20020530072</DOCNO>
<DATE>05/30/02</DATE>
<TITLE>
POZOR! Lidové noviny vyhlašují velkou soutěž k fotbalovému mistrovství světa v Japonsku a Koreji. Tři vítězové vyhrají oficiální míče šampionátu, nejmodernější fotbalové balony Fevernova z dílny Adidasu.
</TITLE>
<TEXT>
Stačí zodpovědět jedinou otázku: Kdo postoupí do finále světového šampionátu a jaký bude jeho výsledek.
Své odpovědi můžete LN zasílat nejpozději do čtvrtka 6. června do 12 hodin třemi způsoby:
Textové zprávy neposílejte z internetu nýbrž z mobilního telefonu, aby bylo možné kontaktovat případné vítěze. Proto také, prosím, uvádějte u e-mailů a faxů své jméno a telefonické spojení. Výherci tří míčů Fevernova budou vylosováni ze správných tipů 1. července. Pokud nikdo neuhodne, redakce vylosuje tři autory nejbližších tipů. Počítá se výsledek po případném prodloužení i pokutových kopech. Příklad: Anglie - Německo 0:0 po základní hrací době i prodloužení, na penalty 4:3. Správný typ: Anglie - Německo 1:0.
Míče Fevernova byly vyvinuty tak, aby byly přesnější a rychlejší než všichni jejich předchůdci. Tomu napomáhají plynem naplněné mikrokapsle pod pěnovým povrchem balonu. Nová koncepce zaručuje i to, že míč nemění vlastnosti podle počasí, lépe odolává poryvům větru a nepředvádí nelogické odrazy od nohou či hlavy hráče.
</TEXT>
</DOC>
<DOC>
<DOCID>LN-20020530073</DOCID>
<DOCNO>LN-20020530073</DOCNO>
<DATE>05/30/02</DATE>
<TITLE>
Američtí profesionálové jsou lepší a mnohdy levnější než české hvězdy showbyznysu, říká skladatel Zdenek Merta
</TITLE>
<TEXT>
Do New Yorku si vyjel tým brněnského Městského divadla vybrat sólisty pro svůj prázdninový muzikálový projekt. Přesvědčil se tam na vlastní oči, že v konkursu, který na Broadwayi americká agentura pro Čechy uspořádala, by uspěla jen málokterá z českých špiček showbyznysu.
Na základě objednávky jedné španělské a jiné německé agentury připravil soubor Městského divadla Brno pod vedením Stanislava Moši muzikálovou koláž Golden Broadway, se kterou bude hostovat v létě na zahraničních jevištích. Přesněji řečeno - jde o soubory (a orchestry) dva: jeden bude téměř tři měsíce ve Španělsku a druhý v červenci v Německu a Lucembursku.
</TEXT>
<HEADING>
Pouhých pět minut
</HEADING>
<TEXT>
"Potřebovali jsme vybrat několik autentických sólistů, kteří mají zkušenost s velkými broadwayskými produkcemi. Zvolili jsme formu konkursu v New Yorku," říká skladatel a hudební dramaturg Městského divadla v Brně Zdenek Merta. Do New Yorku odjela sedmičlenná skupina českých divadelníků s pocity přinejmenším smíšenými: může někoho v Americe zajímat nabídka na měsíční práci v neznámém souboru v neznámých městech...? Přijdou aspoň dva zájemci? "Věděli jsme jen, že se máme v půl jedenácté dostavit na jistou adresu," vypráví Zdenek Merta, který byl pověřen komunikací s americkými partnery. "Přišli jsme a nikde nikdo, zdálo se, že o nějakém konkursu nikdo nic neví. Pět minut před jedenáctou se ale objevila zástupkyně agentury, přinesla papír se jmény adeptů, kteří se přihlásili. Všiml jsem si, že pro zájemce je vymezen jen pětiminutový interval. Namítal jsem, že to přece nemůže stačit, za pět minut nic nepoznáme. Neboj se, ona na to, jsou připraveni. A kolik jich je? Šedesát."
</TEXT>
<HEADING>
Vybrali šest, dobří byli všichni
</HEADING>
<TEXT>
Měli den na to, aby v oněch pětiminutových prezentacích poznali, co v kom je. Všech šedesát zájemců opravdu přišlo - a byli neuvěřitelně dobří. "Připadalo mi, že to ani není možné, aby na základě našich vlastně dost povšechných požadavků přišlo tolik tak profesně zdatných lidí. Dokonce bych řekl, že aspoň třicet z nich mělo takové kvality, jaké jsem v životě takhle zblízka neviděl. Byli výborní v různých žánrech - v opeře, v oboru klasického muzikálu i v rockovém zpívání." Podle Merty se ovšem nepřihlásili žádní začátečníci z ulice. Osloveni byli interpreti, kteří ve svých kreditech měli dlouhé seznamy účinkování i ve velkých, často hlavních rolích. "Z jejich materiálů jsme se také dozvěděli, kde byli školeni a jakým způsobem, a co ještě navíc kromě svého hlavního oboru umějí zvláštního, někdo třeba hraje na trubku nebo polyká oheň. Že všichni do jednoho skvěle zpívají, hrají i tančí, se považuje za samozřejmé." Nakonec i ta krátká vystoupení stačila: "Připadalo mi, že svých pět minut měli perfektně zkomponovaných přišli, usmáli se, krátce něco prohodili a pak předvedli dokonalý výstup. Z někoho člověk ani nespustil oči. Jak byli bezchybní, za chvíli člověka napadlo, že i pro způsob, jakým se mají zájemci o práci v muzikálu prezentovat, existuje přesná průprava." Výsledkem konkursu byl mnohokrát překročený záměr: místo původně zamýšlených dvou sólistů vybrali Brněnští šest účastníků a těch ostatních ještě velmi litovali. "Pravda je, že všech šedesát adeptů bylo ochotno odjet na červenec do Evropy a zapojit se do našeho projektu. Měli o tu práci zkrátka seriózní zájem. A my jen můžeme přemýšlet, kolik stejně dobrých a samozřejmě ještě lepších herců a zpěváků tam je, jen možná neměli v létě čas."
</TEXT>
<HEADING>
S broadwayskými harcovníky
</HEADING>
<TEXT>
O tom, jaký efekt může účast typických Američanů představení přinést, není sporu - dodají mu profesionalitu, jistotu a určitě i trochu lesku. Zatímco pro ně jde zřejmě "jen" o solidní práci a o možnost nových zkušeností v novém prostředí, pro vesměs mladý soubor brněnského divadla může mít spolupráce s Američany význam zásadní. "Představte si, že se mladí herci na počátku své kariéry dostanou na stejné jeviště s broadwayskými harcovníky. Uvidí a uslyší je v akci, poznají, jaká kvalita je tam samozřejmá. Kdyby se od nich přiučili jen profesionálnímu přístupu, už to by byl velký přínos," míní Zdenek Merta. "Při pozorování těch skvělých zpěváků, herců a tanečníků v jedné osobě jsem si uvědomil, jak velké omezení pro divadlo je fakt, že hrajeme v češtině a že se cizojazyční interpreti běžně k hostování nezvou. Kdyby se to podařilo, to by teprve byla globalizace! Zatím se to bohužel v divadle daří jen výjimečně. Operní konvence umožňuje zpívat cizincům legrační češtinou - třeba Janáček se dělá česky po celém světě. Muzikálovou roli se ale těžko může Američan naučit česky a i kdyby se o to pokusil, při našem vyhlášeném lingvistickém rasismu by to zřejmě bylo nepřijatelné."
</TEXT>
<HEADING>
Osm představení za týden
</HEADING>
<TEXT>
Zdenka Mertu, autora různých, i mezinárodních hudebních projektů, prý stále více láká použít na velkou roli někoho s rodnou angličtinou a zkušenostmi ze světa. Jak se zdá, největší překážkou není výše honoráře: "Nejsou tak velké, aby se nedaly zaplatit. Herci na Broadwayi nemluvím jistě o největších hvězdách, ale o běžných sólistech - dostávají v podstatě o něco víc než sólisté u nás v divadle, možná tak dvojnásobek. V Americe jsou zpěváci placeni většinou týdně s jistou povinností zkoušek a daným počtem představení - a těch může být i osm za týden. Když dostanou týdně 1500 dolarů a odehrají sedm představení, dělá to 200 dolarů za představení - v relaci k platům v New Yorku to opravdu není moc. S honoráři, jaké dostávají české hvězdy showbyznysu za vystupování na večírcích, je to dokonce nesrovnatelné." První konkrétní dotek s opravdovým americkým showbyznysem podle Zdenka Merty je poučný v několika ohledech: "Ocenil jsem, že chuť dělat s jinými lidmi a v jiném prostředí je u amerických herců veliká - a není to jenom otázka kšeftu, i jim jde o možnost potkat se s něčím novým. Muzikál jako žánr a způsob podnikání má spoustu negativních vymezení. Především peníze, které se musejí investovat, se taky musejí dostat zpátky. To vede k potřebě co nejdéle hrát, oslovovat co nejširší spektrum obecenstva, být zkrátka co nejúspěšnější. Ale ti, kteří v muzikálu hrají, to nejsou producenti, oni poznají, když je ten kus hloupý, chtěli by, aby je práce bavila, aby to, co dělají, bylo dobré." Kde jinde než na Broadwayi je možné poučit se o současné podobě muzikálu? "Snažili jsme se toho vidět co nejvíc. Teď se mi podařilo vidět asi deset představení. Hodně z těch kusů je podivných, jsou jen velmi dobře profesionálně odvedené. Veliká show, obrovská propagace, návaly u pokladen, ale pro zkušenějšího diváka nuda těžko k vydržení. Vedle toho ale najdete na Broadwayi taky senzační představení. Ten rozptyl je velmi široký - od bezduchosti až po magickou a imaginativní krásu." Zdenek Merta připomíná například inscenaci Metamorfóz, podle Ovidia: "Je to jemné, křehké představení a ačkoli se také hraje na Broadwayi, nemá nic společného s primitivním showbyznysem. Nebo krásné tanečně-činoherní představení Contact. Dostalo cenu Tony za nejlepší muzikál, ačkoli je to kombinace činohry s pohybem, bez jediného zpívaného slova. Kombinace velkých tanečních a činoherních výkonů - něco u nás zatím nemyslitelného."
</TEXT>
<HEADING>
Hodnotné divadlo i napucované hlouposti
</HEADING>
<TEXT>
Podle Merty na Broadwayi nepotkáte žánrovou nenávist, spokojeně vedle sebe existují velmi rozdílné produkce. Jako stejný druh zboží se tu nabízejí krásné, hodnotné divadlo i napucované hlouposti. "Těžko jsme například sehnali lístky na poslední hit sezony Producers, je pořád vyprodáno. Ale nás šest se po sobě koukalo, jestli se ti druzí taky tak nudí. Možná jsme nějak zastydlí, možná nás nebaví Mel Brooks, ale nadšení jsme rozhodně nebyli. Zato se mi líbila jedna pěkná vtipná parodie, to je velmi neamerická disciplína, zvlášť když jde o parodii na ty jejich velké muzikálové show a na revoluce všeho druhu. Už název - Urine Town, jako by se nehodil do té velké broadwayské kotliny - a lidi chodí jak vzteklí. V té velké škále se musí hledat cesta, jak neopakovat pořád stejný mustr pusté zábavy. Ale i když se pokoušíme o jiný postup, o divadlo s názorem, bez té dokonalosti špičkového výkonu se neobejdeme. A to je naše broadwayské poučení."
Podle Merty na Broadwayi nepotkáte žánrovou nenávist, spokojeně vedle sebe existují velmi rozdílné produkce. Jako stejný druh zboží se tu nabízejí krásné, hodnotné divadlo i napucované hlouposti. "Těžko jsme například sehnali lístky na poslední hit sezony Producers, je pořád vyprodáno. Ale nás šest se po sobě koukalo, jestli se ti druzí taky tak nudí. Možná jsme nějak zastydlí, možná nás nebaví Mel Brooks, ale nadšení jsme rozhodně nebyli. Zato se mi líbila jedna pěkná vtipná parodie, to je velmi neamerická disciplína, zvlášť když jde o parodii na ty jejich velké muzikálové show a na revoluce všeho druhu. Už název - Urine Town, jako by se nehodil do té velké broadwayské kotliny - a lidi chodí jak vzteklí. V té velké škále se musí hledat cesta, jak neopakovat pořád stejný mustr pusté zábavy. Ale i když se pokoušíme o jiný postup, o divadlo s názorem, bez té dokonalosti špičkového výkonu se neobejdeme. A to je naše broadwayské poučení."
</TEXT>
</DOC>
<DOC>
<DOCID>LN-20020530074</DOCID>
<DOCNO>LN-20020530074</DOCNO>
<DATE>05/30/02</DATE>
<TITLE>
Na závěr Pražského jara a k zahájení festivalu Tanec Praha bude uveden balet Moon Water
</TITLE>
<TEXT>
Číňané tančili ještě dříve, než vynalezli písmo. Podle legendy je Cloud Gate jméno čínského rituálního tance z doby před 5000 lety. Proto si tento název zvolil choreograf Lin Hwai-min pro svůj taneční soubor.
Cloud Gate Dance Theatre of Taiwan je prvním souborem, který se zabývá současným tancem v čínsky mluvících zemích. Byl založen v roce 1973. Své kořeny našel v asijské mytologii, folkloru a estetice, ale přináší navíc moderní současný pohled. Technické zázemí tanečníků vychází z taiči, meditace, čínské opery, moderního tance i baletu. Zakladatel souboru Lin Hwai-min studoval čínskou operu na Tchaj-wanu, moderní tanec v New Yorku a klasický dvorní tanec v Japonsku a Koreji. Vedle řady prestižních cen z celého světa ho v roce 2000 jmenoval Ballet International magazine osobností roku. Spolu s ním dostali stejné ocenění také Merce Cunningham, Pina Bausch, William Forsythe a Jiří Kylian. Neméně známá je ijeho spisovatelská činnost. Několik jeho knih vyšlo v anglických překladech v USA, román Cikáda se stal na Tchajwanu bestsellerem.
</TEXT>
<HEADING>
Krystalicky čistý balet
</HEADING>
<TEXT>
Tchaj-wan je země, která prošla za několik posledních let obrovskými společenskými změnami. Vládní nacionalistická strana Kuomintang, neboli KMT, ztratila v posledních volbách v roce 2001 své pozice a Tchaj-wan, jak se zdá, vychází z izolace. Tyto změny v zemi, která hledá svou identitu, se odrážejí také v tchajwanském umění a se zaujetím o nich vyprávěl i Lin Hwai-min: "Tchaj-wan je zkušební laboratoří demokracie, i když jsme možná trochu netrpěliví. Od konce druhé světové války jsme měli výjimečný stav, který trval nepřetržitě 40 let a byl zrušen až v roce 1987. A najednou zažíváme obrovský návrat, rozkvět všeho kolem nás. Například tradiční tanec, včetně hudby domorodých kmenů, byl dřívější vládou potlačován a záměrně opomíjen. Za nacionalistické vlády Kuomintangu bylo úplně všechno zaměřeno jenom na Čínu. Když se třeba studovala historie, měla se na mysli historie Číny. Tchaj-wan byl ve středoškolských učebnicích odbyt třemi stránkami. Všechno tchajwanské bylo opomíjeno, pokud ne přímo potlačováno. Výjimečný stav znamenal pro umělce zeď, proti které člověk chtěl bojovat a zbourat ji. Potom, když to skončilo, přišla pro umělce výzva: tak teď ukaž, co v tobě je, ukaž svou sílu, svou imaginaci. Teď už smíš. A najednou umělci zjišťovali, že to může být ještě těžší - mít svobodu a umět ji využít. Mé choreografie do jisté míry odrážejí změny, ke kterým na Tchaj-wanu dochází. Máme balety, které vycházejí z naší historie, máme adaptace klasických čínských oper, ale i práce reflektující frustrace současných průměrných lidí. Na Tchaj-wanu se setkává kultura Východu a Západu, čínská, japonská, americká i evropská kultura. Setkává se tu minulost s přítomností, pokud ne přímo s budoucností. Já jsem nikdy nezamýšlel mísit východní a západní. To přišlo spíš samo, ze samé podstaty života. Ale všechno, co přichází ze Západu, se pod mýma rukama mění. Koncem osmdesátých let jsme třeba uvedli Svěcení jara. Použili jsme projekci diapozitivů a tanečníci měli civilní oblečení. Pro naše diváky to tenkrát byl šok. Bylo to jiné Svěcení jara než znali, ale okamžitě se s tím identifikovali. V Tchaj-peji děláme někdy představení na prostranství před Čankajškovým memoriálem. Přijde až šedesát tisíc lidí. A může třeba i pršet, diváci vydrží a neodejdou. Mačkají se tam jeden na druhého, ale moc jim to nevadí, jsou zvyklí z autobusů. Když se pak zvednou a odejdou, nezůstane po nich ani papírek. Žádné odpadky. Pro někoho to může být překvapení, ale i to je součástí změny, kterou procházíme. Lidé jsou slušní, když mají kolem sebe slušné prostředí. V baletu Moon Water jsem použil hudbu Johanna Sebastiana Bacha. Lidé se mě často ptají, proč jsem pro tchajwanský balet, který vychází z taiči, zvolil hudbu německého skladatele. A já jim říkám: ale Bach přece není cizí, žije tady se mnou, přímo v mém obýváku! Moon Water je krystalicky čistý a krásný balet. Někdy mám pocit, že to ani není moje choreografie. Je to dar od Buddhy..."
Tchaj-wan je země, která prošla za několik posledních let obrovskými společenskými změnami. Vládní nacionalistická strana Kuomintang, neboli KMT, ztratila v posledních volbách v roce 2001 své pozice a Tchaj-wan, jak se zdá, vychází z izolace. Tyto změny v zemi, která hledá svou identitu, se odrážejí také v tchajwanském umění a se zaujetím o nich vyprávěl i Lin Hwai-min: "Tchaj-wan je zkušební laboratoří demokracie, i když jsme možná trochu netrpěliví. Od konce druhé světové války jsme měli výjimečný stav, který trval nepřetržitě 40 let a byl zrušen až v roce 1987. A najednou zažíváme obrovský návrat, rozkvět všeho kolem nás. Například tradiční tanec, včetně hudby domorodých kmenů, byl dřívější vládou potlačován a záměrně opomíjen. Za nacionalistické vlády Kuomintangu bylo úplně všechno zaměřeno jenom na Čínu. Když se třeba studovala historie, měla se na mysli historie Číny. Tchaj-wan byl ve středoškolských učebnicích odbyt třemi stránkami. Všechno tchajwanské bylo opomíjeno, pokud ne přímo potlačováno. Výjimečný stav znamenal pro umělce zeď, proti které člověk chtěl bojovat a zbourat ji. Potom, když to skončilo, přišla pro umělce výzva: tak teď ukaž, co v tobě je, ukaž svou sílu, svou imaginaci. Teď už smíš. A najednou umělci zjišťovali, že to může být ještě těžší - mít svobodu a umět ji využít. Mé choreografie do jisté míry odrážejí změny, ke kterým na Tchaj-wanu dochází. Máme balety, které vycházejí z naší historie, máme adaptace klasických čínských oper, ale i práce reflektující frustrace současných průměrných lidí. Na Tchaj-wanu se setkává kultura Východu a Západu, čínská, japonská, americká i evropská kultura. Setkává se tu minulost s přítomností, pokud ne přímo s budoucností. Já jsem nikdy nezamýšlel mísit východní a západní. To přišlo spíš samo, ze samé podstaty života. Ale všechno, co přichází ze Západu, se pod mýma rukama mění. Koncem osmdesátých let jsme třeba uvedli Svěcení jara. Použili jsme projekci diapozitivů a tanečníci měli civilní oblečení. Pro naše diváky to tenkrát byl šok. Bylo to jiné Svěcení jara než znali, ale okamžitě se s tím identifikovali. V Tchaj-peji děláme někdy představení na prostranství před Čankajškovým memoriálem. Přijde až šedesát tisíc lidí. A může třeba i pršet, diváci vydrží a neodejdou. Mačkají se tam jeden na druhého, ale moc jim to nevadí, jsou zvyklí z autobusů. Když se pak zvednou a odejdou, nezůstane po nich ani papírek. Žádné odpadky. Pro někoho to může být překvapení, ale i to je součástí změny, kterou procházíme. Lidé jsou slušní, když mají kolem sebe slušné prostředí. V baletu Moon Water jsem použil hudbu Johanna Sebastiana Bacha. Lidé se mě často ptají, proč jsem pro tchajwanský balet, který vychází z taiči, zvolil hudbu německého skladatele. A já jim říkám: ale Bach přece není cizí, žije tady se mnou, přímo v mém obýváku! Moon Water je krystalicky čistý a krásný balet. Někdy mám pocit, že to ani není moje choreografie. Je to dar od Buddhy..."
</TEXT>
</DOC>
<DOC>
<DOCID>LN-20020530075</DOCID>
<DOCNO>LN-20020530075</DOCNO>
<DATE>05/30/02</DATE>
<TITLE>
Dvacet sedm let života v umění na dvou cédéčkách
</TITLE>
<TEXT>
Uhrančivá rockerka a citlivá básnířka Patti Smith byla odjakživa skoupá na alba. Když se Artista rozhodla zmapovat její dosavadní úspěchy, měla přesto z čeho vybírat. Obsáhlá kompilace Land (1975 2002) navíc není pouhou vzpomínkou. "První disk jste vybrali vy pro mě, ten druhý byl vybrán pro vás," píše se v mohutném bookletu plném vzácných archivních fotografií (včetně portrétu s Williamem Burroughsem, který pořídil Allen Ginsberg) a ukázek z rukopisů nejlepších písní. Bílé, reminiscenční cédéčko nese "na bedrech" náklad 17 hitů včetně skladeb Rock'N'Roll Nigger, Free Money, People Have The Power, Frederick či Ain't It Strange. Hvězdnou přehlídku samozřejmě zahajuje Dancing Barefoot, dnes už klasický kousek, který celosvětově proslavil Ivana Krale. Ten je také podepsán pod čtyřmi dalšími písněmi (nechybí Pissing In A River ani "živý" Birdland). Fanoušci by se jistě zlobili, kdyby na výběru nenašli Because The Night od Brucea Springsteena a Glorii od Vana Morrisona. Novotou voní Princův příspěvek When Doves Cry. Nezapomnělo se ani na baladu Beneath The Southern Cross s varhanami Johna Calea a vokály Jeffa Buckleyho (rovněž hraje na akustickou kytaru ve Wander I Go) a řízný Glitter In Their Eyes s hlasem zpěváka skupiny R. E. M. Michaela Stipea, který často a oddaně následuje turné mnoha zpívajících poetů.
</TEXT>
<HEADING>
Zjizvené hedvábí
</HEADING>
<TEXT>
Patti Smith nezestárla do "obyčejné" rockové hvězdy. Alespoň v hudbě se odmítá usadit a její repertoár zůstává překvapivě pestrý. Od folkpunkových začátků s původní skupinou přes lehce komerční zvuk alb z 80. let po hardrockovou současnost ji však lze vždycky snadno rozeznat - a ne-lze ji napodobit. Druhý disk byl sestaven z raritních demosnímků, nepoužitých studiových nahrávek a živých verzí. "Hedvábnou kůži mám zjizvenou od třísek ze všech pódií a stěn, co jsem objímala," říká se (v překladu Jana Čápa) v recitovaném Bábelogu. Patti vskutku nejvíce sluší divoké koncerty, při kterých může tančit, deklamovat (třeba část Ginsbergova Kvílení), hrát na klarinet a hlavně totálně "vyplivnout plíce".
Patti Smith: Land (1975 - 2002)
Artista/BMG 2002
</TEXT>
</DOC>
<DOC>
<DOCID>LN-20020530076</DOCID>
<DOCNO>LN-20020530076</DOCNO>
<DATE>05/30/02</DATE>
<TITLE>
říká v rozhovoru pro Lidové noviny irský básník Seamus Heaney, laureát Nobelovy ceny za literaturu
</TITLE>
<TEXT>
V minulých dnech zavítal do Prahy irský laureát Nobelovy ceny za literaturu, básník Seamus Heaney, českému čtenáři známý například z přeloženého výboru Přezimování pod širým nebem, který před několika lety vydalo v překladu Zdeňka Hrona nakladatelství Mladá fronta. Heaney se setkal se svými čtenáři na půdě Filozofické fakulty Univerzity Karlovy, kde četl ze svých básní. Lidovým novinám poskytl následující rozhovor.
LN: V časopise The Times Literary Supplement nedávno vyšla recenze antologie městské poezie, nebo spíše básníků, kteří se ve svém díle věnují fenoménu města, přičemž v této recenzi byli dotyční autoři postaveni do kontrastu vůči básníkům, jako jste vy nebo váš zemřelý přítel Ted Hughes. Také byste se takto vnímal? Jako básník venkova a krajiny?
Venkov je mi určitou daností. Můj temperament, místo narození, inspirace, první dojmy, to vše je velmi úzce svázáno se zkušeností venkova. A energie, kterou potřebuji pro své psaní, se též napájí z rurálních obrazů - tyto obrazy hýbou mým jazykem, jsou pevně zakotveny v paměti. Takže ano, považuji se za vesnického básníka. Ale není to žádná ideologická volba, je to prostě temperament. Oproti tomu obrazy města, ty se mnou nic nedělají. Prostě v nich takovou energii nenacházím, nijak můj jazyk ani mne samého neprobouzejí k životu, a tudíž by ani neprobouzely k životu mého čtenáře.
</TEXT>
<HEADING>
LN: Přesto jste se do města přestěhoval...
</HEADING>
<TEXT>
Ano, to ano. Ale myslím, že to, kde žijete, tedy kde prožíváte svůj každodenní život, není stejné místo jako to, kde žijete svůj snový život, kde čerpáte svou energii. Poezie je pro mne pokusem proniknout právě do tohoto života, který je skryt, je pod povrchem... A to pro mne vlastně znamená i slovo "múza", čerpat z tohoto snového života, který je pro mne skryt v zemi. Jinak rozhodně proti městu nic nemám. A musím říci, že když čtu například Vergilia, jeho Zpěvy rolnické, mám pocit, jako bych četl nějakou mytologii. Přitom když se ohlédnu zpět, pak to, co si pamatuji ze sklonku čtyřicátých let, z doby svého dětství, mi připadá jako pohled do středověku. Jsem si vědom sociologických i politických aspektů městské poezie, stejně jako chápu výtky směřované proti poezii venkovské - všechny ty studně a pluhy, co to má co dělat s naší dnešní realitou?
LN: V jedné ze svých raných básní Rýč (zařazené i do českého výboru) máte nádherný obraz, v němž přirovnáváte psaní k obdělávání půdy. Tato báseň je též o silném vztahu k tradici, k předávání tradice z generace na generaci...
Když jsem tu báseň před několika desítkami let psal, nebyl toto můj explicitní záměr. Bylo to podvědomé a teprve časem jsem si naplno uvědomil, co ta báseň říká. V té době byla výrazem něčeho, co jsem cítil a potřeboval vyjádřit. Měl jsem tehdy takový zvláštní pocit, že se mi zrychluje život. Dostal jsem právě stipendium a stěhoval jsem se z rodného venkova do velkého města. A ta metafora, kterou zmiňuje, to byl takový náhlý objev, ale na takových objevech přece každé dílo stojí. K básni mne vlastně přivedla hudba, zvuk slov - chtěl jsem nějak na stránce papíru zachytit to, jak mluvím, sebe sama jako tvora, který se vyjadřuje řečí. Ten zbytek z toho již vyplynul. Hodně bylo nevědomého. Metafory vyvstávaly samy pod vlivem energie, kterou pro mne měl jazyk, jímž se v mém kraji mluví. Podobnou otázku, jakou jste mi položil, tedy o tradici, o jejím předávání, o vztahu k zemi, si kladu často sám a vždy si říkám, že vlastně prvním anglickým básníkem byl Caedmon, jak o tom vypráví Beda Venerabilis ve svých Církevních dějinách Anglie. Ten neuměl moc psát a předtím pracoval jako rolník. Anebo si vezměte Hesioda. Totéž, úzké sepětí fyzického obdělávání půdy a papíru. Dokonce jedno irské slovo v sobě spojuje oba tyto významy. Je to velmi stará metafora, a když jsem ji v té básni z roku 1964 použil, zařadil jsem se nevědomky do velmi dlouhé básnické tradice.
LN: Ale v dalších básních jste už s tradicí pracoval jistě vědomě. Zajímáte se též hodně o středověkou poezii, v nedávné době jste publikoval překlad Beowulfa. Je tento zájem o středověk pokračováním onoho zprvu nevědomky objeveného vztahu k půdě, minulosti, paměti?
Ano, jistě, ale skutečný původ mého překladu Beowulfa byste musel hledat ještě v mých studentských letech. Tehdy jsem studoval starou angličtinu a prostě mne fascinovala hudební stránka staré poezie - líbilo se mi, jak zněla rázně, každý verš byl jako bouchnutí pěstí. V tom jazyce je taková síla a zároveň obrovská upřímnost. Upřímnost k Bohu, ale též energie. A mám pocit, že hodně z toho se dodnes dochovalo v angličtině, kterou se mluví v Irsku - takže zde je ta spojitost. Když jsem začal uvažovat o tom, že bych Beowulfa přeložil do moderní angličtiny, říkal jsem si, že to hlavní je najít náležitý způsob, jak v moderním jazyce zachytit ten epický hlas. No a potom mne napadlo, že bych mohl užít jazyka, jímž mluvili moji sousedé na venkově. Tedy jazyka velice jednoduchého, ale zároveň pronášeného s obrovskou rázností a důstojností. Tak jsem vlastně začal Beowulfa překládat - vždy jsem napsal pár řádek, zastavil se a položil si otázku, zda by to takto řekli moji krajané. Tím nechci říct, že bych vždy záměrně volil jednoduchý nebo vysloveně vesnický jazyk, spíše mi šlo o melodii, o posazení vypravěčského hlasu.
LN: Zmínil jste, jaký význam pro vás měl přechod z vesnice do města. Že by zde šlo o návrat zpět? Totiž o návrat k poezii, která je především verbální?
Vidíte, to je vlastně pravda. Ale vztah k orální poezii mne nikdy neopustil. Mám takový předsudek a text je pro mne vždy textem, který se bude vyslovovat. Pro svou poezii potřebuji ucho, oko mi nikdy nestačí.
LN: A co postavení básníka ve společnosti? To tehdy bylo taky jiné, jistě významnější než dnes.
To ale přesně nevíme. Je to tak dávno. Jistě, básník měl jisté, poměrně vysoké postavení. Obklopovalo jej jisté tajemství, ale též disponoval schopností uvrhnout lidi do klatby. Básník byl blízko zdroji moci, možná bychom jej mohli přirovnat k někomu, jako je v dnešní společnosti soudce. Na druhé straně je třeba nezapomínat, že to byla v podstatě tajná, uzavřená společnost. Osobně si myslím, že celá bardská kultura byla ve skutečnosti velmi přísným kastovním systémem. Samozřejmě obraz barda, jak nám jej předložilo 19. století, je odlišný, ale to není nic jiného než právě výmysl 19. století. Konkrétně v Irsku se v 19. století pozice barda zpolitizovala a toto slovo v té době často označuje někoho, kdo je součástí hnutí politického odporu.
LN: Ptal jsem se vás na to hlavně proto, že mnoho vašich kolegů naříká na ústup básníků ze slávy; na to, že ve společnosti nemají takovou váhu jako třeba na počátku minulého století.
To jistě, ale je otázka, jak se k tomu člověk postaví. Czeslaw Milosz jednou, bylo to krátce po varšavském povstání, prohlásil: "K čemu je poezie, když nedokáže zachránit národy ani životy lidí?" A Josif Brodskij, jehož si velice vážím, v příkrém kontrastu k Miloszovi zase řekl: "Pokud nás poezie něčemu učí, pak jedné zásadní věci, a totiž že lidská situace je soukromou věcí." Obojí je pravda. Sílu poezie cítíte v krizových situacích - vezměte si třeba teroristický útok na newyorské mrakodrapy. Co může v takové situaci dělat básník? Přesto hodně amerických básníků pocítilo potřebu o tom něco napsat, a byla by chyba vidět v tom pouhou propagandu. Ano, poezie nemá asi takovou váhu, jakou měla kdysi, ale v krizových situacích nám stále pomáhá. Je ovšem důležité, aby se tato poezie dotkla něčeho živého...
LN: Vaše osobní pozice se ovšem dosti změnila poté, co vám byla udělena Nobelova cena. Stal jste se doslova celebritou. Mnozí tvrdí, že váš překlad Beowulfa výrazně přispěl k obnově zájmu o starou anglickou poezii.
Víte, já jsem v tomto ohledu velmi skeptický. Měl jsem to štěstí, že mé básně byly hojně čteny už předtím, než jsem cenu dostal. A myslím si, že se k laureátům Nobelovy ceny stavějí skepticky i čtenáři. Pro autora to není vždycky požehnání. Jakmile cenu dostanete, už se nečeká, že napíšete něco lepšího. Ale jinak pokud vás skutečně zajímá poezie, je úplně jedno, jestli máte Nobelovu cenu, nebo ne. Jistě, hodně lidí vás najednou začne číst nikoli pro vaše básně, ale proto, že jste celebrita - bohužel, to je taková daň. Když dostal Nobelovu cenu Samuel Beckett, řekl, že je to katastrofa.
LN: Náš básník Otokar Březina, když se o něm v souvislosti s cenou uvažovalo, prohlásil, že je čas zemřít.
To je velmi moudré.
LN: Vraťme se ještě k vlivu vašeho překladu Beowulfa.
Nejenom překladu. Kromě toho, že jsem básník, jsem ještě učitel a musím vám říct, že jsem stejně hrdý na úvod jako na překlad. A ten úvod, to je vlastně taková učebnice, nebo rozhodně má jisté vzdělávací aspekty. Práce na něm mne moc bavila, sám jsem si při tom uvědomil spoustu věcí. Samozřejmě pokud tato kniha otevře někomu cestu k staré poezii, je to jen dobře. Pak budu mít pocit, že splnila svůj účel.
LN: Píšete i eseje, uvažoval jste někdy o románu?
Napadlo mne to, ale stejně dobře vím, že bych to nezvládl. Román prostě není můj žánr. Zůstanu u básní..
LN: A co takhle delší próza, když ne román?
To ano, o tom i občas docela vážně uvažuji. Ale rozhodně ne autobiografii, tady bych měl jisté problémy, a to hlavně kvůli tomu, že hodně z mého života je už v básních a nechtěl bych to psát jinak. Moc rád, skutečně rád, bych napsal divadelní hru, ale bohužel vím, že nenapíšu. Nedokázal bych to.
</TEXT>
</DOC>
<DOC>
<DOCID>LN-20020530077</DOCID>
<DOCNO>LN-20020530077</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Kanadské nakladatelství Modrý Peter vydalo (a levočská tiskárna Polypress vytiskla) anglický výbor z básní Jana Skácela (1922 - - 1989). Autorem překladu je pražský rodák Ewald Osers (nar. 1917), od roku 1938 žijící ve Velké Británii. Útlý svazek s názvem Banned Man (Zakázaný člověk - podle Skácelovy básně ze sbírky Kdo pije potmě víno) je doprovozen kresbami Davida Čárského a předmluvou Ivana Klímy, v níž bohužel nikdo neopravil autorův omyl: podle Klímova domnění ze čtveřice básníků Diviš, Hiršal, Holub, Skácel byl prý jen posledně jmenovaný "členem komunistické strany v prvních poválečných letech".
</TEXT>
</DOC>
<DOC>
<DOCID>LN-20020530078</DOCID>
<DOCNO>LN-20020530078</DOCNO>
<DATE>05/30/02</DATE>
<TEXT>
"Po Bohu toho Shakespeare stvořil nejvíc," říkají Angličané. Asi proto je na Západě po biblistice nejrozšířenějším předmětem studia William Shakespeare a jeho dílo. Shakespearologie má řadu odvětví, z nichž nejzajímavější - a také nejpraktičtější - je historie shakespearovských inscenací. Na dějiny jevištních interpretací a doprovodných divadelních "špílců" je v současné době největším odborníkem devětaosmdesátiletý profesor University of California Marvin Rosenberg, který je letos nominován na prosincovou odměnu americké Asociace moderních jazyků za celoživotní badatelskou práci. Výčet jeho prací je impozantní, ale nejvíce mezi nimi vynikají čtyři obsáhlé svazky věnované rozborům inscenací velkých tragédií: Macbetha, Othella, Krále Leara a Hamleta (Antonius a Kleopatra je v rukopise). Rosenberg probírá inscenace těchto vrcholných Shakespearových děl scénu po scéně, verš po verši a za časté slovo od slova, a to od nejstarších zachovaných popisů až po dnešek. Třebaže se pochopitelně v jeho knihách (poslední vydaný titul The Masks of Hamlet má 971 stran!) objevují převážně inscenace anglické a americké, Rosenberg zaznamenává i práci umělců dalších jedenatřiceti zemí evropských i asijských. Například v Hamletovi najdeme 62 detailních odkazů na obě nastudování Miroslava Macháčka, jak tu se Zdeňkem Kutilem v Českých Budějovicích z padesátých let, tak poslední s Františkem Němcem. A v Antoniovi a Kleopatře bude zapracována i poslední inscenace Národního divadla, kterou mu sekretariát činohry poslal na videokazetě.
</TEXT>
</DOC>
<DOC>
<DOCID>LN-20020530079</DOCID>
<DOCNO>LN-20020530079</DOCNO>
<DATE>05/30/02</DATE>
<TITLE>
Film Storytelling odhaluje mechanismy každodenní manipulace
</TITLE>
<TEXT>
Nový snímek amerického režiséra Todda Solondze svým pojetím připomíná jeho předchozí sarkastickou studii Štěstí.
S produkcí newyorské větve americké filmové školy se v Česku - pochopitelně krom děl Woodyho Allena - moc často nesetkáváme. Jistou výjimku představuje režisér Todd Solondz, jehož snímek Štěstí z roku 1998 už našel cestu do tuzemské distribuce. Po této šokující cestě do hlubin sexuálních obsesí k nám nyní dorazila jeho neméně černohumorná moralita Storytelling. Dělí se na povídky Fiction (Beletrie) a Non-Fiction (Literatura faktu). První z nich představuje vybroušenou etudu na téma "svár umělecké pravdy s realitou". Zavede nás do kroužku tvůrčího psaní vedeného černošským profesorem Scottem (Robert Wisdom), kde obrnou postižený Marcus předčítá povídku líčící jeho milostnou zkušenost s kamarádkou Vi (Selma Blairová). Následným hodnocením kolektivu, spíše však krutou intelektuální vivisekcí, dílko neprojde. Klišé tvůrčí tu ovšem stíhají klišé kritická a také Vi záhy shledá, jaké vzdálenosti dělí skutečnost a fikci. O poznání delší druhá povídka nám představí Tobyho (Paul Giamatti), jakéhosi vytříbenějšího Ala Bundu ze seriálu Ženatý se závazky. I Toby - ač neženatý a bez závazků - se živí jako prodavač bot a momentálně zkouší prorazit jako režisér. Na vizitku si dá titul "dokumentarista" a točí sociální sondu, jejímž protagonistou se stane Scooby, syn židovského obchodníka Livingstona (skvělý John Goodman). Shon za životním "vyjádřením se" zde ilustrují hořký smích či stud vyvolávající obrazy (Tobyho vykrádání Americké krásy, do frází zaobalené vyděračství Livingstonovy ženy při sbírání příspěvků na pomoc Izraeli apod.). Škoda jen, že Non-fiction nedosahuje svižnosti a sevřenosti první povídky, některé moralistní symboly působí doslovně: třeba narážka na ne-zločince Jesuse či holocaustová pointa. To však nemůže zastřít elementární kvality Solondzovy schopnosti rozkrýt příčiny a odhadnout následky zdánlivě malých, každodenních manipulací.
Storytelling
USA 2001
Režie a scénář: Todd Solondz
Kamera: Frederick Elmes
Hrají: Selma Blairová, John Goodman, Robert Wisdom a další
Distribuce v ČR: Artcam, prem. 23. 5. 2002
</TEXT>
</DOC>
<DOC>
<DOCID>LN-20020530080</DOCID>
<DOCNO>LN-20020530080</DOCNO>
<DATE>05/30/02</DATE>
<TEXT>
Hlavně neopouštět vyjeté koleje, zní základní naučení většiny dílů večerníčku Pohádky o mašinkách. České televizní stanice toto pravidlo obvykle poměrně pečlivě dodržují, občas se přesto najdou výjimky. Jednou z nich bylo v sobotu aktuální zařazení fotbalového utkání místo záznamu představení Moliérovy tragikomedie Don Juan s Milanem Lasicou ze Studia Nové scény v Bratislavě. Mašinka ČT 2 tímto přehozením výhybky možná trochu zarmoutila milovníky umění, zato sportovním příznivcům udělala nepochybně radost. Televizní svátek pasivního sportování tak začal již týden před zahájením fotbalového mistrovství světa: již v neděli následoval na ČT 2 celý tematický fotbalový večer a v úterý další aktuálně zařazený zápas místo posledního dílu dokumentárního seriálu Člověk a zvíře, a ovšem i místo nebohého Městečka Twin Peaks, zmrzačeného již před nedávnem třítýdenní pauzou během mistrovství světa v hokeji. Smutní nemuseli být v sobotu ani příznivci show Jsou hvězdy, které nehasnou a akčního snímku Top Gun na ČT 1 - těm se na jejich program nikdo sáhnout neodvážil. Nostalgicko-zábavný pořad Vladimíra Hrona, věnovaný devadesátým létům, byl tentokrát přece jen o něco snesitelnější než minulá vydání zaměřená na předchozí dekády. Nešlo neocenit skvělou anglo-češtinu Vladimíra Hrona coby Franka Sinatry; na druhé straně je záhadou, co má s 90. lety společného píseň New York v podání Heleny Vondráčkové, stejně jako její připomínané album Helena 2002. Za vybočení z ustálených mantinelů lze označit i uvedení filmu Petra Václava Paralelní světy v neděli na ČT 1. Uměřená, meditativně plynoucí psychologická sonda rozhodně nepřinesla akční podívanou, zato vynikající herecké výkony Lenky Vlasákové a Karla Rodena a citlivě podaný příběh o lidském míjení. Ne že by tento snímek přinášel dramaticky nová témata či formální postupy, ovšem ani zopakování těch nadčasových někdy není k zahození. "Klubové" filmy tohoto typu se na obrazovkách v osm hodin večer příliš často neobjevují - což je části diváků asi líto, ostatní jsou za to jistě naopak vděčni. Uškodit však takováto občasná výjimka rozhodně nemůže. Letní měsíce se blíží nezadržitelným tempem a i televizní obrazovky to již dávají jasně najevo. V uplynulém týdnu vypálily na jejich uvítání slavnostní salvu repríz - každá ze stanic ovšem nabila po svém. Nova například v pondělí ve 20.00 učinila další krok k národnímu zprotivení vynikající komedie Jáchyme, hoď ho do stroje. Prima zase v sobotu oprášila již ne tak vynikající českou sci-fi komedii Zítra vstanu a opařím se čajem; tato stanice nicméně dává již delší dobu najevo odhodlání nebýt jen odkladištěm béčkových filmů. V uplynulém týdnu učinila další dva kroky tímto příjemným směrem: v sobotu v noci uvedla adaptaci románu F. S. Fitzgeralda Velký Gatsby (1974) a v pondělí zařadila netradiční western Christophera Caina Mladé pušky zroku 1988. Česká televize se ovšem nedala zahanbit a o víkendu zopakovala nedávno uvedené nádherné Coppolovo zpracování Draculy a v úterý legendární Viscontiho film Rocco a jeho bratři. Takový způsob léta by rozhodně nebyl nešťastný!
</TEXT>
</DOC>
<DOC>
<DOCID>LN-20020530081</DOCID>
<DOCNO>LN-20020530081</DOCNO>
<DATE>05/30/02</DATE>
<TITLE>
Jedním z vrcholů 42. ročníku zlínského filmového festivalu pro děti a mládež bude zítřejší dražba filmových klapek.
</TITLE>
<GEOGRAPHY>ZLÍN</GEOGRAPHY>
<TEXT>
Poprvé se výtvarně pojednané filmové klapky ve Zlíně dražily v roce 1998. Tehdy se jich sešlo dvacet šest, letos si zájemci mohou vybírat ze sto šestnácti exemplářů. Tentokrát svými výtvory přispěli renomovaní výtvarníci Adolf Born, Karel Franta, Iva Hüttnerová, Kristian Kodet, Vladimír Preclík, Jan Kanyza, ale i Karel Gott, Helena Růžičková, Lubor Tokoš nebo Dáša Bláhová. Do aukce se lze zapojit během zítřejšího dopoledne i prostřednictvím internetu ww.ateliery.cz/festival), vyvolávací cena každé klapky je 3000 kč. Výtěžek aukce podpoří stejně jako v loňském roce práce studentů Vyšší odborné školy filmové. Včera pokračoval festivalový program mimo jiné projekcí českého soutěžního snímku Únos domů nebo předpremiérou nového francouzského film Asterix a Obelix: Mise Kleopatra. Proběhl také seminář na téma Sex a erotika v tvorbě o mladých a pro mladé, který vedl sexuolog Radim Uzel. Programové vedení festivalu tak reaguje na loňskou "aférku", kdy si zlínské učitelky stěžovaly na erotické scény v jednom z promítaných filmů. "Téma erotiky v tvorbě pro teenagery nemůžeme ignorovat," uvedl programový ředitel Pavel Melounek, "ale po loňské zkušenosti se k němu snažíme přistupovat zodpovědněji. Vytvořili jsme jakýsi neformální sbor pedagogů a rodičů, kterým jsme poskytli kazety s filmy. Jejich názor jsme pak zohlednili při roztřídění filmů do věkových kategorií." Festival, na nějž dnes dorazila i herecká legenda, ruský herec a režisér Oleg Tabakov, vyvrcholí zítra večer předáním cen. Program pokračuje ještě v sobotu, kdy budou promítnuty vítězné filmy jednotlivých kategorií.
ZLÍN - Poprvé se výtvarně pojednané filmové klapky ve Zlíně dražily v roce 1998. Tehdy se jich sešlo dvacet šest, letos si zájemci mohou vybírat ze sto šestnácti exemplářů. Tentokrát svými výtvory přispěli renomovaní výtvarníci Adolf Born, Karel Franta, Iva Hüttnerová, Kristian Kodet, Vladimír Preclík, Jan Kanyza, ale i Karel Gott, Helena Růžičková, Lubor Tokoš nebo Dáša Bláhová. Do aukce se lze zapojit během zítřejšího dopoledne i prostřednictvím internetu ww.ateliery.cz/festival), vyvolávací cena každé klapky je 3000 kč. Výtěžek aukce podpoří stejně jako v loňském roce práce studentů Vyšší odborné školy filmové. Včera pokračoval festivalový program mimo jiné projekcí českého soutěžního snímku Únos domů nebo předpremiérou nového francouzského film Asterix a Obelix: Mise Kleopatra. Proběhl také seminář na téma Sex a erotika v tvorbě o mladých a pro mladé, který vedl sexuolog Radim Uzel. Programové vedení festivalu tak reaguje na loňskou "aférku", kdy si zlínské učitelky stěžovaly na erotické scény v jednom z promítaných filmů. "Téma erotiky v tvorbě pro teenagery nemůžeme ignorovat," uvedl programový ředitel Pavel Melounek, "ale po loňské zkušenosti se k němu snažíme přistupovat zodpovědněji. Vytvořili jsme jakýsi neformální sbor pedagogů a rodičů, kterým jsme poskytli kazety s filmy. Jejich názor jsme pak zohlednili při roztřídění filmů do věkových kategorií." Festival, na nějž dnes dorazila i herecká legenda, ruský herec a režisér Oleg Tabakov, vyvrcholí zítra večer předáním cen. Program pokračuje ještě v sobotu, kdy budou promítnuty vítězné filmy jednotlivých kategorií.
</TEXT>
</DOC>
<DOC>
<DOCID>LN-20020530082</DOCID>
<DOCNO>LN-20020530082</DOCNO>
<DATE>05/30/02</DATE>
<TITLE>
3000 mil na útěku (USA) 18 %
</TITLE>
<TEXT>
Akční road thriller režiséra Demiana Lichtensteina. Pět falešných Elvisů se v rámci týdne Elvise Presleyho v Las Vegas pokusí vyloupit místní kasino.
</TEXT>
<HEADING>
Archa pro Vojtu (ČR) 30 %
</HEADING>
<TEXT>
Otec, matka, dcera a syn. Rodina sama pro sebe normální, ale pro okolí hodna zvýšené pozornosti. Malý Vojta (Vojta Orel) má totiž Downův syndrom...
Enigma (Velká Británie) 57 %
Thriller podle bestseleru Roberta Harrise. Nacistické ponorky změnily kód a spojencům může pomoci jen geniální dešifrátor Tom Jericho.
</TEXT>
<HEADING>
Gosford Park (Británie, USA) 79 %
</HEADING>
<TEXT>
Kriminální komedie slavného sedmdesátisedmiletého režiséra Roberta Altmana. Film-mozaika s 32 hlavními herci popisuje jeden víkend na venkovském šlechtickém sídle v roce 1932.
Harry Potter a Kámen mudrců (USA, Británie) 70 %
Filmové zpracování prvního dílu pohádkových příběhů o malém kouzelníkovi Harrym Potterovi a jeho přátelích Ronovi a Hermioně.
</TEXT>
<HEADING>
Hartova válka (USA) 71 %
</HEADING>
<TEXT>
V thrilleru podle románu Johna Katzenbacha se student práv a syn senátora Hart (Colin Farrell) ocitne za druhé světové války v německém zajateckém táboře.
</TEXT>
<HEADING>
Chléb a tulipány (Itálie) 96 %
</HEADING>
<TEXT>
Romantická italská komedie o Rosalbě, ženě v domácnosti, která se díky vlastní nešikovnosti podívá do Benátek a pozná pravou lásku po italsku.
</TEXT>
<HEADING>
Impostor (USA) 48 %
</HEADING>
<TEXT>
Sci-fi podle knihy Philipa K. Dicka. Mladý vědec je obviněn, že je ve skutečnosti robot z nepřátelské planety Alfa Centauri, který má spáchat atentát na pozemskou kancléřku.
Jay a mlčenlivej Bob vrací úder (USA) 67 %
Autorská parodie režiséra Kevina Smithe si bere na mušku Hollywood. Ve filmu vystupují i slavní režisérovi přátelé, kteří parodují sami sebe.
</TEXT>
<HEADING>
Král Škorpion (USA) 65 %
</HEADING>
<TEXT>
Velký úspěch obou Mumií si žádal pokračování. Film tentokrát vypráví dramatický příběh bojovníka, který postoupí z nájemného žoldnéře až k postu slavného krále.
</TEXT>
<HEADING>
Křižovatka smrti 2 (USA) 65 %
</HEADING>
<TEXT>
Společná dovolená detektiva Leeho (Jackie Chan) a detektiva Cartera (Chris Tucker), které známe z prvního dílu, se zvrhne v boj s hongkongským mafiánským bossem.
</TEXT>
<HEADING>
Lásce na stopě (USA) 49 %
</HEADING>
<TEXT>
Producent Jonathan (John Cusack) a psychiatrička Sára si v americké romantické komedii zahrávali s osudem a nevyplatilo se jim to. Naštěstí dostanou ještě jednu šanci.
Léto k nepřežití (USA) 40 %
Hrdinové letní komedie strávili tři týdny jako instruktoři na dětském táboře. Na poslední den je naplánovaná závěrečná besídka...
</TEXT>
<HEADING>
Milionový závod (USA) 68 %
</HEADING>
<TEXT>
Rozverná komedie o zvláštním závodu, který pro své klienty zorganizuje majitel kasina. O dva miliony dolarů se utká šest týmů, ve kterých se objeví i Rowan Atkinson či Whoopi Goldbergová.
</TEXT>
<HEADING>
Na křídlech vážky (USA) 47 %
</HEADING>
<TEXT>
Doktor Darrow se v mystickém dramatu vzpamatovává ze smrti své ženy. V jeho okolí se začínají dít zvláštní, nadpřirozené věci.
</TEXT>
<HEADING>
Ostrovní zprávy (USA) 72 %
</HEADING>
<TEXT>
Quoyle se po smrti své bláznivé manželky vydává na cestu k poznání sebe samého. Vrací se do domu svých rodičů, kde mu krása přírody pomáhá zapomenout na minulost.
</TEXT>
<HEADING>
Pekelná ženská (USA) 40 %
</HEADING>
<TEXT>
Kam čert nemůže, tam nastrčí... ženskou. Darren, Wayne a J. D. se od dětství kamarádili, až se odněkud vynořila Judith, která hrozí jejich přátelství rozbít.
Proroctví z temnot (USA) 63 %
Po tragické smrti milované manželky nachází novinář z Washington Post John Klein (Richard Gere) blok plný podivných kreseb.
Radhošť (ČR) 60 %
Tři povídky mladých českých tvůrců. Zahrádka ráje Bohdana Slámy, Otevřená krajina svobodného muže Pavla Gobla a Radhošť Tomáše Dorušky.
</TEXT>
<HEADING>
Rok ďábla (ČR) 85 %
</HEADING>
<TEXT>
Nový mystifikační film Petra Zelenky je smutnou komedií o andělích. V hlavních rolích Jaromír Nohavica, Karel Plíhal a skupina Čechomor.
Sex a Lucía (Španělsko) 66 %
Výrazná osobnost současné španělské kinematografie režisér Julio Medem natočil erotické drama o hledání lásky a nevyzpytatelných cestách osudu.
Showtime (USA) 65 %
Detektiv Mitch (Robert De Niro) a pochůzkář Trey (Eddie Murphy) se v akční komedii stanou hvězdami televizní reality show.
Storytelling (USA) 100 %
Hořká komedie se skládá ze dvou povídek o lidech, kteří touží vyprávět příběhy. Film nezávislého amerického režiséra Todda Solondze.
</TEXT>
<HEADING>
Swing (Francie) 50 %
</HEADING>
<TEXT>
Cikánská balada francouzského režiséra Tonyho Gatlifa o desetiletém Maxovi, který se chystá strávit prázdniny u své babičky v malém alsaském městě.
</TEXT>
<HEADING>
Úkryt (USA) 79 %
</HEADING>
<TEXT>
Čerstvě rozvedená Mag a její dcera Sarah se dobrovolně uvěznily v úkrytu - tajné místnosti jejich newyorského bytu, kde hrají hru na kočku a na myš se třemi vetřelci.
</TEXT>
<HEADING>
Únos domů (ČR) 60 %
</HEADING>
<TEXT>
Český film nejen pro děti podle knihy Ivy Procházkové. Libora po smrti rodičů odložili strýc s tetou do prominentního internátu. Nečekaná událost mu změní život - k lepšímu.
</TEXT>
<HEADING>
V ložnici (USA) 58 %
</HEADING>
<TEXT>
Celovečerní debut režiséra Todda Fielda už stačil získat tři nominace na Zlaté glóby a pět nominací na Oscara. Popisuje život americké rodiny žijící na pobřeží Nové Anglie.
</TEXT>
<HEADING>
Výlet (ČR) 81%
</HEADING>
<TEXT>
Druhý celovečerní film režisérky Alice Nellis s Ivou Janžurovou a jejími dcerami. Babička, matka a dvě dospělé dcery se v komediální road movie vydávají na Slovensko uložit urnu s otcovým popelem.
Wasabi (Francie, Japonsko) 60 %
V akční krimikomedii podle scénáře Luka Bessona hraje Jean Reno drsného policajta, který zjistí, že má dceru japonsko-francouzského původu.
* Hodnocení čtenářů měsíčníku Cinema. Průměr z procent, která filmu udělili čtenáři v anketě na webové stránce cinema.burda.cz (maximum je 100 %). Údaj je k 27. 5. 2002.
</TEXT>
</DOC>
<DOC>
<DOCID>LN-20020530083</DOCID>
<DOCNO>LN-20020530083</DOCNO>
<DATE>05/30/02</DATE>
<TITLE>
Odbočky od filmu k divadlu (a zpět) zná česká umělecká scéna už desítky let
</TITLE>
<TEXT>
Filmařem, který se čerstvě rozhodl vyzkoušet divadelní režii, je Vladimír Michálek. A údajně se ke stejnému kroku chystají Alice Nellis a Roman Vávra.
Devadesátá léta a přelom tisíciletí charakterizuje uvolnění podmínek divadelní práce. Jde nejenom o nástup alternativních a paradivadelních aktivit, ale i o prolínání a křížení žánrů. To s sebou nese "volný pohyb" tvůrců napříč celým spektrem uměleckých aktivit. Jedna z cest, dříve také nuceně využívaných a dnes překvapivě hojně prošlapávaných, vede od filmu k divadlu. Filmové režiséry divadlo láká z různých důvodů, vesměs se však shodují, že jim umožňuje hlubší a soustředěnější práci s herci. "Nezvyklé je to, že v divadle leží větší část odpovědnosti na hercích. Po premiéře režisér odejde, výpověď nese dál herec a pokračuje sám třeba i dva roky," říká Petr Zelenka.
</TEXT>
<HEADING>
Nová energie i naivita
</HEADING>
<TEXT>
Bezstarostnost, s níž dnes někteří do blízkých, nicméně nevyzkoušených hájemství vstupují, vyvolává dvojí efekt. Na jedné straně do divadla vstupuje nová energie a poetika a na straně druhé naivní představy, neobratnost a nepoučené popírání zákonů divadelní tvorby. O takovém neodůvodněném sebevědomí svědčí i historka z poslední doby, kdy renomovaný filmový režisér neváhá prohlásit, že mu k zvládnutí divadelní inscenace stačí pročtení režijní knihy ostříleného divadelního matadora. Zajímavější je ovšem sledovat, jak se originální poetika zajímavých filmových tvůrců přetavuje do divadelní řeči, čím ji obohacuje a v jakých kontextech se rodí jejich smysl pro divadelní specifiku.
</TEXT>
<HEADING>
Divadelní debutanti
</HEADING>
<TEXT>
Skupina mladých mužů českého filmu, kteří zkoušejí své štěstí v divadle, se v posledním období znovu rozrostla. Jan Hřebejk uvedl v Divadle pod Palmovkou dvě divácky úspěšné inscenace - v roce 1997 Hamptonovy Nebezpečné vztahy a v loňské sezoně Shafferova Amadea. Zatímco jeho debut nepostrádal určitý půvab a poezii, v Amadeovi Hřebejk na divadelně obrazivější a hlubší rozkrytí tématu člověka sužovaného vědomím vlastní průměrností nestačil. Debutantem číslo jedna právě končící sezony je Petr Zelenka, který v Dejvickém divadle nastudoval vlastní text Příběhy obyčejného šílenství. Kritika jej ocenila jako Hru roku 2001 a za postavu Otce byl režisér Miroslav Krobot označen coby Talent roku 2001. I bez ohledu na recesistický nádech této ceny, udělené padesátiletému režisérovi, je zjevné, že inscenace okouzlila. Zelenka zůstal věrný osobité poetice, s níž naposledy slavil úspěchy ve filmových Samotářích, dokázal pro ni najít působivou divadelní zkratku a stylizaci. Hra by sice zejména v druhé půlce snesla škrtajícího dramaturga, který by také ubral z humorné nálože, ústřední dějová linie však má potřebný tah, nechybí tu propracované dialogy, postřehy a sarkasmus neotřele vyjadřující absurditu současného světa. Zelenka opět zachycuje pocity své generace, které v živém kontaktu s hledištěm vyznívají o poznání šílenější než na filmovém plátně. Otázkou je, zda se v budoucnu dokáže od své poetiky v pravou chvíli odpoutat a nezabředne do stereotypu. Dalším divadelním debutantem se stal Filip Renč, který režíroval muzikál Michala Davida Kleopatra. Do své multimediální show dokázal sice efektně zakomponovat filmové dotáčky a počítačovou animaci, ale pokud jde o režii ve smyslu tvůrčí interpretace i řemeslné dovednosti, byl absolutně bezradný a dospěl jen ke sledu jakýchsi živých obrazů bez situací a hereckých akcí. Renčova inscenace je důkazem, že divadelní režie je svébytná disciplína a pouhý nápad nebo zaujetí tématem nestačí. Často se stává, že debut, navzdory nedostatečným zkušenostem, může vyjít nad očekávání skvěle. Právě díky zaujetí, vynaložené energii a dalším stimulům. Možná i v druhém pokusu lze uspět, ale pak už definitivně dojde na lámání chleba. Stručné zmapování pohybu filmových režisérů v divadle však dokládá, že zejména v minulosti šlo o vítané oživení a nový pohled. Jak se budou vyvíjet dnešní debutanti a zda u některých nešlo jen o pouhý oddech mezi dvěma filmy, ukáže čas.
</TEXT>
<HEADING>
Vítězné tažení nové vlny
</HEADING>
<TEXT>
Konec šedesátých let přivedl do divadla příslušníky tzv. nové vlny českého filmu. Byl to především Evald Schorm, pro nějž se zejména v době normalizace stalo divadlo existenčním východiskem. Po dvou inscenacích v pražském Činoherním klubu koncem šedesátých let se divadelní práci věnoval kontinuálně, a to nejenom v činohře. Byl například spolutvůrcem nevšední éry brněnské Miniopery, zajímavé operní inscenace uvedl v Státním divadle Brno i opeře Národního divadla. Celkem vytvořil kolem osmdesátky inscenací, v nichž uplatnil své dokumentaristické vidění, metodu montáže, střihů a přechodů. Jeho nejvlastnější doménou byla studiová divadla od Ypsilonky až po Divadlo Na zábradlí, kde pracoval nejsoustavněji a kde uvedl řadu pozoruhodných inscenací. Dalším z nové vlny byl Jiří Menzel. První divadelní režií budoucího nositele Oscara byla Machiavelliho Mandragora v roce 1965 v Činoherním klubu. Kromě toho zaskakoval za Vladimíra Pucholta v Pensionu pro svobodné pány a od roku 1978, kdy se inscenace vrátila na repertoár, tuto roli převzal definitivně a s neobyčejným úspěchem ji hrál dalších třináct let. Menzelovy divadelní režie charakterizovala rozpoutaná hravost, živelnost a také důraz na autentický herecký projev, což samozřejmě souviselo s postuláty nové vlny. V roce 1978 v Činoherním klubu pod svým jménem uvedl hru inspirovanou commedií dell'arte Tři v tom. Skutečný autor, někdejší šéf divadla Jaroslav Vostrý, zůstal pečlivě utajen. V devadesátých letech se Menzel, který přestal točit, plně věnuje divadlu a působí jako ředitel Divadla na Vinohradech. Nedokázal však tuto významnou pražskou scénu vyvést ze zajetí konvenční dramaturgie. Naopak klade důraz na divácké a nekontroverzní tituly a odmítá syrovější reflexi současnosti. Menzelovo zaujetí pro lehce úsměvná, nahořklá témata, která skvěle rezonovalo v jeho filmech, se v takto koncipované dramaturgii stalo kontraproduktivním anachronismem. První dáma nové vlny Věra Chytilová vstoupila do divadelního života pouze jedinkrát. V Divadle Na zábradlí uvedla hru Michaela Crimpa Story. Chytilová zajímavě vystihla zdánlivě realistické ladění hry a banalitu situací, které mají blízko k televizním inscenacím. V kombinaci s absurditou a černým humorem vytvořila zajímavý inscenační tvar, který kritika ne zcela docenila. Také Jiří Krejčík si několikrát vyzkoušel divadelní režii. Není režisérem, který by se spokojil s nabízeným textem tak, jak leží. Výrazně například upravil a také několikrát režíroval Penzion pro svobodné pány Seana O'Caseyho. Legendární byla jeho inscenace v Činoherním klubu, méně se ví, že text uvedl ještě v Kladně a v Ostravě. Málo známá je jeho herecky přesná Strindbergova Slečna Julie, kterou v roce 1971 nastudoval v Divadle Na zábradlí. Naposledy jej zlákalo Městské divadlo v Mladé Boleslavi, kde v roce 2000 nastudoval a samozřejmě také upravil Šrámkův Měsíc nad řekou. Krejčík se ve svých divadelních režiích vždy soustředil na psychologii postav a detailně propracovanou hereckou souhru. Juraj Herz, v obecném povědomí filmový režisér, ve skutečnosti postoupil od divadla k filmu a teprve v posledním období se vrátil ke svému původnímu zaměření. V šedesátých letech spolupracoval s divadélkem Apollo a Semaforem a ještě v roce 1975 uvedl v ústeckém Činoherním studiu Tajovského Ženský zákon. Po svém návratu ze zahraničí nastudoval v opeře Národního divadla Straussova Růžového kavalíra (1996). V Divadle na Vinohradech pak připravoval hru Vivat regina! s Dagmar Havlovou, projekt se však nerealizoval. Naposledy uvedl hry Ephraima Kishona na Fidlovačce (Ježíšmarjajozef aneb Zaplaťpánbůh) a v Divadle Bez zábradlí (Byl to pták!).
Konec šedesátých let přivedl do divadla příslušníky tzv. nové vlny českého filmu. Byl to především Evald Schorm, pro nějž se zejména v době normalizace stalo divadlo existenčním východiskem. Po dvou inscenacích v pražském Činoherním klubu koncem šedesátých let se divadelní práci věnoval kontinuálně, a to nejenom v činohře. Byl například spolutvůrcem nevšední éry brněnské Miniopery, zajímavé operní inscenace uvedl v Státním divadle Brno i opeře Národního divadla. Celkem vytvořil kolem osmdesátky inscenací, v nichž uplatnil své dokumentaristické vidění, metodu montáže, střihů a přechodů. Jeho nejvlastnější doménou byla studiová divadla od Ypsilonky až po Divadlo Na zábradlí, kde pracoval nejsoustavněji a kde uvedl řadu pozoruhodných inscenací. Dalším z nové vlny byl Jiří Menzel. První divadelní režií budoucího nositele Oscara byla Machiavelliho Mandragora v roce 1965 v Činoherním klubu. Kromě toho zaskakoval za Vladimíra Pucholta v Pensionu pro svobodné pány a od roku 1978, kdy se inscenace vrátila na repertoár, tuto roli převzal definitivně a s neobyčejným úspěchem ji hrál dalších třináct let. Menzelovy divadelní režie charakterizovala rozpoutaná hravost, živelnost a také důraz na autentický herecký projev, což samozřejmě souviselo s postuláty nové vlny. V roce 1978 v Činoherním klubu pod svým jménem uvedl hru inspirovanou commedií dell'arte Tři v tom. Skutečný autor, někdejší šéf divadla Jaroslav Vostrý, zůstal pečlivě utajen. V devadesátých letech se Menzel, který přestal točit, plně věnuje divadlu a působí jako ředitel Divadla na Vinohradech. Nedokázal však tuto významnou pražskou scénu vyvést ze zajetí konvenční dramaturgie. Naopak klade důraz na divácké a nekontroverzní tituly a odmítá syrovější reflexi současnosti. Menzelovo zaujetí pro lehce úsměvná, nahořklá témata, která skvěle rezonovalo v jeho filmech, se v takto koncipované dramaturgii stalo kontraproduktivním anachronismem. První dáma nové vlny Věra Chytilová vstoupila do divadelního života pouze jedinkrát. V Divadle Na zábradlí uvedla hru Michaela Crimpa Story. Chytilová zajímavě vystihla zdánlivě realistické ladění hry a banalitu situací, které mají blízko k televizním inscenacím. V kombinaci s absurditou a černým humorem vytvořila zajímavý inscenační tvar, který kritika ne zcela docenila. Také Jiří Krejčík si několikrát vyzkoušel divadelní režii. Není režisérem, který by se spokojil s nabízeným textem tak, jak leží. Výrazně například upravil a také několikrát režíroval Penzion pro svobodné pány Seana O'Caseyho. Legendární byla jeho inscenace v Činoherním klubu, méně se ví, že text uvedl ještě v Kladně a v Ostravě. Málo známá je jeho herecky přesná Strindbergova Slečna Julie, kterou v roce 1971 nastudoval v Divadle Na zábradlí. Naposledy jej zlákalo Městské divadlo v Mladé Boleslavi, kde v roce 2000 nastudoval a samozřejmě také upravil Šrámkův Měsíc nad řekou. Krejčík se ve svých divadelních režiích vždy soustředil na psychologii postav a detailně propracovanou hereckou souhru. Juraj Herz, v obecném povědomí filmový režisér, ve skutečnosti postoupil od divadla k filmu a teprve v posledním období se vrátil ke svému původnímu zaměření. V šedesátých letech spolupracoval s divadélkem Apollo a Semaforem a ještě v roce 1975 uvedl v ústeckém Činoherním studiu Tajovského Ženský zákon. Po svém návratu ze zahraničí nastudoval v opeře Národního divadla Straussova Růžového kavalíra (1996). V Divadle na Vinohradech pak připravoval hru Vivat regina! s Dagmar Havlovou, projekt se však nerealizoval. Naposledy uvedl hry Ephraima Kishona na Fidlovačce (Ježíšmarjajozef aneb Zaplaťpánbůh) a v Divadle Bez zábradlí (Byl to pták!).
</TEXT>
</DOC>
<DOC>
<DOCID>LN-20020530084</DOCID>
<DOCNO>LN-20020530084</DOCNO>
<DATE>05/30/02</DATE>
<TITLE>
říká divadelní debutant, filmový režisér Vladimír Michálek
</TITLE>
<TEXT>
Úspěšný filmový režisér Vladimír Michálek je dalším z řady tvůrců, kteří okusili divadelní prkna.
LN: Proč jste se rozhodl režírovat v divadle, film vám nestačí?
Producent Jan Balzer mi navrhl, jestli bych nechtěl režírovat hru Pokoj v modrém, kterou napsal David Hare. Měl jsem čas a chuť, a tak jsem se o to pokusil. Hlavně jsem chtěl pracovat s herci, protože takové práce není nikdy dost.
</TEXT>
<HEADING>
LN: Co vás na této hře oslovuje?
</HEADING>
<TEXT>
Lákalo mě nastudovat ji se dvěma herci, kteří by zahráli deset charakterů. A také jsem si chtěl zkusit současný text, který vyžaduje rychlé tempo a přesnost. Je to v podstatě sitcom, který u nás nemá tradici, a uvědomoval jsem si, že budu muset najít odpovídající řešení. To mě také zaujalo.
LN: Čím se podle vás tento text liší od předlohy - Schnitzlerova Reje?
Řekl bych, že je tu větší důraz na morální aspekt příběhu. Autor si navíc pohrává s vědomím a podvědomím. Obojí se prolíná s tím, co se mohlo stát v minulosti, co se právě děje nebo se teprve stane.
LN: Proč jste pro deset postav využil jen čtyři herce?
Nejde o klasickou alternaci. Jsou to dvě inscenace dvou rozdílných dvojic. Věděl jsem, že budu potřebovat dva herce, kteří si nebudou vadit. Nebo spíš herce, kteří k sobě mají natolik blízko, že hru zvládnou. Dalším kritériem bylo přesné vystižení textu. Nešlo o hlubokou psychologii, ale o přesné zvládnutí situace. Což zní relativně jednoduše, ale není to tak.
LN: Hra je založená na přesně, téměř mechanicky fungujícím řetězení epizod, jak jste tento princip vyřešil?
Pro mě byl základním východiskem text a ten už si sám řekl, jak na to. Nechtěl jsem nic skrývat, a tak se vše děje na jevišti. Převleky, změna scény, světla a hudby. Světlo je velmi důležitým prvkem, které ostře odděluje jednotlivé situace.
LN: Ve svém filmovém debutu Amerika jste využil řadu herců z Ypsilonky, kde předtím inscenaci tohoto Kafkova textu uvedli. Inspirovala vás nějak?
Ne. Ani jsem ji neviděl. Vlastně jsem v Ypsilonce neviděl představení již řadu let. Naposledy Meduzu s Jiřím Lábusem.
LN: Jaký je váš vztah k divadlu?
Velmi pozitivní, i když mi v něm u nás někdy chybí více čerstvého vzduchu.
LN: Vidíte rozdíl mezi filmovým a divadelním herectvím?
Herectví je pouze dobré nebo špatné. Jiný rozdíl nevidím.
LN: Láká vás divadlo i do budoucna, co třeba nějaká klasika?
Láká je takové divné slovo. Záleží na mnoha okolnostech. Pro mě je strašně důležité, s kým bych divadlo mohl dělat. Klasika je naopak východiskem. Nejlepší hry, které jsem viděl, byly tzv. klasika, ale neusnul jsem při nich jako při tzv. moderně.
</TEXT>
</DOC>
<DOC>
<DOCID>LN-20020530085</DOCID>
<DOCNO>LN-20020530085</DOCNO>
<DATE>05/30/02</DATE>
<TITLE>
Pokoj v modrém Davida Harea je novým přepisem kdysi skandální hry Arthura Schnitzlera Rej. Vladimír Michálek ji nastudoval ve dvojí alternaci.
</TITLE>
<TEXT>
V inscenaci se střídají dvě dvojice sherců David Prachař a Zuzana Stivínová a Martin Dejdar a Klára Issová. Mimo svůj repertoár ji uvádí pražské Divadlo Minor. Hra, za niž byl Schnitzler ve dvacátých letech minulého století pohnán před soud, sice už dávno nešokuje svou otevřeností ve věcech sexu, ale neztratila nic ze své zajímavosti a formální vytříbenosti. David Hare zachoval Schnitzlerův princip, který obměňuje jedno téma v deseti podobách - deseti dialozích. Ty pokaždé končí pohlavním stykem. Jeden z aktérů vždy přechází do následného dialogu, až se v závěru kruh uzavře setkáním dívky z prvního obrazu sexaltovaným aristokratem. Hare pouze převedl děj do současných reálií a moderní době přizpůsobil typy postav a dialogy. Kromě toho, že podobný posun by zvládl přiměřeně zběhlý dramaturg, Schnitzler je svým způsobem subtilní autor, který takové přistřihování a vymyšlené jinakosti moc nesnese. Psychologické zázemí hry, které místy připomíná horečnaté vize mezi snem a realitou, pod Hareovými úpravami tak nějak zbanálnělo. Nostalgicky romantická a lehce dekandentní atmosféra přelomu století zmizela a není úplně jasné, co ji má nahradit. Režie Vladimíra Michálka je ovšem kultivovaná, soustředěná a snaží se najít hlubší význam zmechanizovaného milostného kolotoče. To, co Hare částečně ze Schnitzlera vykrojil, režisér důrazem na citovost a křehkou neuchopitelnost jednotlivých duelů do textu vrací. Tempo inscenace udržuje pomocí jednoduchých prostředků, zejména svícením, které navozuje dostatečnou intimitu. V ní se hra místy přesouvá zpět do polohy snové rozmlženosti. Zuzana Stivínová i David Prachař jsou ve svých proměnách stylově přesní. Stivínová postupuje od nezávazné rozjařenosti slečny k dětem přes hystericky záletnickou manželku až po sebevědomě ironickou herečku. Stejně jako Prachař v sebevzhlíživém opojení úspěšného dramatika či znuděnosti a citové prázdnotě aristokrata. Právě v dialogu herečky a aristokrata a následném uzavření celého ballabile probleskuje závan tichého smutku a zvláštní prázdnoty. Arthur Schnitzler by byl nejspíš lepší volbou, ale Michálek jako divadelní debutant vcelku obstál.
David Hare: Pokoj v modrém
podle hry Arthura Schnitzlera Rej
Překlad: Michael Žantovský
Režie: Vladimír Michálek
Scéna: Jan Dušek
Kostýmy: Lenka Rašková
Hudba: Radim Hladík
Divadlo Minor Praha
</TEXT>
</DOC>
<DOC>
<DOCID>LN-20020530086</DOCID>
<DOCNO>LN-20020530086</DOCNO>
<DATE>05/30/02</DATE>
<TITLE>
Slunné i temné týdny Vincenta van Gogha a Paula Gauguina zachycuje výstava v Amsterodamu
</TITLE>
<TEXT>
Nejdramatičtější období v uměleckém i osobním životě malířů Vincenta van Gogha a Paula Gauguina bylo bezesporu osm společně strávených týdnů v roce 1888. Když se sešli v Arles na jihu Francie, aby vedle sebe malovali, byli nuzáky a o jejich obrazy nikdo nestál. Dnes jsou v Amsterodamu vystavena díla, jejichž cena se počítá na miliony a před nimiž stojí denně tisíce obdivovatelů.
Příběh krátké spolupráce obou malířů ve van Goghově vysněném Jižním ateliéru se nyní znovu odehrává na výstavě v amsterdamském Muzeu van Gogha. Tato unikátní světová událost měla svou premiéru již v chicagském The Art Institute. Tam byla otevřena několik dní po tragédii 11. září a do začátku letošního ledna ji zhlédlo 700 000 návštěvníků. Obrovský zájem o její evropskou verzi, otevřenou v amsterodamském Muzeu van Gogha již jen do 2. června, dokazuje, že popularita těchto umělců, opředených řadou mýtů, nezná hranic. Od osudného prosince roku 1888, kdy hádky mezi van Goghem a Gauguinem vyvrcholily rozchodem, nebyla díla vzniklá v Jižním ateliéru dosud nikdy vystavena společně v tak rozsáhlém souboru. Expozice nabízí přes sto děl obou malířů, zapůjčených z pětašedesáti soukromých i státních sbírek z celého světa. (Kromě toho může návštěvník zhlédnout i další desítky děl ve stálé expozici van Goghova muzea). Poprvé jsou vedle sebe vystaveny hned tři z několika verzí van Goghových Slunečnic, považovaných za nejdražší díla jeho tvorby. Jednu z nich van Gogh namaloval Gauguinovi na přivítanou před jeho příjezdem na jih, druhou před Vánocemi, kdy jejich soužití začínalo být nesnesitelné, a třetí v lednu 1889, poté co Gauguin bez rozloučení odjel. Kromě obrazu, jenž je v amsterdamské stálé sbírce, zapůjčily další dva galerie v Tokiu a Londýně. Zajímavá je i dokumentace toho, jak se japonským vědcům podařilo prokázat van Goghovo autorství "tokijské" varianty, o němž se často pochybovalo. Rentgenový snímek totiž prokázal, že obraz je malován na jutě pocházející z patnáctimetrové role, kterou pro společnou práci zakoupil právě Gauguin.
</TEXT>
<HEADING>
Jak to bylo s uchem
</HEADING>
<TEXT>
Vystaven je i Gauguinův obraz zachycující van Gogha malujícího Slunečnice, ale také Gauguinova Karibská žena z roku 1889, namalovaná na Tahiti. Na pozadí tohoto obrazu jsou rovněž Slunečnice. Symbolizují snad umělcovy vzpomínky, snad špatné svědomí. Nejnovější výzkumy totiž naznačují, že se známá historie s uříznutím van Goghova ucha mohla odehrát jinak. Podle dosud známé verze hodil van Gogh při jedné z hádek v kavárně v Arles po Gauguinovi sklenici a utekl. Gauguin později uvedl, že se po chvíli van Gogh objevil znovu s břitvou v ruce. Z Gauguinovy výpovědi vyplývalo, že van Gogh měl v úmyslu jej zranit. Nicméně je jisté, že ten večer vběhl van Gogh do místního nevěstince a jedné z dívek dal kapesník s uříznutým lalůčkem. Van Gogha odvezli na pokraji zhroucení do nemocnice, Gauguin po incidentu beze slova odcestoval. Malíři se pak spolu již nikdy nesetkali. Nedávno však francouzský tisk uveřejnil hypotézu, podle níž je možné, že ucho uřízl van Goghovi v sebeobraně nebo afektu právě Gauguin. Byl dobrý šermíř a po-dle pamětníků si s sebou přivezl výstroj, s níž obratně zacházel. Navíc to byl on, kdo nervově labilního van Gogha neustále provokoval a pobízel k pití absintu. Odjet za van Goghem se mu původně vůbec nechtělo. Učinil tak pouze na naléhání van Goghova bratra Thea, který oba malíře finančně podporoval. Gauguin také přeceňoval svůj vliv na van Gogha. "Když jsem přijel do Arles, Vincent se ještě hledal, kdežto já jsem byl hotový člověk. Vincent maloval jen ve sladkých, monotónních harmoniích, scházela mu fanfára. Mnohému jsem ho naučil," zdůrazňoval později Gauguin. Opak však mohl být pravdou. Teprve po setkání s van Goghem namaloval totiž Gauguin například svého Žlutého Krista (je rovněž na výstavě), kde uplatnil sílu barvy podobně jako van Gogh. Ten se však již k ničemu vyjádřit nemohl. Po dramatu s uchem se léčil v Saint-Paul de Mausole nedaleko Arles a pak u doktora Gacheta v Auvers-Sur-Oise poblíž Paříže. Tam se 29. července roku 1890 zastřelil.
</TEXT>
<HEADING>
Van Goghova židle a Gauguinovo křeslo
</HEADING>
<TEXT>
Obrazy malované oběma malíři na stejné téma prozrazují rozdílný přístup a odlišný temperament, který jim bránil v přátelském vztahu. Na výstavě lze porovnat, jak třeba hřbitov v Alyscamps zachytili každý úplně jinak: van Gogh jako realitu i s ošklivým městským pozadím, Gauguin jako idylický park. Van Goghova Arlesanka (paní Ginouxová) má dobrotivý výraz majitelky kavárny, v Gauguinově podání je to zadumaná dáma nad knihou. Odlišnou atmosféru má i statek nebo vodní kanál v Arles, objekty, které rovněž malovali ve stejný den, ze stejného místa a úhlu. Na jedné stěně se na expozici setkaly vedle sebe také dva významné obrazy - Židle van Gogha a Gauguinovo křeslo - vyjadřující podstatu rozdílných povah obou umělců. Nakreslil je Vincent van Gogh v listopadu 1888 a jsou dodnes symbolem jejich povah. Van Goghova židle je obyčejná, zdobí ji jenom dopad slunečních paprsků. Naproti tomu Gauguinovo křeslo je honosný kus nábytku. Jako by tu stál neúspěšný protestantský kazatel znalý chudoby a věřící ve spasitelské poslání svého díla a vedle něj sebevědomý muž, bývalý burzovní makléř s dobrodružnou peruánskou krví v žilách.
Obrazy malované oběma malíři na stejné téma prozrazují rozdílný přístup a odlišný temperament, který jim bránil v přátelském vztahu. Na výstavě lze porovnat, jak třeba hřbitov v Alyscamps zachytili každý úplně jinak: van Gogh jako realitu i s ošklivým městským pozadím, Gauguin jako idylický park. Van Goghova Arlesanka (paní Ginouxová) má dobrotivý výraz majitelky kavárny, v Gauguinově podání je to zadumaná dáma nad knihou. Odlišnou atmosféru má i statek nebo vodní kanál v Arles, objekty, které rovněž malovali ve stejný den, ze stejného místa a úhlu. Na jedné stěně se na expozici setkaly vedle sebe také dva významné obrazy - Židle van Gogha a Gauguinovo křeslo - vyjadřující podstatu rozdílných povah obou umělců. Nakreslil je Vincent van Gogh v listopadu 1888 a jsou dodnes symbolem jejich povah. Van Goghova židle je obyčejná, zdobí ji jenom dopad slunečních paprsků. Naproti tomu Gauguinovo křeslo je honosný kus nábytku. Jako by tu stál neúspěšný protestantský kazatel znalý chudoby a věřící ve spasitelské poslání svého díla a vedle něj sebevědomý muž, bývalý burzovní makléř s dobrodružnou peruánskou krví v žilách.
</TEXT>
</DOC>
<DOC>
<DOCID>LN-20020530087</DOCID>
<DOCNO>LN-20020530087</DOCNO>
<DATE>05/30/02</DATE>
<TITLE>
Přehlídka Van Gogh Gauguin. Ateliér jihu, která právě probíhá ve Van Goghově muzeu v Amsterdamu, představuje jeden z milníků současného výstavnictví.
</TITLE>
<TEXT>
Na počátku projektu byla idea Douglase W. Druicka a Petera K. Zegerse, kunsthistoriků z chicagského Art Institute, kteří se rozhodli provést detailní rekonstrukci společného dvouměsíčního pobytu dvou velkých osobností moderního umění v Arles v roce 1888. Oba kurátoři se věnovali tomuto úkolu pět let. Paralelně byl v Goghově muzeu proveden výzkum barev a pláten, který vedl k upřesnění datací jednotlivých děl. Goghova výstava se brání očekávanému návalu publika tím, že vstupenky na denní pokladně jsou limitovány a prodávány v takzvaném časovém bloku, který určuje hodinu vstupu na výstavu. Vstupenky v předprodeji naopak tento časový limit nemají. Každý návštěvník má k dispozici malý sešit s popisem jednotlivých děl a dodatečnými informacemi o biografiích obou malířů. Brožura shrnuje výsledky výzkumu obou amerických kurátorů. Tak může návštěvník sledovat obraz po obrazu nejen diametrální odlišnost obou osobností a malířských stylů temperamentního Vincenta, který musí zobrazovat realitu a neobejde se bez práce v plenéru, Vincenta, jenž nade vše obdivuje o 5 let staršího kolegu a sebevědomého až arogantního Gauguina, pro nějž realivita je impulsem k symbolickým reflexím. Sleduje i příběh jejich přátelství, animozit i otevřeného konfliktu, který vyvrcholil hádkou a Goghovým záchvatem, při němž si uřízl boltec levého ucha, a Gauguinovým odjezdem. Tak se sekvence obrazu stává dokumentací jedné legendy, mnohokrát literárně i filmově ztvárněné, která přes svou vnější dramatičnost byla současně i jednou z velkých kapitol moderního umění. Vedení Goghova muzea vsadilo při propagaci i na pomoc internetu. Výstava byla anoncována již rok před otevřením na adrese (www.vangoghgauguin.com) a je stále aktualizována (za prvních 5 týdnů navštívilo výstavu 175 000 diváků). Jsou tu i detailně publikovány výsledky výzkumu Vincentova pátého obrazu, tzv. tokijských Slunečnic, které byly donedávna považovány za plagiát jejich prvního vlastníka, malíře Schuffeneckera. Důkazy však jednoznačně prokázaly van Goghovo autorství.
</TEXT>
</DOC>
<DOC>
<DOCID>LN-20020530088</DOCID>
<DOCNO>LN-20020530088</DOCNO>
<DATE>05/30/02</DATE>
<TITLE>
Divadlo Kolowrat uvádí argentinskou hru pro dvě ženy
</TITLE>
<TEXT>
Na repertoár Divadla Kolowrat se dostala dramatická etuda Manuela Puiga Tajemství kytice růží, což Vladimír Mikeš svévolně, leč efektně přeložil jako Vabank.
Argentinský autor je u nás znám prózami Nejhezčí tango a Polibek pavoučí ženy. I v dramatu si zopakoval své příznačné téma: vztah dvojice lidí v "zazděném" prostoru. V daném případě jde o osvědčené schéma pán - sluha, ovšem v ženské obměně a konkretizaci. Bohatá Pacientka v luxusním sanatoriu hraje rafinovanou hru s chudou Ošetřovatelkou, tyranizuje ji svými rozkazy a rozmary, ironicky se kochá její ponížeností, intrikánsky zneužívá její bezmocnosti, aby vzápětí projevovala účast s její situací. Dialog mezi dvěma ženami je několikrát přerušen snovými "vizemi", jimiž autor evokuje kus prehistorie postav i širší kontext paternalistické společnosti, kde žena zůstává služkou nezávisle na původu a stavu. Hostující režisérka Lída Engelová uplatnila svou bohatou zkušenost s intimním herectvím z rozhlasu a klubových scén. Především si šťastně zvolila co nejautentičtější obsazení, založené na kontrastu typu a projevu. Pacientka Blanky Bohdanové ani při upoutanosti na lože neztrácí aristokratickou povznesenost, tělesnou ochablostí, zčásti opravdovou, zčásti předstíranou, prosvítá duševní čilost a neúmorná vůle. Z omezení výrazových prostředků učinila herečka přednost. Přitahuje plnou pozornost k tváři, v níž se zračí vše - bolestná sebelítost, ironický škleb i škodolibá radost z toho, jak se jí daří drobné lsti. Mimický koncert doprovázejí pavoukovité pohyby dlouhých prstů, jejichž nervnost se po opuštění postelového vězení přenáší na celé křehké tělo. Jemným smyslem pro humor a citlivou empatií se připravuje půda pro závěrečné sblížení s"nepřítelem". Jana Preissová založila svou roli na výrazném a významonosném paradoxu: zpod plebejské jednoduchosti se nenápadně derou na povrch rozkladné komplexy, robustní zdraví (vyjevované mimo jiné neodbytnou chutí k jídlu) se otřásá záchvaty bezvýchodnosti a opakované frustrace. Odlišnou atmosféru "vizí", v nichž se herečky střídají ve ztělesňování dalších postav, vyjadřuje režisérka scénickou lokalizací (u žaluziových dveří, znaku otevřenosti), světelnými změnami, nápadnými kostýmy, hudební kulisou a zejména zkratkovitou hereckou charakterizací. Vize zprostředkovávají potřebné informace a mají sloužit též jako způsob ozvláštnění. Nedosahují však zdaleka takové sugestivnosti jako prostředek základní - vynalézavě variovaný a hluboce pronikající dialog dvou opuštěných žen, jež se navzdory všem zábranám nakonec sbližují ve svém společném ženském údělu.
Manuel Puig: Vabank
Překlad: Vladimír Mikeš
Režie: Lída Engelová
Národní divadlo v Divadle Kolowrat Česká premiéra 14. 5. 2002
</TEXT>
</DOC>
<DOC>
<DOCID>LN-20020530089</DOCID>
<DOCNO>LN-20020530089</DOCNO>
<DATE>05/30/02</DATE>
<TEXT>
Nedávno byla na tiskové konferenci uvedena pod tímto názvem Česká sezona ve Francii 2002, svým způsobem největší událost v historii česko-francouzských kulturních styků. Generální komisařka představila organizaci a program v nejlepších barvách, dovolil bych si ovšem několik kritických poznámek pro oblast vážné hudby. Z pohledu hudebníka musím konstatovat, že i Česká sezona ve Francii 2002 postrádá pevnou koncepci a je spíš sběrem toho, co ten či onen soubor či sólista nabízel. Česká filharmonie, národní orchestr financovaný státem, má v Paříži na programu 3 koncertů 9 skladeb, z toho pouze 5 českých. Ze 3 sólistů není nikdo Čech, ať je to Grimaudová, Batiashvili nebo pan šéf u klavíru. Najdou se koncerty, kde v provedení domácích interpretů převládají skladby francouzské či jiné a českou hudbu zastupuje např. jediné dílo Janáčkovo. Speciální pozornost zasluhuje zastoupení české soudobé hudby. Proč je tak masivně uváděn B. Martinů, proč se žádný z našich orchestrů neujal díla M. Kabeláče, autora ve Francii hrávaného (Percussions de Strasbourg)? Proč se česká soudobá hudba nedostala do prestižních festivalů ve Štrasburku, Nice, Orléansu, Marseille, IRCAMU apod.? Kde je hudba 60. let, jména jako je J. Rychlík, L. Fišer, Zb. Vostřák, M. Ištvan, A. Piňos nebo naopak naši současníci jako je M. Smolka, P. Kofroň a další? Proč nás reprezentuje na několika místech hudba Oldřicha Flosmana, člověka, kterého lze bez ostychu označit za zloducha české hudební scény v době normalizace? A co hommage Josefu Páleníčkovi, muži, který pomohl na nohy normalizačnímu Svazu skladatelů? Je vskutku na pováženou, vidíme-li, jak především orchestry neinvestovaly do programu ve Francii nic do něčeho nového. Proč by do tohoto bohulibého podniku nemohla patřit i spolupráce francouzských a českých hudebních učilišť? Proč leží tíha komorních koncertů v Paříži na Českém středisku, když jeho sál není akusticky příznivý, zejména soudobé hudbě? Jak tam může vystoupit soubor bicích nástrojů z Brna Dama-Dama?
</TEXT>
</DOC>
<DOC>
<DOCID>LN-20020530090</DOCID>
<DOCNO>LN-20020530090</DOCNO>
<DATE>05/30/02</DATE>
<TITLE>
Otevřený dopis Pavlu Dostálovi poslali šéfredaktoři kulturních periodik, jež jsou dotována z rozpočtu ministerstva kultury.
</TITLE>
<TEXT>
Obracíme se na Vás otevřeným dopisem, abychom Vás znovu upozornili na kritickou situaci českých literárních časopisů. V letošním rozpočtu Ministerstva kultury ČR je na podporu všech literárních periodik a sborníků vyčleněna částka 3,6 mil. Kč, což je ve srovnání s loňským a předloňským rokem o polovinu méně. Jestliže předchozí částka 7,3 mil. Kč byla minimem pro přežití, pak její letošní snížení znamená prakticky zánik literárních periodik u nás. Je zřejmé, že stejně jako naprostá většina nekomerčních kulturních aktivit a institucí, jako jsou muzea, galerie či divadla, se ani vydávání literárních časopisů nemůže obejít bez finanční podpory státu, jako je tomu i v celé civilizované Evropě. Není pochyb o tom, že literární časopisy jsou důležitou součástí národní kultury a významně se podílejí na vytváření naší kulturní identity. Jejich zánik by byl vážným zásahem do kontinuity české literatury i kultury jako takové. O hrozbě zániku literárních časopisů informovala významná česká média. Dopisem z 20. 3. 2002 jsme Vám nastínili vážnost situace a žádali o schůzku. V této věci jste nám 10. 5. 2002 vyhověl a přislíbil zvýšení vyčleněné částky o 1,3 mil. Kč. Toto zvýšení však finanční krizi literárních periodik v letošním roce neřeší. Stále věříme, že se podaří tuto situaci rychle a uspokojivě vyřešit, neboť chybějící částka cca 2,4 mil. Kč, která by zajistila fungování stávajících časopisů v letošním roce, je zanedbatelnou položkou v porovnání s tím, jakou službu české kultuře časopisy poskytují.
Terezie Pokorná, Revolver Revue a Kritická Příloha RR, Ondřej Horák, Tvar, Miroslav Balaštík, Host, Jakub Patočka, Literární noviny, Martin Valášek, Souvislosti, Petr Placák, Babylon, Milan Hanuš, Prostor, Štefan Švec, Dobrá adresa, Vratislav Färber, Pěší zóna
</TEXT>
</DOC>
<DOC>
<DOCID>LN-20020530091</DOCID>
<DOCNO>LN-20020530091</DOCNO>
<DATE>05/30/02</DATE>
<TITLE>
Kulturní diář Jaromíra Slomka
</TITLE>
<TEXT>
Monstrum trčící v parku českokrumlovského zámku už mělo být dávno pryč, a přece tam bude ještě nějakou dobu strašit. Chcete, Českokrumlovští (potažmo Jihočeši), točnu? Ruku na srdce, chcete především peníze plynoucí z jejího provozu. Od roku 1958, kdy svým patentem zhyzdil zámeckou zahradu divadelní architekt a scénograf Joan Brehms (1907 - 1995), lotyšský rodák působící tehdy v Českých Budějovicích, atrakce spolehlivě vydělává. Samozřejmě! V letních měsících se otáčí denně kromě pondělí, uspokojujíc kulturní potřeby více než 650 diváků najednou. Ti nyní platí od 260 do 410 korun za lístek, děti polovic (nejdražší je opera, o druhé a třetí místo se dělí muzikál s činohrou, nejlevnější je balet). A "kov teče" (cituji Jáchyma Topola). Chcete být, Českokrumlovští, i v seznamu památek UNESCO? Ale ano, kdo by nechtěl, má to přece své výhody, není to jen čestný titul. Ouha, s otáčivým hledištěm v zámecké zahradě to nějak nejde dohromady. Takže? Buď točna, nebo UNESCO, rébus je lehký. A točnu si přece rozvracet nedáme, je to, jak se říká, národní stříbro. Poutá vás k ní citový vztah bez ohledu na výnosy? Tím je to smutnější. Tak snad abyste důstojně z "područí" UNESCO odešli. Vážně, udělejte to! Jak postupovat, poradí vám jistě rád pan ministr kultury. Třeba v nějakém svém publicistickém cvičení.
Varování "Autor je publicista" jsem si přečetl pod článkem Pavla Tigrida Neměli jsme zakázat KSČ? (MFD 17. května). Úvaha je bohužel neplodná, nemám ostatně úmysl s ní polemizovat, není oč se přít. Zaujala mne tam vlastně jen jedna drobnost. Pisatel přiznává: "na počátku devadesátých let" byl pro "tlustou čáru" za "sotva uzavřenou minulostí" ion, "celoživotní antikomunista". Pavel Tigrid je spolehlivý antikomunista pěknou řádku let, tak dlouho, že si počátky jeho antikomunismu pamatují už jen nejstarší generace. Nicméně ti nejstarší z nejstarších si vybavují i Tigridovo (tehdy ještě Schönfeldovo) mládí ve druhé polovině 30. let, dobu Divadelního kolektivu mladých, což věru nebyla antikomunistická buňka. Ba naopak, chce se říct. Je to tak dávno... Muž ctěný, vážený, významný i vyznamenaný, jenž se o pád komunismu přičinil podílem výrazným (časopis Svědectví), nemá zapotřebí v kmetském věku zapudrovávat vlastní minulost. Je to počínání pošetilé.
</TEXT>
</DOC>
<DOC>
<DOCID>LN-20020530092</DOCID>
<DOCNO>LN-20020530092</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Jazzová sekce-Artforum a Správa českých center pořádají od zítřka do soboty 8. června pátý ročník čtenářského maratonu pod názvem Nonstop české a slovenské literatuře ve světě. Po pražském startu v sídle Jazzové sekce - Artfora (Valdštejnská 14, Praha 1) bude akce od 1. června štafetově pokračovat v 17 městech 15 zemí světa, kde jsou zřízena česká centra, například ve Stockholmu, Moskvě, Madridu, Londýně či New Yorku. Stovky čtenářů tak budou moci veřejně číst z textů podle vlastního výběru nepřetržitě po dobu 200 hodin. Přihlášení čtenáři zvolili ukázky buď ze svého vlastního díla (například Rudolf Battěk či Jaromír Hořec), nebo z tvorby českých a slovenských spisovatelů (Karel Srp z Moci bezmocných Václava Havla, Eva Kantůrková z Písaček Dominika Tatarky atd.). Po celou dobu konání bude akce přenášena internetem na adrese www.nonstopczech.cz, kde lze nalézt i podrobnější informace.
</TEXT>
</DOC>
<DOC>
<DOCID>LN-20020530093</DOCID>
<DOCNO>LN-20020530093</DOCNO>
<DATE>05/30/02</DATE>
<TITLE>
Pianista tureckého původu Fazil Say, jedna z atrakcí letošního Pražského jara, vystoupil v úterý večer v Rudolfinu.
</TITLE>
<TEXT>
Své koncerty pojímá Fazil Say jako velkou show - atmosféru navozuje žlutě nasvícené pódium, zvědavost publika poutá speciální klavír s počítačovým "podvozkem". Pianistický styl Fazila Saye je nekonformní v mnoha ohledech: hraje převážně s oběma nohama ve vzduchu, občas si na pódiu prozpěvuje, dupe nebo se doprovází podivnými pohyby rukou. Připomíná velké dítě odmítající přijmout pravidla "správného" úhozu, tempa i chování na pódiu. Co se Bacha týče, slyšeli jsme jistě už sofistikovanější, kultivovanější, elegantnější a hlavně stylovější podání. Say chápe rychlé věty (Francouzská suita č. 6, Italský koncert) velmi motoricky, ty pak znějí sice brilantně, ale poněkud jednotvárně. Teprv ve Stravinského čtyřruční verzi Svěcení jara, kterou Say provádí díky počítačem vybavenému klavíru sám, mohl zcela povolit uzdu svému temperamentu. Bylo napínavé sledovat, zda se Say strefí do předem nahraného partu "neviditelného" spoluhráče. Klávesy, jež se samy pohybují, jsou zajímavou podívanou, neméně fascinující však bylo pozorovat, jak pianista zcela ponořen do složité partitury nástroj "obsluhuje": tlumením strun vyluzoval zvuky podobné pizzicatu, činelům či bicím. Po vyslechnutí a zhlédnutí Stravinského skladby je zřetelnější umělcova motivace; talentovaný Fazil Say chce nejen posunout hranice nástrojových možností klavíru, ale nutí posluchače překonat stereotypy vnímání. Jako klavíristovi mu vyhovují především žánrově nezařaditelná díla. Taková zazněla ve dvou ze čtyř přídavků, jež Fazil Say nadšeným pražským divákům nadělil: bylo to vlastní zpracování turecké písně, osobitě slučující prvky východní i západní hudební řeči, a jazzové variace na známé Paganiniho téma.
Fazil Say - klavír
Pražské jaro
Dvořákova síň Rudolfina
</TEXT>
</DOC>
<DOC>
<DOCID>LN-20020530094</DOCID>
<DOCNO>LN-20020530094</DOCNO>
<DATE>05/30/02</DATE>
<TITLE>
Telekomunikační úřad vypíše výběrové řízení na udělení dvou licencí na provozování fixních bezdrátových sítí FWA v pásmu 3,5 GHz. Tyto sítě mají sloužit konkurenci Českého Telecomu jako přístupové cesty pro poskytování telefonní služby koncovým zákazníkům. Podobný tendr na přidělení tří licencí v pásmu 3,5 GHz vypsal úřad již loni, kdy kmitočty získaly společnosti SkyNet, Eurotel a Czech On Line (COL).
</TITLE>
<TEXT>
Senát omezil právo vlády zadávat zakázky bez výběrového řízení. Vláda už nebude moci udělovat zakázky bez zdůvodnění a podle své libovůle. Toto právo jí zůstane jen pro případy krizových nepředvídatelných situací, kdy by například hrozila přírodní katastrofa nebo byly ohroženy lidské životy.
Čína by chtěla mít do konce roku 2005 přibližně 500 milionů uživatelů pevných telefonních linek a mobilních telefonů. Pokud se jí tento záměr podaří splnit, bude to znamenat zvýšení penetrace až na 40 procent.
Japonsko se chystá prodat podíl v největší japonské železniční firmě East Japan Railway Co. Vláda možná prodá celý svůj podíl 500 tisíc akcií. Pak by hodnota balíku byla zhruba 300 miliard jenů, tedy po přepočtu 2,4 miliardy dolarů.
Preussag, největší evropská cestovní kancelář, hospodařila v prvním čtvrtletí s provozní ztrátou 29 milionů eur ve srovnání se ziskem 25 milionů ve stejném období loňského roku. Ztráta turistické divize dosáhla 168 milionů eur, byla však z velké části kompenzována ziskem 139 milionů eur z různých dalších aktivit, včetně prodeje podílu v ropném a energetickém konsorciu Deminex.
Agentura Fitch Ratings zvýšila výhled ratingu Slovinska ze stabilního na pozitivní. Agentura to zdůvodnila vyšším růstem ekonomiky, poklesem nezaměstnanosti a také eliminací deficitu běžného účtu platební bilance.
České radiokom. 345,11 -2,51
Český Telecom 315,35 -1,27
Česká spořitelna 376,17 -1,06
</TEXT>
</DOC>
<DOC>
<DOCID>LN-20020530095</DOCID>
<DOCNO>LN-20020530095</DOCNO>
<DATE>05/30/02</DATE>
<TITLE>
LNM Holdings kupující Novou huť chce získat její pětimiliardový dluh za zlomek ceny
</TITLE>
<TEXT>
Prodejem Nové huti udělalo Česko další krok k Evropské uniii, respektive k uzavření vstupní kapitoly hospodářská soutěž.
PRAHA - Ostravskou Novou huť (NH) koupí indický kapitál. Zemanova vláda totiž včera rozhodla o tom, že ji prodá nizozemské společnosti LNM Holdings, za níž stojí indická rodina Mittalů. Kabinet prodej schválil dva dny před vypršením exkluzivity LNM na jednání o prodeji oceláren. Na privatizaci NH přitom stát nevydělá. LNM totiž zaplatí za 67procentní akciový podíl v ostravských hutích a její 4,8miliardový dluh, který vlastní státní konsolidační agentura, sumu 660 milionů korun. To znamená, že stát bude prodávat dluhy NH s velkou slevou. V dřívější nabídce totiž LNM chtěla koupit pouze akcie v držení státu za 440 milionů korun. Za téměř pětimiliardový dluh tak nizozemská firma zaplatí jen 220 milionů.
</TEXT>
<HEADING>
Prodělek i užitek
</HEADING>
<TEXT>
"Státy na prodeji hutí nevydělávají. Vydělávají na fungování regionů," řekl ekonom odborů František Saidl. Kromě toho se státu otevírá cesta k uzavření problému se jménem tuzemské hutnictví, který brání uzavření jednání o vstupu do Evropské unie. Bez vyřešení restrukturalizace českého ocelářství se totiž neuzavře kapitola hospodářské soutěže, která je pro vstup do EU nezbytná. Obrovské dluhy způsobují Nové huti velké potíže. "Společnost má problémy zadluženost zvládnout," potvrzuje Saidl. LNM se zavázala, že převezme dluhy hutí ve výši 8,5 miliardy korun. Investor to přitom považuje za největší výhodu své nabídky. Splácení dluhu by mělo být rozloženo na deset let. O jeho restrukturalizaci uzavřela LNM dohodu se syndikátem tuzemských bank i IFC, což je součást Světové banky.
</TEXT>
<HEADING>
Slib investic a udržení dvou třetin míst
</HEADING>
<TEXT>
Vedle nákupu akcií a dluhů Nové huti od státu se LNM zavázala zajistit provoz NH částkou 2,1 miliardy korun. Na investice hodlá zahraniční investor dát osm miliard korun. Současně firma LNM slíbila, že do konce roku 2005 udrží v Nové huti pracovní místa pro 8860 lidí. Ke konci dubna pracovalo v NH okolo 12 tisíc lidí. Do regionálního fondu zaměstnanosti LNM vloží 200 milionů korun proti původně oznámeným 100 milionům. Smlouvu o prodeji by vláda měla schválit 5. června.
</TEXT>
<HEADING>
LNM zaplatí 19,3 miliardy korun
</HEADING>
<TEXT>
* 660 milionů za akcie Nové huti a její dluh u konsolidační agentury * 2,1 miliardy korun na provoz * 8 miliard na investice * 8,5 miliardy za další dluhy
* 660 milionů za akcie Nové huti a její dluh u konsolidační agentury * 2,1 miliardy korun na provoz * 8 miliard na investice * 8,5 miliardy za další dluhy
</TEXT>
</DOC>
<DOC>
<DOCID>LN-20020530096</DOCID>
<DOCNO>LN-20020530096</DOCNO>
<DATE>05/30/02</DATE>
<TITLE>
PRAHA - Bezprostředně po volbách by se podle odborníků mělo začít s reformou českého penzijního systému. Při pravicové vládě jsou přitom šance na uskutečnění reforem větší než při vládě levicové nebo pravolevé. Levice je totiž spíše pro zachování současného stavu. "Reforma by měla být provedena za účasti zejména penzijních fondů a životních pojišťoven, které budou jednotlivé prvky penzijní reformy uvádět v život," řekl generální ředitel Penzijního fondu České spořitelny Jiří Plíšek. Za nejbližší reálný termín pro uskutečnění změn penzijního systému označil předseda důchodové komise Asociace penzijních fondů Ivo Foltýn až rok 2004. Již v létě příštího roku by se ale mělo začít s návrhem nové legislativy. "Nezbytné budou legislativní úpravy, aby nedocházelo k růstu deficitu průběžného systému," domnívá se Tomáš Matoušek, ředitel Penzijního fondu České pojišťovny. Schodek v minulém roce činil zhruba 20 miliard korun. Letos se očekává jeho zvýšení na 25 až 28 miliard korun. Kromě toho je jedním z hlavních důvodů nápravy českého důchodového systému demografický vývoj v České republice. "Odhady ukazují, že v letech 2020 až 2030 by na jednoho pracujícího připadl jeden důchodce," sdělil Foltýn. Reforma se má dotknout také penzijních fondů. "Jedna z variant je jejich přiblížení podílovým fondům. Mohly by tak agresivněji investovat, více do akcií než konzervativně do dluhopisů, což zaručí vyšší výnos. Druhá možnost je obdoba stávajícího systému se zaručeným, ale nízkým zhodnocením prostředků, které se bude dál pohybovat jen lehce nad inflací," uvedl Foltýn. Podle něj by byla nejvhodnější kombinace obou možností.
</TITLE>
<HEADING>
Stranické návrhy důchodové reformy
</HEADING>
<TEXT>
* ODS: prosazuje snížení státem garantované části důchodu a posílení soukromého "pilíře"; navrhuje povinné kapitálové spoření a zvýšení věkové hranice odchodu do důchodu
* Koalice: chce zavést vícesložkový důchodový systém se základem v průběžném financování a s důrazem na nepovinné penzijní připojištění; navrhuje zavést pružný věk odchodu do důchodu
* ČSSD: základem je podle ní systém založený na povinném důchodovém pojištění a dobrovolném připojištění; prosazuje možnost vytváření zaměstnavatelských penzijních fondů; hodlá zachovat současný věk odchodu do důchodu
* KSČM: navrhuje zachování průběžného systému v současné výši a věku odchodu do důchodu; připouští dobrovolné připojištění bez nároku na státní příspěvek
</TEXT>
</DOC>
<DOC>
<DOCID>LN-20020530097</DOCID>
<DOCNO>LN-20020530097</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Vlna hromadného vylučování cenných papírů z mimoburzovního RM-Systému prozatím ustala. Důvodem vyřazování byla především neschopnost firem plnit přísnější podmínky dané zákonem. "Momentálně vedeme pouze čtyři správní řízení: se společností Inspekta, Kovošrotem Děčín, Motokovem International a firmou Rapid," řekl náměstek RMS Ivan Nápravník. "To ovšem zatím nic neznamená. Řízení se povede měsíce. Mezitím se mohou podmínky změnit, nebo se firmy mohou odvolat." V RMS může každý občan na rozdíl od burzy obchodovat přímo bez pomoci makléřské firmy. Na mimoburzovním trhu letos zůstalo pouze 365 emisí, z toho 275 akciových. Proti konci loňského roku ubylo 154 emisí. Loni opustilo RMS dokonce 738 emisí. S více než desítkou titulů se musela rozloučit i burza. "Pokud někdo ještě stále vlastní neobchodované akcie, tak má jen dvě možnosti. Buď může najít obchodníka, který by o ně projevil zájem, a ve Středisku pro cenné papíry je na něj převést, nebo kontaktovat přímo vedení firmy, zdali by o akcie neprojevilo zájem," popsal možnosti analytik Wood &amp; Co Jan Slabý. V opačném případě jsou cenné papíry akcionářů bezcenné.
</TEXT>
</DOC>
<DOC>
<DOCID>LN-20020530098</DOCID>
<DOCNO>LN-20020530098</DOCNO>
<DATE>05/30/02</DATE>
<TITLE>
Zájem o italskou automobilku má General Motors
</TITLE>
<TEXT>
Obrovské dluhy nutí koncern Fiat zbavit se své ztrátové divize na výrobu automobilů.
PRAHA - Rodinný klan Agnelliů - jeden z nejmocnějších v Itálii - se chystá zbavit svého rodinného stříbra. Automobilová divize jejich koncernu Fiat už několik let nevykazuje zisk, a tak se bude s velkou pravděpodobností prodávat. Agnelliové vlastní i další klenoty, jako fotbalový klub Juventus Turín, dva z největších italských deníků nebo stáj formule 1 Ferrari. Prodejem přes sto let staré automobilky však ztratí firmu, která jim v dobách své největší slávy dopomohla k současnému bohatství. "Automobilka vždycky byla strategickou součástí našeho koncernu," řekl Umberto Agnelli, jeden ze členů rodinného klanu. "To ovšem neznamená, že jí musí být navždy," prohlásil. Automobilová divize Fiatu se za posledních šest let jen jednou dostala do černých čísel. Během posledního půlroku vykázala provozní ztrátu převyšující 800 milionů eur. Koncern Fiat se vedle výroby aut zabývá například i pojišťovnictvím nebo energetikou. Výroba aut ovšem přináší přes čtyřicet procent jeho tržeb. Špatné výsledky automobilky se tak negativně přenášejí na celý koncern. Podle analytiků by například jedna akcie koncernu Fiat bez automobilové divize stála 20 eur. Za současného stavu je její hodnota o sedm eur nižší. Případný prodej automobilky by pomohl snížit i velké dluhy koncernu, které se vyšplhaly až na 33 miliard eur. Potenciálním kupcem největšího italského výrobce automobilů by mohla být americká firma General Motors.
</TEXT>
<HEADING>
Nelítostné změny
</HEADING>
<TEXT>
Ta už před dvěma lety získala 20 procent akcií společnosti Fiat Auto. Koncern Fiat navíc drží opci na prodej zbývajících 80 procent akcií automobilky mezi lety 2004 až 2009. Pokud by Fiat opci v tomto období využil, musel by General Motors jeho podíl ve ztrátové automobilce odkoupit. Zástupci evropské divize General Motors se už nechali slyšet, že s Fiatem vyjednávají o možném řešení vzájemného vztahu vyplývajícího ze zmíněné opce. Odmítli však komentovat, zda by Fiatu dovolili využít tuto opci před stanoveným termínem, tedy před rokem 2004. Přestože světová média více zajímá osud automobilky, nevyhnula se i spekulacím o případném setrvání generálního ředitele Fiatu Paola Cantarella v čele koncernu. Jak napsal list Financial Times, věřitelé a velcí investoři Fiatu chystají "nelítostné změny" ve vedení firmy. Cantarellimu se přitom v úterý podařilo vyjednat půjčku od tří italských bank ve výši 3 miliard eur. Ta by měla firmě pomoci snížit do konce tohoto roku její čistý dluh (rozdíl mezi celkovými dluhy a aktivy) na polovinu, tedy na 3 miliardy eur. Jen díky této půjčce se má oddálit výrazné snížení hodnocení Fiatu od významných ratingových agentur, které by firmě hodně zkomplikovalo její podnikání.
Ta už před dvěma lety získala 20 procent akcií společnosti Fiat Auto. Koncern Fiat navíc drží opci na prodej zbývajících 80 procent akcií automobilky mezi lety 2004 až 2009. Pokud by Fiat opci v tomto období využil, musel by General Motors jeho podíl ve ztrátové automobilce odkoupit. Zástupci evropské divize General Motors se už nechali slyšet, že s Fiatem vyjednávají o možném řešení vzájemného vztahu vyplývajícího ze zmíněné opce. Odmítli však komentovat, zda by Fiatu dovolili využít tuto opci před stanoveným termínem, tedy před rokem 2004. Přestože světová média více zajímá osud automobilky, nevyhnula se i spekulacím o případném setrvání generálního ředitele Fiatu Paola Cantarella v čele koncernu. Jak napsal list Financial Times, věřitelé a velcí investoři Fiatu chystají "nelítostné změny" ve vedení firmy. Cantarellimu se přitom v úterý podařilo vyjednat půjčku od tří italských bank ve výši 3 miliard eur. Ta by měla firmě pomoci snížit do konce tohoto roku její čistý dluh (rozdíl mezi celkovými dluhy a aktivy) na polovinu, tedy na 3 miliardy eur. Jen díky této půjčce se má oddálit výrazné snížení hodnocení Fiatu od významných ratingových agentur, které by firmě hodně zkomplikovalo její podnikání.
</TEXT>
</DOC>
<DOC>
<DOCID>LN-20020530099</DOCID>
<DOCNO>LN-20020530099</DOCNO>
<DATE>05/30/02</DATE>
<GEOGRAPHY>BRUSEL</GEOGRAPHY>
<TEXT>
Server Lidových novin je ve světovém měřítku skvělým příkladem rychle rostoucí on-line verze tištěných novin. Uvádí se to ve zprávě Světové asociace novin (World Association of Newspapers) zveřejněné na právě probíhajícím 55. světovém novinovém kongresu v Bruselu. O České republice se ve zprávě hovoří v superlativech pouze jednou. A to v části věnované právě internetu. "Rapidní nárůst počtu on-line verzí tištěných periodik se zastavil," stojí v úvodu zprávy. Vzápětí ale její autoři dodávají: "Serverů nepřibývá, roste však jejich návštěvnost." Nejvýrazněji se to týká východní Evropy a především České republiky. "Návštěvnost serveru Lidových novin (www.lidovky.cz) za rok 2001 vzrostla o 228 procent a iHNed o 130 procent," zdůrazňuje zpráva. V současnosti mají Lidovky.cz téměř tři a půl milionu zhlédnutých stránek za měsíc a přes sedm tisíc unikátních IP adres, čili návštěvníků, denně. Server iHNed auditované údaje o návštěvnosti nezveřejňuje.
</TEXT>
</DOC>
<DOC>
<DOCID>LN-20020530100</DOCID>
<DOCNO>LN-20020530100</DOCNO>
<DATE>05/30/02</DATE>
<TITLE>
PRAHA - Pivovary ze skupiny Plzeňský Prazdroj loni hospodařily s vyšším ziskem i tržbami než o rok dříve. Skupina navíc zvýšila výstav piva o 3,1 procenta na 7,97 milionu hektolitrů. Pivovar Plzeňský Prazdroj loni výrazně zvýšil výnosy - zatímco v roce 2000 dosáhly 7,5 miliardy korun, loni to bylo 10,4 miliardy korun. Letos za první čtvrtletí činily výnosy 2,5 miliardy korun. Výnosy Radegastu obnášely loni čtyři miliardy korun. Letos za první tři měsíce dosáhly téměř jedné miliardy. Ačkoli fúze zmíněných dvou pivovarů a Velkých Popovic proběhla již před dvěma lety, právně ještě není dokončena. Blokují ji žaloby minoritních akcionářů, například Aleše Hodiny. Jeho žaloba je nyní u Nejvyššího soudu. Producenti piva, které vlastní South African Breweries, jsou tak stále účetně odděleny. Zatím je nepravděpodobné, že by skupina vyplácela z loňského zisku dividendu. "Politikou firmy dosud bylo nevyplácet dividendy, ale zisk reinvestovat," řekl mluvčí Plzeňského Prazdroje Jaroslav Pomp.
</TITLE>
<TEXT>
Zisky pivovarů ze skupiny Plzeňský Prazdroj
</TEXT>
</DOC>
<DOC>
<DOCID>LN-20020530101</DOCID>
<DOCNO>LN-20020530101</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Český Telecom spouští obchodní testování služby ADSL. Díky ní získají zákazníci v Brně, Ostravě a v Praze možnost rychlého a kvalitního připojení k internetu. Měsíční paušály se pohybují v rozmezí od 1900 do 7500 korun, v závislosti na rychlosti připojení. Alternativní operátoři proti spuštění tohoto projektu protestují u Českého telekomunikačního úřadu a Úřadu pro hospodářskou soutěž. Podle nich totiž Telecom zneužil svého dominatního postavení, když jim nepředložil velkoobchodní nabídku na provoz služby ADSL.
</TEXT>
</DOC>
<DOC>
<DOCID>LN-20020530102</DOCID>
<DOCNO>LN-20020530102</DOCNO>
<DATE>05/30/02</DATE>
<GEOGRAPHY>ČÁSLAV</GEOGRAPHY>
<TEXT>
Dovozci kakaového prášku s 80procentním a vyšším podílem cukru či isoglukózy budou i nadále platit zvýšené clo. Rozhodla o tom vláda. Kvóta pro dovoz s běžným clem by měla letos činit 47 tun, v letech 2003, 2004 a 2005 pak čtvrtletně 25, 27 a 32 tun. Běžné clo činí 12,7 procenta, preferenční úroveň pro EU je šest procent.
</TEXT>
</DOC>
<DOC>
<DOCID>LN-20020530103</DOCID>
<DOCNO>LN-20020530103</DOCNO>
<DATE>05/30/02</DATE>
<TITLE>
Čeští fotbaloví mistři Evropy do jedenadvaceti let se zlepšovali zápas od zápasu
</TITLE>
<TEXT>
Kdo jsou mistři Evropy hráčů do 21 let? Fotbalisté, trenéři a vůbec všichni kolem, kdo dokázali vytvořit opravdovou partu. Vyhrané finále s Francií (0:0, 3:1 na penalty) bylo tím nejlepším důkazem.
BASILEJ (od zvláštního zpravodaje LN ve Švýcarsku) Ten obrázek působil jako symbol pospolitosti a odhodlání táhnout za jeden provaz. Když došlo ve Švýcarsku na klíčové okamžiky, chytili se hráči, trenéři i členové realizačního týmu kolem ramen. "Do těchto momentů se promítlo, jak tým šlapal," řekl trenér Miroslav Beránek. Jak vypadala cesta za zlatem? Začátek šampionátu nebyl růžový. Prohra 0:2 s Francií, pozdějším soupeřem ve finále, měla jasný průběh. Kvůli únavě bylo třeba zamíchat sestavou. Výhra 1:0 nad Belgií dala naději a remíza 1:1 s Řeckem ji proměnila v postup. "Začali jsme špatně, ale mužstvo bylo vnitřně strašně silné," pochvaloval si Beránek. "A v prvním utkání hráči poznali způsob hry Francie. To bylo důležité." Když došlo na semifinále s Italy, ukázalo mužstvo všechny své možnosti. Nabídlo herní projev, který vyhoví požadavkům moderního fotbalu. A i když soupeř vyrovnal na 2:2, hráče to nesrazilo. Zlatý gól znamenal finále. A znovu protivníka v podobě Francouzů.
</TEXT>
<HEADING>
Francouzi nasadili pekelné tempo
</HEADING>
<TEXT>
Skvěle organizovaný celek s mimořádně technicky vybavenými individualitami jako záložníkem Malbranquem a útočným duem Govou - Luyindulla. V prvním poločase držel výhledy na zlaté medaile jediný muž: brankář Čech, jenž chytil několik střel mířících do sítě. Nebýt jeho, mohlo být zle. "Čech byl fantastický. Francouzi hráli špičkový fotbal, na který jsme těžko hledali odezvu. Nasadili opravdu pekelné tempo," přiznal Beránek. Právě on však udělal z utkání pastvu i pro fotbalové stratégy. Sledovat jeho impulzivní styl koučování byl zážitek. "Bylo to velmi intenzivní a náročné," řekl. Už po půlhodině musel poslat do hry dva nové hráče, útočníka Pospíšila a obránce Kováče. Tyto tahy zmenšily manévrovací prostor v pozdějším průběhu, ale zároveň měly blahodárný účinek. "Začali jsme být lepší," řekl trenér. Hra dostala řád, zpřesnila se, útočná aktivita nabrala na důrazu.
</TEXT>
<HEADING>
Na penalty chtěli zprvu jen dva
</HEADING>
<TEXT>
Zvlášť jakmile přišlo prodloužení, museli se hráči vydat nadoraz. "Už jsme nemohli střídat. Museli jsme zápas dohrát do bezbrankové remízy. Výkony hráčů byly na hranici možností, někteří je posunuli ještě víc," řekl Beránek. Trumfem pro penalty byl brankář Čech. Přesto se našli jen dva hráči, kteří měli odvahu jít na pokutový kop: kliďas Grygera a útočník Vachoušek. "Zprvu se nikomu jinému nechtělo," prozradilk Beránek. Drama, v němž Francouzi třikrát selhali, pak obránce Zdeněk Grygera komentoval lakonicky: "Když máte dobrého brankáře a umíte to kopnout, tak je to sranda." Zas taková legrace to ale nebyla...
Zvlášť jakmile přišlo prodloužení, museli se hráči vydat nadoraz. "Už jsme nemohli střídat. Museli jsme zápas dohrát do bezbrankové remízy. Výkony hráčů byly na hranici možností, někteří je posunuli ještě víc," řekl Beránek. Trumfem pro penalty byl brankář Čech. Přesto se našli jen dva hráči, kteří měli odvahu jít na pokutový kop: kliďas Grygera a útočník Vachoušek. "Zprvu se nikomu jinému nechtělo," prozradilk Beránek. Drama, v němž Francouzi třikrát selhali, pak obránce Zdeněk Grygera komentoval lakonicky: "Když máte dobrého brankáře a umíte to kopnout, tak je to sranda." Zas taková legrace to ale nebyla...
</TEXT>
</DOC>
<DOC>
<DOCID>LN-20020530104</DOCID>
<DOCNO>LN-20020530104</DOCNO>
<DATE>05/30/02</DATE>
<TITLE>
Hewitt "vyhrál" citron. První hráč světového žebříčku Lleyton Hewitt si letos poprvé vysloužil od novinářů tradiční Cenu citronu, jež bývá ironicky charakterizována jako ocenění pro tenistu s "nejpevnějším charakterem na okruhu ATP". Na místě nejméně příjemného hráče Hewitt vystřídal Chilana Marcela Riose, který citrón získal v uplynulých šesti letech pětkrát. Jen jednou ho v aroganci předstihl Jevgenij Kafelnikov z Ruska. Cenu pomeranče určenou pro nejsympatičtější tenisovou osobnost na French Open získal Brazilec Gustavo Kuerten, loňský vítěz pařížského grandslamového turnaje.
</TITLE>
<TEXT>
Uhrin povede AIK Stockholm. Český fotbalový trenér Dušan Uhrin povede prvoligový švédský celek AIK Stockholm. Devětapadesátiletý kouč vedl naposledy FK Teplice, kde však vydržel jen podzimní část ročníku 2001/2002, poté na vlastní žádost odešel a půl roku netrénoval. Uhrin má ve švédské lize, která se hraje systémem jaro - podzim, působit v této a v následující sezoně.
</TEXT>
</DOC>
<DOC>
<DOCID>LN-20020530105</DOCID>
<DOCNO>LN-20020530105</DOCNO>
<DATE>05/30/02</DATE>
<GEOGRAPHY>BASILEJ/PRAHA</GEOGRAPHY>
<TEXT>
Obránce Zdeněk Grygera vypadal hodně přepadle. Na čele mu trůnily sluneční brýle, oči měl zabodnuté do mobilu. "Moc jsme toho nenaspali," soukal ze sebe. "Nespali jsme vůbec," šel s pravdou ven záložník Rudolf Skácel. Byla středa ráno a mistři Evropy za sebou měli první půli oslav. Na hřišti strávili dvě a půl hodiny, ten pravý maraton je ale čekal mimo stadion St. Jakob. Když se z něj po finále přesunuli do hotelu, personál je českými nápisy. Po večeři se vydali zlatí borci na diskotéku. Co pili nejvíc? "Všechno, co se dalo," odtušil Grygera. "Šampaňské," prozradil Skácel. Už v jedenáct dopoledne se ale musela celá výprava nasoukat do letadla v Basileji. Pohár pro vítěze co chvíli putoval mezi řadami dozadu i dopředu. "Mně je zle," upozorňoval jeden z útočníků. Mladíci mohli popustit uzdu, ale chovali se vzorně.Záložník Voříšek mezitím poctivě sbíral podpisy na svůj dres s číslem čtyři. Přivítání v Ruzyni se obešlo bez davů. Něco kolem třiceti fanoušků a televizní štáby. Jako první se s trofejí objevil útočník Vachoušek, jenž dohrál finále jako kapitán. "Hradec, Hradec!" hulákali Skácel se záložníkem Pitákem, aby bylo jasné, odkud pocházejí dva šampioni. Nočním tahem křepčení neskončilo. "Dohodli jsme se, že se v Praze večer zase sejdeme," řekl Skácel. "Budou tam i fotbalisté, kteří nebyli na mistrovství, ale hráli v kvalifikaci," řekl kouč Miroslav Beránek. Bujaré veselí ovšem nesmělo přesáhnout rozumné meze. Ráno v devět hodin totiž hráče čekala audience u premiéra Miloše Zemana. I když zrovna on má pro sklenku něčeho ostřejšího pochopení...
</TEXT>
</DOC>
<DOC>
<DOCID>LN-20020530106</DOCID>
<DOCNO>LN-20020530106</DOCNO>
<DATE>05/30/02</DATE>
<TITLE>
PRAHA - Před dvěma lety byl asistentem a z finále odcházel zklamán po prohře. Letos se už šťastně usmíval a na krku se mu houpalo malé zlaté kolečko. Jako hlavní trenér dovedl Miroslav Beránek tým k triumfu. "Zažili jsme pocit, kdy si jdete jako první pro medaile - stříbrné. Už jsme to nikdy nechtěli zažít," řekl.
</TITLE>
<HEADING>
Jak se cítíte po strhujícím finále?
</HEADING>
<TEXT>
Všichni jsme velmi šťastní. Před zápasem jsme si říkali, že tahle skvělá parta se chce rozloučit výhrou. Hráčům jsem pak zdůraznil, že historie zná jen vítěze. Jsem rád, že jsme poprvé v historii České republiky přivezli zlato z mistrovství Evropy.
</TEXT>
<HEADING>
Je to váš největší úspěch v kariéře?
</HEADING>
<TEXT>
Chtěl bych říct, že je to úspěch celého týmu. Hráčů, trenérů, masérů a dalších. Před dvěma lety všechno rozjel Karel Brückner, pak tým předal mě, já jsem začal spolupracovat s Dušanem Fitzelem. Šlo o trenérský triumvirát. Jsem rád, že jsem se na tom všem mohl podílet.
Nemrzí vás, že turnaj skončil? Byl to váš poslední zápas v roli trenéra.
Říká se, že v nejlepším se má skončit. Já jsem se na post trenéra posunul z místa asistenta. Mezitím jsem získal novou funkci ve Slavii. A klubový trenér by neměl být hlavním trenérem jedenadvacítky. Domluvili jsme se ale, že to dodělám. Zůstávám asistentem Karla Brücknera u "áčka", čeká nás nová výzva, kvalifikace mistrovství Evropy.
</TEXT>
<HEADING>
Byl jste někdy šťastnější?
</HEADING>
<TEXT>
Z celkového pohledu asi ne. Když o tom ale přemýšlím... Kdybych mohl věnovat medaili jednomu člověku, byl by to můj táta. Bohužel se výhry nedočkal. Ale věřím, že se na to díval z fotbalového nebe.
Z celkového pohledu asi ne. Když o tom ale přemýšlím... Kdybych mohl věnovat medaili jednomu člověku, byl by to můj táta. Bohužel se výhry nedočkal. Ale věřím, že se na to díval z fotbalového nebe.
</TEXT>
</DOC>
<DOC>
<DOCID>LN-20020530107</DOCID>
<DOCNO>LN-20020530107</DOCNO>
<DATE>05/30/02</DATE>
<GEOGRAPHY>PRAHA</GEOGRAPHY>
<TEXT>
Bývalý kapitán fotbalové reprezentace Jiří Němec se včera stal první významnou posilou Chmelu Blšany pro příští sezonu. S týmem, který si letos udržel prvoligovou příslušnost až v posledním kole, podepsal vicemistr Evropy z roku 1996 roční smlouvu s jednoroční opcí. Šestatřicetiletý záložník ukončil devítileté angažmá v německém Schalke 04 a vrátil se domů. Zájem o něj měl i jeho bývalý klub Sparta Praha a Viktoria Plzeň, ale Němec se rozhodl pro Blšany. "Je to fotbalová osobnost. Bude to pro náš tým persona do kabiny a pevně věřím, že i šéf na hřišti. Kluci se budou mít od něj jistě co naučit," dodal blšanský kouč, který má z přestupu radost i z osobních důvodů. "Máme spolu dlouholetý vztah a kdysi jsme si řekli, že skončíme ve stejném klubu. I když jsme to nestihli oba jako hráči, tak se to povedlo," dodal Bittengel.
</TEXT>
</DOC>
<DOC>
<DOCID>LN-20020530108</DOCID>
<DOCNO>LN-20020530108</DOCNO>
<DATE>05/30/02</DATE>
<TITLE>
PAŘÍŽ - Neslavné vystoupení českých tenistů na grandslamovém French Open pokračovalo i včera. Jako poslední z devítky českých zástupců do hry zasáhly Denisa Chládková a Květoslava Hrdličková, obě však zápasy 1. kola prohrály. Z české ekipy tak v turnaji pokračuje jen 14. nasazený Jiří Novák,poté, co včera večer ve druhém kole vypadla mladičká kvalifikantka Benešová. Jinak včera i jeden ze čtyř vrcholů tenisové sezony zachvátila fotbalová horečka před startujícím MS. Největší favoritka ženské dvouhry Serena Williamsová k utkání, v němž porazila Slovenku Suchou 6:3, 6:0, například nastoupila ve fotbalovém dresu. Roland Garros udivila zeleným tričkem bez rukávů, červenými trenýrkami a žlutými podkolenkami. Ve stejné kombinaci se představí na MS fotbalisté Kamerunu. "Mám smlouvu s Pumou stejně jako oni. Návrháři vymysleli pro French Open stejné barvy," culila se Serena. "Kamerun je nejlepší tým v Africe, věhlasný svou bojovností. To jsou přednosti, které jsou dobré i pro mě," řekla. Proti žlutým podkolenkám protestuje trenér Williamsové, ale hráčka se rozhodla, že je bude nosit, dokud bude vyhrávat. Ředitel turnaje Alain Riou pak připustil, že bude hráče na kurty nasazovat podle toho, jaký tým bude hrát zrovna zápas na šampionátu. "Pracujeme na tom, aby tenisté mohli v televizi sledovat duely svých reprezentací," uvedl Riou, podle kterého patří k největším fandům Španělé, Francouzi a Brazilci.
</TITLE>
<TEXT>
Výsledky French Open
</TEXT>
</DOC>
<DOC>
<DOCID>LN-20020530109</DOCID>
<DOCNO>LN-20020530109</DOCNO>
<DATE>05/30/02</DATE>
<TITLE>
Švýcar Blatter byl v Soulu znovu zvolen předsedou Mezinárodní fotbalové federace FIFA, která mu při včerejších volbách dala důvěru na další čtyři roky.
</TITLE>
<TEXT>
Volby provázené pískotem. Snad ještě nikdy v historii nevzbudila volba šéfa Mezinárodní fotbalové federace (FIFA) takové emoce jako letos. Před volbou dokonce vyprovodila část delegátů Josepha Blattera pískotem. Některé svazy vidí Blatterovo čtyřleté působení v čele federace jako éru despotismu, špatného hospodaření a korupce. Blatter ale označil své působení v čele světového fotbalu za úspěšné, přesvědčil o tom i většinu kongresu a s přehledem ve volbách porazil protikandidáta Issu Hayatoua. Těsně po zvolení začal Blatter mluvit o tom, jak se vypořádá se svými odpůrci, kteří jej pohnali k soudu, a netajil se tím, že plánuje personální změny.
Fotbalem budou žít i věznice. Vězni v Korejské republice budou moci sledovat celé mistrovství světa ve fotbalu v televizi. Vláda povolila nainstalovat do 43 nápravných zařízení celkem osm tisíc televizorů a navíc souhlasila, aby byla dočasně zrušena přísně kontrolovaná večerka v deset hodin. Korejští vězni tak budou moci sledovat i pozdní zápasy v přímém přenosu, stejně jako páteční slavnostní zahájení a finále 30. června. "Jsou také součástí korejské populace," vysvětlil včera úlevy mluvčí ministerstva spravedlnosti.
</TEXT>
</DOC>
<DOC>
<DOCID>LN-20020530110</DOCID>
<DOCNO>LN-20020530110</DOCNO>
<DATE>05/30/02</DATE>
<GEOGRAPHY>TORONTO</GEOGRAPHY>
<TEXT>
Největší překvapení hokejové NHL za poslední léta je dokonáno. Spanilá jízda dělníků ledu z Caroliny Hurricanes byla završena, klub poprvé ve třiadvacetileté historii dokráčel do finále Stanley Cupu. Přitom do play off vstupovali podceňovaní Hurricanes co se bodů v základní části týče jako druhý nejslabší tým ve Východní konferenci. Šestý zápas série na ledě Toronta však opanovali gólem Martina Gelinase v prodloužení, jenž stanovil konečné skóre zápasu na 2:1 a série na 4:2. Celá Kanada zaplakala, Toronto vypadlo a její zástupce bude už osmý rok za sebou ve finále Stanley Cupu chybět. "Viděl jsem puk, jak prošel do branky, ale musel jsem se podívat ještě jednou, abych si byl úplně jistý, že je to skutečnost. Pak začali všichni skákat na led a stadion úplně ztichl, takže jsem konečně pochopil, co se stalo," popisoval přešťastný Gelinas, jehož gólovou přihrávkou našel Čech Josef Vašíček. "Byla parádní, přímo na hokejku," děkoval střelec. Hrdinou Caroliny byl také lotyšský brankář Arturs Irbe, jenž v šesti duelech s Torontem pustil jen šest gólů. V dresu Caroliny budou o Stanley Cup usilovat tři Češi: útočníci Vašíček s Jaroslavem Svobodou a obránce Marek Malík.
</TEXT>
</DOC>
<DOC>
<DOCID>LN-20020530111</DOCID>
<DOCNO>LN-20020530111</DOCNO>
<DATE>05/30/02</DATE>
<TITLE>
Brankář zlaté reprezentace z ME hráčů do 21 let hodil přestupy za hlavu. Londýnský Arsenal se ale připomíná
</TITLE>
<TEXT>
Dvě penalty chytil brankář Petr Čech ve finále evropského šampionátu mladých fotbalistů a jako zvláštní magnet přitáhl kromě střel i zlato. Na tréninku večer předtím přitom proti svým spoluhráčům neuspěl ani jednou. "Moc jsem se nesnažil," říká.
BASILEJ (od zvláštního zpravodaje LN ve Švýcarsku) - Stalo se to na taktické poradě. Do finálového utkání s Francouzi zbývalo pár hodin. Trenér Miroslav Beránek se přitočil k brankáři Petru Čechovi a řekl mu: "Vzpomínáš si na Nagano? Byl bych rád, kdybys předvedl takový výkon jako Dominik Hašek." Skvělý hokejový gólman tehdy dopomohl týmu ke zlatu. A Čech si počínal stejně. Famózními zákroky pochytal pět vyložených šancí soupeře a navrch vyrazil dvě penalty. "Myslím, že Haška předčil," mohl pak říct Beránek. Spojitost s Čechem ho nenapadla náhodou. Nejde jen o to, že se oba muži nápadně podobají vizáží. "Haškovi strašně fandím, je to jeden z mých nejoblíbenějších sportovců. Kvůli němu jsem chtěl dřív hrát hokej. Měl jsem jeho plakát, jeho obrázky jsem si lepil do sešitu," říká Čech. "Ale toho, že jsem se dal na fotbal, nelituju," ujistí vzápětí. Zlatá medaile, která mu cinká na krku, je důkazem...
LN: Při kterém zákroku ve finále jste začal tušit, že se vám zápas vydaří?
Už před utkáním jsem se cítil dobře. Těšil jsem se. Byli jsme ve finále, čekal nás silný atraktivní soupeř a přišlo hodně lidí. Atmosféra byla výborná.
LN: Francouzi vás zahrnuli střelami. Vyhovovalo vám, že jste v permanenci?
Je to lepší a zábavnější než čekat na první zákrok do třicáté minuty a nedej bože dostat gól.
LN: Než došlo na pokutové kopy, lehl jste si na zem, přetáhl dres přes hlavu a nikoho k sobě nepustil. Proč?
Za prvé jsem chtěl být maximálně soustředěný. Za druhé se mi v hlavě promítají momenty, kdy na mě hráč v duchu kope penaltu. Připravuju se na chvíli, kdy se postavím do brány.
LN: Dvě penalty jste vyrazil. Dařilo se vám i při jejich nácviku na posledním tréninku?
Na trénincích penalty moc nechytám. Hráči mě znají, vědí, jakým způsobem se snažím střelce převézt, a tak to dobře nefunguje. A lovit míče ze sítě mě nebaví. Pravda je, že jsem nechytil ani jednu. Kluci jich kopali asi deset.
LN: Jaký je váš recept na úspěch při pokutových kopech?
Každý to řeší jinak. Je to samozřejmě hra nervů. Nejdůležitější je udržet hráče v nejistotě, neudělat zbytečný pohyb.
LN: Někteří brankáři jsou lapáním penalt známí, vy ale mezi ně zrovna nepatříte...
Pamatuju se, že jsme před mistrovstvím Evropy do šestnácti let hráli dva turnaje a jednou jsem chytil tři penalty ze čtyř. A taky bylo hotovo.
LN: Po skvělém podzimu a neuvěřitelné sérii bez inkasované branky, přišlo horší jaro. Šampionát ve Švýcarsku jste ale odchytal výborně. Je to krásná tečka za sezonou?
Podzim vyšel celému mužstvu. Na jaře jsme se dostali do problémů. Ani mně se nepovedly všechny zápasy. Celou sezonu ale hodnotím kladně, vždyť jsem se dostal do reprezentace, to je pocta. A s jedenadvacítkou máme zlatou medaili.
</TEXT>
<HEADING>
LN: Nakolik se zvýšila během turnaje vaše cena?
</HEADING>
<TEXT>
Těžko říct, jestli stoupla. Záleží na klubech. Ale s ostatními kluky jsme si slíbili, že přestupy nebudeme po dobu mistrovství řešit. Nestarali jsme se o to a prospělo nám to.
LN: Není tajemstvím, že by vás chtěl Arsenal. Přestoupíte?
Zatím jsem se o tom s nikým nebavil, uvidíme. Je to špičkový klub ze špičkové ligy.
LN: V Arsenalu je neotřesitelnou jedničkou veterán Seaman. Dostal byste ho z brány?
Záleželo by na mně, jak bych se chytil. Seaman je legenda. Ten, kdo by ho měl nahradit, by to měl těžké.
</TEXT>
<HEADING>
LN: Jak tedy vidíte svou budoucnost?
</HEADING>
<TEXT>
Musel bych dostat nabídku opravdu na úrovni. Chytat za rezervu, do toho bych nešel. Sparta je výborný klub, nemusím se nikam hnát.
LN: A škola? Stále jste studentem gymnázia v Plzni...
Čeká mě toho dost, chybějí mi některé zkoušky. Nestíhal jsem, tak jsem se dohodl na prodloužení studia. Moje přítelkyně ale taky studuje - tak se budeme učit spolu.
</TEXT>
</DOC>
<DOC>
<DOCID>LN-20020530112</DOCID>
<DOCNO>LN-20020530112</DOCNO>
<DATE>05/30/02</DATE>
<TITLE>
Čeští fotbalisté do jedenadvaceti let se včera vrátili z mistrovství Evropy ve Švýcarsku. Po dramatickém finále s Francií, které vyhráli až v penaltovém rozstřelu 3:1, se po půlnoci vydali na oslavy v dějišti zápasu Basileji. Ty pokračovaly i včera večer v Praze. Na letišti v Ruzyni se zlatou medailí pochlubil i brankář Petr Čech, který byl hlavní postavou finálového zápasu.
</TITLE>
<TEXT>
Další informace na stranách 31 a 32
</TEXT>
</DOC>
<DOC>
<DOCID>LN-20020530113</DOCID>
<DOCNO>LN-20020530113</DOCNO>
<DATE>05/30/02</DATE>
<GEOGRAPHY>AHMADÁBÁD</GEOGRAPHY>
<TEXT>
Nejméně 36 osob bylo zraněno při včerejším výbuchu tří pum v indickém svazovém státě Gudžarát. Zřejmě podomácku vyrobené nálože, umístěné pod sedadly ve třech různých autobusech, explodovaly krátce po sobě v gudžarátské obchodní metropoli Ahmadábádu. První nálož vybuchla v převážně hinduistické čtvrti Ahmadábádu, známé svými tržišti. Pět minut poté explodovala bomba na autobusovém nádraží ve smíšené hinduisticko-muslimské oblasti. Další vybuchla o několik minut později v autobusu na předměstí, které obývají také muslimové a hinduisté. Kdo útok provedl, nebylo do včerejších večerních hodin známo. Gudžarát, včetně Ahmadábádu, je již tři měsíce zmítán krvavými náboženskými nepokoji, při nichž podle oficiálních údajů zahynulo přes 1000 lidí.
</TEXT>
</DOC>
<DOC>
<DOCID>LN-20020530114</DOCID>
<DOCNO>LN-20020530114</DOCNO>
<DATE>05/30/02</DATE>
<GEOGRAPHY>SYDNEY</GEOGRAPHY>
<TEXT>
Austrálec Velký Bill zvaný Kakadu zemřel u Aligátoří řeky rok po vlastním pohřbu a nedaleko místa, kde se před 80 lety narodil. Básník a někdejší lovec buvolů byl zřejmě poslední člověk, který plynně hovořil dialektem gagudju. Velkou část života věnoval boji za práva Austrálců a obraně jejich původního území. Buvoly kdysi lovil jen za trochu mouky, cukru, čaje a tabáku. Loni v červenci si vystrojil vlastní pohřeb, protože prý chtěl být přitom, až o něm budou lidé říkat příjemné věci. Na opravdovou poslední cestu ho přišlo doprovodit asi 500 lidí. V australském státě Severní území vybojoval na vládě národní park Kakadu, podle něhož mu lidé začali říkat. Zvítězil tehdy nad zájmy prospektorů, kteří zde chystali těžbu uranu. Národní park vznikl v roce 1979; patří pod správu federální vlády a rozkládá se na území Austrálců, kde geologové našli jedno z nejbohatších nalezišť uranu na světě. Na území parku žije asi 350 Austrálců, kteří se podílejí na správě a jimž patří místní hotely. Rezervace se rozkládá na 19 tisících kilometrech čtverečních a je největší v zemi. Od roku 1986, kdy se do kin dostal film Krokodýl Dundee, ji zná celý svět. Velký Bill o dva roky později, když sem přijel Paul Hogan natočit druhý díl, produkci donutil zaplatit svému kmeni za natáčecí práva 120 tisíc eur. Odjakživa měl hrůzu ze smrti v nemocnici. Naštěstí jí unikl. Pohřben bude podle tradice svého kmene - tělo bude položeno na pahorek a kosti později uloženy do jeskyně vedle ostatků Billova děda.
</TEXT>
</DOC>
<DOC>
<DOCID>LN-20020530115</DOCID>
<DOCNO>LN-20020530115</DOCNO>
<DATE>05/30/02</DATE>
<TEXT>
HAAG, Nizozemsko - Nástupci nedávno zavražděného nizozemského politika Pima Fortyuna byla poskytnuta ochrana poté, co obdržel výhružný dopis. Mat Herben se stal vůdcem strany Seznam Pima Fortuyna několik dní po úspěchu strany v parlamentních volbách. Dopis byl Herbenovi zaslán na počátku tohoto týdne poté, co představil nový návrh týkající se přistěhovalců. Podle něj má být uděleno povolení k pobytu těm ilegálním přistěhovalcům, kteří jsou již v Nizozemsku. Výměnou za to mají být zpřísněna další imigrační omezení.
</TEXT>
</DOC>
<DOC>
<DOCID>LN-20020530116</DOCID>
<DOCNO>LN-20020530116</DOCNO>
<DATE>05/30/02</DATE>
<TITLE>
Bedřich Danda, předseda Sdružení podnikatelů, vyzval novou českou vládu, která vzejde z voleb, aby zlepšila přístup malých firem k úvěrům. Vysoké daně prý malé firmy tolik netíží - většinou je neplatí, protože nedosahují zisku.
</TITLE>
<TEXT>
Zemědělci ze Šumavy se obávají výrazného zvýšení ceny za pronájem zemědělské půdy po vstupu České republiky do Evropské unie. Zatímco nyní platí roční nájem za hektar obhospodařované půdy kolem 400 korun, v sousedním Bavorsku je to průměrně 2400 korun.
HAMÉ Babice, která je největším českým výrobcem kečupů, paštik a hotových jídel, zvedla v letošním 1. čtvrtletí tržby meziročně o 3,5 procenta na 791 milionů korun. Nejvíce se na tržbách podílely masové výrobky se 42 procenty a zeleninové výrobky a produkty z rajčatového protlaku se 34 procenty. Sladká výroba (kojenecké výživy, marmelády, džemy, sirupy) tvořila 18 procent a importované výrobky (kompoty z tropického ovoce, rybí konzervy) zaujaly podíl šest procent. O hospodářském výsledku firma neinformovala.
</TEXT>
</DOC>
</CZE>