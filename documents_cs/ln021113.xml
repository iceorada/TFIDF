<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021113001</DOCID>
<DOCNO>LN-20021113001</DOCNO>
<DATE>11/13/02</DATE>
<TITLE>
ČSSD a ODS se včera dohodly na složení nové městské rady v Praze: občanští demokraté budou mít sedm radních a sociální demokraté čtyři.
</TITLE>
<GEOGRAPHY>PRAHA</GEOGRAPHY>
<TEXT>
V hlavním městě bude i nadále vládnout koalice občanských demokratů s ČSSD. Zástupci obou stran včera podepsali předběžný návrh koaliční smlouvy a ukončili tak spekulace o jiných variantách. Podle dohody by křeslo primátora mělo připadnout lídrovi ODS Pavlu Bémovi. V jedenáctičlenné městské radě pak budou mít sedm zástupců občanští demokraté a čtyři sociální demokraté. Primátor i rada se budou moci spoléhat na svých 42 hlasů v sedmdesátičlenném zastupitelstvu. To by mělo nový tým ve vedení radnice potvrdit 28. listopadu. "Pro sociální demokracii hovoří čtyřleté zkušenosti, poměrně značná politická loajalita, obsazení budoucí rady hlavního města Prahy, vyjednávání bez předběžných personálních podmínek a nakonec i způsob vedení volební kampaně, kterou ČSSD na rozdíl od Evropských demokratů vedla korektně," uvedl Pavel Bém. Podle něj budou priority městské rady pod jeho vedením zejména doprava, bezpečnost a pomoc postiženým letošními povodněmi. Podobně hovořil i pražský lídr ČSSD Jiří Paroubek. "Minulá koalice byla stabilní po celé čtyři roky. Tato je postavena na trochu jiných programových zásadách. Poměrně tvrdá jednání byla o bytové a sociální politice. Překvapivě rychle jsme projednali kapitolu otevřené město, tedy boj proti korupci a dalším negativním jevům," sdělil. Exprimátor Jan Kasl, šéf Evropských demokratů, kteří vyjednávali jak s ODS, tak s ČSSD, dohodu těchto stran hodnotí jednoznačně: "Staré pořádky místo nových tváří. Nevěřím tomu, že radnici skutečně zprůhlední," prohlásil.
Právě s Janem Kaslem a jeho lidmi měli včera večer zástupci ČSSD diskutovat o druhé možnosti koalice v Praze menšinové radě se skrytou podporou komunistů. Schůzka se však nekonala, sociální demokraté ji telefonicky odvolali. "Kaslovým demokratům musíme pouze slušně oznámit, že již existuje předběžná dohoda a že žádná další jednání s nimi nepovedeme," uvedl krátce po skončení schůzky s ODS Jiří Paroubek. Ačkoli včera sociální demokraté i zástupci ODS tvrdili, že o jménech a rozdělení funkcí v městské radě ještě nerozhodli, je podle informací LN i v této otázce jasno. Náměstky primátora Pavla Béma by měli být dosavadní starosta Prahy 1 Jan Bürgermeister, městský radní pro bezpečnost Rudolf Blažek a sociální demokraté Jiří Paroubek s Petrem Hulínským. Bürgermeister pak v radě bude mít na starosti územní rozvoj, Blažek bezpečnost, Hulínský správu holdingových společností města, výstavnictví, mládež a sport a prevenci kriminality a Paroubek se bude i nadále starat o městské finance. Za dopravu bude zodpovídat Radovan Šteiner, za městskou infrastrukturu Pavel Klega, životní prostředí, městská zeleň včetně zoo a botanické zahrady budou v kompetenci Miloše Gregara a současný primátor Igor Němec se bude opět starat o kulturu. Sociální demokraté Jan Slezák a Hana Halová se budou zabývat školstvím, respektive sociální politikou a zdravotnictvím. ČSSD pak ještě připadnou dvě ze tří křesel uvolněných předsedů výborů, to poslední připadne jedné z opozičních stran, zřejmě Kaslovým Evropským demokratům.
Kdo bude vládnout Praze
Primátor: Pavel Bém (ODS)
náměstci primátora: Rudolf Blažek, Jan Bürgermeister (oba ODS), Jiří Paroubek, Petr Hulínský (oba ČSSD)
členové rady: Igor Němec, Radovan Šteiner, Pavel Klega, Miloš Gregar (všichni ODS), Hana Halová, Jan Slezák (oba ČSSD)
</TEXT>
</DOC>
<DOC>
<DOCID>LN-20021113002</DOCID>
<DOCNO>LN-20021113002</DOCNO>
<DATE>11/13/02</DATE>
<TITLE>
PRAHA - Česko je od včerejška pro investory ještě zajímavější. Prestižní ratingová agentura Moody's zvýšila hodnocení osmi zemí kandidujících na členství v Evropské unii. Česko si polepšilo dokonce o tři stupně z hodnocení Baa1 se vyšplhalo až na A1. Kandidující země se tak dostaly do takzvaného investičního pásma agentura Moody's je tím doporučila jako vhodné k dalším investicím. Ze zprávy navíc vyplývá, že Moody's pevně počítá se vstupem kandidátských zemí do unie integrační proces je nyní prý už nevratný. "Moody's více věří kandidátským zemím, že budou schopny splácet své závazky v cizí měně. Ještě před časem často diskutovaná možnost emise státních dluhopisů v zahraničí by tak Česko dnes už vyšla levněji," upřesnil Marek. Z deseti zemí usilujících o vstup do EU už v roce 2004 zvýšení ratingu minulo akorát Maltu a Kypr. Těm ale agentura zvýšila rating už před časem.
</TITLE>
<TEXT>
Moody's zvýšila rating kandidátům do EU
nejlepší země (rating A1)
Česká republika
Estonsko
Maďarsko
dále se umístily
Slovinsko (Aa3)
Polsko (A2)
Lotyšsko (A2)
Slovensko (A3)
Litva (Baa1)
</TEXT>
</DOC>
<DOC>
<DOCID>LN-20021113003</DOCID>
<DOCNO>LN-20021113003</DOCNO>
<DATE>11/13/02</DATE>
<TITLE>
Prodavači pravicových iluzí
</TITLE>
<TEXT>
Anoncované sloučení Evropských demokratů s ODA a případně i dalšími zájemci "zprava" není žádným překvapením. Jan Kasl je nepochybně jedním z vítězů pražských komunálních voleb a vzhledem k získanému počtu hlasů lze předpokládat, že kdyby se nyní konaly volby parlamentní, překročil by i v celostátním měřítku bez problémů povinnou pětiprocentní hranici. Fúze s ODA je jednoduchou cestou k expanzi do politiky republikové úrovně. Volby do Poslanecké sněmovny se však hned tak konat nebudou, a tak lze předpovědět, že i tato "vzpoura" na pravici vyšumí nakonec do ztracena. Jisté je pouze to, že není první ani poslední. Stínový elektorát voličů nespokojených s ODS je zvláštní anomálií, která českou politickou scénu provází zhruba od sarajevského "atentátu" na konci roku 1997.
Jde o deseti-až dvacetiprocentní masu voličů, kteří kdyby se rozhodovali podle programů a principů prosazovaných jednotlivými stranami, tak budou ochotně volit ODS - problém je ovšem vtom, že tuto stranu nemůžou ani cítit. Někdy se tato antipatie zjednodušeně vykládá jako frustrace Klausem, ale dá se čekat, že odpor k ODS bude v této skupině voličů přetrvávat i po "vůdcově" odchodu. Zklamané voliče má nepochybně každá strana, ale nikde jinde v politickém spektru nedochází v takovém měřítku k zakládání, vzestupu a poté úpadku nových politických stran. Netýká se to jen celých partají, ale i konkrétních politiků. Stejný mechanismus se uplatnil například v kariéře "senátora na jedno použití" Václava Fischera. A ti samí voliči vynesli v posledních volbách do senátorských křesel nezávislé kandidáty Mejstříka či Zlatušku.
</TEXT>
<HEADING>
Zákonitá ztráta sex-appealu
</HEADING>
<TEXT>
Boj o lidi otrávené ODS má racionální jádro (ti voliči skutečně existují), ale přesto je dlouhodobě neperspektivní. Ze sociologických výzkumů plyne, že jde o vzdělanější a lépe situované voliče v mladším až středním věku, kteří bydlí převážně ve větších městech. Z výčtu těchto charakteristik je vidět, že jsou "odpovědnější" než voliči jiných stran, takže pro ně nepřipadá v úvahu volby ignorovat. A zatímco znechucení voliči ČSSD obvykle volí komunisty (pokud k volbám přijdou), na pravici žádná taková jímka politických frustrací k dispozici není. Nezbývá než volit iluzi, kterou ovšem pokaždé nabízí někdo jiný. Kdybychom chtěli vývoj preferencí těchto stran znázornit grafem, tak bude mít vždy obdobný průběh: nejprve prudký náběh ke zhruba dvacetiprocentnímu maximu a poté pozvolný úpadek k hranicím volitelnosti. Jan Kasl měl štěstí (či dobrý politický instinkt), protože mu preferenční maximum vyšlo právě pro období komunálních voleb. Ale ať už se do budoucna spojí s kýmkoliv, čeká ho podobný osud jako potápějící se Unii svobody. Buď začne spolupracovat s levicovými lidovci a jejich prostřednictvím se sociálními demokraty (a je jedno, zda toto rozhodnutí udělá vedení strany kvůli poctivé snaze aspoň částečně uplatnit něco ze svého programu, či z čirého osobního kariérismu), anebo zůstane uvězněn v nevděčné roli opozice opozice. V každém případě však ztratí svůj počáteční sex-appeal - a voliče mu dřív nebo později odloudí další pravicová iluze.
</TEXT>
<HEADING>
Sebevědomý volič? Zeptejte se příště...
</HEADING>
<TEXT>
Východiska jsou v zásadě dvě: buď se ODS rozpadne (což vzhledem k podivuhodnému vývoji před prosincovou volbou nového předsedy není vyloučeno) a na jejích troskách vznikne nová strana, anebo se pravicoví voliči budou muset s ODS smířit. Rozhodně by však pomohlo, kdyby vznikla skupina voličů, kteří když budou chtít potrestat svou oblíbenou stranu, tak pro jednou zvolí partaj z opačného politického spektra. Dvacet procent voličů zkoušejících štěstí ze vzdoru či z bezradnosti u prodavačů iluzí (případně volících komunisty) je k ničemu. Bylo by výhodnější, kdyby stejně početný elektorát váhal mezi silnou pravicovou a silnou levicovou stranou (jedno kterou) a dlouhodobě a statisticky vzato by pro ně hlasoval "na střídačku". Zřejmě jedině tak se u nás vytvoří stabilní a zdravé politické prostředí, které bude produkovat silné vlády a uvede do pohybu ve vyspělých zemích běžné politické kyvadlo. Bude to chtít voliče pragmatické, neideologické a celkově sebevědomé. Zatím evidentně nejsou k dispozici.
Východiska jsou v zásadě dvě: buď se ODS rozpadne (což vzhledem k podivuhodnému vývoji před prosincovou volbou nového předsedy není vyloučeno) a na jejích troskách vznikne nová strana, anebo se pravicoví voliči budou muset s ODS smířit. Rozhodně by však pomohlo, kdyby vznikla skupina voličů, kteří když budou chtít potrestat svou oblíbenou stranu, tak pro jednou zvolí partaj z opačného politického spektra. Dvacet procent voličů zkoušejících štěstí ze vzdoru či z bezradnosti u prodavačů iluzí (případně volících komunisty) je k ničemu. Bylo by výhodnější, kdyby stejně početný elektorát váhal mezi silnou pravicovou a silnou levicovou stranou (jedno kterou) a dlouhodobě a statisticky vzato by pro ně hlasoval "na střídačku". Zřejmě jedině tak se u nás vytvoří stabilní a zdravé politické prostředí, které bude produkovat silné vlády a uvede do pohybu ve vyspělých zemích běžné politické kyvadlo. Bude to chtít voliče pragmatické, neideologické a celkově sebevědomé. Zatím evidentně nejsou k dispozici.
</TEXT>
</DOC>
<DOC>
<DOCID>LN-20021113004</DOCID>
<DOCNO>LN-20021113004</DOCNO>
<DATE>11/13/02</DATE>
<TITLE>
PRAHA - Od 1. prosince začne na Barrandově oficiálně fungovat Tvůrčí servis. Jeho úkolem bude produkce českých filmů. Servis bude vyhledávat původní náměty, vybírat scénáře a následně pečovat o zajištění financí z tuzemských i zahraničních zdrojů. Produkce barrandovských ateliérů je v posledních letech spojovaná především s realizací zahraničních zakázek. Tvůrčí servis se má postarat o zázemí pro domácí tvorbu. Mezi chystanými projekty je například snímek o herečce Lídě Baarové nebo film o Janu Husovi, který má přinést netradiční pohled na tuto historickou postavu. V uplynulých letech se Barrandov Studio, jehož součástí má být Tvůrčí servis, podílelo jako koproducent jen zhruba na dvou filmech ročně. K nejúspěšnějším se řadí například Černí baroni, Lazebník sibiřský nebo Otesánek. Ve spolupráci s dalšími producentskými subjekty (zejména zahraničními) chtějí na Barrandově pokračovat, Barrandov Studio by ale mělo vystupovat jako iniciátor projektů. "Chceme být připraveni na situaci, kdy už Praha nebude z finančních či jiných důvodů pro zahraniční produkce atraktivní a barrandovské ateliéry nebudou z osmdesáti procent zaplněny americkými filmaři," vysvětluje důvody oživení vlastní produkce umělecký ředitel Barrandov Studio, a. s., Dušan Kukal.
</TITLE>
<TEXT>
V jeho vizi by se měl Tvůrčí servis soustředit nejen na nákup autorských práv, ale také dohlížet na literární přípravu či složení štábu. Z iniciativy Barrandova se také začíná uvažovat o projektech, které zatím zahálely v ČT. V těchto dnech například zástupci Barrandova jednají s německou produkcí o snímku inspirovaném osudem herečky Lídy Baarové. Kukal vidí budoucnost původní barrandovské tvorby především ve velkých televizních sériích. Na spadnutí je realizace seriálů Brněnský drak a Fantom stříbrného plátna, které vzniknou ve spolupráci Barrandov Studia a ČT. Další plánovaný seriál by se měl zaměřit na osobnosti světové kultury a vědy. "Třicetiminutové epizody by poodhalovaly zajímavou událost zdoby, kdy bylo budoucím géniům mezi dvanácti a šestnácti lety," tvrdí Kukal. Nyní jsou v realizaci tři české snímky, na nichž se Barrandov Studio podílí jako koproducent: Želary, Jedna ruka netleská a Čert ví proč. Námět Květy Legátové ke snímku Želary našel právě na Barrandově scenárista Petr Jarchovský. Nákladnou romanci z druhé světové války natáčí Ondřej Trojan. V kinech by se měl film objevit už v září 2003. Ve stejné době bude mít premiéru i třetí film Davida Ondříčka Jedna ruka netleská. Těsně před dokončením je pohádka Romana Vávry Čert ví proč, kterou uvidíme už v březnu.
</TEXT>
</DOC>
<DOC>
<DOCID>LN-20021113005</DOCID>
<DOCNO>LN-20021113005</DOCNO>
<DATE>11/13/02</DATE>
<TEXT>
Favorit dosavadního předsedy ODS Pavel Bém postupuje v mocenském žebříčku přesně podle scénáře, nebo podle plánu, smí-li se u konzervativců plánovat. Nejprve zvítězil v komunálních volbách, včera získal primátorské křeslo a teď mu zbývá jen poslední deklarovaná meta stát se předsedou ODS. Takový průběh událostí by vyhovoval i Bémovu ochránci Klausovi. Ostatně Bémovi se podařilo eliminovat Jana Kasla, jehož strana velmi slušně bodovala v komunálních volbách a jenž hrozil, že ODS vyšachuje ze hry o primátora. Vytlačení Kasla je o to sladší, že se na něj v ODS pohlíží jako na zrádce zatíženého spoluvinou za červnové volební "nevítězství". Bém se dohodl s ČSSD na pokračování koalice na pražském magistrátu, to Klausovi také vyhovuje, vždyť právě premiér Špidla se pokoušel asistovat u porodu koalice, jež by katapultovala ODS do autu. Pražská ČSSD svému předsedovi na ruku nešla. Václav Klaus tak mohl, alespoň zprostředkovaně, na úrovni hlavního města, oplatit Vladimíru Špidlovi jeho před-a po volební taktiku. A vůbec mu nevadilo, že na tom ČSSD nebude škodná.
</TEXT>
</DOC>
<DOC>
<DOCID>LN-20021113006</DOCID>
<DOCNO>LN-20021113006</DOCNO>
<DATE>11/13/02</DATE>
<GEOGRAPHY>BAGDÁD</GEOGRAPHY>
<TEXT>
Irácký parlament včera překvapivě nedoporučil k přijetí rezoluci Rady bezpečnosti OSN o návratu zbrojních inspektorů. Konečné slovo ale bude mít irácký prezident Saddám Husajn, který má o rezoluci rozhodnout do pátku. Předpokládá se, že Saddám rezoluci přijme. Pokud tak neučiní, nevyhne se vojenskému zásahu USA. Dvě stě padesát členů Národního shromáždění rokovalo na mimořádné schůzi od pondělí. Dokument jednomyslně odsoudili jako zástěrku, která má ospravedlnit americkou invazi. Učinili tak přesto, že je k přijetí podmínek OSN vyzval i Saddámův starší syn Udaj, jenž je sám poslancem. Bílý dům hlasování parlamentu odmítl jako "politické divadlo". "V tomto režimu má váhu jen jeden hlas, a ten patří Saddámu Husajnovi," řekl nejmenovaný představitel americké administrativy televizi CNN.
</TEXT>
</DOC>
<DOC>
<DOCID>LN-20021113007</DOCID>
<DOCNO>LN-20021113007</DOCNO>
<DATE>11/13/02</DATE>
<TITLE>
PRAHA - ODS má opět zájemce o předsednické křeslo po Václavu Klausovi místopředsedu ODS Jana Zahradila a zřejmě i budoucího pražského primátora Pavla Béma. Bémovi se včera podařilo splnit podmínku, kterou si dal - jeho tým se dohodl na koalici s ČSSD, a Bém se tak stane pražským primátorem. Své konečné slovo chce však vynést až 29. listopadu, poté, co ho do funkce potvrdí zastupitelstvo. Místopředseda ODS Jan Zahradil včera večer LN řekl, že bude-li navržen na předsedu strany, kandidaturu přijme. Zahradil to však podmínil splněním svých podmínek - za prvé musí cítit "výraznou podporu", za druhé by chtěl být předsedou pouze "na překlenovací období" dvou let. Během nich by chtěl sestavit "silnou stínovou vládu", v níž by se "profilovali" komunální politici. Ti by pak po jeho případném úspěchu ve volbách do Evropského parlamentu v roce 2004 a odchodu do Bruselu vytvořili tým, který by stranu vedl do roku 2006.
</TITLE>
<TEXT>
"V této věci už nelze otálet. ODS potřebuje vyřešit situaci, která je podle mého názoru nedůstojná. Tím, že leží moc na zemi a nikdo ji nechce zvednout. Myslím, že je to nedůstojné především z hlediska místopředsedů. Máme čtyři a nikdo z nich to nechce ani otevřít," sdělil včera LN Zahradil. Zároveň si ponechal otevřená zadní vrátka. "Kongres ODS musí souhlasit se scénářem, který jsem nastínil. Platí, že musí být zájem nebo spontánní poptávka zezdola. Pokud by to nebylo splněno, na funkci bych aspirovat nemohl," řekl. Podle Zahradila ho oslovilo "dejme tomu více než deset" regionálních sdružení. "Čekal jsem to. Je dobře, že tu kartu někdo zvedl. Jana Zahradila považuji za dobrého kandidáta. Já svůj postoj ke kandidatuře řeknu až 29. listopadu," komentoval Bém. Oznámení Zahradilovy kandidatury politiky ODS nepřekvapilo. Zda má dosavadní místopředseda šance, si ale nikdo netroufal odhadovat. "Bavíme se o ambicích, schopnostech a průchodnosti kandidáta. Ambice dal Jan Zahradil najevo svým krokem. Hodnocení toho ostatního si nechám pro sebe," řekl šéf senátorského klubu ODS Mirek Topolánek. Zároveň ale odmítl Zahradilovu vizi, aby se nástupcem Klause stal pouze dočasný předseda. Překvapen prý není ani šéf poslaneckého klubu ODS Vlastimil Tlustý, kterého Klaus jmenuje na prvním místě vhodných nástupců. "To je známá informace, jen byla doprovázena určitým váháním. Protože jsem to předpokládal dlouho, nic se nemění ani na mém stanovisku k případné kandidatuře," uvedl. Tlustý kandidovat nechce důvodem je jeho někdejší členství v KSČ. Zahradil by mohl počítat s podporou Středočechů. "Honza Zahradil by se mohl stát převozníkem "postklausovským" obdobím. Pokud Zahradila podpoří Praha, může počítat i s námi," slíbil středočeský hejtman Petr Bendl. Evžen Tošenovský, který se kandidatury na předsedu ODS vzdal, Zahradilovo rozhodnutí označil za odvážný krok. "Je to určité řešení. On je poslanec a mohl by k tomu získat dostatečnou podporu," míní.
</TEXT>
</DOC>
<DOC>
<DOCID>LN-20021113008</DOCID>
<DOCNO>LN-20021113008</DOCNO>
<DATE>11/13/02</DATE>
<TEXT>
ČESKÉ BUDĚJOVICE - Současný lidovecký primátor Českých Budějovic Miroslav Tetter povede město i v následujících čtyřech letech. Třicet zastupitelů z celkových pětačtyřiceti včera zvolilo Tettera do čela městské rady, v níž ale bude mít většinu vítězná ODS. Volba primátora je součástí dohody mezi ODS, ČSSD a KDU-ČSL. Tettera však podpořili i komunisté, ti odcházejí do opozice. Naopak českobudějovická ODS se už při povolebních jednáních rozštěpila na dva tábory. Početnější skupina zastupitelů ODS, reprezentovaná hejtmanem Janem Zahradníkem, považovala za dostatečný úspěch většinu v radě. Druhá část, vedená poslancem Miroslavem Benešem, prosazovala, aby se primátorem stal občanský demokrat. "Respektuji koaliční dohodu. Nic jiného mi ani nezbývá," řekl včera Beneš.
</TEXT>
</DOC>
<DOC>
<DOCID>LN-20021113009</DOCID>
<DOCNO>LN-20021113009</DOCNO>
<DATE>11/13/02</DATE>
<TITLE>
popisuje vyjednávání o obsazení postů na pražské radnici budoucí primátor Pavel Bém
</TITLE>
<TEXT>
Příští čtyři roky by měl být pražským primátorem Pavel Bém (ODS). Jeho strana se včera se sociální demokracií dohodla na pokračování současné koalice. V městské radě tak bude sedm členů ODS a čtyři zástupci ČSSD. "Naším prvním cílem bude zajistit, aby v Praze nebyl jediný člověk postižený povodněmi bez střechy nad hlavou," řekl včera o svých prioritách LN Bém.
LN: O vytvoření koalice jste jednali s ČSSD i Evropskými demokraty Jana Kasla. Co nakonec rozhodlo pro sociální demokracii?
Čtyřleté zkušenosti, poměrně značná politická loajalita, obsazení budoucí rady v Zastupitelstvu hlavního města Prahy, vyjednávání bez předběžných personálních podmínek a nakonec i způsob vedení volební kampaně. Ten byl v případě sociálních demokratů naprosto korektní. V případě Evropských demokratů byl veden snahou o vymezení se proti současné radnici, proti některým představitelům ODS. To samozřejmě vytvořilo určitá napětí a nakonec to převážilo na miskách vah ve prospěch sociální demokracie.
LN: Co považujete za priority nového vedení města pod vaším vedením?
První klíčové prioritní úkoly jsou v oblasti dopravy, bezpečnosti. Město je tři měsíce po povodních, dva měsíce před zimou. Naším cílem, a mým cílem osobně, bude skutečně zajistit, aby v Praze nebyl člověk, který by byl postižen povodní a zároveň nebydlel.
LN: Jak hodláte čelit korupci na magistrátě, o níž často hovoří exprimátor Jan Kasl?
Chceme otevřít úřad lidem daleko více, než tomu bylo doposud. Chceme otevřít jednání nejenom zastupitelstva, ale i Rady hlavního města Prahy tak, aby skutečné rozhodování bylo transparentní, průhledné a aby se s ním každý, kdo bude mít zájem, mohl seznámit. Chceme rozšířit úřední hodiny atd. Prostě rád bych, aby pražská radnice fungovala v následujících čtyřech letech tak, jako fungují skutečně kvalitní a otevřené radnice v ostatních metropolích Evropy.
LN: Už máte jistotu, že se stanete primátorem. Oznámíte tedy kandidaturu na předsedu ODS, jak jste sliboval?
Zeptejte se mě 29. listopadu. Volební zastupitelstvo bude 28. listopadu. A dokud tento zvolený orgán města nerozhodne, kdo bude primátorem, tak za primátora není možné považovat nikoho jiného než toho současného Igora Němce.
LN: Co říkáte na oznámení Jana Zahradila, že se pokusí na "překlenovací období" dvou let stát šéfem ODS on?
Musím se přiznat, že jsem to čekal. Je dobře, že tu kartu někdo zvedl. Považuji ho za dobrého kandidáta. Ale nic to nemění na tom, že já své prohlášení učiním až 29. listopadu.
</TEXT>
</DOC>
<DOC>
<DOCID>LN-20021113010</DOCID>
<DOCNO>LN-20021113010</DOCNO>
<DATE>11/13/02</DATE>
<TITLE>
OSTRAVA/BRNO - Téměř třináctiletá izolace komunistů, kdy se KSČM nijak nepodílela na vedení velkých měst, skončila. Sociální demokraté raději vytvářejí koalice s KSČM než s jinými stranami. Příkladem je třetí největší město republiky Ostrava. V menších městech na Moravě a ve Slezsku je situace často obdobná. Celý den se včera v Ostravě jednalo. Jediný, kdo nejednal, byla ODS. Občanští demokraté odmítli návrh ČSSD na vytvoření koalice za účasti komunistů a jako nejsilnější strana s více než třiceti procenty voličů se ocitli v opozici. Ostravskou radnici povede ČSSD s KSČM, KDU-ČSL a Sdružením nezávislých. Všechny strany se včera shodly na písemné podobě dohody o povolební spolupráci. Zastoupení stran v městské radě bude rozděleno v poměru 5:2:2:2. Primátorem se patrně stane ekonom Aleš Zedník (44). Lídr ČSSD, jehož volební heslo znělo Nová tvář pro Novou radnici, byl v 80. letech kandidátem KSČ. Ve vedení měst komunisté zasednou i v Bohumíně, Břeclavi a pravděpodobně i v Havířově, Bruntále a ve Znojmě. V Karviné dokonce získali poprvé od listopadu křeslo primátora. ODS v Karviné skončila v opozici, přestože výsledky ve volbách dovolovaly demokratickým stranám uzavřít koalici bez komunistů. Spolu s KSČM nyní ovládají karvinskou radnici ČSSD a KDU-ČSL. ODS si udrží na Moravě významný vliv jen v Opavě, v Brně a ve Zlíně. V Brně ODS vyhrála volby, a díky tomu v křesle primátora usedne již podruhé její lídr Petr Duchoň. V Opavě byl včera zvolen za primátora člen ODS Zbyněk Stanjura, kterého podporuje koalice ODS, ČSSD a nezávislých. I ve Zlíně se má stát primátorem člen ODS Tomáš Úlehla. Kuriózní situace nastala v Bohumíně, kde mohla ČSSD se šedesáti procenty hlasů vládnout sama. Utvořila však koalici s komunisty, které ve vedení Bohumína zastupuje jeden radní. Zatím není jasné, jak dopadnou povolební jednání v Havířově a v Bruntále. V obou městech vyhrála KSČM volby a patrně i tam lze očekávat spojení komunistů s ČSSD. A tak obdoba koalic, na něž byli voliči zvyklí z uplynulých let, zatím přetrvala v Olomouci nebo v Opavě. V Olomouci byl zvolen staronový primátor Martin Tesařík z ČSSD.
</TITLE>
<HEADING>
Komunisté chtějí více
</HEADING>
<TEXT>
Komunisté, kteří dominovali v komunálních volbách v okresních městech, se nyní prorazit zkoušejí na radnice i na jihu Moravy. Nejblíže úspěchu jsou v Břeclavi, kde již podepsali koaliční smlouvu. Úspěšní zřejmě budou i na Znojemsku. Přesto si komunisté stěžují. Ve všech okresních městech na jihu Moravy, kromě Břeclavi, totiž volby vyhráli, a tak by podle svého názoru měli zasednout v městských radách. V Břeclavi mají podle podepsané koaliční smlouvy komunisté dvě křesla v radě. S nimi tam budou sedět tři sociálné demokraté a čtyři zástupci vítězného sdružení Pro Region. Lídr tohoto sdružení a pravděpodobný starosta Břeclavi Dymo Piškula sdělil, že účast KSČM na radnici nepovažuje za přítěž. K jednání s komunisty byl tlačen tím, jak se k vyjednávání postavili lidovci a ODS. Ti skončili ve volbách na třetím a čtvrtém místě. "Cítili se jako vítězové voleb a požadovali křeslo starosty," řekl Piškula. KSČM zasedne do městské rady patrně i ve Znojmě. Okresní tajemník lidovců Vojtěch Vyhnálek uvedl, že koaliční jednání se blíží ke konci. Na jejich základě by měl v čele znojemské radnice stanout lidovecký lídr a dosavadní starosta Pavel Balík. Spolu s ním by v radě měli zasednout členové KSČM a sociální demokraté. Nyní se jedná o tom, kdo obsadí post místostarosty. Ve hře je i zástupce komunistů. Přestože komunisté zřejmě budou mít své radní nejméně ve dvou z pěti okresních měst na jihu Moravy, nejsou spokojeni. Trápí je situace ve Vyškově, kde ČSSD vyjednává o vzniku velké koalice s ODS. Také v Blansku komunisté přesvědčivě vyhráli. Přesto ani tam zřejmě na radnici neusednou. "Sociální demokraté na své schůzi těsně odhlasovali, že půjdou do koalice s kýmkoliv, jen ne s námi," postěžoval si mluvčí jihomoravských komunistů.
Dosud zvolení primátoři statutárních měst
Most
V. Bártl ODS
Teplice
J. Kubera ODS
Ústí nad Labem
P. Gandalovič ODS
Liberec
J. Kittner ODS
Mladá Boleslav zatím nezvolen
Karlovy Vary
Z. Roubínek Unie
Kladno
M. Volf ODS
Plzeň
J. Šneberger ODS
České Budějovice
M. Tetter KDU-ČSL
Jihlava
V. Výborný ODS
Brno
P. Duchoň ODS
Zlín
T. Úlehla ODS
Hradec Králové zatím nezvolen
Pardubice
J. Stříteský ODS
Olomouc
M. Tesařík ČSSD
Ostrava zatím nezvolen
Havířov zatím nezvolen
Opava
Z. Stajnura ODS
Karviná
A. Petráš KSČM
ZDROJ: ČTK, GRAF: LN / KAMA
</TEXT>
</DOC>
<DOC>
<DOCID>LN-20021113011</DOCID>
<DOCNO>LN-20021113011</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Pokud se podaří na Barrandově realizovat snímek o mistru Janu Husovi, půjde o ojedinělý výlet současného českého filmu do historie. Zcela opačný trend můžeme vidět například v sousedním Polsku, kde se točí velké historicko-vlastenecké eposy jako na běžícím pásu. Nákladné výpravné snímky nacházejí u polského publika velmi vřelé přijetí, za hranicemi ale mají odezvu jen minimální. Polské velkofilmy se opírají nejen o pevnou tradici národní kinematografie, ale hlavně literatury. Ve většině případů jde o adaptace "národních literárních pokladů". V roce 1999 natočil Andrzej Wajda Pana Tadeáše podle Adama Mickiewicze. Sienkiewicze si vypůjčil Jerzy Hoffman pro film Ohněm a mečem (1999) i Jerzy Kawalerowicz, který loni natočil jeho Quo Vadis? Na filmovém plátně se objevilo i Žeromského Předjaří v režii Filipa Bajona. Ke svému nejproslulejšímu národnímu hrdinovi se prostřednictvím filmu Jánošík - Pravdivá historie hodlají přihlásit i Slováci. Jejich filmový potenciál je velmi skromný, roční produkce se dá spočítat na prstech jedné ruky, nicméně Jánošík je avizován jako nejdražší slovenský film všech dob. Náklady na snímek, který režisérka Kasia Adamiková začala natáčet minulý měsíc pod dohledem své matky Agnieszky Hollandové, se budou pohybovat kolem 150 milionů korun. Vedle Slovenska a Polska se na filmu bude podílet i Česko, nejen finančně, ale například i prostřednictví představitele titulní role, studenta DAMU Václava Jiráčka. V českém filmu se nacionálně historická vlna nikdy nevzedmula. Za nejryzejší české filmové výlety do historie lze označit Vláčilovy snímky Marketa Lazarová či Údolí včel, tedy filmy vysoce kvalitní nezatížené nacionálními či tendenčními akcenty. Čítankový vývoj českého historického filmu můžeme demonstrovat na díle Otakara Vávry, který se od Cechu panen kutnohorských (1938) a Nezbedného bakaláře (1946) dostal přes problematickou husitskou trilogii v padesátých letech, pozoruhodné Kladivo na čarodějnice (1969) až k popisně didaktickým historickým ilustracím v osmdesátých letech: Oldřich a Božena, Komediant nebo Putování Jana Amose.
</TEXT>
</DOC>
<DOC>
<DOCID>LN-20021113012</DOCID>
<DOCNO>LN-20021113012</DOCNO>
<DATE>11/13/02</DATE>
<TITLE>
Jeden z aktuálních scénářů, kterým se chce Barrandov Studio vrátit k tradici původní tvorby, přinese nekonvenční pohled na osobnost Jana Husa.
</TITLE>
<GEOGRAPHY>PRAHA</GEOGRAPHY>
<TEXT>
Pozoruhodný námět, pro nějž teď hledá barrandovský tým koproducenty v zahraničí, označil umělecký ředitel Dušan Kukal za "antivávrovský projekt o mistru Janu Husovi". Pod scénářem nazvaným Vero Eretico - Pravý kacíř je podepsán spisovatel a scenárista Václav Dušek (autor próz Druhý dech, Tuláci nebo Dny pro kočku). Ve scénáři se můžeme dočíst o mladičkém Benitu Mussolinim, který se vidí v mistru Janu Husovi a píše o něm oslavnou knihu. "Námět se opírá o seriózní historické bádání Pavla Helana, který vztah Mussoliniho k Husovi zpracoval ve své doktorské práci," vysvětluje Dušan Kukal. "Mussolini Husa skutečně obdivoval a psal o něm knihu. Když táhl na Řím, tak jeho vojska zpívala italsky Ktož jsú boží bojovníci..."
</TEXT>
<HEADING>
Film o Husovi připravuje i Česká televize
</HEADING>
<TEXT>
O Janu Husovi píše také scénář pro Českou televizi spisovatelka Eva Kantůrková. Je tedy možné, že budeme v nedaleké době konfrontováni hned se dvěma různými pohledy na jednu z nejvýraznějších osobností naší historie. V české kinematografii měl dosud na mistra Jana Husa monopol režisér a scenárista Otakar Vávra, který inkriminovanému období českých dějin věnoval svou tendenční trilogii z let 1954 - 1957 Jan Hus, Jan Žižka a Proti všem. S postavou náboženského reformátora je spojována tvář a charisma herce Zdeňka Štěpánka. Veškeré další pokusy o filmová zpracování životních osudů mistra Jana z Husince spadají do první poloviny minulého století a jsou nerealizované. Ve třicátých letech měl vzniknout evidentně velmi pietně pojatý snímek ve spolupráci s Církví československou bratrskou. Poněkud odvážněji chtěli prezentovat Jana Husa tvůrci ve dvacátých letech: měl být zachycen Mistrův údajný milostný poměr s královnou Žofií. Realizátoři, kteří patřili k českým emigrantům, byli ukřičeni vlastenecky naladěnou opozicí a mistr Jan Hus zůstal na filmovém plátně zachován pro budoucí pokolení bez poskvrnky. Doufejme tedy, že se italský koproducent "pochlapí" a o odvážné spojení Jana Husa s Mussolinim projeví zájem. Pak by se na Barrandově mohl realizovat projekt, který trochu zatřese zkostnatělým pohledem na osobnosti naší historie.
O Janu Husovi píše také scénář pro Českou televizi spisovatelka Eva Kantůrková. Je tedy možné, že budeme v nedaleké době konfrontováni hned se dvěma různými pohledy na jednu z nejvýraznějších osobností naší historie. V české kinematografii měl dosud na mistra Jana Husa monopol režisér a scenárista Otakar Vávra, který inkriminovanému období českých dějin věnoval svou tendenční trilogii z let 1954 - 1957 Jan Hus, Jan Žižka a Proti všem. S postavou náboženského reformátora je spojována tvář a charisma herce Zdeňka Štěpánka. Veškeré další pokusy o filmová zpracování životních osudů mistra Jana z Husince spadají do první poloviny minulého století a jsou nerealizované. Ve třicátých letech měl vzniknout evidentně velmi pietně pojatý snímek ve spolupráci s Církví československou bratrskou. Poněkud odvážněji chtěli prezentovat Jana Husa tvůrci ve dvacátých letech: měl být zachycen Mistrův údajný milostný poměr s královnou Žofií. Realizátoři, kteří patřili k českým emigrantům, byli ukřičeni vlastenecky naladěnou opozicí a mistr Jan Hus zůstal na filmovém plátně zachován pro budoucí pokolení bez poskvrnky. Doufejme tedy, že se italský koproducent "pochlapí" a o odvážné spojení Jana Husa s Mussolinim projeví zájem. Pak by se na Barrandově mohl realizovat projekt, který trochu zatřese zkostnatělým pohledem na osobnosti naší historie.
</TEXT>
</DOC>
<DOC>
<DOCID>LN-20021113013</DOCID>
<DOCNO>LN-20021113013</DOCNO>
<DATE>11/13/02</DATE>
<TITLE>
Na Barrandov se vrací původní český film
</TITLE>
<TEXT>
Nižší ceny, kvalitní technické zázemí a kvalifikovaný personál. To vše dnes činí z Barrandova vážnou konkurenci například i pro britské Pinewood Studios.
PRAHA - Pouhých pět kilometrů od centra Prahy se nacházejí nyní ve světě oblíbená barrandovská filmová studia. Stoupající zájem amerických produkcí letos potvrdil i ředitel studií Radomír Dočekal: "V posledních letech nemusím nikomu vysvětlovat, kde Praha leží, a má setkání s partnery v Hollywoodu se už často obejdou bez předávání vizitek." Počátek ateliérů sahá do třicátých let minulého století, kdy otec současného prezidenta Václav Havel na radu svého bratra Miloše začlenil do plánů na výstavbu obytného komplexu v prostoru Barrandova i projekt filmového studia. Stavba byla zahájena v listopadu 1931 a první pochopitelně český - film Vražda v Ostrovní ulici se začal natáčet o čtrnáct měsíců později.
</TEXT>
<HEADING>
V roce 1990 začala éra producenta Marhoula
</HEADING>
<TEXT>
Těmi, kdo z barrandovských ateliérů učinili studia světových parametrů, však byli až Němci v období okupace. Film byl v nacistickém Německu jedním z hlavních nástrojů propagandy i vděčným zdrojem lidové zábavy. Výstavbu tří propojitelných ateliérů na Barrandově Němci dokončili začátkem roku 1945, a nechtěně tak pomohli rozvoji československé a záhy poté znárodněné kinematografie. Jak přiznává i dnešní vedení Barrandova, ateliéry vybudované během okupace dosud tvoří hlavní část nabídky studia. V dobách socialismu na Barrandově silně převažovalo natáčení domácích snímků. Výjimky se začaly objevovat v osmdesátých letech, kdy na Barrandově vznikal například Formanův Amadeus. V roce 1990 se ředitelem tehdy ještě státních ateliérů stal producent Václav Marhoul, jehož úkolem bylo především připravit podnik k privatizaci. Ta se uskutečnila v lednu 1993. I poté zůstal ve funkci ředitele Václav Marhoul, nikoli ale nadlouho. Většina vedení akciové společnosti se brzy postavila proti jeho představě o fungování studií a z funkce jej odvolala. Marhoul si potom půjčil 150 milionů korun, pomocí prostředníka odkoupil většinu akcií a opět se posadil do ředitelského křesla. Většinový podíl ve firmě zanedlouho poté získala společnost Moravia Steel, která je hlavním vlastníkem dodnes. Marhoul rozdělil studia na několik samostatných společností a pokusil se o nový rozjezd. V polovině devadesátých let se přesto krize studií znovu prohloubila, také kvůli skandálům (většinou Barrandovem nezaviněných) provázejícím natáčení snímku Mission Impossible. V květnu roku 1997 byl Marhoul odvolán podruhé a v následujícím roce se vlády nad ateliéry ujalo současné vedení v čele s už zmíněným Radomírem Dočekalem. Od té doby postupně rostl počet zahraničních filmových projektů a firma začala prosperovat. V posledních letech se ateliéry podílely například na vzniku filmů Z pekla, xXx či Liga neobyčejných gentlemanů.
</TEXT>
<HEADING>
Filmové ateliéry Barrandov
</HEADING>
<TEXT>
Stavba filmových studií byla na Barrandově zahájena 28. listopadu 1931. Duchovními otci projektu byli bratři Miloš a Václav Havlovi. Netrvalo ani rok a půl, a mohlo začít natáčení prvního filmu "Vražda v Ostrovní ulici". Krátce po druhé světové válce byla studia znárodněna. Během následujících let vznikly například Filmové laboratoře a trikový ateliér. Po listopadu 1989 byl celý komplex privatizován a řadu let stál v čele Barrandova producent Václav Marhoul. V současnosti je hlavním vlastníkem ateliérů třinecká společnost Moravia Steel.
od roku 1992 se Barrandov podílel jako koproducent na výrobě 30 filmů
</TEXT>
</DOC>
<DOC>
<DOCID>LN-20021113014</DOCID>
<DOCNO>LN-20021113014</DOCNO>
<DATE>11/13/02</DATE>
<TITLE>
Podle ministra by demonstrace během summitu NATO nemusely být tak velké jako při jednání MMF
</TITLE>
<TEXT>
Vůbec poprvé v předsummitové hysterii ministr vnitra Gross připustil, že protesty proti NATO v Praze mohou mít klidnější průběh než úřady očekávaly. V takovém případě budou chystaná bezpečnostní opatření silně předimenzována.
PRAHA - Více policistů než demonstrantů. I tak by nakonec mohly skončit bezpečnostní manévry ministra vnitra Stanislava Grosse během pražského summitu Severoatlantické aliance. Resort vnitra chce do akce nasadit zhruba 12 tisíc policistů, čtvrtinu z nich budou tvořit takzvaní těžkooděnci, speciálně vybavení pro pouliční boj. Ministr vnitra Gross ovšem včera vůbec poprvé připustil, že by protialianční demonstrace mohly být klidnější, než bezpečnostní analytici předpovídali.
</TEXT>
<HEADING>
Úřady v centru Prahy budou mít dovolenou
</HEADING>
<TEXT>
"Problémy s pouličním násilím by nemusely být tak velké. Je určitý předpoklad, že by situace mohla být lepší než při zasedání Mezinárodního měnového fondu a Světové banky," uvedl ministr Gross po zasedání Bezpečnostní rady státu. "Doufám, že to není jen můj vrozený optimismus, ale že to bude realita," dodal. Ministr vnitra také uvedl, že i podle dosavadních prohlášení organizátorů protestů by demonstrace měly probíhat "klidně a pokojně". "Doufám, že to organizátoři mají pod kontrolou," dodal Stanislav Gross. "Pokud kdokoli bude projevovat svůj názor, se kterým já nebo vláda nemusí souhlasit, normálním verbálním způsobem, tak rozhodně nehrozí zákrok bezpečnostních složek," řekl včera ministr vnitra, který současně předsedá také Ústřednímu krizovému štábu. Bezpečnostní složky mají daleko větší obavy z možného teroristického útoku. Jak ale včera řekl Gross, "žádné informace o tom, že tam a tam má být v souvislosti se summitem spáchán teroristický čin, nemáme". Bezpečnostní přípravy na summit kterého se zúčastní 46 hlav států a stovky dalších významných politiků, expertů a novinářů - momentálně vrcholí. Tým zpravodajských důstojníků, kteří vyhodnocují nejrůznější rizika, zasedá každodenně. Stoupá i frekvence zasedání Ústředního krizového štábu. Ten naposledy jednal včera večer. Vláda již vyhlásila I. stupeň bezpečnostní ochrany důležitých objektů. Některé státní úřady v centru Prahy - například ministerstvo financí - již toto opatření využily k vyhlášení "celozávodní" dovolené.
"Problémy s pouličním násilím by nemusely být tak velké. Je určitý předpoklad, že by situace mohla být lepší než při zasedání Mezinárodního měnového fondu a Světové banky," uvedl ministr Gross po zasedání Bezpečnostní rady státu. "Doufám, že to není jen můj vrozený optimismus, ale že to bude realita," dodal. Ministr vnitra také uvedl, že i podle dosavadních prohlášení organizátorů protestů by demonstrace měly probíhat "klidně a pokojně". "Doufám, že to organizátoři mají pod kontrolou," dodal Stanislav Gross. "Pokud kdokoli bude projevovat svůj názor, se kterým já nebo vláda nemusí souhlasit, normálním verbálním způsobem, tak rozhodně nehrozí zákrok bezpečnostních složek," řekl včera ministr vnitra, který současně předsedá také Ústřednímu krizovému štábu. Bezpečnostní složky mají daleko větší obavy z možného teroristického útoku. Jak ale včera řekl Gross, "žádné informace o tom, že tam a tam má být v souvislosti se summitem spáchán teroristický čin, nemáme". Bezpečnostní přípravy na summit kterého se zúčastní 46 hlav států a stovky dalších významných politiků, expertů a novinářů - momentálně vrcholí. Tým zpravodajských důstojníků, kteří vyhodnocují nejrůznější rizika, zasedá každodenně. Stoupá i frekvence zasedání Ústředního krizového štábu. Ten naposledy jednal včera večer. Vláda již vyhlásila I. stupeň bezpečnostní ochrany důležitých objektů. Některé státní úřady v centru Prahy - například ministerstvo financí - již toto opatření využily k vyhlášení "celozávodní" dovolené.
</TEXT>
</DOC>
<DOC>
<DOCID>LN-20021113015</DOCID>
<DOCNO>LN-20021113015</DOCNO>
<DATE>11/13/02</DATE>
<TITLE>
SUMMIT NATO Praha 2002
</TITLE>
<GEOGRAPHY>PRAHA</GEOGRAPHY>
<TEXT>
Velká většina Pražanů se bojí pouličních nepokojů během nadcházejícího summitu NATO. Tento názor vyjádřilo kolem 80 procent lidí. Více než polovina lidí, asi 53 procent, se rovněž obává možného teroristického útoku. Vyplynulo to z bleskového průzkumu Školy mezinárodních a veřejných vztahů Praha, který podpořilo české ministerstvo zahraničí. I přesto, že lidé zmiňují tyto obavy, 58 procent Pražanů s konáním summitu v Praze souhlasí. Z tohoto listopadového průzkumu je možné usuzovat, že s blížícím se termínem schůzky rostou obavy lidí. V říjnu se totiž podle agentury TNS Factum obávalo případných násilností a ohrožení zdraví jen 20 procent Pražanů. Míra obav je v každé městské části lehce rozdílná, celkově činí kolem 79 procent, řekl autor průzkumu Miroslav Flek. Největší strach - přes 90 procent dotázaných - mají podle něj překvapivě lidé v městské části Prahy 17 (Sobín, Zličín, Řepy), která leží na západním okraji města, kde není výskyt demonstrací pravděpodobný. Naopak v Praze 1 a v Praze 4, kde je možné demonstrace očekávat, obavy vyjadřovalo maximálně 80 procent lidí. V Praze 4 stojí Kongresové centrum, kde se bude jednání konat. V druhé, páté a šesté městské části má strach z pouličních nepokojů až 90 procent lidí, řekl Flek. Třetina Pražanů se domnívá, že aktivisté demonstrují kvůli nesouhlasu s politikou NATO, a kapitalismem, které obviňují ze současných globálních problémů. Zhruba stejný počet lidí odpůrce NATO označuje za vandaly a čtvrtina lidí připouští, že jsou nespokojeni se svým sociálním postavením. Ke dvěma posledním variantám se přiklánějí zejména lidé, kteří očekávají zvýšení své životní úrovně, uvedl průzkum. Mezi 58 procenty Pražanů, kteří s konáním summitu souhlasí, je též nejpočetnější názor, že náklady vynaložené na jeho uspořádání se zemi vyplatí. Pokud by se v úvahu brali lidé v jednotlivých městských částech, souhlas s konáním summitu převažuje ve 13, včetně Prahy 1, 2, 3, 4, 5 a 6. Naopak nesouhlas je většinový jen v okrajových částech, kterých by se schůzka neměla příliš dotknout.
PRAHA - Velká většina Pražanů se bojí pouličních nepokojů během nadcházejícího summitu NATO. Tento názor vyjádřilo kolem 80 procent lidí. Více než polovina lidí, asi 53 procent, se rovněž obává možného teroristického útoku. Vyplynulo to z bleskového průzkumu Školy mezinárodních a veřejných vztahů Praha, který podpořilo české ministerstvo zahraničí. I přesto, že lidé zmiňují tyto obavy, 58 procent Pražanů s konáním summitu v Praze souhlasí. Z tohoto listopadového průzkumu je možné usuzovat, že s blížícím se termínem schůzky rostou obavy lidí. V říjnu se totiž podle agentury TNS Factum obávalo případných násilností a ohrožení zdraví jen 20 procent Pražanů. Míra obav je v každé městské části lehce rozdílná, celkově činí kolem 79 procent, řekl autor průzkumu Miroslav Flek. Největší strach - přes 90 procent dotázaných - mají podle něj překvapivě lidé v městské části Prahy 17 (Sobín, Zličín, Řepy), která leží na západním okraji města, kde není výskyt demonstrací pravděpodobný. Naopak v Praze 1 a v Praze 4, kde je možné demonstrace očekávat, obavy vyjadřovalo maximálně 80 procent lidí. V Praze 4 stojí Kongresové centrum, kde se bude jednání konat. V druhé, páté a šesté městské části má strach z pouličních nepokojů až 90 procent lidí, řekl Flek. Třetina Pražanů se domnívá, že aktivisté demonstrují kvůli nesouhlasu s politikou NATO, a kapitalismem, které obviňují ze současných globálních problémů. Zhruba stejný počet lidí odpůrce NATO označuje za vandaly a čtvrtina lidí připouští, že jsou nespokojeni se svým sociálním postavením. Ke dvěma posledním variantám se přiklánějí zejména lidé, kteří očekávají zvýšení své životní úrovně, uvedl průzkum. Mezi 58 procenty Pražanů, kteří s konáním summitu souhlasí, je též nejpočetnější názor, že náklady vynaložené na jeho uspořádání se zemi vyplatí. Pokud by se v úvahu brali lidé v jednotlivých městských částech, souhlas s konáním summitu převažuje ve 13, včetně Prahy 1, 2, 3, 4, 5 a 6. Naopak nesouhlas je většinový jen v okrajových částech, kterých by se schůzka neměla příliš dotknout.
</TEXT>
</DOC>
<DOC>
<DOCID>LN-20021113016</DOCID>
<DOCNO>LN-20021113016</DOCNO>
<DATE>11/13/02</DATE>
<GEOGRAPHY>BRNO</GEOGRAPHY>
<TEXT>
První demonstrace v Česku proti pražskému summitu NATO bude v sobotu v Brně. Na akci se již připravuje policie. Manifestace se bude konat na Malinovského náměstí, mělo by se jí zúčastnit asi 50 aktivistů. Akce má být pozvánkou na připravované protesty v hlavním městě. Demonstraci pořádají Organizace radikálních anarchistů - Solidarita a sdružení Antifašistická akce. "Jsme připraveni nasadit všechny naše síly na zajištění pořádku. Nepředpokládá se ale, že by měly vzniknout problémy," řekl mluvčí policie Zdeněk Lubas. Součástí protestu nebude tentokrát pochod městem. Navíc demonstrace se bude konat na místě, které je z několika míst neustále snímáno policejním kamerovým systémem. Kriminalisté tedy budou mít velmi podrobné informace, uvedl mluvčí. Doplnil, že záznam pak může posloužit i jako důkaz před soudem. Podle tajemníka úřadu městské části Brno-střed Radovana Novotného ohlásili pořadatelé konání demonstrace s měsíčním předstihem. Přislíbili, že bude pokojná. "Akce by měla trvat asi tři hodiny. Kromě policie na ní bude udržovat pořádek pět pořadatelů. Pokud nastanou výtržnosti, akci rozpustíme," řekl tajemník.
</TEXT>
</DOC>
<DOC>
<DOCID>LN-20021113017</DOCID>
<DOCNO>LN-20021113017</DOCNO>
<DATE>11/13/02</DATE>
<TITLE>
PRAHA - Československá anarchistická federace (ČSAF) hodlá příští týden uskutečnit řadu demonstrací proti NATO. Všechny nahlásila pražskému magistrátu v řádném předstihu dokonce už před více než půl rokem a splnila tak zákonem stanovenou ohlašovací povinnost. Přesto jim ale policie hodlá v některých akcích zabránit. Mají se totiž odehrát v takzvané bezpečnostní zóně, kterou vyhlásilo ministerstvo vnitra. Úředníci pražského magistrátu přitom akce dosud nezakázali, ač tak mohli učinit dávno. O tom, kdy a kde se bude zasedání konat, už úřady vědí téměř dva roky. Podle pražského primátora to ale udělat nemohli, neboť "na to neměli směrnici".
</TITLE>
<HEADING>
Primátor: Akce lze dodatečně zakázat
</HEADING>
<TEXT>
Mluvčí pražských policistů Eva Brožová LN potvrdila, že "během zasedání NATO nemohou do zóny vstoupit žádní nepovolaní lidé, což se týká i těchto demonstrantů". Anarchisté si však stojí za svým. Zákonnou povinnost splnili, odradit se nenechají. "Akce jsme na pražský magistrát nahlásili s dostatečným předstihem. Mohli nám to zakázat, nebo navrhnout nějakou alternativní trasu našeho pochodu. Nic z toho se nestalo, takže na ohlášených akcích trváme," reagoval Petr Záras z ČSAF. "Myslím, že to není náš problém, ale policie, nebo spíš úředníků magistrátu. Jde nám o princip, my jejich pravidla hry dodržujeme, tak ať je dodržují i oni. Ukazuje se ale, že pro organizátory je summit tak důležitý, že kašlou na zákony a práva," dodal anarchista. Pražský primátor Igor Němec včera na dotaz LN, proč magistrát akce nezakázal hned po ohlášení, když podrobnosti o summitu jsou dávno obecně známy, odpověděl: "Tehdy jsme ještě neznali stanovisko ministerstva vnitra a úředníci v tu chvíli neměli k dispozici příslušnou směrnici." Akce podle jeho slov lze dodatečně zakázat, "pokud se objeví okolnosti zvláštního zřetele". Podle shromažďovacího zákona, jak platil ještě letos v lednu, kdy ČSAF demonstrace nahlásila, tak mohla učinit s jakýmkoli časovým předstihem a úřad měl možnost jim to zakázat do tří dnů od řádného ohlášení. To se nestalo. Od května letošního roku však platí novela, podle níž se na akce ohlášené více než šest měsíců před jejich konáním nehledí jako na ohlášené. Magistrát však dosud na svých internetových stránkách akce ČSAF vede jako "ta shromáždění, která nebyla zakázána". Protestních pochodů na období od 19. do 22. listopadu nahlásila ČSAF celkem 34. Z toho některé se mají odehrát na Nuselském mostě a v ulici 5. května u Kongresového centra, které policie uzavře. Stejná situace nastane na Hradčanském náměstí u Pražského hradu či na náměstí Republiky u Obecního domu.
Mluvčí pražských policistů Eva Brožová LN potvrdila, že "během zasedání NATO nemohou do zóny vstoupit žádní nepovolaní lidé, což se týká i těchto demonstrantů". Anarchisté si však stojí za svým. Zákonnou povinnost splnili, odradit se nenechají. "Akce jsme na pražský magistrát nahlásili s dostatečným předstihem. Mohli nám to zakázat, nebo navrhnout nějakou alternativní trasu našeho pochodu. Nic z toho se nestalo, takže na ohlášených akcích trváme," reagoval Petr Záras z ČSAF. "Myslím, že to není náš problém, ale policie, nebo spíš úředníků magistrátu. Jde nám o princip, my jejich pravidla hry dodržujeme, tak ať je dodržují i oni. Ukazuje se ale, že pro organizátory je summit tak důležitý, že kašlou na zákony a práva," dodal anarchista. Pražský primátor Igor Němec včera na dotaz LN, proč magistrát akce nezakázal hned po ohlášení, když podrobnosti o summitu jsou dávno obecně známy, odpověděl: "Tehdy jsme ještě neznali stanovisko ministerstva vnitra a úředníci v tu chvíli neměli k dispozici příslušnou směrnici." Akce podle jeho slov lze dodatečně zakázat, "pokud se objeví okolnosti zvláštního zřetele". Podle shromažďovacího zákona, jak platil ještě letos v lednu, kdy ČSAF demonstrace nahlásila, tak mohla učinit s jakýmkoli časovým předstihem a úřad měl možnost jim to zakázat do tří dnů od řádného ohlášení. To se nestalo. Od května letošního roku však platí novela, podle níž se na akce ohlášené více než šest měsíců před jejich konáním nehledí jako na ohlášené. Magistrát však dosud na svých internetových stránkách akce ČSAF vede jako "ta shromáždění, která nebyla zakázána". Protestních pochodů na období od 19. do 22. listopadu nahlásila ČSAF celkem 34. Z toho některé se mají odehrát na Nuselském mostě a v ulici 5. května u Kongresového centra, které policie uzavře. Stejná situace nastane na Hradčanském náměstí u Pražského hradu či na náměstí Republiky u Obecního domu.
</TEXT>
</DOC>
<DOC>
<DOCID>LN-20021113018</DOCID>
<DOCNO>LN-20021113018</DOCNO>
<DATE>11/13/02</DATE>
<TITLE>
Zasedání NATO přitahuje pozornost radikálních levicových sdružení z celého světa. Praze tak opět hrozí pouliční nepokoje skupin, které protestují proti globalizaci, sociálním nerovnostem a válkám.
</TITLE>
<TEXT>
Anarchist Black Cross (Anarchistický černý kříž) - skupina bojující za propuštění politických vězňů, kořeny má v carském Rusku
Antifašistická akce (AFA) - skupina bojuje proti fašismu a sociálním nerovnostem. Ve světě existuje síť stejnojmenných organizací. Jedna působí i v Česku.
ATTAC - Francouzská antiglobalizační asociace - původně bojovala jen za kontrolu finančních trhů a jejich institucí. Nepatří k radikálním uskupením.
Black Bloc - jedna z nejmilitantnějších organizací anarchistů, jako zbraně členové používají kameny, tyče, zápalné lahve. Má odpůrce i mezi anarchisty. Bojuje proti policejním režimům a za práva pracujících.
Federace komunistických anarchistů - italská anarchistická organizace, která byla založena po nepokojích v roce 1968 na základech regionálních skupin
Iniciativa Janov 2001 - řecká skupina, která vznikla při protestech proti konferenci Světové obchodní organizace v Seattlu v roce 1998. Bojuje proti kapitalismu a sociálním nerovnostem.
People's Global Action (PGA, Lidová globální akce) - založena byla jako celosvětová koordinační organizace odborů a sociálních hnutí proti volnému obchodu a praktikám WTO. Organizuje i diskusní fóra a konference.
Reclaim the Street (Ulice lidem) - britská organizace, která bojuje proti kapitalismu a globalizaci. Má českou pobočku.
Tute Bianche - italští radikálové, kterým se přisuzuje největší odpovědnost za násilí při summitu G8 v Janově. Bojují proti globalizaci a fašismu.
Why War? - hnutí se staví proti válkám, odsuzuje i terorismus sítě Al Kajda. Kritizuje podporu Izraele Washingtonem.
Workers Solidarity Movement - irští anarchisté, kteří bojují proti nezaměstnanosti a sociálním nerovnostem. Požadují právo na sebeurčení Severního Irska, jsou proti rasismu a válkám.
Ya Basta! - italští levicoví aktivisté, známí ze zasedání MMF v Praze, bojují za práva původních etnik v Evropě. Nosí bílé kombinézy a na demonstrace si berou hole a plynové masky.
</TEXT>
</DOC>
<DOC>
<DOCID>LN-20021113019</DOCID>
<DOCNO>LN-20021113019</DOCNO>
<DATE>11/13/02</DATE>
<TITLE>
Dvě nemocnice si přetahují pacienty v Příbrami a okolí. Změny spojené s reformou státní správy ale zřejmě přežije jen jedna.
</TITLE>
<GEOGRAPHY>PŘÍBRAM/PRAHA</GEOGRAPHY>
<TEXT>
Je to klasický příklad, jak nehospodárně funguje ještě 13 let po listopadovém převratu české zdravotnictví. V sedmatřicetitisícovém okresním městě Příbram se perou o pacienty dvě nemocnice. Obě nabízejí prakticky totéž a obě zápolí se svým hospodařením. Ve městě si navzájem konkurují například dvě chirurgie, neurologie, interny, ortopedie i finančně náročné anesteziologicko-resuscitační jednotky. Značná část drahých akutních lůžek zůstává neobsazena. Nikdo zatím neměl vůli ani sílu tento stav změnit. Po Novém roce přistane horký brambor v rukou krajského úřadu Středočeského kraje. Ten už několik měsíců provozuje bývalou hornickou nemocnici v Příbrami Zdaboři. Větší zařízení zatím spravuje okresní úřad. Od 1. ledna přejde také pod kraj. Nemocnice spravovaná okresním úřadem má 450 lůžek pro akutní péči a dluhy. "Jak velký je náš hospodářský propad? Při nedávné návštěvě hovořila ministryně Součková řádově o desítkách milionů korun," zdráhal se přiznat konkrétní sumu ředitel Jaroslav Paluš. Podle Paluše se na hospodaření nemocnice podepisuje fakt, že jako poskytovatel státem garantované péče musí udržovat v chodu i výrazně prodělečná pracoviště. "Na rozdíl od druhé nemocnice máme třeba infekční oddělení. Jeho provoz je drahý a přitom finančně špatně ohodnocený," podotkl. Přiznal ale, že využití lůžek i na běžných odděleních pokulhává za celostátním průměrem, který je ve srovnání s vyspělou cizinou už tak nízký. "Je jasné, že si navzájem přetahujeme pacienty," připustil. Zdabořské zařízení provozuje asi o 300 akutních lůžek méně, ale i tady jsou ve finančních potížích. "Nemocnice na tom není ekonomicky dobře, ale po provedené restrukturalizaci zatím svou ztrátu likviduje. Pan ředitel na to má ještě dva roky," uvedl zdravotní rada kraje Miroslav Petrík. "Chovali jsme se v minulosti tak, abychom vyšli s prostředky, které jsme si vydělali. Naše hodnoty obložnosti lůžek dosahují průměru v republice," konstatoval ředitel nemocnice Miroslav Pulgret.
</TEXT>
<HEADING>
Kraji chybí vize
</HEADING>
<TEXT>
Pro kraj je současný stav neúnosný, a tak už několik měsíců vyjednává s řediteli obou nemocnic i s okresními úředníky, co s tím. "Zatím se neřešil problém existence dvou zdravotnických zařízení v Příbrami," prohlásil zdravotní rada Petrík. V úvahu připadá splynutí obou subjektů v jeden, v kterém by nebyl nikdo zvýhodněn. Jednají o něm i oba ředitelé. "Akutní lůžková péče by se nadále měla dělat v našem areálu. Jsme totiž podstatně větší. U nich by zůstaly například ambulance, jednodenní chirurgie, dialýza či rehabilitace," řekl o předběžném návrhu Paluš. Pulgret to tak jasně nevidí. "Akutní péči je třeba v Příbrami monopolizovat, to je jisté. Ale kdo ji bude provozovat, je věcí zřizovatele. Neděláme si ambice, že to musíme být my, rozhodnout by měla především ekonomická hlediska," podotkl. Krajským úředníkům se zdají dosud předložené návrhy neuspokojivé. "Nebyla to vize. Znají naše teze zdravotnické politiky kraje, tak ať z nich vyjdou. Jinak po 1. lednu zasáhneme my," vzkázal zúčastněným Petrík. Ani on však konkrétně neřekl jak. "To je teď ještě předčasné říkat. Nechceme nikomu uškodit ani rozhodnout od zeleného stolu. Řešení musí vycházet ze znalosti konkrétní situace a musí zabezpečit dostupnost péče i sociální jistoty zaměstnanců," prohlásil pouze.
Pro kraj je současný stav neúnosný, a tak už několik měsíců vyjednává s řediteli obou nemocnic i s okresními úředníky, co s tím. "Zatím se neřešil problém existence dvou zdravotnických zařízení v Příbrami," prohlásil zdravotní rada Petrík. V úvahu připadá splynutí obou subjektů v jeden, v kterém by nebyl nikdo zvýhodněn. Jednají o něm i oba ředitelé. "Akutní lůžková péče by se nadále měla dělat v našem areálu. Jsme totiž podstatně větší. U nich by zůstaly například ambulance, jednodenní chirurgie, dialýza či rehabilitace," řekl o předběžném návrhu Paluš. Pulgret to tak jasně nevidí. "Akutní péči je třeba v Příbrami monopolizovat, to je jisté. Ale kdo ji bude provozovat, je věcí zřizovatele. Neděláme si ambice, že to musíme být my, rozhodnout by měla především ekonomická hlediska," podotkl. Krajským úředníkům se zdají dosud předložené návrhy neuspokojivé. "Nebyla to vize. Znají naše teze zdravotnické politiky kraje, tak ať z nich vyjdou. Jinak po 1. lednu zasáhneme my," vzkázal zúčastněným Petrík. Ani on však konkrétně neřekl jak. "To je teď ještě předčasné říkat. Nechceme nikomu uškodit ani rozhodnout od zeleného stolu. Řešení musí vycházet ze znalosti konkrétní situace a musí zabezpečit dostupnost péče i sociální jistoty zaměstnanců," prohlásil pouze.
</TEXT>
</DOC>
<DOC>
<DOCID>LN-20021113020</DOCID>
<DOCNO>LN-20021113020</DOCNO>
<DATE>11/13/02</DATE>
<TEXT>
OPATOVICE NAD LABEM - Část Hradce Králové dostala včera dopoledne opět teplo, a to po více než třech dnech od havárie v Elektrárnách Opatovice. Teplo vyrobila záložní teplárna v Pardubicích a přes noc jej akumulovala v teplé vodě v horkovodu z Opatovic do Hradce Králové. V 8.00 se teplá voda začala postupně čerpat do čtvrtí Farářství, Labská, Malšovice a Moravské předměstí, řekl mluvčí elektráren Pavel Hypius. Od 8.00 do 20.00 pardubická teplárna opět vyráběla teplo pro Pardubice a Chrudim. Přes noc naakumulovala do horkovodu teplo pro zbývající část Hradce Králové. Hradečtí by se tak tepla měli dočkat jednou za dva dny.
</TEXT>
</DOC>
<DOC>
<DOCID>LN-20021113021</DOCID>
<DOCNO>LN-20021113021</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
V Kuvajtu zůstane možná i příští rok celá česká protichemická jednotka, nikoli jen její část. Uvedla to včera televize Nova. Kuvajtská vláda oficiálně nabídla, že pobyt všech 250 vojáků zaplatí. "Stát Kuvajt nabídl možnost plného financování této jednotky," řekl TV Nova ministr obrany Jaroslav Tvrdík. Kuvajtskou nabídku včera podle televize vzala na vědomí Bezpečnostní rada státu. Příští rok mělo v Kuvajtu zůstat jen 50 vojáků. Nyní ale armáda jedná o tom, že tam zůstanou všichni Češi. Zbytek jednotky, tedy asi 200 vojáků, měl být podle původních plánů v pohotovostním režimu připraven v ČR. Do Kuvajtu se měli v případě potřeby vojáci přesunout do 48 hodin. Kuvajt a další arabské státy chtějí podle sdělení televize Nova koupit i všechno vybavení jednotky a zaplatit si i vycvičení vlastních specialistů.
</TEXT>
</DOC>
<DOC>
<DOCID>LN-20021113022</DOCID>
<DOCNO>LN-20021113022</DOCNO>
<DATE>11/13/02</DATE>
<TEXT>
Likvidací místní černé skládky pokračoval včera v ústecké části Předlice projekt kanadské jízdní policie, který od září pomáhá ve vzájemné komunikaci samosprávě, Romům, ale i městské a státní policii. Cílem tříletého působení kanadských jízdních policistů má být snížení kriminality a zlepšení životních podmínek v této části Ústí nad Labem, kde žije početná romská komunita.
</TEXT>
</DOC>
<DOC>
<DOCID>LN-20021113023</DOCID>
<DOCNO>LN-20021113023</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Kárný senát České advokátní komory projednal případ advokátky Lucie Rozehnalové a udělil jí napomenutí. Jde o nejmírnější možný trest, jaký mohla dostat. Advokátka (tehdy Dědová) čelila kárné žalobě za to, že loni na Silvestra propašovala do pankrácké věznice víno. Nesla je svému nynějšímu manželovi Aleši Rozehnalovi. Někdejší právník ředitele Novy Vladimíra Železného byl ve vazbě pro obvinění za poškozování věřitele. "Senát dospěl k závěru, že šlo o provinění. Nebylo ale natolik závažné, aby nepostačil trest napomenutí," řekl tajemník České advokátní komory Jiří Klouza. Advokátka se vzdala možnosti odvolání, takže verdikt komory je již pravomocný. Advokátka se ve dvou termoskách pokusila do cely pankrácké věznice pronést 0,7 litru bílého vína. Ve svém vyjádření pro kárný senát se k tomu přiznala. Uvedla, že nikdy nic podobného neudělala. Byla přesvědčena, že přestupek spáchala z lidsky pochopitelných pohnutek. Jak po podání kárné žaloby LN řekla, "chtěla mu udělat radost, alespoň si na Silvestra přiťuknou". Za svým tehdejším druhem šla na návštěvu s nepříjemnou zprávou státní zastupitelství totiž v poslední chvíli zakročilo proti tomu, aby byl propuštěn z vazby. Podle zákona o advokátní komoře kromě napomenutí Rozehnalové hrozilo napomenutí zveřejněné mezi advokáty, pokuta do výše stonásobku minimální mzdy, pozastavení činnosti a vyškrtnutí ze seznamu advokátů. Ročně je podáno asi sto kárných žalob. Asi 20 procent jich je uzavřeno zproštěním nebo zastavením řízení. Vyškrtnuti ze seznamu jsou ročně průměrně čtyři advokáti.
</TEXT>
</DOC>
<DOC>
<DOCID>LN-20021113024</DOCID>
<DOCNO>LN-20021113024</DOCNO>
<DATE>11/13/02</DATE>
<TITLE>
Zdeněk Mezera, spolupracovník Františka Chvalovského, je obviněn z úvěrového podvodu ve výši dvě stě milionů korun
</TITLE>
<TEXT>
Pět až dvanáct let vězení hrozí Zdeňku Mezerovi, jednateli firmy Bohemia-Fleisch. Ta obchodovala s masem a patřila do potravinářské skupiny Č.A.S.-Satrapa.
PRAHA - Policie ukončila vyšetřování úvěrového podvodu firmy Bohemia-Fleisch. Za něj je několik měsíců stíhán někdejší jednatel společnosti Zdeněk Mezera, jemuž hrozí 5 až 12 let vězení. Firma Bohemia-Fleisch, která obchodovala s masem, patřila do potravinářské skupiny Č.A.S. - Satrapa. Tu ovládal též stíhaný podnikatel a bývalý předseda Českomoravského fotbalového svazu František Chvalovský. "Policie uzavřela spis. Nyní se s ním musí seznámit obviněný," řekl LN žalobce zvláštního odboru specializovaného na nejzávažnější hospodářskou kriminalitu Vrchního státního zastupitelství v Praze František Fíla. "Předpokládám, že obžalobu pro úvěrový podvod soudu podám do konce roku," uvedl. Tvrdí, že shromážděné důkazy jednoznačně potvrzují obvinění. "Rozhodně nebude trestní stíhání zastaveno, to mohu vyloučit. Neuvažujeme ani o překvalifikování skutku ani o rozšíření obvinění," dodal Fíla.
</TEXT>
<HEADING>
Peníze Mezera použil na jiný účel
</HEADING>
<TEXT>
Policie Mezeru vyšetřuje v souvislosti s úvěrem ve výši zhruba 200 milionů korun, který v roce 1997 Komerční banka poskytla firmě Bohemia-Fleisch. Úvěr podepsal její jednatel Mezera, peníze ale byly podle policie použity na jiný než určený účel. Na případ orgány činné v trestním řízení upozornila Česká konsolidační agentura. Ta pohledávku převzala od Komerční banky. Firma Bohemia-Fleisch, která je v konkursu, kromě úvěru 200 milionů dluží ještě úroky z uvedené částky. Také Komerční banka již dříve upozornila policii na další možnou trestnou činnost uskupení Č.A.S.Satrapa z let 1998 a 1999. Po několikaměsíčním vyšetřování byli Chvalovský, Mezera a jejich čtyři spolupracovníci obžalováni z rozsáhlých úvěrových podvodů. Kauza Bohemia-Fleisch bude projednávána samostatně, a nemá tudíž být připojena k již podané obžalobě. Kauzu Chvalovského studuje předsedkyně senátu Městského soudu v Praze. "Jsou toho desetitisíce stran, zatím nemohu odhadnout, kdy to dočtu," uvedla. Poté nařídí hlavní líčení nebo bude senát rozhodovat o případném vrácení věci k došetření.
</TEXT>
<HEADING>
Obvinění v případu Č.A.S. - Satrapa
</HEADING>
<TEXT>
ZDENĚK MEZERA - někdejší jednatel společnosti Bohemia-Fleisch je stíhán za podvod v souvislosti s úvěrem od Komerční banky ve výši zhruba 200 milionů korun. Firma patřila do potravinářské skupiny Č.A.S.-Satrapa.
FRANTIŠEK CHVALOVSKÝ - bývalý předseda Českomoravského fotbalového svazu je s Mezerou a čtyřmi spolupracovníky stíhán za úvěrový podvod s 1,5 miliardy korun.
JIŘINA KAPLANOVÁ - někdejší ředitelka odboru Komerční banky čelí obvinění za úvěry poskytnuté firmám Č.A.S. a Satrapa, které ovládal Chvalovský.
</TEXT>
</DOC>
<DOC>
<DOCID>LN-20021113025</DOCID>
<DOCNO>LN-20021113025</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Osm členů mezinárodního drogového gangu, pět Němců a tři Čechy, zadržely minulý týden české a německé úřady při protidrogové operaci s krycím názvem Alfa. Včera to sdělilo protidrogové oddělení Celního ředitelství Praha a pražská policejní správa. Gang řídil šestatřicetiletý český občan, kterému pomáhal jeho o jedenáct let starší krajan. Zločinecká organizace působila na území čtyř států: ČR, Německa, Švýcarska a Nizozemska. Kromě zadržených osob byl ve skupině také další Čech. Toho se zatím dopadnout nepodařilo. Ilegálně organizovaná skupina se zabývala obchodem s kokainem, hašišem a marihuanou. Při zatýkání byly také zajištěny dva kilogramy kokainu, pět kilogramu hašiše a půl kilogramu marihuany. "Drogy pocházely z Nizozemska a Švýcarska a byly určeny zejména na německý trh. Hlavní finanční efekt z obchodů měli čeští občané," uvedla mluvčí celníků Marie Bubeníková.
</TEXT>
</DOC>
<DOC>
<DOCID>LN-20021113026</DOCID>
<DOCNO>LN-20021113026</DOCNO>
<DATE>11/13/02</DATE>
<GEOGRAPHY>OSTRAVA</GEOGRAPHY>
<TEXT>
Policie podezřívá tři bývalé manažery Železáren a drátoven Bohumín (ŽDB), že podnik úmyslně připravili minimálně o 500 milionů korun. "Za nevýhodnou a podhodnocenou cenu prodali majetkově propojené firmě Bonatrans prosperující část podniku Závod železničního dvojkolí," řekl včera Karel Kalda z ostravské pobočky vrchního státního zastupitelství. Bývalému předsedovi představenstva ŽDB Pavlovi Rampírovi a jeho dvěma místopředsedům Jakubu Tomšejovi a Ivanu Doubravovi hrozí až dvanáctiletý pobyt ve vězení. "Obviněni byli z porušování povinností při správě cizího majetku a zneužití informací v obchodním styku," uvedl Kalda. Kriminalisté při vyšetřování případu odhalili v hospodaření ŽDB i další pro podnik nevýhodné obchody, které uzavíral ještě Rampírův předchůdce v čele představenstva Petr Kucharčík. Ten už čelí obžalobě, že společně s dalšími čtyřmi lidmi připravil ŽDB a Spolek pro chemickou a hutní výrobu Ústí nad Labem o dvě miliardy. Kucharčík obvinění odmítá.
</TEXT>
</DOC>
<DOC>
<DOCID>LN-20021113027</DOCID>
<DOCNO>LN-20021113027</DOCNO>
<DATE>11/13/02</DATE>
<TEXT>
Úředníci finančního úřadu Radek Zelenka (vlevo) a František Břečka v budově Okresního soudu pro Prahu-západ, který včera začal projednávat jejich případ, v němž čelí obvinění ze zneužití pravomoci veřejného činitele a přijetí úplatku. Ve dvou případech za úplatek přislíbili, že pozdrží exekuci berního úřadu. Obžalovaní požadovali úplatek 65 tisíc korun a částečně jej převzali. Policie oba zatkla 11. března krátce poté, co převzali druhý úplatek 55 tisíc korun.
</TEXT>
</DOC>
<DOC>
<DOCID>LN-20021113028</DOCID>
<DOCNO>LN-20021113028</DOCNO>
<DATE>11/13/02</DATE>
<TITLE>
V LN se vyhrává každý den!
</TITLE>
<TEXT>
Máte nějaké otázky ke hře? Volejte na soutěžní linku 296 363 500 nebo e-mailujte na adresu hraobyt@lidovky.cz. Linka je v provozu po - pá od 8 do 12 h.
* Dnešní kombinace symbolů * Dnešní výherní čísla 32 38 77 * Dnešní soutěžní kupon 17 * Zájezdy dodala firma: www.danielatravel.cz tel.: 224 253 007
</TEXT>
<HEADING>
OKAMŽITÁ VÝHRA 5000 Kč
</HEADING>
<TEXT>
Zítra Vám přineseme všechna dosud vyšlá čísla. V pátek otiskneme Žolík Hry LN, kterým můžete nahradit kterýkoliv soutěžní kupon. Hrajte dál!
Co můžete vyhrát?
</TEXT>
</DOC>
<DOC>
<DOCID>LN-20021113029</DOCID>
<DOCNO>LN-20021113029</DOCNO>
<DATE>11/13/02</DATE>
<TITLE>
Poslanci iráckého parlamentu odsoudili ultimátum OSN jako "zástěrku pro americkou agresi"
</TITLE>
<TEXT>
Přijetí rezoluce podpořil v dopise parlamentu i prezidentův syn Udaj, který je sám poslancem. Neuspěl.
BAGDÁD - Irácký parlament včera jednomyslně doporučil vedení země, aby odmítlo rezoluci Rady bezpečnosti OSN číslo 1441, která nutí Irák k odzbrojení. Konečné slovo má ale irácký vůdce Saddám Husajn. Pro Husajna, který se k rezoluci musí vyjádřit do pátku, není postoj poslanců závazný. Pokud podmínky OSN odmítne, hrozí mu podle Rady bezpečnosti "vážné následky", tedy vojenský útok Spojených států. Předseda parlamentu Saadún Hammadí nechal poslance hlasovat celkem třikrát - o každé ze dvou klauzulí rezoluce a o dokumentu jako takovém. Po každém hlasování ohlásil jednomyslné "ne". Poslanci se tak řídili doporučením zahraničního výboru parlamentu, který rezoluci zavrhl již v pondělí. Saadún pak odsoudil rezoluci jako nepřijatelný zásah do irácké svrchovanosti. Během vystoupení poslanců, kteří jsou vybíráni na základě loajality k Saddámovi, převládal názor, že rezoluce má jen ospravedlnit americký útok. "Když si to přečtete pozorně, zjistíte, že jakákoli chybička, jakákoli námitka jednoho z inspektorů povede k válce," řekl britské BBC poslanec Muhammad Muzaffar Adhámí. "Je to jen zástěrka pro americkou agresi vůči Iráku." Odmítnutí rezoluce mnohé pozorovatele zaskočilo. Všeobecně se totiž usuzovalo, že parlament bude hanit Radu bezpečnosti i Spojené státy, ale nakonec dokument doporučí ke schválení. O víkendu navíc Irák k přijetí rezoluce vyzvaly členské země Ligy arabských států. Své "ne" rezoluci řeklo 250 poslanců Národního shromáždění i přes naléhání Saddámova staršího syna Udaje, který je sám členem sněmu. Udaj Husajn poslal parlamentu dopis, podle něhož by poslanci neměli dát "zbabělým, nečestným a zlým" Spojeným státům nejmenší příčinu k tomu, aby na Irák zaútočily. Rozhodnutí parlamentu je pouhým doporučením Radě revolučního velení, která je nejvyšší mocenskou institucí v zemi. Vede ji Saddám, který má nad Irákem neomezenou moc.
</TEXT>
<HEADING>
Politická hra?
</HEADING>
<TEXT>
Analytici soudí, že Irák rezoluci nakonec přijme. Odmítnutí dokumentu parlamentem je podle nich součástí Saddámovy politické hry. Jejím cílem má být minimalizace škod, které by rychlým schválením utrpěla jeho image: odmítnutí signalizuje, že rezoluce ho uráží. Může ji pak přijmout jen s velkou nechutí a v zájmu míru. Po odmítnutí rezoluce volají radikálnější iráčtí představitelé, podle nichž se Spojené státy již rozhodly na Irák zaútočit a čekají jen na záminku. O tom, že Saddámův režim se připravuje na válku, by mohly svědčit i zprávy, že se Irák snaží nakoupit velké množství chemikálií k neutralizaci nervových a chemických látek. List The New York Times včera napsal, že americká vláda tlačí na Turecko, aby zamezilo prodeji těchto látek, které nespadají pod mezinárodní embargo, do Iráku. Podle pozorovatelů se irácká armáda chystá použít bojové plyny a protilátky nakupuje k ochraně vlastních vojáků i civilní populace.
</TEXT>
<HEADING>
Co požaduje rezoluce OSN
</HEADING>
<TEXT>
* do sedmi dnů od přijetí rezoluce, tedy do tohoto pátku 15. listopadu, musí Irák oznámit, zda se "plně podrobuje" rezoluci OSN
* Saddám Husajn pak musí do 30 dnů odtajnit všechny programy na výrobu chemických, biologických a jaderných zbraní
* do 45 dnů od přijetí rezoluce musí Irák umožnit návrat zbrojních inspektorů OSN
* inspektoři pak mají 60 dní na to, aby Radu bezpečnosti OSN seznámili s prvními výsledky své práce; jakákoli zásadní zjištění nebo stížnosti na postup iráckých úřadů mohou oznámit kdykoli před tím
</TEXT>
</DOC>
<DOC>
<DOCID>LN-20021113030</DOCID>
<DOCNO>LN-20021113030</DOCNO>
<DATE>11/13/02</DATE>
<TITLE>
Do konce týdne by měli čeští úředníci rozhodnout, zda udělí vízum běloruskému prezidentovi Alexandru Lukašenkovi.
</TITLE>
<GEOGRAPHY>MINSK/PRAHA</GEOGRAPHY>
<TEXT>
Spojené státy daly včera najevo, že by bylo lepší, kdyby běloruský prezident Alexander Lukašenko do Prahy v rámci summitu NATO nejezdil. Běloruský prezident se zde chce zúčastnit zasedání Euroatlantické rady partnerství, české úřady mu ale zatím nedaly vízum. "Myslím, že by se Lukašenko neměl zasedání rady zúčastnit," prohlásil včera v Praze zástupce náměstka ministra zahraničí USA pro evropské záležitost Robert Bradtke. Dodal ale, že je to "suverénní rozhodnutí České republiky". Běloruské ministerstvo zahraničí včera mezitím povolalo velvyslance členských zemí NATO, aby se je pokusilo odradit od odmítavého postoje k Lukašenkovi. "Běloruský stát nikdy nikomu nedovolí, aby za něj rozhodoval, a to ani v tak důležité oblasti, jako je mezinárodní bezpečnost," řekl velvyslancům zemí aliance náměstek běloruského ministra zahraničí Alexander Syčov. Pokud nebude moci Lukašenko do Prahy přijet, tak to podle něj bude znamenat, že NATO "má rozdílný přístup k jednotlivým členům Euroatlantické rady partnerství a nadále uplatňuje dvojí standardy". České úřady zatím o tom, zda členové běloruské delegace dostanou víza, nerozhodly. Mluvčí českého ministerstva zahraničí Karel Borůvka včera LN řekl, že by rozhodnutí mělo padnout do konce tohoto týdne. Ministerstvo se ale podle něj "kloní k tomu vízum neudělit".
MINSK/PRAHA - Spojené státy daly včera najevo, že by bylo lepší, kdyby běloruský prezident Alexander Lukašenko do Prahy v rámci summitu NATO nejezdil. Běloruský prezident se zde chce zúčastnit zasedání Euroatlantické rady partnerství, české úřady mu ale zatím nedaly vízum. "Myslím, že by se Lukašenko neměl zasedání rady zúčastnit," prohlásil včera v Praze zástupce náměstka ministra zahraničí USA pro evropské záležitost Robert Bradtke. Dodal ale, že je to "suverénní rozhodnutí České republiky". Běloruské ministerstvo zahraničí včera mezitím povolalo velvyslance členských zemí NATO, aby se je pokusilo odradit od odmítavého postoje k Lukašenkovi. "Běloruský stát nikdy nikomu nedovolí, aby za něj rozhodoval, a to ani v tak důležité oblasti, jako je mezinárodní bezpečnost," řekl velvyslancům zemí aliance náměstek běloruského ministra zahraničí Alexander Syčov. Pokud nebude moci Lukašenko do Prahy přijet, tak to podle něj bude znamenat, že NATO "má rozdílný přístup k jednotlivým členům Euroatlantické rady partnerství a nadále uplatňuje dvojí standardy". České úřady zatím o tom, zda členové běloruské delegace dostanou víza, nerozhodly. Mluvčí českého ministerstva zahraničí Karel Borůvka včera LN řekl, že by rozhodnutí mělo padnout do konce tohoto týdne. Ministerstvo se ale podle něj "kloní k tomu vízum neudělit".
</TEXT>
</DOC>
<DOC>
<DOCID>LN-20021113031</DOCID>
<DOCNO>LN-20021113031</DOCNO>
<DATE>11/13/02</DATE>
<TITLE>
Ruští žurnalisté nesmějí komentovat chování armády v Čečensku. Rozhodli o tom poslanci dumy. Zákonodárci i prezident Vladimir Putin jsou prý s prací novinářů nepokojeni.
</TITLE>
<TEXT>
PRAHA/MOSKVA (agentura Epicentrum exkluzivně pro LN) Jestliže v boji s teroristy se ruským tajným službám moc nedaří, tak na novináře vytasila Federální bezpečnostní služba (FSB) novou zbraň. Přesněji řečno starou, čerstvě nabroušenou: výslechy, zastrašování, odebírání licencí a represivní zákony. Včera byl k výslechu Federální bezpečnostní služby povolán šéfredaktor listu "Versija" Rustam Arifdžanov. Stejnou proceduru už absolvoval jeho podřízený Andrej Soldatov. I když oficiálně nebyl z ničeho obviněn a vyšetřovatelé ho upozornili, aby se o tématech rozhovoru s nimi nikde nešířil, jak on, tak i šéfredaktor jsou si jisti, že zájem tajných služeb je spojen s články o nedávné protiteroristické operaci v divadle na Dubrovce.
</TEXT>
<HEADING>
Kolik lidí zahynulo v divadle?
</HEADING>
<TEXT>
Ostatně, poslední číslo se muselo obejít bez nich - Federální bezpečnostní služba odebrala redakci počítač a řadu materiálů. Mimo jiné ity, ve kterých novináři tvrdí, že počet obětí mezi rukojmími je rozhodně vyšší, než oficiálně uváděných 128. Státní orgány, poslanci i sám prezident Vladimir Putin jsou zjevně s činností novinářů během akce na osvobození rukojmích a likvidace čečenských teroristů nespokojeni. Zákonodárci dokonce navrhli vytvořit vyšetřovací komisi, která by chování představitelů sdělovacích prostředků "pěkně" zhodnotila. Vyšetřovací komise, která by se zabývala chováním speciálních jednotek při útoku, vzhledem k počtu mrtvých civilistů ne zrovna nejúspěšnějším, asi není zatím aktuální. Zato se nedávná moskevská tragédie zasloužila o další zdokonalení Putinovy tak zvané "doktríny informační bezpečnosti". Poslední změny v zákonu "O hromadných sdělovacích prostředcích" odhlasovali poslanci dokonce bez rozpravy. A tak je nyní zakázáno jakkoliv komentovat či jinak se vyjadřovat k událostem v zónách protiteroristických operací.
</TEXT>
<HEADING>
Rozhodnutí všemocného ruského úředníka
</HEADING>
<TEXT>
Naštěstí je taková zóna v Rusku jen jedna, a to na území Čečenska. Nejenže se k situaci na Kavkaze tedy novinář nesmí vyjadřovat, ale zahraniční zpravodaj oficiálně akreditovaný v Rusku sem ani bez zvláštního povolení nesmí jet. Takové ustanovení platilo i dříve, jen nebylo posvěceno rukou zákona. Z nových úprav zákonů a předpisů také vyplývá, že nesmí být zveřejňováno nic, co by sloužilo propagandě či omluvě činnosti extremistů. Co to vlastně znamená, opět určuje všemocný ruský úředník. Takže za omluvu činnosti teroristy může být pokládána i informace o tom, že v Čečně ruská armáda páchá zvěrstva a dopouští se zločinů na civilním obyvatelstvu. Otázka je, jak byrokrat ocení nejnovější zprávu známé novinářky Anny Politkovské, že příkaz k použití plynu, který zabil desítky lidí v divadle na Dubrovce, dal sám prezident Putin. "Chtějí všem zavřít ústa a zatím se jim to daří," řekl LN Oleg Panfilov, ředitel Centra extrémní žurnalistiky v Moskvě. Podle něj drama na Dubrovce zase jednou rozdělilo ruské novináře na slušné a ty, které řídí stát.
</TEXT>
<HEADING>
Lahev koňaku vedle mrtvoly
</HEADING>
<TEXT>
Ti druzí (jako jeden z uznávaných komentátorů ruské státní televize) například navrhovali postavit k mrtvole Movsara Barajeva - vůdce komanda, které provedlo útok v moskevském divadle - láhev s koňakem. Aby jako bylo jasné, o jaké padouchy jde. Problém je, že ti, co mají podobné nápady, hlásají z televizní obrazovky vesele dál, a ti slušní chodí na výslechy. Arifdžanov a Soldatov by o tom jistě mohli dlouho vyprávět.
Ti druzí (jako jeden z uznávaných komentátorů ruské státní televize) například navrhovali postavit k mrtvole Movsara Barajeva - vůdce komanda, které provedlo útok v moskevském divadle - láhev s koňakem. Aby jako bylo jasné, o jaké padouchy jde. Problém je, že ti, co mají podobné nápady, hlásají z televizní obrazovky vesele dál, a ti slušní chodí na výslechy. Arifdžanov a Soldatov by o tom jistě mohli dlouho vyprávět.
</TEXT>
</DOC>
<DOC>
<DOCID>LN-20021113032</DOCID>
<DOCNO>LN-20021113032</DOCNO>
<DATE>11/13/02</DATE>
<TITLE>
50 tisíc eur a náklady na soudní řízení bude muset stát vyplatit manželům Zvolským, kteří vyhráli proces u Evropského soudu pro lidská práva.
</TITLE>
<GEOGRAPHY>ŠTRASBURK</GEOGRAPHY>
<TEXT>
Kroky české justice zpochybnil včera hned dvakrát Evropský soud pro lidská práva ve Štrasburku. V případech manželů Zvolských a české Homeopatické společnosti konstatoval porušení práva na spravedlivý soudní proces, v kauze Zvolských byla porušena i práva majetková. Stát má proto za majetkovou škodu vyplatit Zvolským odškodné ve výši 50 tisíc eur (asi 1,5 milionu korun) a uhradit náklady na soudní řízení ve výši tři tisíce eur (přes 90 tisíc korun). Rozsudek je pro ČR jako člena Rady Evropy závazný. Stát se ale může odvolat. Manželé Zvolští v roce 1967 koupili dům v Srchu. Pozemky u nemovitosti jim původní majitel podle smlouvy daroval, prakticky ale podle tvrzení Zvolských byla o jejich hodnotu, 30 000 korun, zvýšena cena domu. Podle Zvolských se darováním pozemku chtěl vyhnout práci v JZD, které půdu obdělávalo. Ještě v roce 1991 původní majitel podepsal prohlášení, že pozemky převedl dobrovolně. Nakonec ale část smlouvy napadl u českých soudů a ty mu daly za pravdu. Po sérii odvolaní manželé podali stížnost k Ústavnímu soudu. Ten ji odmítl kvůli pozdnímu podání. Evropský soud ale dal Zvolským za pravdu. Podle rozhodnutí je vymezení zákonných lhůt pro podání stížnosti k Ústavnímu soudu nejasné a byla tak porušena práva na spravedlivý proces i práva majetková. Spravedlivý proces neproběhl podle Evropského soudu také v případu české Homeopatické společnosti. Ta byla v roce 1996 vyloučena z České lékařské společnosti J. E. Purkyně, čímž bylo porušeno právo homeopatů vykonávat lékařskou profesi. Verdikt je pro homeopaty dostatečným zadostiučiněním, na rozdíl od Zvolských však nemají nárok na odškodnění. Stát má pouze uhradit náklady na soudní řízení ve výši 330 eur (asi 10 000 korun).
ŠTRASBURK - Kroky české justice zpochybnil včera hned dvakrát Evropský soud pro lidská práva ve Štrasburku. V případech manželů Zvolských a české Homeopatické společnosti konstatoval porušení práva na spravedlivý soudní proces, v kauze Zvolských byla porušena i práva majetková. Stát má proto za majetkovou škodu vyplatit Zvolským odškodné ve výši 50 tisíc eur (asi 1,5 milionu korun) a uhradit náklady na soudní řízení ve výši tři tisíce eur (přes 90 tisíc korun). Rozsudek je pro ČR jako člena Rady Evropy závazný. Stát se ale může odvolat. Manželé Zvolští v roce 1967 koupili dům v Srchu. Pozemky u nemovitosti jim původní majitel podle smlouvy daroval, prakticky ale podle tvrzení Zvolských byla o jejich hodnotu, 30 000 korun, zvýšena cena domu. Podle Zvolských se darováním pozemku chtěl vyhnout práci v JZD, které půdu obdělávalo. Ještě v roce 1991 původní majitel podepsal prohlášení, že pozemky převedl dobrovolně. Nakonec ale část smlouvy napadl u českých soudů a ty mu daly za pravdu. Po sérii odvolaní manželé podali stížnost k Ústavnímu soudu. Ten ji odmítl kvůli pozdnímu podání. Evropský soud ale dal Zvolským za pravdu. Podle rozhodnutí je vymezení zákonných lhůt pro podání stížnosti k Ústavnímu soudu nejasné a byla tak porušena práva na spravedlivý proces i práva majetková. Spravedlivý proces neproběhl podle Evropského soudu také v případu české Homeopatické společnosti. Ta byla v roce 1996 vyloučena z České lékařské společnosti J. E. Purkyně, čímž bylo porušeno právo homeopatů vykonávat lékařskou profesi. Verdikt je pro homeopaty dostatečným zadostiučiněním, na rozdíl od Zvolských však nemají nárok na odškodnění. Stát má pouze uhradit náklady na soudní řízení ve výši 330 eur (asi 10 000 korun).
</TEXT>
</DOC>
<DOC>
<DOCID>LN-20021113033</DOCID>
<DOCNO>LN-20021113033</DOCNO>
<DATE>11/13/02</DATE>
<GEOGRAPHY>DUBAJ</GEOGRAPHY>
<TEXT>
Katarská televize Al-Džazíra odvysílala včera zvukový záznam údajného projevu Usámy bin Ládina. Nejhledanější terorista světa v něm přivítal nedávné teroristické útoky na indonéském ostrově Bali, v Kuvajtu a v Jemenu i zajetí rukojmích v moskevském divadle. Hlas údajného bin Ládina varoval rovněž obyvatele zemí, které jsou spojenci USA, že se stanou cílem dalších útoků. "Copak vaše vlády nevědí, že je Bílý dům bandou největších řezníků naší doby?" hřímal hlas ze záznamu. "Všechny operace proti Němcům v Tunisku, proti Francouzům v Karáčí, proti Australanům a Britům na Bali, proti francouzskému tankeru v Jemenu a proti americkým námořníkům na (ostrově) Fajlaka, stejně jako zajetí rukojmích v Moskvě jsou odvetou muslimů, snažících se bránit svou víru," tvrdil hlas. Podle CNN se bin Ládin nepřihlásil k odpovědnosti za útoky, ale prohlásil, že byly naplánovány tak, aby se shodovaly s výročím zahájení americké operace v Afghánistánu 7. října. Al-Džazíra neuvedla, jakým způsobem záznam získala. USA nyní posuzují, zda hlas z pásky skutečně patří bin Ládinovi. Jestliže se to potvrdí, bude to jasný důkaz toho, že je vůdce Al Kajdy stále naživu.
</TEXT>
</DOC>
<DOC>
<DOCID>LN-20021113034</DOCID>
<DOCNO>LN-20021113034</DOCNO>
<DATE>11/13/02</DATE>
<GEOGRAPHY>BRUSEL</GEOGRAPHY>
<TEXT>
Desítka kandidátských zemí, včetně České republiky, nevstoupí do Evropské unie k 1. lednu 2004, jak se očekávalo, ale během jarních měsíců tohoto roku, nejpozději 1. června. Nepřímo to včera uvedl komisař Günter Verheugen. "Hlavní je, aby byl ratifikační proces úspěšný. V každém případě musí skončit před volbami do Evropského parlamentu. Termín 1. července je proto vyloučený," řekl Verheugen. Komentoval tak úvahy, že vstup se uskuteční k 1. dubnu, 1. květnu či 1. červnu 2004, provázené spekulacemi, že z účetního hlediska by pohodlné bylo datum 1. července.
</TEXT>
</DOC>
<DOC>
<DOCID>LN-20021113035</DOCID>
<DOCNO>LN-20021113035</DOCNO>
<DATE>11/13/02</DATE>
<GEOGRAPHY>JERUZALÉM</GEOGRAPHY>
<TEXT>
Nový izraelský ministr zahraničí Benjamin Netanjahu včera prohlásil, že se v případě svého zvolení do funkce izraelského premiéra zasadí o vypovězení palestinského vůdce Jásira Arafata z palestinských území. "Prvním nařízením nové vlády bude vypovězení Arafata," uvedl Netanjahu, který se uchází o místo šéfa Likudu, vedeného nyní současným izraelským ministerským předsedou Arielem Šaronem.
</TEXT>
</DOC>
<DOC>
<DOCID>LN-20021113036</DOCID>
<DOCNO>LN-20021113036</DOCNO>
<DATE>11/13/02</DATE>
<GEOGRAPHY>LONDÝN</GEOGRAPHY>
<TEXT>
Princ Charles nařídil "vnitřní vyšetřování" obvinění, která vznesl bývalý komorník princezny Diany Paul Burrell. Komorník prohlásil, že ví o případu znásilnění mezi služebnictvem královské rodiny. Podle něj v roce 1989 znásilnil jeden z Charlesových sluhů svého kolegu. Princův tajemník sir Michael Peat zdůraznil, že v rámci vyšetřování nemůže být vyslechnuta královna Alžběta II. "Pokud došlo k omylům, pak princ Charles chce, abychom je odhalili a napravili," řekl Peat.
</TEXT>
</DOC>
<DOC>
<DOCID>LN-20021113037</DOCID>
<DOCNO>LN-20021113037</DOCNO>
<DATE>11/13/02</DATE>
<TEXT>
Francouzský ministr vnitra Nicolas Sarkozy dal včera zhruba sedmi desítkám uprchlíků 24 hodin na opuštění kostela svatého Petra a Pavla v přístavu Calais na severu Francie. Běženci se o víkendu uchýlili do chrámu poté, co nechvalně proslulý tábor v Sangatte, odkud se pokoušejí dostat tunelem pod Lamanšským průlivem do Británie, přestal minulý týden přijímat nové obyvatele. Pokud do dnešního poledne z kostela neodejdou, vyklidí jej policie. Mezi dočasnými obyvateli kostela převládají Iráčané, které není možné vyhostit ze země.
</TEXT>
</DOC>
<DOC>
<DOCID>LN-20021113038</DOCID>
<DOCNO>LN-20021113038</DOCNO>
<DATE>11/13/02</DATE>
<TITLE>
Dva státy v jednom. Takový je návrh OSN na uspořádání ostrova, rozděleného na tureckou a řeckou část.
</TITLE>
<GEOGRAPHY>NIKÓSIE/BRUSEL</GEOGRAPHY>
<TEXT>
Představitelé znepřátelených kyperských komunit pod časovým tlakem studují 137stránkový mírový plán, který by měl ukončit rozdělení ostrova. Generální tajemník OSN Kofi Annan předal návrh turecké i řecké straně v pondělí večer s tím, že mají týden na jeho prostudování. Již včerejší reakce ale napovídají tomu, že ani kompromisní řešení znepřátelné strany zcela neuspokojilo. "První dojem je takový, že (plán) neodráží požadavky turecké strany," řekl televizní stanici NTV Mumtaz Soysal, který je poradcem vůdce kyperských Turků Raufa Denktase. Jeho protějšek, řecko-kyperský prezident Glafkos Kleridis, byl v první reakci mírnější. I podle něj ale návrh obsahuje věci, "které se nám nelíbí". Plán je kompromisem mezi snahou turecké strany o osamostatnění severní části Kypru a řeckým požadavkem na sjednocení ostrova. Praví se v něm, že "Kypr je nezávislý stát", který je ovšem tvořen "dvěma rovnoprávnými složkovými státy". Během tříletého přechodného období by v čele Kypru stáli vůdci obou komunit. Mezitím by funkci hlavy státu převzala šestičlenná prezidentská rada, složená podle podílu obyvatelstva. Z jejích členů by byl vybrán prezident a viceprezident každý by pocházel z jiné komunity -, kteří by se střídali po deseti měsících. Parlament by byl tvořen dvěma 48člennými komorami. V Senátu by byli stejnou měrou zastoupeni kyperští Řekové i kyperští Turci, Poslanecká sněmovna by byla tvořena podle rozložení obyvatelstva na ostrově většinu by tak zde měla řecká komunita. Plán přichází na poslední chvíli. Již za měsíc by totiž měla Evropská unie rozhodnout, zda Kypr zařadí mezi nové členské státy. Pokud by se s rozdělením ostrova nepodařilo nic udělat, je unie ochotna přijmout pouze řeckou část. To včera zopakoval i šéf Evropské komise Romano Prodi. "Byl bych rád, kdybychom přijali celý Kypr. Kvůli jeho politickému rozdělení ale možná budeme muset zvolit druhou nejlepší možnost - přijmout jen část Kypru," řekl Prodi agentuře Reuters. Kypr je rozdělený od roku 1974, kdy turecká armáda v reakci na puč zastánců sjednocení s Řeckem obsadila severní část ostrova. Pokud se nedosáhne dohody do summitu EU v Kodani, který se uskuteční ve dnech 12. - 13. prosince, zůstane sever ostrova za branami unie.
</TEXT>
<HEADING>
Mírový plán OSN pro Kypr
</HEADING>
<TEXT>
Kypr je rozdělen od roku 1974 na tureckou a řeckou část. Tyto dva útvary by se na základě mírového plánu staly součástí společného státu vytvořeného podle vzoru Švýcarska. Návrh umožňuje i výměny některých území mezi oběma stranami.
smíšená území (stav v roce 1974)
území obývaná převážně kyperskými Řeky (stav v roce 1974)
nárazníková zóna střežená policisty OSN
část spravovaná kyperskými Turky
část spravovaná kyperskými Řeky
britská vojenská základna
území u nichž připadá v úvahu výměna
1 Morphou
2 Varosha
</TEXT>
</DOC>
<DOC>
<DOCID>LN-20021113039</DOCID>
<DOCNO>LN-20021113039</DOCNO>
<DATE>11/13/02</DATE>
<TITLE>
Brusel asi zklame Turky. Ti totiž stále očekávají, že jim Evropská unie nejpozději v prosinci řekne, kdy s Tureckem zahájí přístupová jednání.
</TITLE>
<GEOGRAPHY>BRUSEL/ANKARA</GEOGRAPHY>
<TEXT>
Turci se do unie dostanou nejspíše později, než si přáli. Jejich požadavek na stanovení konkrétního data přístupových jednání totiž včera odmítl komisař EU pro rozšíření Günter Verheugen. Prohlásil, že Ankara musí nejdříve splnit vstupní politická kritéria kandidátských zemí. Zároveň připomněl problematické uskutečňování reforem v Turecku. Také zopakoval požadavek, aby jeho úřady skončily s mučením ve věznicích a propustily zbylé politické vězně. "Jakmile Turci splní kodaňská kritéria, nebudeme váhat ani minutu," slíbil komisař. Verheugen také odmítl páteční výroky předsedy Konventu Valéryho Giscarda d'Estainga, který označil případný vstup Turecka do unie za její konec. D'Estaingův názor reprezentuje častý názor evropských pravicových politiků, kteří vidí unii jako "křesťanský klub", do něhož by muslimové mohli vnést jen napětí a konflikt. Naopak předseda Strany spravedlnosti a rozvoje (AKP) Recep Erdogan se domnívá, že vstup jeho země do EU by znamenal "jedinečnou příležitost k dialogu mezi náboženstvími a kulturami".
</TEXT>
<HEADING>
Otazníky nad změnou ústavy
</HEADING>
<TEXT>
Turecko řeší zároveň problém způsobený výsledkem nedávných parlamentních voleb. Erdogan, který je vůdcem vítězné strany v listopadových parlamentních volbách v Turecku, se zmínil v pondělí o možnosti úpravy ústavy, která by mu umožnila stát se premiérem. To zatím není možné, protože byl v minulosti odsouzen za "podněcování k náboženské nesnášenlivosti". V přísně sekulárním Turecku k tomu stačilo recitování básně, v níž přirovnal minarety k bajonetům a mešity ke kasárnám. Nemohl tak být zvolen ani poslancem, což je ale nezbytná podmínka pro premiérský post. Odstupující předseda vlády Bülent Ecevit varoval před tím, aby vládu neřídil "stínový premiér". To podle něj není přípustné. "Je tak povinností politiků vyřešit problém, který je v rozporu s vůlí národa," řekl šéf nejsilnější turecké strany Erdogan. Umírnění islamisté z AKP získali ve volbách na začátku listopadu téměř dvě třetiny parlamentních křesel, pro změny ústavy bez vypsání referenda ale potřebují i hlasy čtyř opozičních poslanců. Aby se stal vůdce AKP premiérem, musel by se zúčastnit doplňovacích voleb nebo by ho se souhlasem parlamentu musel jmenovat prezident. K tomu je ale nutné změnit ústavní článek, který stanoví, že osoba odsouzená za "ideologické" nebo "anarchistické" přečiny nemůže být členem parlamentu. Předseda Lidové republikánské strany (CHP) Deniz Baykal tvrdí, že Erdogan by si křeslo premiéra vzhledem k velikému vítězství své strany zasloužil. To si myslí i prezident Ahmet Necdet Sezer. Změnu ústavy ale odmítá.
</TEXT>
<HEADING>
Pomůže Berlusconi?
</HEADING>
<TEXT>
AKP vyhlásila po volbách vstup do Evropské unie za svoji prioritu a její lídr plánuje v příštích dnech cesty do několika členských států unie. Chce v nich lobbovat pro stanovení začátku přístupových jednání. První schůzka ho čeká dnes v Římě s italským premiérem Silviem Berlusconim. Právě Itálie spolu s Velkou Británií a Německem turecký požadavek podporují.
AKP vyhlásila po volbách vstup do Evropské unie za svoji prioritu a její lídr plánuje v příštích dnech cesty do několika členských států unie. Chce v nich lobbovat pro stanovení začátku přístupových jednání. První schůzka ho čeká dnes v Římě s italským premiérem Silviem Berlusconim. Právě Itálie spolu s Velkou Británií a Německem turecký požadavek podporují.
</TEXT>
</DOC>
<DOC>
<DOCID>LN-20021113040</DOCID>
<DOCNO>LN-20021113040</DOCNO>
<DATE>11/13/02</DATE>
<TEXT>
V afghánské metropoli vypukly v pondělí a včera nepokoje, při kterých policie zabila čtyři vysokoškolské studenty a několik desítek jich zranila. Demonstranti protestovali proti žalostnému stavu na kolejích. "Na ubytovnách nemáme vodu. Nemáme chleba. Všechno je drahé," prohlásil student medicíny Nangalai. Na kolejích prý nejde ani elektrický proud. Během nepokojů zaútočili studenti na policisty kameny. Několik strážců zákona přitom bylo rovněž zraněno. Afghánští policisté pak začali protestující zatýkat. Jedním za zatčených byl i muž na snímku.
</TEXT>
</DOC>
<DOC>
<DOCID>LN-20021113041</DOCID>
<DOCNO>LN-20021113041</DOCNO>
<DATE>11/13/02</DATE>
<GEOGRAPHY>PETROHRAD</GEOGRAPHY>
<TEXT>
Z muzea v ruském Petrohradě zmizelo vzácné vydání jedné z nejdůležitějších vědeckých knih všech dob - Matematických principů přírodní filozofie od fyzika Isaaka Newtona. Podle dosavadních zjištění ukradli dílo ze 17. století zloději, kteří se vydávali za čtenáře. Newtonova kniha totiž zmizela z čítárny, kde byla půjčována zájemcům o její studium. V díle, známém i pod zkráceným názvem "Principia", tento fyzik formuloval své teze o gravitaci a o třech základních pohybových zákonech (zákon setrvačnosti, zákony síly, zákon akce a reakce). První vydání vyšlo v roce 1687 nákladem asi 250 kusů. Do současnosti se uchovalo asi 200 exemplářů, z nichž je více než třetina v amerických knihovnách. V posledních letech cena původních vydání Newtonových knih na aukcích rapidně vzrostla - například "Principy" se podle britské BBC prodávají i za 200 000 liber (téměř 10 milionů korun).
</TEXT>
</DOC>
<DOC>
<DOCID>LN-20021113042</DOCID>
<DOCNO>LN-20021113042</DOCNO>
<DATE>11/13/02</DATE>
<GEOGRAPHY>WASHINGTON</GEOGRAPHY>
<TEXT>
Nový výzkumný úřad Pentagonu začal vyvíjet globální počítačový sledovací systém. Cílem je, aby američtí protiterorističtí agenti měli přístup k osobním informacím jak ve vládních, tak komerčních databázích po celém světě. Úřad vede bývalý poradce prezidenta Ronalda Reagana John Poindexter. Ten o své místo v Bílém domě přišel kvůli skandálu Irangate. V roce 1990 byl odsouzen k šesti měsícům ve vězení. Tento trest ale o rok později odvolací soud zrušil s tím, že byla porušena Poindexterova práva. Úkolem úřadu je vyvinout novou technologii pro "prosívání" informací v databázích a počítačových sítích, díky které by se daly snáze objevit podezřelé operace, jako například finanční transakce či rezervace v hotelích. Podle listu The Washington Post, který s touto informací přišel, má projekt stát 200 milionů dolarů ročně. "Jak jinak můžeme nalézt teroristy, než sledovat jejich stopu?" říká Poindexter, který přišel s nápadem na vybudování sledovacího systému po 11. září 2001. Systém, který je ve vývoji, má mimo jiné pomáhat analytikům hledat osoby, které cestují do rizikových oblastí, analyzovat podezřelé e-maily, převody peněz či výskyt podezřelé léčby - například při onemocnění antraxem. Většina informací z celého světa bude sbírána prostřednictvím speciálních počítačů a softwaru. K informacím budou mít přístup zpravodajské služby. Řada odborníků pochybuje, že to, co navrhuje Poindexter, bude někdy fungovat. Navíc se objevují obavy ze zneužití systému a porušování práva na soukromí a ochranu osobních údajů. Pokud by se však Poindexterův projekt zdařil, půjde o nejrozsáhlejší sledovací systém v dějinách lidstva. "Je to naprosto orwellovský koncept," prohlásil bývalý americký senátor Gary Hart.
</TEXT>
</DOC>
<DOC>
<DOCID>LN-20021113043</DOCID>
<DOCNO>LN-20021113043</DOCNO>
<DATE>11/13/02</DATE>
<TITLE>
Desetitisíce lidí by mohly bydlet na ostrovech, jejichž případnou stavbu má prozkoumat vládní komise
</TITLE>
<TEXT>
Miliardu dolarů má stát jeden ostrov o velikosti tří čtverečních kilometrů. Jednotlivé ostrovy u izraelského pobřeží by měly být pospojovány podmořskými tunely.
TEL AVIV - Izraelská vláda rozhodla o ustavení komise, která má posoudit plán na vybudování umělých ostrovů podél pobřeží Středozemního moře. O tomto mnohamiliardovém projektu se hovoří už přibližně deset let. Ustavení komise je zatím posledním krokem, který svědčí o tom, že izraelská vláda o vybudování ostrovů vážně uvažuje. Nejprve by měly být podle izraelských médií vybudovány tři ostrovy. Zřejmě u měst Tel Aviv, Haifa a Herzlija či Netanja. Měly by být určeny jak pro turisty, tak pro stálé obyvatele a kanceláře. Pospojovány by měly být podmořskými tunely a silnicí s pobřežím. V blízkosti by mělo být vybudováno letiště. Uvažuje se i o tom, že by se na jednom z ostrovů postavilo letiště. Ekologické organizace tento plán odmítají s tím, že vybudování ostrovů poničí izraelské pláže a naruší výhled na moře. Navíc se podle nich zvýší znečištění v oblasti. Řada politiků a obchodníků je naopak pro tento projekt a tvrdí, že do budoucna kvůli nedostatku místa nezbude Izraeli stejně nic jiného než se rozšiřovat do moře.
</TEXT>
<HEADING>
Uskutečnitelný projekt?
</HEADING>
<TEXT>
Pokud by byl projekt dokončen, znamenalo by to vytvoření přibližně desetitisíce nových pracovních míst. Na každém ostrově o velikosti tři čtvereční kilometry by mohly být byty pro dvacet tisíc obyvatel a pro stejný počet turistů, obchodníků a dalších. Každý ostrov by měl stát miliardu dolarů a měl by být financován ze soukromých zdrojů. "Jsem pro vybudování ostrovů," řekl nynější izraelský premiér Ariel Šaron už před několika lety. "Chtěl bych to uvést do praxe. Může to změnit kvalitu života těch, kteří žijí podél pobřeží Izraele." Není proto divu, že odcházející Šaronova vláda ještě ustavila vládní komisi, která se bude problémem zabývat. Mluvčí izraelského Technologického ústavu, který má na starosti výzkum projektu, řekl BBC, že ostrovy budou alternativou k výstavbě v poušti. "Části Izraele nemohou být využity pro stavební ani turistické účely kvůli písečnému a kamenitému podloží," tvrdí Tony Bernstein. "Do budoucna nás to bude více a více limitovat." Podle něj je vybudování umělých ostrovů velice složité, nicméně uskutečnitelné. Zvláště se objevily obavy z toho, že by se ostrovy mohly stát vhodným a snadným cílem pro teroristy. Bernstein je však přesvědčen, že se dají přijmout taková bezpečnostní opatření, aby lidem, kteří budou na ostrovech, nehrozilo příliš velké nebezpečí. Vládou ustavená komise by měla projekt v příštích třech měsících posuzovat. Poté by mělo být vydáno závěrečné rozhodnutí. Pokud bude rozhodnutí kladné, mohla by podle expertů začít výstavba prvního ostrova do tří let.
Pokud by byl projekt dokončen, znamenalo by to vytvoření přibližně desetitisíce nových pracovních míst. Na každém ostrově o velikosti tři čtvereční kilometry by mohly být byty pro dvacet tisíc obyvatel a pro stejný počet turistů, obchodníků a dalších. Každý ostrov by měl stát miliardu dolarů a měl by být financován ze soukromých zdrojů. "Jsem pro vybudování ostrovů," řekl nynější izraelský premiér Ariel Šaron už před několika lety. "Chtěl bych to uvést do praxe. Může to změnit kvalitu života těch, kteří žijí podél pobřeží Izraele." Není proto divu, že odcházející Šaronova vláda ještě ustavila vládní komisi, která se bude problémem zabývat. Mluvčí izraelského Technologického ústavu, který má na starosti výzkum projektu, řekl BBC, že ostrovy budou alternativou k výstavbě v poušti. "Části Izraele nemohou být využity pro stavební ani turistické účely kvůli písečnému a kamenitému podloží," tvrdí Tony Bernstein. "Do budoucna nás to bude více a více limitovat." Podle něj je vybudování umělých ostrovů velice složité, nicméně uskutečnitelné. Zvláště se objevily obavy z toho, že by se ostrovy mohly stát vhodným a snadným cílem pro teroristy. Bernstein je však přesvědčen, že se dají přijmout taková bezpečnostní opatření, aby lidem, kteří budou na ostrovech, nehrozilo příliš velké nebezpečí. Vládou ustavená komise by měla projekt v příštích třech měsících posuzovat. Poté by mělo být vydáno závěrečné rozhodnutí. Pokud bude rozhodnutí kladné, mohla by podle expertů začít výstavba prvního ostrova do tří let.
</TEXT>
</DOC>
<DOC>
<DOCID>LN-20021113044</DOCID>
<DOCNO>LN-20021113044</DOCNO>
<DATE>11/13/02</DATE>
<GEOGRAPHY>LONDÝN</GEOGRAPHY>
<TEXT>
Řecko v pondělí nabídlo, že bude Británii půjčovat objekty ze svých muzeí, vydá-li mu Britské muzeum Elginovy mramory. Pro Británii soubor sochařských děl, jež původně zdobily Parthenon, získal na konci 18. století lord Elgin. Vedení Britského muzea ale tvrdí, že sochy tvoří nedílnou součást sbírek. Řecko chce soubor soch a část v lisu z Parthenónu získat do olympiády, která se bude konat v roce 2004 v Aténách. Tomu se ale Britové zatím urputně brání. "Na Parthenon je již nelze vrátit a není možné obnovit něco, co bylo jednou ztraceno," řekl ředitel Britského muzea Neil MacGregor. Britský parlament od lorda Elgina sochy odkoupil v roce 1816 a Británie nyní vlastní zhruba polovinu někdejší výzdoby řeckého Parthenonu.
</TEXT>
</DOC>
<DOC>
<DOCID>LN-20021113045</DOCID>
<DOCNO>LN-20021113045</DOCNO>
<DATE>11/13/02</DATE>
<GEOGRAPHY>BERLÍN</GEOGRAPHY>
<TEXT>
Policie v německé spolkové zemi Sasku, které sousedí se severozápadními Čechami, hodlá důsledně postupovat proti možným demonstracím, ke kterým by mohlo dojít v souvislosti s pražským summitem NATO. Saské úřady tak vyčlenily dodatečné síly, aby mohly podle potřeby "přiměřeně" reagovat. Saská policie vychází z toho, že do Prahy pojede "nezanedbatelný počet německých odpůrců summitu", kteří využijí Saska jako tranzitního prostoru. Drážďany se tak obávají, aby nedošlo k nepokojům i ve městě. Drážďanské úřady spolupracují i s českou stranou. Bližší detaily však saská policie do včerejšího večera nesdělila.
</TEXT>
</DOC>
<DOC>
<DOCID>LN-20021113046</DOCID>
<DOCNO>LN-20021113046</DOCNO>
<DATE>11/13/02</DATE>
<TITLE>
Václav Klaus ovládá českou pravici jako krajta
</TITLE>
<TEXT>
Po pravdě řečeno, byla by ostuda, kdyby ODS v podzimních volbách neuspěla. Zřetelný volební propad v červnových volbách, nástup komunistů a nízká volební účast - dalo se očekávat, že tato konstelace přiměje jisté množství voličů, a to i těch, kteří v červnu absentovali, dát na podzim hlas právě ODS. Stejně tak se ale dalo předpokládat, že tento relativní úspěch bude spíš na překážku žádoucí důkladné obrodě ODS. Je zřejmé, že k obtížným krokům se lze někdy odhodlat jen pod určitým tlakem. První záchytný bod, který se vynořil z povolební nervozity ODS, byla jasná deklarace, že strana bude v opozici. Snad by se dalo říci, že občanským demokratům stejně nic jiného nezbývalo, ale v této zemi a zvlášť u této strany už člověk neví, takže i takto banální rozhodnutí bylo možno přijmout s určitou úlevou jako projev soudnosti. Vstup Evžena Tošenovského na scénu bylo možné chápat jako přirozené chování ODS: z porážky vyvozuje odpovědnost, o slovo se hlásí nový člověk nespjatý s volebním debaklem. Navíc předseda udělal pro podzimní volební úspěch to nejlepší, co mohl: oznámil, že odchází. To muselo přidat ODS pořádnou porci hlasů, především bývalých voličů Unie svobody. Protože co jiného aktivisty a příznivce této strany nakonec spojovalo než odpor ke Klausovi?
</TEXT>
<HEADING>
Klaus, génius negativity
</HEADING>
<TEXT>
Ale teď, když se Klausův stín začal zvedat, zatímco špičky US-DEU nastupovaly, čtenáři prominou hayekovskou narážku, cestu k nevolnictví ve Špidlově kabinetu, rýsovala se pro pravicově liberální voliče jako východisko volba ODS. Nebylo kde zůstávat, nebylo kam jinam jít. Po senátních volbách je náhle vše zapomenuto a je tu zase stará známá ODS a starý známý Klaus, impozantní génius negativity, který má obdivuhodnou schopnost deptat a připravovat o soudnost své protivníky. Lux, Kalvoda, Zieleniec, Ruml, Pilip a mnozí další doplatili na to, že měli "Klause na mozku" - zosobňoval jim jedinou příčinu všech problémů a provokoval je ke krokům, které by při zdravém rozumu nikdy neudělali. Kdokoliv se s ním pokusil utkat, prohrál a nikdy se z toho docela nevzpamatoval. Tošenovský je jen poslední obětí tohoto uhranutí. Přečtete-li si jeho oznámení, kterým ruší kandidaturu, a následné rozhovory, je to odshora dolů jen Klaus, Klaus, Klaus. Klaus ovládá českou pravici jako krajta. Cenou, kterou za to tato část politického spektra platí, je trvale se zmenšující schopnost udržet a přitáhnout nové voliče.
</TEXT>
<HEADING>
Odpočítávání už začalo
</HEADING>
<TEXT>
Dilema členů ODS po úspěšných volbách zní: buď budou hledat nějaký způsob, jak stranu přivést do poklausovské éry, přičemž ovšem riskují, že je černokněžník Klaus promění v solné sloupy. Anebo zapomenou to, co věděli po červnovém debaklu - že Klaus už jim volby nevyhraje - a nechají vše při starém. Bezprostředně se možná v takovém případě nestane vůbec nic. Podzimní úspěch by je ale neměl ošálit. Ten totiž nebyl, jak řekl Klaus deníku Právo, "návratem na předchozí dráhu" po červnové "výchylce". Občanští demokraté za něj vděčí dvěma specifickým okolnostem: příslibu Klausova odchodu a autodestrukci Unie svobody. Skutečný dlouhodobý trend je zcela jiný: od svého vzniku získala ODS v každých následujících parlamentních volbách méně hlasů než v předcházejících. Při současném rozvoji lékařské vědy se můžeme dožít dne, kdy ODS s Klausem v čele nepřekročí pětiprocentní práh ke vstupu do sněmovny.
Dilema členů ODS po úspěšných volbách zní: buď budou hledat nějaký způsob, jak stranu přivést do poklausovské éry, přičemž ovšem riskují, že je černokněžník Klaus promění v solné sloupy. Anebo zapomenou to, co věděli po červnovém debaklu - že Klaus už jim volby nevyhraje - a nechají vše při starém. Bezprostředně se možná v takovém případě nestane vůbec nic. Podzimní úspěch by je ale neměl ošálit. Ten totiž nebyl, jak řekl Klaus deníku Právo, "návratem na předchozí dráhu" po červnové "výchylce". Občanští demokraté za něj vděčí dvěma specifickým okolnostem: příslibu Klausova odchodu a autodestrukci Unie svobody. Skutečný dlouhodobý trend je zcela jiný: od svého vzniku získala ODS v každých následujících parlamentních volbách méně hlasů než v předcházejících. Při současném rozvoji lékařské vědy se můžeme dožít dne, kdy ODS s Klausem v čele nepřekročí pětiprocentní práh ke vstupu do sněmovny.
</TEXT>
</DOC>
<DOC>
<DOCID>LN-20021113047</DOCID>
<DOCNO>LN-20021113047</DOCNO>
<DATE>11/13/02</DATE>
<TITLE>
Anarchisté zatím smějí demonstrovat
</TITLE>
<TEXT>
Odpůrci zasedání NATO v Praze se na letošní listopad připravovali skoro tak dlouho jako Ministerstvo vnitra ČR. Jedna z anarchistických organizací nahlásila již letos v lednu konání demonstrací do bezprostřední blízkosti míst, ve kterých budou rokovat, případně hodovat nejvyšší představitelé států aliance a kandidátských zemí. Demonstracíchtiví anarchisté zákonné povinnosti splnili a jimi plánované akce byly ještě včera na internetové stránce pražského magistrátu uvedeny mezi demonstracemi, jež nebyly zakázány. Problém je v tom, že ministerstvo vnitra vyhlásilo "bezpečnostní zóny" v několika inkriminovaných lokalitách. Magistrátní úředníci, kteří mohli ke shromážděním říci své ne, v lednu ještě "neměli směrnici". Vše nasvědčuje tomu, že úředníci si nakonec nějakou zákonnou záminku najdou a demonstrace, třeba na Nuselském mostě či na Hradčanském náměstí, na poslední chvíli zakážou. Anarchisté si to nenechají líbit a celou kauzu bude pravděpodobně řešit soud. Český represivní aparát se na zasedání severoatlantické aliance připravuje už druhý rok, prostředky nešetří a občany systematicky děsí. Výsledkem je organizační chaos, kdy v bezpečnostních zónách jsou povoleny demonstrace. Kdyby místo megalomanských nákupů ministerstvo vyhradilo jednoho či dva úředníky pro koordinaci s magistrátem, mohlo se vyvarovat blamáže. Vlastně nemohlo, protože ministr včera přiznal, že jeho muži budou hrát s demonstranty přesilovku.
</TEXT>
</DOC>
<DOC>
<DOCID>LN-20021113048</DOCID>
<DOCNO>LN-20021113048</DOCNO>
<DATE>11/13/02</DATE>
<TITLE>
Hodnocení ČR se zlepšilo díky unii
</TITLE>
<TEXT>
Světové ratingové agentury se zřejmě pomátly. Jedna hodnocení Česka snižuje, druhá zvyšuje. Jak tomu rozumět? Horší se naše pozice vůči věřitelům, nebo se lepší? Horší i lepší. Proslulá Standard &amp; Poor's nevěří Špidlově vládě, že bude schopna přestavět penzijní a sociální systém. Vnitřní dluhy dál porostou, domnívají se analytici S &amp;P a snižují hodnocení pro splácení závazku v korunách. Neméně důvěryhodná Moody's míří jinam. Česko podle ní nezadržitelně kráčí do EU. Půjčky v eurech budou přístupnější a kvůli Bruselu v zádech prakticky bez rizika. A tak radikálně zvyšuje hodnocení ČR pro placení dluhů v cizí měně. Oba pohyby jsou rozdílné, ale nejdou proti sobě a každý z nich má trochu jinou váhu. Dobrá známka od Moody's není vyznamenáním, je jen součástí hromadné akce, připomínající reklamní politickou kampaň. Podobného vylepšení se dočkalo i dalších sedm kandidátských zemí. Varovný prst Standard &amp; Poor's ale dál osamoceně trčí vzhůru. Splácet rozpočtové dluhy v korunách bude těžší, levnější půjčky v eurech na tom nic nemění. Konečně ani dnešní prounijní rating by nám při přehnané spotřebě půjčených eur dlouho nevydržel.
</TEXT>
</DOC>
<DOC>
<DOCID>LN-20021113049</DOCID>
<DOCNO>LN-20021113049</DOCNO>
<DATE>11/13/02</DATE>
<TITLE>
Barrandovské ateliéry ožijí domácí tvorbou
</TITLE>
<TEXT>
Zástupci barrandovských studií včera oznámili, že občerství domácí tvorbu v našich proslulých ateliérech, které budou co nevidět největší v Evropě. Chtějí vyhledávat vlastní náměty a scénáře, které by se pak pod hlavičkou Barrandova a dalších případných koproducentů realizovaly. Nezasvěceného možná tento "zvrat" událostí překvapí, a přiměje k otázce: Co se tedy na Barrandově v posledních letech dělalo, když ne české filmy? Odpověď je paradoxně prostá: Točily se tam filmy, jen ne ty české. Například ve třicátých letech vznikalo na Barrandově ročně až osmdesát snímků. Pravda, všechny nebyly domácí, ale rozhodně jich bylo víc než dva kusy, což je cifra odpovídající podílu Barrandova na české filmové produkci v posledních letech. Skutečnost, že se filmové ateliéry v malé evropské zemi dokážou uživit prostřednictvím zahraničních zakázek a úspěšně konkurovat velkým světovým studiím, je nesporně víc než obdivuhodná. Ale nic nemusí trvat věčně. Stačí například neuvážené rozhodnutí pražského magistrátu o mnohanásobném zdražení natáčení v atraktivních lkalitách, a na Barrandově bude pusto. Kroky, které vedou k návratu domácí tvorby na barrandovský kopec, mohou působit nejistě, ale zaplať pánbůh za ně. Jen měly přijít o pár let dřív, vydělal by na tom jak Barrandov, tak český film.
</TEXT>
</DOC>
<DOC>
<DOCID>LN-20021113050</DOCID>
<DOCNO>LN-20021113050</DOCNO>
<DATE>11/13/02</DATE>
<TEXT>
Vladimir Putin má nabitý kalendář. V pondělí jednal s vedením EU a NATO, včera v Oslu zas s německým kancléřem i norským premiérem. Nic přelomového se nestalo, vyznění schůzek ale bylo jasné - Putinova slova berou v Evropě vážně a s respektem. Někdy se až tají dech, s jakým respektem. V Bruselu mu dánský novinář položil nepříjemnou otázku o Čečensku. Nad Putinovým osobitým žertem na adresu dotěry - pokud se chcete stát islámským radikálem, přijeďte do Moskvy na obřízku a já doporučím, aby ji udělali tak, že vám již nic nenaroste - se pozastavili jen ruští novináři. Evropané se tvářili, že se nic nestalo. Dánský předsedající EU se klopotně zpovídal, proč nezasáhl proti sjezdu Čečenců v Kodani. Putinovi prošel tvrdý tón, když se ho partneři dovolili zeptat, co se děje v Moskvě či Grozném. Je přirozené, že Evropa má zájem o spojenectví Ruska v boji proti terorismu a navíc potřebuje jeho ropu a plyn. Otázkou je, co vše mu mají Evropané tolerovat. Je dobře, že se Putin začal na Západě cítit jako doma. Problémem je, zda si sem má přinášet všechny své způsoby. Nebo jsme svědky toho, jak se Putin stává přirozeným vůdcem, který zženštilé Evropě tak chybí?
</TEXT>
</DOC>
<DOC>
<DOCID>LN-20021113051</DOCID>
<DOCNO>LN-20021113051</DOCNO>
<DATE>11/13/02</DATE>
<TITLE>
Ad LN 2. 11.: Scestné požadavky farmářů
</TITLE>
<TEXT>
Emoce, polopravdy a vydírání - to jsou nástroje, které zvolili čeští zemědělci. Tak to napsal pan Havel. Emoce jsou v tomto případě namístě. Opravdu by mě zajímalo, jaké nástroje by volil on. Učitelé, zdravotníci a ostatní mohou stávkovat. Zemědělci tuto možnost nemají. Kdyby pár dní nekrmili dobytek, nedojili mléko a neobdělávali pole, nikdo to ani nepozná a ztráty by odnesli sami farmáři. Zemědělci musejí volit jiné formy protestů. Psát petice asi moc nepomůže, a když pan Havel vidí vzor v zemědělcích z EU, měli bychom si z nich vzít příklad - sednout do traktorů a zemědělskou technikou zablokovat silnice, jak to dělají tam. A rozhodně mají nepoměrně menší důvod k nespokojenosti. Scestné nejsou požadavky farmářů, ale argumenty Petra Havla. Například drahý nájem půdy v EU. Je třeba si uvědomit, že zemědělci v EU, kteří půdu vlastní, žádné nájemné neplatí. Když už jsme u té ceny půdy, u nás je 20krát až 50krát levnější a v EU mají dost peněz, aby u nás skoupili takřka celou republiku, když je v současnosti vykoupeno skoro celé pohraničí s Rakouskem a Německem. Samozřejmě přes třetí osoby. A já se ptám, byla by to pak ještě Česká republika?
</TEXT>
</DOC>
<DOC>
<DOCID>LN-20021113052</DOCID>
<DOCNO>LN-20021113052</DOCNO>
<DATE>11/13/02</DATE>
<TITLE>
Ad LN 8. 11.: Klaus: Nejschopnější politik v ODS je Vlastimil Tlustý
</TITLE>
<TEXT>
Předseda Klaus si zřejmě vyložil slušný výsledek posledních senátních voleb tak, že volič ODS snese úplně všechno. Po neuvěřitelném obratu ve věci přímé volby prezidenta přišel s dalším pokusem, jak definitivně zdiskreditovat zbytky pravice v Čechách a na Moravě. Za svého nejvhodnějšího nástupce v čele strany navrhl bývalého komunistu. Pomalu mi začíná být jasné, co je to odéesovské myšlenkové schéma.
</TEXT>
</DOC>
<DOC>
<DOCID>LN-20021113053</DOCID>
<DOCNO>LN-20021113053</DOCNO>
<DATE>11/13/02</DATE>
<TEXT>
Ministr obrany Jaroslav Tvrdík v nováckém Kotli jednoznačně prohlásil, že základní vojenská služba už značně pozbývá na svém smyslu, protože množství bojových úkolů, které mohou vojáci základní služby plnit, je minimální díky minimálnímu výcviku. Tedy: Vojáci základní služby se stávají lacinými námezdními pracovními silami na zametání, uklízení a vaření, zkrátka "děvčaty pro všechno", jenom ne pro obranu vlasti. Ministr zároveň prohlásil, že vojáky základní služby propustit nemůže, ač by moc rád, protože je potřebují právě na to vaření, zametání, uklízení a sem tam na nějaké to strážení. Těmito slovy pouze potvrdil, že nejsou-li vojáci základní služby už určeni k plnění bojových úkolů, pak jsou pouhou lacinou pracovní silou. Ovšem to je ten obrovský omyl. Ve skutečnosti soustava veřejných rozpočtů přijde o částku kolem 3 mld. Kč na tomto přežitku z dob dávno minulých. Ony 3 mld. Kč lze považovat za částku, kterou tento stát prodělává na službách, jež vlastně od mladíků na základní vojenské a civilní službě nakupuje, přitom by je mohl nakupovat mnohem laciněji. A je to samozřejmě velká škoda, protože pro tyto peníze by se dalo najít mnohem lepší využití. A tak se pouze můžeme těšit na rok 2007, kdy má být armáda plně profesionalizovaná. A rovněž si můžeme přát, aby pokrokový pan ministr Tvrdík prosadil zrušení základní vojenské služby co možná nejdříve.
</TEXT>
</DOC>
<DOC>
<DOCID>LN-20021113054</DOCID>
<DOCNO>LN-20021113054</DOCNO>
<DATE>11/13/02</DATE>
<TEXT>
Televize Nova nabídla divákům ve čtvrtečním Kotli obzvláště vypečenou zábavu. V roli mladého Werthera totiž před zraky národa prožíval své utrpení ministr obrany Jaroslav Tvrdík. Na jedné straně si sociálnědemokratický ministr div nerval vlasy nad ničemností stavu našich vojenských posádek, kde slouží mladí hoši-záklaďáci použitelní leda tak k obraně s košťaty v ruce, na straně druhé horoval pro superkvalitní nablýskané létající stroje a protiraketové systémy nejnovější generace, s nejméně stejně superkvalitním, plně profesionálním armádním personálem. Kde jej však vzít, neřekl. Korunu své talk show nasadil, když úpěje nad technickou zbědovaností zoufalého letectva snoval v záři reflektorů utopické sny o tom, že naši zemi nepříteli nedáme! Na druhé nadechnutí pak před kamerou a zraky milionů diváků vytroubil celému světu informace o tom, že naše armáda v současném stavu není prakticky žádného boje schopná. Ve všech případech se tak dynamický, leč toho času velmi unavený velitel ozbrojených sil ocitl mimo realitu: bránit se musíme, ale nemáme za co - a to ani v případě, že by na armádu a za vlast padl celý státní rozpočet! Nabízí se proto otázka, zda by nebylo lépe Tvrdíkovo ministerstvo přejmenovat na pacifistické a příště jít do voleb s tímto daleko smysluplnějším programem. Jistě by to bylo užitečnější, než si hrát na falešnou vlasteneckou hrdost a hrdinství.
</TEXT>
</DOC>
<DOC>
<DOCID>LN-20021113055</DOCID>
<DOCNO>LN-20021113055</DOCNO>
<DATE>11/13/02</DATE>
<TITLE>
Ad LN 7. 11.: Dobrou radu uvítáme
</TITLE>
<TEXT>
Jak vrátit majetek fyzickým či právnickým osobám, jimž byl ukraden 15. 3. 1939 - 8. 5. 1945, není věc právní, ale celá desetiletí věc hlavně politická. Mrzí mě však ještě jedna věc. Stále se objevují v názorech obhájců tzv. Benešových dekretů slova Němci ukradli, Němci sebrali atd. Všechny perzekuce počínaje rokem 1933, kdy se k moci dostal Hitler, prováděl nacistický režim a tzv. velkoněmecká říše. Válku vyvolal nacionalismus v Německu, ne všichni Němci. Kolektivní vina je nepřípustná a odsouzeníhodná. Právní stav byl ukončen v roce 1938. Nezbývá vám nic jiného, než žádat zámek Štiřín...
</TEXT>
</DOC>
<DOC>
<DOCID>LN-20021113056</DOCID>
<DOCNO>LN-20021113056</DOCNO>
<DATE>11/13/02</DATE>
<TITLE>
Ad LN 1. 11.: Smutné srovnání
</TITLE>
<TEXT>
Platy učitelů sice vzrostly v době vlád ČSSD velmi výrazně, ale výchozí základ byl velice nízký - a letošní povodně opět působily negativně. Vždyť už ministr Zeman získal z rozpočtu 7,5 mld. Kč. Nepochybuji, že Petr Fischer zná nejen tato čísla, ale i mechanismy jejich vývoje. Je ovšem zcela nesmyslné obviňovat vládu ČSSD, že učitelské platy nezvýšila v roce 2001 pokud možno na švýcarskou úroveň a navíc je zcela nereálná výzva ke zvýšení jejich úrovně z výsledků privatizace. To všechno jsou zavádějící vývody. Vždyť čísla dokazují, že vlády ČSSD zvedly platy učitelů maximálně v daných ekonomických podmínkách - ale bohužel mohou pouze v jejich rámci. Kdo to zpochybňuje, je neobjektivní.
</TEXT>
</DOC>
<DOC>
<DOCID>LN-20021113057</DOCID>
<DOCNO>LN-20021113057</DOCNO>
<DATE>11/13/02</DATE>
<TITLE>
Významný nárůst počtu senátorů nestraníků po letošních volbách otevírá několik důležitých otázek, na které se nyní bude v rámci Senátu hledat odpověď. Otázky jsou v zásadě tři: zda vznikne samostatný senátní klub nestraníků, jakým způsobem budou obsazovány důležité funkce ve vedení výborů a kdo se stane předsedou Senátu. Otázka, zda vznikne nový senátní klub složený z nestranických senátorů, je nyní jednou z diskutovaných možností. Tato varianta by znamenala kvalitativní průlom v dějinách české demokracie za předpokladu, že by jádro takového klubu vytvořili senátoři, jako jsou Jiří Zlatuška, Josef Jařab či Eduard Outrata, tedy lidé s vysokým odborným kreditem, zkušenostmi a přirozenou autoritou. Pokud by se tyto osobnosti ujaly formování senátního klubu, pak by tím vznikla politická platforma, která by uvnitř Parlamentu ČR představovala věcnou a kvalifikovanou protiváhu ke zideologizované a pro veřejnost stále méně důvěryhodné politice velkých stran. Do budoucna by zde mohl vzniknout prostor pro to, aby takový senátní klub věcnou a odbornou oponenturou získal na svou stranu sympatie veřejnosti a lze si představit, že by se tak po jisté době mohl stát předobrazem důvěryhodné středově liberální politické alternativy, která na naší politické scéně dnes chybí.
</TITLE>
<HEADING>
Konec čachrům
</HEADING>
<TEXT>
Druhá možnost, která je nyní ve hře, je vznik senátního klubu, který by sdružoval současné senátory za US-DEU a senátory nestraníky. Vznik takovéhoto klubu je samozřejmě velkým lákadlem pro skomírající US-DEU. Nestraničtí senátoři by ovšem na takovýto návrh neměli přistoupit, pokud by US-DEU nedala jasné garance odstraničtění takového klubu, které by se v praxi projevilo nominací nestraníka do čela Senátu či nabídkou významných pozic nestraníkům ve výborech. Právě významné zastoupení nestraníků ve vedení senátních výborů je další důležitou otázkou. Nestraníci v Senátu by měli svou silnou pozici využít k prosazení renomovaných a odborně zdatných osobností do vedení výborů, a tak zamezit běžné praxi obsazování funkcí pouze na základě stranické příslušnosti. Poslední důležitou otázkou je obsazení postu předsedy Senátu. Nestraníci jsou bezesporu vítězi těchto senátních voleb a tato skutečnost by se měla promítnout i do ambice nominovat do čela Senátu nestranického kandidáta. Dnešní tristní obraz Senátu před veřejností a jeho slabá pozice je z velké části důsledkem dvojnásobného předsednictví Petra Pitharta. Pithartovo první předsednictví Senát odsoudilo do role podřadné a nevýrazné parlamentní komory a druhé předsednictví Pithart zneužil především k mediální prezentaci své osoby jako prezidentského kandidáta. Letošní úspěch nestraníků při volbách do Senátu představuje nejen velký potenciál pro určitou transformaci Senátu a jeho vnitřního fungování, ale perspektivně i pro určitou širší transformaci politické scény.
Druhá možnost, která je nyní ve hře, je vznik senátního klubu, který by sdružoval současné senátory za US-DEU a senátory nestraníky. Vznik takovéhoto klubu je samozřejmě velkým lákadlem pro skomírající US-DEU. Nestraničtí senátoři by ovšem na takovýto návrh neměli přistoupit, pokud by US-DEU nedala jasné garance odstraničtění takového klubu, které by se v praxi projevilo nominací nestraníka do čela Senátu či nabídkou významných pozic nestraníkům ve výborech. Právě významné zastoupení nestraníků ve vedení senátních výborů je další důležitou otázkou. Nestraníci v Senátu by měli svou silnou pozici využít k prosazení renomovaných a odborně zdatných osobností do vedení výborů, a tak zamezit běžné praxi obsazování funkcí pouze na základě stranické příslušnosti. Poslední důležitou otázkou je obsazení postu předsedy Senátu. Nestraníci jsou bezesporu vítězi těchto senátních voleb a tato skutečnost by se měla promítnout i do ambice nominovat do čela Senátu nestranického kandidáta. Dnešní tristní obraz Senátu před veřejností a jeho slabá pozice je z velké části důsledkem dvojnásobného předsednictví Petra Pitharta. Pithartovo první předsednictví Senát odsoudilo do role podřadné a nevýrazné parlamentní komory a druhé předsednictví Pithart zneužil především k mediální prezentaci své osoby jako prezidentského kandidáta. Letošní úspěch nestraníků při volbách do Senátu představuje nejen velký potenciál pro určitou transformaci Senátu a jeho vnitřního fungování, ale perspektivně i pro určitou širší transformaci politické scény.
</TEXT>
</DOC>
<DOC>
<DOCID>LN-20021113058</DOCID>
<DOCNO>LN-20021113058</DOCNO>
<DATE>11/13/02</DATE>
<TITLE>
Impérium Billa Gatese je po "prohraném" antimonopolním procesu ještě silnější
</TITLE>
<TEXT>
Širokou veřejnost před několika týdny zaujalo uvedení počítače podobného poznámkovému bloku, TabletPC. Odborníci zas se zájmem sledovali definitivní ukončení vleklého antimonopolního sporu. Obě události souvisejí s otázkou v titulku: jaká je další strategie nejslavnější softwarové firmy světa? Co na nás Bill Gates chystá? Výsledek antimonopolního procesu je nade vši pochybnost vítězstvím Microsoftu, přestože formálně jde o rozsudek nad ním. Firma, jíž v průběhu několikaletého sporu s americkou vládou reálně hrozilo i nucené rozdělení, si může blahopřát. Soudkyně Colleen Kollar-Kotelly souhlasila s dohodou o mimosoudním vyrovnání, jejíž obsah lze shrnout takto: Microsoft musí poskytnout výrobcům počítačů větší volnost v konfiguraci softwaru, nesmí podmiňovat dodávky Windows zákazem instalace jiného softwaru apod. Takto vymezená volnost však není neomezená. Microsoft je chráněn proti zásadnějším změnám vzhledu Windows, a to přesto, že musí dát k dispozici část zdrojových kódů Windows, aby usnadnil práci programátorům konkurence. V tomto smyslu byla stanovena přesná procedura, jak se bude na dodržování těchto opatření dohlížet.
</TEXT>
<HEADING>
Dlouhé prsty Microsoftu
</HEADING>
<TEXT>
Žalující strana neskrývá zklamání. "Rozsudek v podstatě říká - vyloupili jste banku, smíte si nechat peníze a smíte to udělat znova, jen ne přesně stejným způsobem," podotkl americký právník Donald Falk. Celá dlouhá pře prokázala především to, co bylo víceméně jasné od začátku: že podle stávajících zákonů nelze podobný spor rozhodnout spravedlivě a rozumně. Antimonopolní právo dvacátého století, zákonodárství ušité na míru problémům s uhelnými a železářskými kartely, zkrátka v počítačovém byznysu zcela selhává. Výsledek procesu uvolnil Microsoftu ruce pro dlouhodobější plánování. Týká se mnohých z nás, neboť je to, aspoň zatím, právě Microsoft, kdo rozhoduje, jak vypadají naše počítače a jak příjemně či nepříjemně se nám s nimi pracuje. Pozice firmy v tomto ohledu zůstává pevná. Na trhu operačních systémů pro osobní počítače má Microsoft se svými Windows zcela dominantní pozici. Ohrozit ji dnes může jen Linux, ten je však pro většinu běžných zájemců příliš komplikovaný - nebo se to o něm aspoň říká, což je z marketingového hlediska vlastně totéž. Stejně silný je Microsoft v oblasti základního kancelářského softwaru, reprezentovaného v jeho nabídce balíkem zvaným Office. Situace se však může změnit, pokud začnou lidé ve větší míře používat nová zařízení, odlišná od běžných PC: kapesní počítače, počítače spojené s mobilním telefonem, počítače vestavěné v automobilech či v televizorech. To vše jsou oblasti, kde na rozdíl od PC dosud nejsou karty rozdány a kde musí Microsoft vybojovat svou pozici proti jiným uchazečům.
</TEXT>
<HEADING>
Gates myslí za vás
</HEADING>
<TEXT>
Že je i Gatesovo impérium zranitelné, jasně dokazuje trh videoher. Na něj vtrhl Microsoft se svou herní konzolou Xbox, ale přes obrovské marketingové investice zatím jen soupeří s Nintendem o pozici dvojky na trhu - a vůbec nemá na to, aby ohrozil jedničku, jíž je Sony se svou PlayStation 2. Podobně tomu může být v budoucnu i s kapesními počítači, kde je hlavním soupeřem Microsoftu Palm a britskojaponské konsorcium Symbian. Jak herní konzoly, tak počítače do kapsy mohou být v budoucnu stejně všudypřítomné jako dnes PC. Jde tedy o velký balík peněz. Microsoft míří zároveň i zcela jiným směrem: snaží se získat jako zákazníky podniky a organizace, dodávat jim ucelené informační systémy. Proto loni koupil americkou softwarovou firmu Great Plains a letos dánskou Navision. Jde mu především o menší a středně velké firmy, je však otázka, zda dokáže opravdu dobře vystihnout jejich potřeby, jež se přece jen liší od nároků individuálních spotřebitelů, jimž lidé v Microsoftu rozumějí dobře. Co nás tedy ze strany Microsoftu čeká? Především - bude tady s námi dále, jeho pozice po antimonopolním procesu je ještě silnější. Bude pokračovat v rozvoji svých stěžejních produktů, tedy Windows a Office. V dohledné době do nich zřejmě přibude ovládání hlasem včetně možnosti diktovat počítači text a některé prvky umělé inteligence. Počítače podle Gatese se budou stále více snažit myslet za nás. Někdy to bude příjemné, někdy protivné, ve většině případů si toho ani nevšimneme. Třetím trendem je stále větší úloha internetu: s izolovaným počítačem nepřipojeným k síti se v plánech Microsoftu už vlastně nepočítá. Jestli Gates a jeho lidé udrží pozici, z níž budou moci větší části počítačového světa diktovat jako dnes, to je jiná otázka.
Že je i Gatesovo impérium zranitelné, jasně dokazuje trh videoher. Na něj vtrhl Microsoft se svou herní konzolou Xbox, ale přes obrovské marketingové investice zatím jen soupeří s Nintendem o pozici dvojky na trhu - a vůbec nemá na to, aby ohrozil jedničku, jíž je Sony se svou PlayStation 2. Podobně tomu může být v budoucnu i s kapesními počítači, kde je hlavním soupeřem Microsoftu Palm a britskojaponské konsorcium Symbian. Jak herní konzoly, tak počítače do kapsy mohou být v budoucnu stejně všudypřítomné jako dnes PC. Jde tedy o velký balík peněz. Microsoft míří zároveň i zcela jiným směrem: snaží se získat jako zákazníky podniky a organizace, dodávat jim ucelené informační systémy. Proto loni koupil americkou softwarovou firmu Great Plains a letos dánskou Navision. Jde mu především o menší a středně velké firmy, je však otázka, zda dokáže opravdu dobře vystihnout jejich potřeby, jež se přece jen liší od nároků individuálních spotřebitelů, jimž lidé v Microsoftu rozumějí dobře. Co nás tedy ze strany Microsoftu čeká? Především - bude tady s námi dále, jeho pozice po antimonopolním procesu je ještě silnější. Bude pokračovat v rozvoji svých stěžejních produktů, tedy Windows a Office. V dohledné době do nich zřejmě přibude ovládání hlasem včetně možnosti diktovat počítači text a některé prvky umělé inteligence. Počítače podle Gatese se budou stále více snažit myslet za nás. Někdy to bude příjemné, někdy protivné, ve většině případů si toho ani nevšimneme. Třetím trendem je stále větší úloha internetu: s izolovaným počítačem nepřipojeným k síti se v plánech Microsoftu už vlastně nepočítá. Jestli Gates a jeho lidé udrží pozici, z níž budou moci větší části počítačového světa diktovat jako dnes, to je jiná otázka.
</TEXT>
</DOC>
<DOC>
<DOCID>LN-20021113059</DOCID>
<DOCNO>LN-20021113059</DOCNO>
<DATE>11/13/02</DATE>
<TITLE>
Timur, to byl skvost! Příklad rovného jednání, pravdomluvnosti, kamarádství, boje za spravedlivou věc. Ed Fagan, to je něco jiného. Má sice taky "tah na branku", jen ty hodnoty a cíle jsou jiné. Mnozí z nás si jistě vzpomenou na silácké výroky amerického právníka a "herce": Budeme ČEZ vláčet za šos po všech soudech světa, dokud nevydá dokumenty, které my chceme! (tisková konference, Hluboká nad Vltavou). Vy (ČEZ a ČR) spouštíte Temelín. Vy zabíjíte děti ! (tisková konference, Wulowitz). Češi budou muset dostat ránu baseballovou holí do hlavy, aby vydali dokumenty o Temelíně. (tisková konference, Salcburk) To jsou jen některé ze "slavných" výroků pana Fagana. Mnohé z nich se nezakládaly na pravdě, ale kdo by se tím dnes zabýval! Už je to dávno a lži a nepravdy zavál čas.
</TITLE>
<HEADING>
Bez fanfár a potlesku
</HEADING>
<TEXT>
Minulý týden proběhla tiskem zpráva, že pan Fagan odstupuje z kauzy Temelín. Prohlásil, že elektrárnu ještě stále odstavit lze, ale že na tahu jsou politici. Ti jsou však na tahu už roky. Už dlouho totiž není JE Temelín jen technickou záležitostí. Fagan tedy odchází. Bez fanfár, bez potlesku. Asi mu to nevadí, aktivit má i tak dost. A jak je to s jeho partou? Pán, který ho do Evropy pozval, který ho najal pro boj proti Temelínu, pan Josef Pühringer z Hornorakouské platformy proti jadernému nebezpečí, už taky proti jaderce na jihu Čech nebojuje. Vrátil se do školy a opět učí děti. Ne snad, že by boj dobrovolně vzdal, ale rakouští novináři vyšťourali, že jeho odměňování za boj proti Temelínu se ne zcela slučovalo s obecně uznávanou morálkou... Tak raději odešel. Ostatní z "party" však zůstávají. A poslední zpráva z Rakouska říká, že bude uvolněno dalších cca 8,3 milionu Kč na podporu rakouských a českých aktivistů a také na podporu hornorakouského pověřence pro jaderná zařízení pana Pavlovce. Je prý třeba další informační kampaně proti Temelínu. Celkem jsou to už stovky milionů korun, které byly na boj proti Temelínu v Rakousku vydány. Za ty peníze mohlo být mnoho kotlů na biomasu, mnoho větrných nebo malých vodních elektráren, mnoho slunečních kolektorů. (O ekologii však evidentně nejde.) Místo toho je česká i rakouská veřejnost stále přesvědčována o tom, že se na jihu Čech buduje nebezpečné, šrotové zařízení. Zatímco ostatní jaderky v okolí Rakouska tiše vyrábějí... Je to již léta trvající paradox. Že by na to přišel i Ed Fagan?
Minulý týden proběhla tiskem zpráva, že pan Fagan odstupuje z kauzy Temelín. Prohlásil, že elektrárnu ještě stále odstavit lze, ale že na tahu jsou politici. Ti jsou však na tahu už roky. Už dlouho totiž není JE Temelín jen technickou záležitostí. Fagan tedy odchází. Bez fanfár, bez potlesku. Asi mu to nevadí, aktivit má i tak dost. A jak je to s jeho partou? Pán, který ho do Evropy pozval, který ho najal pro boj proti Temelínu, pan Josef Pühringer z Hornorakouské platformy proti jadernému nebezpečí, už taky proti jaderce na jihu Čech nebojuje. Vrátil se do školy a opět učí děti. Ne snad, že by boj dobrovolně vzdal, ale rakouští novináři vyšťourali, že jeho odměňování za boj proti Temelínu se ne zcela slučovalo s obecně uznávanou morálkou... Tak raději odešel. Ostatní z "party" však zůstávají. A poslední zpráva z Rakouska říká, že bude uvolněno dalších cca 8,3 milionu Kč na podporu rakouských a českých aktivistů a také na podporu hornorakouského pověřence pro jaderná zařízení pana Pavlovce. Je prý třeba další informační kampaně proti Temelínu. Celkem jsou to už stovky milionů korun, které byly na boj proti Temelínu v Rakousku vydány. Za ty peníze mohlo být mnoho kotlů na biomasu, mnoho větrných nebo malých vodních elektráren, mnoho slunečních kolektorů. (O ekologii však evidentně nejde.) Místo toho je česká i rakouská veřejnost stále přesvědčována o tom, že se na jihu Čech buduje nebezpečné, šrotové zařízení. Zatímco ostatní jaderky v okolí Rakouska tiše vyrábějí... Je to již léta trvající paradox. Že by na to přišel i Ed Fagan?
</TEXT>
</DOC>
<DOC>
<DOCID>LN-20021113060</DOCID>
<DOCNO>LN-20021113060</DOCNO>
<DATE>11/13/02</DATE>
<TITLE>
Američané chtějí zrestaurovat dokumenty, dopisy i fotografie ze spisovatelova domu u Havany
</TITLE>
<TEXT>
Dohodu se Spojenými státy podepsal sám kubánský prezident Fidel Castro. Kopie dokumentů budou uloženy v bostonské knihovně Johna F. Kennedyho.
HAVANA - Kuba přistoupila na americký plán, jak zachránit tisíce dokumentů, fotografií a další majetek spisovatele Ernesta Hemingwaye z jeho domu poblíž Havany. Podle dohody podepsané v pondělí za přítomnosti Hemingwayových příbuzných, kubánského prezidenta Fidela Castra a amerického poslance Jamese McGoverna budou celý projekt financovat Spojené státy. Všechny dokumenty mají být zrestaurovány a okopírovány. Kopie budou uloženy v bostonské knihovně Johna F. Kennedyho. Američané počítají s tím, že se jim podaří na záchranu Hemingwayova odkazu shromáždit půl milionu dolarů. "Osobně si myslím, že je toho mnoho, za co musíme Hemigwayovi poděkovat," prohlásil pro agenturu AP kubánský prezident Fidel Castro. "Myslím tím zejména čest, kterou nám prokázal tím, že si naši zemi vybral za místo, kde chce žít, a napsal zde některé ze svých nejlepších prací." Kromě písemností má být zrestaurován také člun El Pilar, na němž spisovatel vyjížděl lovit ryby, vzácné zbraně i vycpané hlavy Hemingwayových úlovků. Podrobná prohlídka písemného materiálu zřejmě osvětlí detaily spisovatelova života v rezidenci Finca Vigía nedaleko Havany, kde žil mezi lety 1939 a 1960. V suterénu domu jsou stoly a krabice obsahující na 2 tisíce dopisů. Počítá se s tím, že se podaří zachránit i více než 3 tisíce soukromých fotografií a ještě nevyvolaných negativů. Poslední Hemingwayova žena Mary věnovala dům revoluční vládě Fidela Castra v roce 1961, nedlouho poté co spisovatel spáchal sebevraždu. "Na konci života to bylo jeho hlavní sídlo. Vždy, když odtud odjížděl, počítal, že se brzo vrátí, a brával si jen maličkosti," uvedl Hemingwayův vnuk Sean. Jeho dědeček prý byl vášnivý sběratel a mnoho věcí si schovával, aby mu pomohly vybavit si, o čem chtěl psát. V usedlosti, která stojí v San Francisco de Paula asi 19 kilometrů od Havany, je přes 9 tisíc knih. Stěny pokrývají obrazy znázorňující býčí zápasy a vycpané hlavy antilop, jež si Hemingway přivezl z cest do Afriky. V baru jsou dosud nedopité lahve alkoholu.
</TEXT>
</DOC>
<DOC>
<DOCID>LN-20021113061</DOCID>
<DOCNO>LN-20021113061</DOCNO>
<DATE>11/13/02</DATE>
<GEOGRAPHY>LONDÝN/OSLO</GEOGRAPHY>
<TEXT>
Lidem, kteří příležitostně pijí víno, hrozí menší riziko postižení demencí, a to i Alzheimerovou chorobou. K tomuto závěru dospěl tým dánských vědců pod vedením doktora Thomase Truelsena. "Tento výsledek neznamená, že by lidé měli začít pít více vína," řekl stanici BBC doktor Truelsen z Ústavu pro preventivní lékařství při kodaňské nemocnici Kommunehospitalet. "Je však zajímavé, že látky, jež jsou obsaženy ve víně, snižují nebezpečí rozvoje demence." Podle něho nelze vyloučit, že by se tento poznatek mohl stát základem léčebných metod. Vědci tvrdí, že oněmi ochrannými látkami jsou flavonoidy, které jsou obsaženy ve víně, obzvlášť v červeném. Flavonoidy podle badatelů mohou omezovat nebezpečí, které tělu hrozí od takzvaných volných radikálů, které se uvolňují v buňkách při přeměně kyslíku v energii.
</TEXT>
</DOC>
<DOC>
<DOCID>LN-20021113062</DOCID>
<DOCNO>LN-20021113062</DOCNO>
<DATE>11/13/02</DATE>
<TEXT>
Vzpomínkový svazek BÝTI ŠVORCOVOU potěší nejen vysokými hodnotami morálními, literárními a historickými, jež jsem zde zmínil už dříve, ale kvalitní zážitek připraví dokonce i čtenářům detektivního žánru. Zšeřelými neprůhlednostmi se text Jiřiny Švorcové jen hemží. Jan Werich například, krátce po svém údajném podpisu anticharty, žádá vymazání svého jména, neboť se prý domníval, že podepisuje listinu prezenční. "Situace to pro nás byla nepříjemná," připouští Švorcová. Telefonuje se Štrougalovi, později padne jméno Werichova přítele, herce Miloše Kopeckého. Cituji: "Kopecký byl doma a stačily pouhé čtyři věty, aby řekl: - Rozumím. Jedu za ním. - A Werichův podpis na té listině zůstal." Čtenář detektivek je příjemně vzrušen: Jak to ten Kopecký dokázal? A co asi obsahovaly zmíněné čtyři věty, jestliže ho přiměly k tak nadstandardnímu postupu? Kopeckému tajemně "život zkomplikovalo účinkování v televizním pořadu o českých emigrantech". Poté, co "vedení strany" udělilo tomuto herci "netakticky" titul národního umělce, vyznamenaný Kopecký "v superkritickém projevu vyzval stranu a vládu, aby odstoupily. Kopecký sám později řekl, že svým vystoupením vlastně odstartoval sametovou revoluci." Proč by Kopecký chtěl zničit mocenskou garnituru, jež mu očividně hraje do ruky? Dramatické napětí neustále houstne: "Kopecký tehdy jednal s vědomím a z iniciativy určitých vysokých stranických míst. Konečně podobné dohady panují rovněž o zásahu na Národní třídě 17. listopadu." Klíč k alespoň některým záhadám je mistrovsky rafinovaně zastrčen ve způsobu používání osobních jmen: "Vlastík" Brodský byl přítel, ale "dobrým kamarádem" byl i ředitel Barrandova Purš, ideologické oddělení ÚV KSČ vedl "Mirek" Müller. Na onu velkou detektivní otázku, zda mezi umělci a vedením KSČ zuřil boj o zachování, potažmo zničení národu nezbytných hodnot, či zda šlo spíš o modus vivendi určovaný zájmy společné firmy, Švorcová ovšem neodpovídá, nepodstrkuje primitivně laciné žánrové klišé, že vrahem, uříznuvším větev, na níž strana s nohsledy po generace pohodlně seděla, byl zahradník. Inteligentní čtenář si musí poradit sám. Detektivka je zcela stylově uzavřena dopisem Jiřího Suchého, jenž zde sám sebe poněkud tajuplně označuje za "jakéhosi" odborníka v "jakési" někdejší komisi. Suchý praví: "Švorcová nás podpořila. Ostatně nebylo to ponejprv, co někoho podržela, budiž jí to připočítáno k dobru." A úplně nakonec ještě tematicky důležitý citát z renesančně mnohovrstevnatého díla, jež s pietou vracím do temnot regálu: "Doba byla taková, že překročení hranic bylo považováno za trestný čin. Volné cestování komunisti příliš nepodporovali a mladí si neměli možnost ověřit, jak tvrdý je venku chlebíček, aby si pak mohli více vážit namazaného krajíce doma."
</TEXT>
</DOC>
<DOC>
<DOCID>LN-20021113063</DOCID>
<DOCNO>LN-20021113063</DOCNO>
<DATE>11/13/02</DATE>
<TEXT>
Tibor. Základem tohoto jména je latinské Tiburtinus. V antice toto jméno znamenalo, že jeho nositel "přichází z města Tiburu", což je dnešní Tivoli. V církevním kalendáři má dnes svátek Anežka.
</TEXT>
</DOC>
<DOC>
<DOCID>LN-20021113064</DOCID>
<DOCNO>LN-20021113064</DOCNO>
<DATE>11/13/02</DATE>
<TITLE>
Vstup kandidátských zemí do EU je už pro ekonomy jistotou. Ratingová agentura Moody's včera zvýšila hodnocení kandidátských zemí, které se tak dostaly do pásma doporučených investic.
</TITLE>
<GEOGRAPHY>PRAHA</GEOGRAPHY>
<TEXT>
Kandidátské země vstupu do Evropské unie budou nyní pro zahraniční investory ještě zajímavější. Prestižní ratingová agentura Moody's zvýšila všem osmi zemím usilujícím o členství v EU hodnocení devizových závazků. Česko si polepšilo rovnou o tři body - z hodnocení Baa1 se vyhouplo až na A1. Podle ekonomů to znamená, že agentura pevně počítá se vstupem kandidátských zemí do unie. Česká republika, Estonsko, Maďarsko, Lotyšsko, Litva, Polsko, Slovensko a Slovinsko se totiž ratingem dostaly do takzvaného investičního pásma agentura Moody's země doporučila jako vhodné k dalším investicím. Proces začleňování osmi zemí je podle agentury už prakticky nevratný. "Taková integrace výrazně snižuje riziko devizové krize, která by mohla vést k systémovému přerušení přesné obsluhy zahraničního dluhu ze strany emitentů v té které zemi," píše se ve zprávě agentury. "Zvýšení ratingu by teoreticky mělo vést ke zvýhodnění podmínek pro Česko při získávání prostředků na zahraničních trzích," vysvětlil analytik Volksbank Vladimír Pikora. "V praxi ale Česko o získání takových prostředků usilovat nebude, protože by to zvýšilo tlak na posilování koruny. To by odporovalo dosavadnímu úsilí České národní banky i vlády," dodal. S výhodnějšími podmínkami v zahraničí souhlasí i hlavní ekonom Patria Online David Marek. "Moody's více věří kandidátským zemím, že budou schopny splácet své závazky v cizí měně. Ještě před časem často diskutovaná možnost emise státních dluhopisů v zahraničí by tak vyšla levněji," upřesnil Marek.
</TEXT>
<HEADING>
Ratingy nejdou proti sobě
</HEADING>
<TEXT>
Včerejší zvýšení ratingu agenturou Moody's je na první pohled v rozporu se snížením ratingu Česka agenturou Standard &amp; Poor's v uplynulém týdnu. Kroky obou agentur ovšem podle ekonomů v žádném kontrastu nejsou Standard &amp; Poor's své hodnocení o jeden stupeň zhoršil pro závazky vdomácí měně. Česko se tak propadlo z předchozího AA minus na současných A plus u dlouhodobých závazků a na A-1 z A - 1 plus u krátkodobých závazků. To odůvodnili pochybnostmi o schopnostech a ochotě slabé koaliční vlády provést reformu veřejných financí, a zajistit tak udržitelnost finanční situace země. "V případě hodnocení Standard &amp; Poor's šlo o domácí měnu, ve které je vedený rozpočet. Zvýšení ratingu v cizích měnách ale odráží to, že ve chvíli, kdy budeme členy unie, budeme mít snazší přístup k devizovým prostředkům," vysvětlil rozdíl Pikora.
Včerejší zvýšení ratingu agenturou Moody's je na první pohled v rozporu se snížením ratingu Česka agenturou Standard &amp; Poor's v uplynulém týdnu. Kroky obou agentur ovšem podle ekonomů v žádném kontrastu nejsou Standard &amp; Poor's své hodnocení o jeden stupeň zhoršil pro závazky vdomácí měně. Česko se tak propadlo z předchozího AA minus na současných A plus u dlouhodobých závazků a na A-1 z A - 1 plus u krátkodobých závazků. To odůvodnili pochybnostmi o schopnostech a ochotě slabé koaliční vlády provést reformu veřejných financí, a zajistit tak udržitelnost finanční situace země. "V případě hodnocení Standard &amp; Poor's šlo o domácí měnu, ve které je vedený rozpočet. Zvýšení ratingu v cizích měnách ale odráží to, že ve chvíli, kdy budeme členy unie, budeme mít snazší přístup k devizovým prostředkům," vysvětlil rozdíl Pikora.
</TEXT>
</DOC>
<DOC>
<DOCID>LN-20021113065</DOCID>
<DOCNO>LN-20021113065</DOCNO>
<DATE>11/13/02</DATE>
<TITLE>
Český Telecom musí tři měsíce od srpnových povodní ještě opravit několik set poškozených telefonních linek, převážně v pražském Karlíně. "Firma by je měla zprovoznit do 20. listopadu," uvedl mluvčí Telecomu Vladan Crha. Telecom po povodních eviduje stále kolem 20 000 poruch. Podle Crhy jde však z převážné části o linky v objektech, které byly nebo budou zlikvidovány nebo jsou kvůli havarijnímu stavu nepřístupné. Velká voda v srpnu Telecomu vyřadila z provozu zhruba 120 000 linek zcelkového počtu 3,7 milionu.
</TITLE>
<TEXT>
Erste Bank Sparkassen, majoritní vlastník České spořitelny, zřejmě za tři čtvrtletí zvýší zisk na více než 170 milionů eur (přes 5,2 miliardy Kč). Analytici se domnívají, že za nárůstem zisku bude hlavně vývoj banky ve střední a východní Evropě, především pak posílení pozice v České spořitelně.
Czech On Line, telekomunikační společnost, kvůli nadcházejícímu summitu NATO zvětšila v Praze kapacitu připojení na internet o 70 procent. Firma totiž bude zajišťovat připojení zhruba 500 novinářů v Kongresovém centru, kde se setkání koná, uvedla mluvčí Lenka Horáková. Firma zvýšila počet portů pro telefonické připojení na internet na 2880. Kapacitu do zahraničí společnost posílila díky své mateřské firmě Telekom Austria. Ta disponuje páteřní sítí pokrývající celou Evropu. "Abychom předešli jakýmkoliv komplikacím, bude přímo v Kongresovém centru po celou dobu trvání summitu přítomna technická podpora služby Volný," uvedla mluvčí. Společnost bude poskytovat veškeré služby související s pražským summitem zdarma. Czech On Line zahájila své obchodní aktivity v roce 1995 a před dvěma lety se stala součástí Telekomu Austria.
Beiersdorf, německý kosmetický koncern, vykázal za prvních devět měsíců tohoto roku mírný pokles zisku. Tržby však především díky zájmu o kosmetiku značky Nivea rostly. Provozní zisk firmy klesl ve srovnání se stejným loňským obdobím o dvě procenta na 382 milionů eur, uvádí se prohlášení společnosti. Tržby za devět měsíců vzrostly o 4 procenta.
Vodafone, největší světový mobilní operátor, zaznamenal ve finančním pololetí, které skončilo 30. září, 67procentní růst svých tržeb proti stejnému období loňského roku. Umožnily jí to rozsáhlé akvizice, které britská firma v loňském roce uskutečnila. Společnost utržila 14,9 miliardy liber (717 miliard korun), když se její ztráta meziročně snížila na polovinu, tedy na 4,34 miliardy liber.
Virgin Blue, australské nízkorozpočtové aerolinky, které patří do impéria britského magnáta Richarda Bransona, plánují zahájit provoz na nových linkách mezi Austrálií a tichomořskými ostrovy Fiji, Novou Kaledonií, Vanuatu, Guamem a dalšími. Kvůli tomu plánuje nakoupit do roku 2005 dvacet letadel Boeing 737.
České radiokom. 188,88 -0,99
Český Telecom 231,01 1,23
Erste Bank 1827,53 -0,13
</TEXT>
</DOC>
<DOC>
<DOCID>LN-20021113066</DOCID>
<DOCNO>LN-20021113066</DOCNO>
<DATE>11/13/02</DATE>
<TEXT>
SAN FRANCISCO - Americká společnost Intel tento týden představí nejnovější čip Pentium 4, který bude zatím nejrychlejší, jaký kdy firma vyrobila. Zvláštností nového čipu je hlavně chování ve vztahu k softwaru. Ten bude v určitých chvílích předpokládat, že jsou v počítači nainstalovány dva čipy, což by mělo urychlit zpracování informací. Intel ve své zprávě uvedl, že tento týden uvede na trh zatím první procesor s taktovací frekvencí tři gigahertze. Prezident a výkonný ředitel společnosti Intel Paul Otellini na konferenci OracleWorld v kalifornském San Francisku ale odmítl sdělit, kdy přesně se procesor na trhu objeví. Technologie, která má urychlit zpracování informací, se jmenuje Hyperthreading. Není sice úplně nová, protože Intel už ji v únoru zavedl v čipech Xeon určených pro servery, poprvé ale bude použita v osobních počítačích. Díky technologii se výkonnost počítače podle Intelu zvýší až o 25 procent. Nový procesor by měl vyřešit i velmi nepříjemné situace, kdy se zdá, že systém tzv. zamrzl. To bývá tehdy, když zpracování informací zcela ustane a kursor přestane blikat. Většinou k tomu dochází ve chvíli, kdy má uživatel spuštěných více aplikací a kdy jednou z nich je například Outlook.
</TEXT>
</DOC>
<DOC>
<DOCID>LN-20021113067</DOCID>
<DOCNO>LN-20021113067</DOCNO>
<DATE>11/13/02</DATE>
<TEXT>
Mezinárodní ratingová agentura Moody's možná zlepší hodnocení čtyř českých bankovních ústavů. Agentura umístila ratingy vkladů a dluhů České spořitelny, Komerční banky, Československé obchodní banky a Živnostenské banky do režimu sledování s možností zvýšení. Vkladové a dluhové ratingy čtyř českých bank byly až dosud limitovány dosavadním stropem devizových ratingů České republiky. Probíhající revize tak prozkoumá možnost zvýšení těchto bankovních ratingů a klíčem k tomu bude rozsah podpory ze strany zahraničních vlastníků bank, uvedla Moody's. Všechny čtyři banky mají u Moody's ratingy Baa1/P-2. Devizový rating Česka dnes Moody's zvedla z Baa1 na A1. Ratingy finanční síly bank agentura měnit nebude.
</TEXT>
</DOC>
<DOC>
<DOCID>LN-20021113068</DOCID>
<DOCNO>LN-20021113068</DOCNO>
<DATE>11/13/02</DATE>
<TITLE>
Poptávka po službách cestovních kanceláří a pojišťoven v souvislosti se zasedáním vzrostla.
</TITLE>
<GEOGRAPHY>PRAHA</GEOGRAPHY>
<TEXT>
Summit NATO, který se bude konat příští týden v Praze, přinese domácím cestovním kancelářím vyšší tržby, než obvykle v podzimním období mívají. Ačkoliv je již dávno po hlavní sezoně, některé cestovky mají vyprodané zájezdy, které se konají v době summitu. Mnoho lidí se totiž rozhodlo vzít si v této době raději dovolenou než zažít zpřísněná bezpečnostní opatření a nejrůznější komplikace, které budou zasedání Severoantlantické aliance v Praze provázet. Pokud se někdo rozhodl až nyní, že by na dobu zasedání NATO odcestoval do zahraničí, může mít již smůlu. "Někteří lidé usoudili, že v Praze během summitu nechtějí být, a rozhodli se vycestovat do zahraničí. Cestovní kanceláře zintenzivněly své nabídky na tuto dobu kvůli zvýšené poptávce klientů. Pro ně jsou zájezdy v tomto termínu cenově příznivé, protože jsou mimo sezonu," poznamenal Miroslav Ehl, tajemník Asociace českých cestovních kanceláří a agentur. "Klienti se nyní ptají po zájezdech v konkrétním termínu, ve kterém se v Praze koná summit NATO," uvedla Lenka Bělová z CK Globtour. Podle ní je situace podobná jako v roce 2000 při zasedání Mezinárodního měnového fondu v Praze, kdy byly zájezdy vyprodány měsíc předem. Někteří touroperátoři využili rostoucí zájem Čechů o pobyt v zahraničí během summitu a rozšířili své kapacity nebo dokonce připravili rozšířenou nabídku zájezdů. Nejčastěji požadované destinace jsou Kanárské ostrovy, Egypt nebo Kypr. "Některé cestovní kanceláře mají již vyprodány své kapacity," sdělil Ehl. Mezi ně patří například CK Medea. Kromě cestovních kanceláří přinese summit NATO zvýšení tržeb také pojišťovnám. Ty připravily pojistnou ochranu pro rizika vzniklá při možných nepokojích. Velké tuzemské pojišťovny však tuto nabídku mají pouze pro své současné klienty. Takže pokud se někdo rozhodne proti těmto rizikům dodatečně připojistit a nemá uzavřenou smlouvu, nebude připojištěn.
PRAHA - Summit NATO, který se bude konat příští týden v Praze, přinese domácím cestovním kancelářím vyšší tržby, než obvykle v podzimním období mívají. Ačkoliv je již dávno po hlavní sezoně, některé cestovky mají vyprodané zájezdy, které se konají v době summitu. Mnoho lidí se totiž rozhodlo vzít si v této době raději dovolenou než zažít zpřísněná bezpečnostní opatření a nejrůznější komplikace, které budou zasedání Severoantlantické aliance v Praze provázet. Pokud se někdo rozhodl až nyní, že by na dobu zasedání NATO odcestoval do zahraničí, může mít již smůlu. "Někteří lidé usoudili, že v Praze během summitu nechtějí být, a rozhodli se vycestovat do zahraničí. Cestovní kanceláře zintenzivněly své nabídky na tuto dobu kvůli zvýšené poptávce klientů. Pro ně jsou zájezdy v tomto termínu cenově příznivé, protože jsou mimo sezonu," poznamenal Miroslav Ehl, tajemník Asociace českých cestovních kanceláří a agentur. "Klienti se nyní ptají po zájezdech v konkrétním termínu, ve kterém se v Praze koná summit NATO," uvedla Lenka Bělová z CK Globtour. Podle ní je situace podobná jako v roce 2000 při zasedání Mezinárodního měnového fondu v Praze, kdy byly zájezdy vyprodány měsíc předem. Někteří touroperátoři využili rostoucí zájem Čechů o pobyt v zahraničí během summitu a rozšířili své kapacity nebo dokonce připravili rozšířenou nabídku zájezdů. Nejčastěji požadované destinace jsou Kanárské ostrovy, Egypt nebo Kypr. "Některé cestovní kanceláře mají již vyprodány své kapacity," sdělil Ehl. Mezi ně patří například CK Medea. Kromě cestovních kanceláří přinese summit NATO zvýšení tržeb také pojišťovnám. Ty připravily pojistnou ochranu pro rizika vzniklá při možných nepokojích. Velké tuzemské pojišťovny však tuto nabídku mají pouze pro své současné klienty. Takže pokud se někdo rozhodne proti těmto rizikům dodatečně připojistit a nemá uzavřenou smlouvu, nebude připojištěn.
</TEXT>
</DOC>
<DOC>
<DOCID>LN-20021113069</DOCID>
<DOCNO>LN-20021113069</DOCNO>
<DATE>11/13/02</DATE>
<TEXT>
Třetí největší banka v Německu měla hrubou ztrátu 133 milionů eur, uvedl generální ředitel Klaus-Peter Müller. Jen z divize investičního bankovnictví odejdou stovky lidí, někteří z nich i v Praze.
</TEXT>
</DOC>
<DOC>
<DOCID>LN-20021113070</DOCID>
<DOCNO>LN-20021113070</DOCNO>
<DATE>11/13/02</DATE>
<TEXT>
Když se Michael Capellas ještě jako šéf Compaqu rozhodl sloučit svou firmu s Hewlett-Packardem, tušil, že v čele nového gigantu dlouho nevydrží. V prosinci si proto nechal pozměnit svou manažerskou smlouvu, která mu zaručila tučné odstupné v případě, že by firmu opustil před zářím 2003. To se stalo, a tak má Capellas nárok na trojnásobek ročního platu 1,6 milionu dolarů, trojnásobek ročního bonusu 3,2 milionu dolarů a další odměnu za práci pro Hewlett-Packard ve výši 1,6 milionu dolarů. Celkem si tak přijde na 14,4 milionu dolarů.
</TEXT>
</DOC>
<DOC>
<DOCID>LN-20021113071</DOCID>
<DOCNO>LN-20021113071</DOCNO>
<DATE>11/13/02</DATE>
<TITLE>
Michael Capellas končí ve vedení Hewlett-Packardu. Investoři jsou proti, akcie počítačové firmy klesají
</TITLE>
<TEXT>
Věřitelský výbor WorldComu dnes rozhodne, zda se novým šéfem firmy stane Michael Capellas. Ten přitom ještě v pondělí velel každodenním operacím společnosti Hewlett-Packard.
PRAHA - Jen půl roku vydržel Michael Capellas v křesle prezidenta společnosti Hewlett-Packard. V pondělí oznámil, že odpovědnost za řízení ve firmě, která vznikla sloučením "jeho" Compaqu a Hewlett-Packardu, ponechá plně v rukou generální ředitelky této společnosti Carly Fiorinové. Jeho současnou ambicí je postavit na nohy zkrachovalou telekomunikační společnost WorldCom. Podle vlastních slov už o tom jednal se současným generálním ředitelem firmy Johnem Sidgmorem, který v září oznámil, že svůj post opustí, jakmile najde nástupce. Pro mnohé pozorovatele nebyl Capellasův krok překvapením. Deník The Wall Street Journal citoval svůj zdroj obeznámený se situací, podle něhož Capellas krátce po dokončení fúze Compaqu a Hewlett-Packardu informoval Fiorinovou, že nechce ve firmě hrát druhé housle. "Chtěl odejít a znovu řídit nějakou společnost," uvedl tento zdroj. Rozhodnutí Capellase opustit Hewlett-Packard však příliš nepotěšilo investory. Už během pondělního obchodování na newyorské burze klesly akcie firmy o 11 procent. Capellas byl totiž vnímán jako výkonný manažer, který umí bez problému řídit každodenní operace své společnosti. Naproti tomu Fiorinovou každý hodnotil spíše jako schopnou marketingovou manažerku. "Bylo dobré, když spolupracovali, takže po Capellasově odchodu se musíme na celou firmu dívat trochu jinak," uvedl pro The Wall Street Journal Steve Salopek z Banc One Investment Advisors. Capellasův kontrakt s Hewlett-Packardem měl vypršet až v září příštího roku. Jeho hlavním úkolem bylo převést zákazníky a zaměstnance Compaqu pod křídla nové firmy. Podle něj se to už v podstatě podařilo, a tak mu nic nebrání odejít. Zvlášť když se objevila šance převzít místo generálního ředitele v problémovém WorldComu. Tento druhý největší americký operátor mezinárodních hovorů se v minulých měsících "proslavil", když přiznal, že špatně zaúčtoval více než devět miliard dolarů. Kvůli tomu musel dokonce požádat o ochranu před věřiteli podle kapitoly 11 amerického úpadkového zákona. Capellas má být z dosud uvažovaných kandidátů největším favoritem na získání postu šéfa WorldComu. O jeho jmenování však musí rozhodnout věřitelský výbor, který se má sejít už dnes. Capellasovou nevýhodou by přitom podle analytiků mohla být jeho nezkušenost v telekomunikačním sektoru.
</TEXT>
</DOC>
<DOC>
<DOCID>LN-20021113072</DOCID>
<DOCNO>LN-20021113072</DOCNO>
<DATE>11/13/02</DATE>
<TITLE>
Zcela v tajnosti připravil bývalý šéf Vivendi Universal Jean-Marie Messier knihu "Můj pravdivý deník". Přiznává v ní některé chyby, ale označuje se hlavně za oběť komplotu.
</TITLE>
<GEOGRAPHY>PRAHA</GEOGRAPHY>
<TEXT>
Od chvíle, kdy vedení Vivendi Universal "vyštípalo" Jean-Marieho Messiera z šéfovského křesla, uplynuly čtyři měsíce. Messier je strávil převážně ve Spojených státech a nyní se vrátil do Francie. Ve vší tajnosti připravil svůj mediální comeback: Patnáct tisíc výtisků jeho knihy Můj pravdivý deník se objeví v knihkupectvích již zítra. Francouzskému deníku Le Monde se podařilo získat výtisk této knihy s ohledem na Messierovu znalost mediálního prostředí ovšem není překvapivé, že něco "vypustil". Ví dobře, že takto získá reklamu zcela bez námahy. Messier na stránkách své knihy představuje svou verzi krize, která postihla Vivendi Universal v letošním prvním pololetí a která urychlila Messierův odchod. Začíná zdůrazněním svých úspěchů za šest let, kdy byl v čele Compagnie générale des eaux. Ta se po řadě akvizicí a transformaci přeměnila na Vivendi Universal, jednu z největších světových mediálních skupin. Své začátky ve Spojených státech po fúzi Vivendi se společností Universal popisuje následovně: "S rodinou jsme přijeli 2. září 2001. Byt, který koupila firma za 17,5 milionu dolarů, byl úplně holý a muselo se nakoupit všechno: nábytek, koberce, což vyšlo na necelý milion dolarů."
</TEXT>
<HEADING>
Messierův americký sen s trhlinami
</HEADING>
<TEXT>
Atentáty na WTC pár dní po Messierově příjezdu ho dovedly k závěru, že "už nic nebude jako dřív, bude to ještě horší, než jsme si v nejčernějších představách uměli představit". Messierův "americký sen" byl však podle jeho slov přerušen machinacemi některých akcionářů. "Za vším stojí Claude Bébéar, který sice nemá přímo účast na vedení, ale má své lidi, jejichž prostřednictvím jedná zcela v rozporu s pravidly kapitalismu." Seznam "podrazáků" se rozrůstá postupně o další osoby: o Charlese Bronfmana, bývalého akcionáře kanadského Seagram-Universal, o analytiky, kteří prý mění názory jako košile, jednou pějí ódy a za týden mluví jen v negativech; kritiku si vysloužili i novináři. Messier si udělal nepřátele i tím, že si pochvaloval americký model kapitalismu a kritizoval evropský, hlavně státní podpory ve všech oblastech. Poté co Messier vylíčil svou teorii komplotu, přiznává v druhé kapitole i své chyby. "Bylo potřeba se vyrovnat s nedostatkem finančních prostředků, špatně časově rozloženými dluhy většina byla splatná na konci roku 2002 a v roce 2003." Přiznává, že měl přijmout i jiná rozhodnutí, než jaká učinil: nevyplatit dividendy, prodat divize životního prostředí, udělat emisi obligací. V úplném závěru své knihy Messier nabízí nové pohledy na kapitalismus a jeho reformu. Chce omezit možnosti odvolání při uplatnění opcí nebo návrat určité převahy politiky nad ekonomikou.
Atentáty na WTC pár dní po Messierově příjezdu ho dovedly k závěru, že "už nic nebude jako dřív, bude to ještě horší, než jsme si v nejčernějších představách uměli představit". Messierův "americký sen" byl však podle jeho slov přerušen machinacemi některých akcionářů. "Za vším stojí Claude Bébéar, který sice nemá přímo účast na vedení, ale má své lidi, jejichž prostřednictvím jedná zcela v rozporu s pravidly kapitalismu." Seznam "podrazáků" se rozrůstá postupně o další osoby: o Charlese Bronfmana, bývalého akcionáře kanadského Seagram-Universal, o analytiky, kteří prý mění názory jako košile, jednou pějí ódy a za týden mluví jen v negativech; kritiku si vysloužili i novináři. Messier si udělal nepřátele i tím, že si pochvaloval americký model kapitalismu a kritizoval evropský, hlavně státní podpory ve všech oblastech. Poté co Messier vylíčil svou teorii komplotu, přiznává v druhé kapitole i své chyby. "Bylo potřeba se vyrovnat s nedostatkem finančních prostředků, špatně časově rozloženými dluhy většina byla splatná na konci roku 2002 a v roce 2003." Přiznává, že měl přijmout i jiná rozhodnutí, než jaká učinil: nevyplatit dividendy, prodat divize životního prostředí, udělat emisi obligací. V úplném závěru své knihy Messier nabízí nové pohledy na kapitalismus a jeho reformu. Chce omezit možnosti odvolání při uplatnění opcí nebo návrat určité převahy politiky nad ekonomikou.
</TEXT>
</DOC>
<DOC>
<DOCID>LN-20021113073</DOCID>
<DOCNO>LN-20021113073</DOCNO>
<DATE>11/13/02</DATE>
<TEXT>
SAN FRANCISCO - Americká společnost Oracle předpovídá na příští rok oživení v odvětví vyspělých technologií. Firma je tak už druhou v pořadí, která na příští rok počítá se zlepšením, neboť před týdnem se v tomto duchu vyjádřila i japonská společnost Toshiba. Pokud se předpovědi těchto firem potvrdí, bude to znamenat konec téměř dva roky trvajícího poklesu v tomto odvětví. Technologickým firmám se v posledních dvou letech snižovaly hlavně tržby.
</TEXT>
</DOC>
<DOC>
<DOCID>LN-20021113074</DOCID>
<DOCNO>LN-20021113074</DOCNO>
<DATE>11/13/02</DATE>
<TEXT>
NEW YORK - Americká televizní stanice CNN zatím neuvažuje o sloučení se svým rivalem ABC, i když taková fúze by pravděpodobně byla přínosná. Žádná závazná schůzka na toto téma se však zatím nekonala, řekl výkonný ředitel CNN News Group Walter Isaacson. Lidé ze CNN nicméně o fúzi živě hovoří a předpokládají, že by k ní mohlo dojít už v lednu. Majitelem CNN je mediální koncern AOL Time Warner, zatímco ABC News patří do skupiny Walt Disney. Sloučením ABC a CNN by spatřil světlo světa obrovský mediální koncern, který by byl v přímém konkurenčním postavení k televizní síti Fox News ze skupiny News Corp, která patří Rupertu Murdochovi.
</TEXT>
</DOC>
<DOC>
<DOCID>LN-20021113075</DOCID>
<DOCNO>LN-20021113075</DOCNO>
<DATE>11/13/02</DATE>
<GEOGRAPHY>VÍDEŇ</GEOGRAPHY>
<TEXT>
Rakouská ropná a plynárenská skupina OMV zaznamenala v prvních devíti měsících letošního roku pokles hrubého zisku o 39 procent na 312 milionů eur. Tržby OMV klesly ve sledovaném období o 11 procent na 5,137 miliardy eur. Analytici přitom podle průzkumu agentury APA počítali s provozním ziskem 324,3 milionu eur a tržbami 5,157 miliardy eur. Společnost OMV mimo jiné v České republice vlastní 147 pump z celkových 1965 a je třetím největším provozovatelem čerpacích stanic na českém trhu.
</TEXT>
</DOC>
<DOC>
<DOCID>LN-20021113076</DOCID>
<DOCNO>LN-20021113076</DOCNO>
<DATE>11/13/02</DATE>
<TITLE>
Až o 62 miliard korun může přijít centrální banka a následně státní rozpočet. Důvodem jsou záruky, které poskytla ČSOB při prodeji zkrachovalé IPB.
</TITLE>
<GEOGRAPHY>PRAHA</GEOGRAPHY>
<TEXT>
Krach bývalé třetí největší tuzemské banky - Investiční a Poštovní banky - se dále prodražuje. V příštím roce stát počítá s tím, že z rozpočtu zaplatí České národní bance (ČNB) částku dvou miliard korun. Důvodem je krytí záruk, které poskytla centrální banka ve prospěch Československé obchodní banky (ČSOB), která v červnu 2000 převzala majetek zkrachovalé Investiční a Poštovní banky (IPB). Centrální banka se zavázala zaručit za rizika ztrát a škod vyplývajících z neevidovaných závazků, chybějících aktiv a podrozvahových položek (např. záruky poskytnuté bývalou IPB) v účetnictví "finančního lva" (tzv. Slib odškodnění). Zemanova vláda naproti tomu vydala záruky, které kryjí ČNB ztráty vzniklé v důsledku odškodnění ČSOB. V loňském roce centrální banka vyplatila ČSOB 478 milionů korun. Dosud přitom stát žádné peníze centrální bance nevracel, ale v příštím roce se tento stav již změní. "V roce 2003 však ČNB již počítá s uplatněním záruky ve výši, která nemá přesáhnout dvě miliardy korun," uvádí se v materiálu, který je součástí návrhu státního rozpočtu. Státní rozpočet proto předpokládá výplatu dvou miliard korun ČNB.
</TEXT>
<HEADING>
Odškodnění se zvýšilo o 22 miliard korun
</HEADING>
<TEXT>
Zmíněná suma ale nemusí být zdaleka konečná. Státu hrozí, že bude muset uhradit kvůli zárukám ČNB až 62 miliard korun. Odhad možných plateb kvůli Slibu odškodnění se totiž zvýšil během letošního roku z přibližně čtyřiceti na 62 miliard korun. Centrální banka zaplatila například za škody, které IPB způsobila fondům pod správou První investiční. IPB totiž poškodila fondy při obchodech s akciemi Moravskoslezských tepláren o 366 milionů korun. ČSOB jako nástupce IPB musela proto fondům tuto částku vyplatit. Za špatné hospodaření manažerů IPB zaplatí daňoví poplatníci podle odhadů ministerstva financí až 110 miliard korun. Do této sumy ale nejsou započítány ztráty ČNB v důsledku odškodnění ČSOB, které jí následně uhradí stát. Celková ztráta tak může být mnohem vyšší v případě, že dojde k rozsáhlému využití záruk poskytnutých Českou národní bankou.
Zmíněná suma ale nemusí být zdaleka konečná. Státu hrozí, že bude muset uhradit kvůli zárukám ČNB až 62 miliard korun. Odhad možných plateb kvůli Slibu odškodnění se totiž zvýšil během letošního roku z přibližně čtyřiceti na 62 miliard korun. Centrální banka zaplatila například za škody, které IPB způsobila fondům pod správou První investiční. IPB totiž poškodila fondy při obchodech s akciemi Moravskoslezských tepláren o 366 milionů korun. ČSOB jako nástupce IPB musela proto fondům tuto částku vyplatit. Za špatné hospodaření manažerů IPB zaplatí daňoví poplatníci podle odhadů ministerstva financí až 110 miliard korun. Do této sumy ale nejsou započítány ztráty ČNB v důsledku odškodnění ČSOB, které jí následně uhradí stát. Celková ztráta tak může být mnohem vyšší v případě, že dojde k rozsáhlému využití záruk poskytnutých Českou národní bankou.
</TEXT>
</DOC>
<DOC>
<DOCID>LN-20021113077</DOCID>
<DOCNO>LN-20021113077</DOCNO>
<DATE>11/13/02</DATE>
<GEOGRAPHY>ZLÍN/VSETÍN</GEOGRAPHY>
<TEXT>
Projekt Čistá Bečva Sdružení obcí Mikroregionu Vsetínsko, který řeší čištění a odkanalizování této řeky, uspěl na začátku listopadu v Bruselu a získá z evropského fondu ISPA 970,59 milionu korun. "Tato suma představuje 70procentní dotaci na vybudování nových čistíren odpadních vod ČOV a celkové náklady činí téměř 1,547 miliardy korun," řekl předseda sdružení Jaromír Kudlík. "Projekt se týká 105 000 občanů, což je 71 procent obyvatel okresu Vsetín. Bečva je zásadním zdrojem pitné vody," zdůraznil Kudlík. Projekt předpokládá výstavbu dvou středních a rekonstrukci pěti současných čističek včetně kompletace a techniky kvalitního nového kanalizačního systému. "Mikroregion Vsetínsko chce stavební práce zahájit na přelomu let 2003 a 2004, s dokončením počítá na konci roku 2006," doplnil Kudlík. Projekt se týká 15 měst a obcí mikroregionu a je situován do povodí řeky Bečvy v jihovýchodní části ČR podél státních hranic se Slovenskem. Oblast patří k nejhornatějším a nejlesnatějším v republice. Podle povrchového odtoku je nejvodnatějším územím ČR, proto je povodí až po soutok Rožnovské a Vsetínské Bečvy vyhlášeno jako chráněná oblast přirozené akumulace vod.
</TEXT>
</DOC>
<DOC>
<DOCID>LN-20021113078</DOCID>
<DOCNO>LN-20021113078</DOCNO>
<DATE>11/13/02</DATE>
<TEXT>
HRADEC KRÁLOVÉ - Největší český výrobce pianin a klavírů, společnost Petrof Hradec Králové, zastavil v pondělí kvůli havárii kotelny v Elektrárnách Opatovice (EOP) výrobu. Zhruba 900 zaměstnanců firmy je doma. "Charakter naší výroby vyžaduje teplo a Opatovice jsou jeho jediným dodavatelem," řekl prezident společnosti Jan Petrof. Denní ztráty na tržbách půjdou podle něj řádově do milionů korun. Nucená odstávka firmu postihla v nejnevhodnější dobu. "V tuto chvíli jedeme naplno, protože se snažíme zásobit předvánoční trhy na celém světě," řekl Petrof. Výluka výroby podle něj potrvá do doby, než se EOP podaří obnovit dodávky. To by podle optimistických prognóz mohlo být začátkem příštího týdne. Petrof nyní shání náhradní topidla, aby mohl co nejdříve rozběhnout alespoň provizorní výrobu komponent pianin a klavírů pro menší závody v Jiříkově, České Lípě a Moravském Krumlově. Pak by se kolem 200 lidí mohlo vrátit do práce. Před odstávkou firma vyráběla denně kolem deseti klavírů a 60 pianin.
</TEXT>
</DOC>
<DOC>
<DOCID>LN-20021113079</DOCID>
<DOCNO>LN-20021113079</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Audit HZ Praha potvrdil předběžnou účetní závěrku Harvardského průmyslového holdingu (HPH), podle níž majetek holdingu představoval na konci loňského roku 6,34 miliardy Kč. Uvedl to předseda představenstva HPH Tomáš Ševčík. Řádná valná hromada HPH bude ve středu v Táboře jednat právě o zprávě představenstva o stavu majetku a schválení účetní uzávěrky. Hospodaření HPH skončilo v roce 2001 ztrátou 3,73 miliardy Kč. Téměř celá ztráta byla podle Ševčíka způsobena tvorbou opravných položek na směnky firmy HCM(W) po době splatnosti. V předchozích letech bylo hospodaření HPH vyrovnané.
</TEXT>
</DOC>
<DOC>
<DOCID>LN-20021113080</DOCID>
<DOCNO>LN-20021113080</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Prodej nových osobních vozů v Česku klesl za deset měsíců letošního roku meziročně o 4,44 procenta na 120 421 automobilů. Uvedl to ředitel Sdružení automobilového průmyslu (SAP) Antonín Šípek s tím, že je sice patrný určitý trend snižování propadu prodeje z minulých měsíců, není však příliš výrazný. "Lze tedy odhadnout, že prodeje nových osobních automobilů by v roce 2002 mohly při tomto trendu dosáhnout hodnoty kolem 146 500 aut, tedy o čtyři procenta méně než loni," dodal. Domácí automobilka Škoda zaznamenala na českém trhu propad o 9,7 procenta na 60 720 automobilů. To znamená ztrátu téměř tří procentních bodů tržního podílu na 50,4 procenta. Další dvě pozice obsadily francouzské značky Renault a Peugeot s odbytem 7602, respektive 7059 aut. Renault zaznamenal nárůst prodeje o 14,6 procenta a Peugeot o 6,6 procenta. Čtvrtou pozici obsadil Volkswagen s poklesem prodeje o 19,7 procenta na 6297 aut a pětici uzavírá Opel s propadem o 31,9 procenta na 4888 vozů.
</TEXT>
</DOC>
<DOC>
<DOCID>LN-20021113081</DOCID>
<DOCNO>LN-20021113081</DOCNO>
<DATE>11/13/02</DATE>
<GEOGRAPHY>PALERMO</GEOGRAPHY>
<TEXT>
Několik stovek dělníků z uzavíraného sicilského závodu automobilky Fiat se po úterní blokádě námořního přístavu přesunulo k letišti, aby zde zablokovali všechny přístupové cesty. Zaměstnanci tím protestovali proti plánu rozsáhlého propouštění v jejich firmě. Dělníci z blízkého závodu v Termini Imerese, který Fiat hodlá uzavřít v rámci plánované restrukturalizace a ozdravení, bránili automobilům a železničním spojům v jízdě k letišti i z něj. V terminálech tak uvěznili stovky cestujících a způsobili velké dopravní zácpy. "Hodláme blokovat všechny odlety. Chceme tím vyslat důrazný vzkaz a nepřestaneme, dokud se plány nezmění," řekl agentuře Reuters zástupce odborů Fiatu Roberto Mastrosimone.
</TEXT>
</DOC>
<DOC>
<DOCID>LN-20021113082</DOCID>
<DOCNO>LN-20021113082</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Ceny pohonných hmot dál klesají. Během posledních sedmi dnů se cena naturalu snížila přibližně o šest haléřů a cena nafty o osm haléřů. Vyplynulo to z informací společnosti RRAuto. Riziko vzrůstu cen ropy, a tím i zdražení benzinu až o několik korun na litr v souvislosti s vyhrocující se situací v Iráku však v posledních dnech vzrostlo, upozornil David Marek z Patria Finance. V případě mírového vyřešení situace v Iráku Marek předpokládá, že litr naturalu by o Vánocích mohl stát asi 25 korun.
</TEXT>
</DOC>
<DOC>
<DOCID>LN-20021113083</DOCID>
<DOCNO>LN-20021113083</DOCNO>
<DATE>11/13/02</DATE>
<TITLE>
Ze zneužívání státních dotací a účetních machinací viní Setuzu udání, které obdržel zemědělský fond.
</TITLE>
<GEOGRAPHY>PRAHA</GEOGRAPHY>
<TEXT>
Policie ČR dostala minulý týden podnět od Státního zemědělského intervenčního fondu (SZIF) ohledně hospodaření společnosti Setuza. Konkrétně jde o to, že firma měla údajně neoprávněně vydělávat na řepce, na kterou se vztahuje státní dotace přerozdělovaná SZIF.
</TEXT>
<HEADING>
Setuza je prý ziskovější díky nové výrobní lince
</HEADING>
<TEXT>
"Je to úplný nesmysl. Pokládám to za praktiky v rámci konkurenčního boje," říká šéf Setuzy František Janů. Na záležitosti s řepkou upozorňovala například firma Slovmlýn, která je menším zpracovatelem řepky. V sporu ohledně využívání dotací na řepku jde o to, že SZIF prodává komoditu zpracovatelům methylesteru pro bionaftu za zvýhodněnou cenu. Minimální výtěžnost methylesteru z řepky je fondem stanovena na 31,25 procenta. Setuza však má novou extrakční linku, a tak dalších 10 procent z řepky vytěží formou oleje. Ten pak dodává odběratelům jako stolní olej. Zpracovatelé, kteří podobnou extrakční techniku nemají, jsou rozčarováni, že Setuza takto dosahuje vyšších zisků než oni. "Smlouvy s SZIF nám to dovolují. Máme dvě nové extrakční linky, přičemž do každé jsme investovali půl miliardy korun, a to mohou ostatní zpracovatelé udělat taky," říká Janů s tím, že po odečtení nákladů předhání Setuza konkurenci zhruba o pět milionů korun ročně. Účast policie ve sporu prý Setuza vítá. "Výsledek musí být ten, že si očistíme jméno. Nic nesprávného neděláme," říká Janů. Šéf SZIF Jan Hock uvedl, že v posledních týdnech fond získal několik anonymních materiálů, které upozorňují na podivné praktiky Setuzy.
</TEXT>
<HEADING>
Udání hovoří o fiktivní výrobě
</HEADING>
<TEXT>
"Bylo to sice anonymní, ale obvinění byla natolik závažná, že je to práce spíše pro policii než pro nás," uvedl Hock. V obviněních Setuzy podle něj nejde jen o využívání dotací na řepku, ale v materiálech se prý hovoří například o "machinacích ve výkaznictví, virtuální výrobě a podobně." Setuzu ovládá skupina podnikatelů kolem Tomáše Pitra. Dalších 38 procent ve firmě drží státní Podpůrný garanční rolnický a lesnický fond (PGRLF). Janů uvedl, že zástupci PGRLF jsou o problematice řepky informování, neboť této oblasti se týkal i nedávno provedený audit.
"Bylo to sice anonymní, ale obvinění byla natolik závažná, že je to práce spíše pro policii než pro nás," uvedl Hock. V obviněních Setuzy podle něj nejde jen o využívání dotací na řepku, ale v materiálech se prý hovoří například o "machinacích ve výkaznictví, virtuální výrobě a podobně." Setuzu ovládá skupina podnikatelů kolem Tomáše Pitra. Dalších 38 procent ve firmě drží státní Podpůrný garanční rolnický a lesnický fond (PGRLF). Janů uvedl, že zástupci PGRLF jsou o problematice řepky informování, neboť této oblasti se týkal i nedávno provedený audit.
</TEXT>
</DOC>
<DOC>
<DOCID>LN-20021113084</DOCID>
<DOCNO>LN-20021113084</DOCNO>
<DATE>11/13/02</DATE>
<TITLE>
Seriózní inzerát by měl obsahovat název společnosti, popis nabízené pozice a požadavky na uchazeče
</TITLE>
<TEXT>
Zajímavá práce. Až 40 000 Kč pro spolehlivé lidi. Nehledáme podomní obchodníky... Na podobné inzeráty narazil každý, kdo někdy hledal práci v novinových řádkových inzerátech. Do jaké míry jsou ale tyto inzeráty seriózní?
Dnes jedenadvacetiletá vysokoškolačka Petra si ještě na gymnáziu chtěla přivydělat. V důvěryhodném deníku nalezla inzerát, v němž jedna společnost nabízela desetitisícové částky za nenáročnou práci. K té byla podle inzerátu potřeba pouze trpělivost a komunikační schopnosti. Petra se dostavila na místo inzerované schůzky - do konferenčního salonku v centru Prahy. Společně s ní se na inzerát nechalo nalákat dalších deset lidí všech věkových kategorií. Po téměř dvouhodinové přednášce se Petra dozvěděla, že chce-li se stát členkou neuvěřitelně "úspěšného" týmu, musí vložit tisícové částky za registraci a školení. Teprve pak dostane zboží přírodní kosmetiku. Její úkol bude jednoduchý prodat jí co nejvíc. Další zisk ji čeká, pokud získá pro distribuci další lidi. "Když jsem práci odmítla, snažil se mě distributor přesvědčit, jakou jsem udělala chybu," vzpomíná Petra.
</TEXT>
<HEADING>
Nejdůležitější je popis pozice a kontakt
</HEADING>
<TEXT>
Podobných inzerátů naleznete desítky. Postup je většinou podobný. Zavoláte na "anonymní" telefonní číslo. Příjemný hlas vás požádá o uvedení jména, popis vašich schopností a dosaženého vzdělání. Následuje pozvání na informační schůzku. Můžete si být téměř jisti, že po telefonu konkrétní informace nedostanete. Jak podotýká třicetiletá Simona, která také odpověděla na podobný inzerát: "Zdůrazňovala jsem, že nechci dělat dealera, že na to nejsem. Ujišťovali mne, že o nic podobného nejde. O co tedy? Podrobnosti se prý dozvím na místě. Určitě si prý najdu to pravé..." Konzultantka brněnské personální agentury A profes Pavlína Cpinová doporučuje: největší pozor si vždy dávejte na to, jestli je v inzerátu rovnou uveden přesný název pracovní pozice. A také kontakty. "Solidní firma ve svém inzerátu napíše nezavádějící informace. Potenciálním uchazečům hned na počátku zajistí odpovídající informační servis. Spoléhat se na vizi nepravděpodobného výdělku, když vše ostatní je zamlženo nebo neuvedeno, svědčí o naivitě případných uchazečů," říká Cpinová. Podle personální manažerky českobudějovické agentury Fides populi Jitky Chaloupkové je nejlepší inzerující společnost kontaktovat a zjistit o ní maximální počet informací. "Nedoporučuji poskytovat osobní data, aniž bych věděla, komu. Z inzerátu beze jména nemohu poznat, jde-li skutečně o společnost, nebo o soukromou osobu se zájmem pouze o má data," myslí si Chaloupková. A jak je to podle odborníků s horentními sumami, které mnozí inzerují? "Nabízet vysoké až nadstandardní výdělky, aniž by bylo uvedeno, jaký výkon za to požaduji? Takové inzeráty jsou podle mého názoru vesměs neseriózní. Již vzhledem k tomu, že výše platu bývá ve většině firem předmětem vyjednávání, při kterém je kladen důraz na kvalitu uchazeče," dodává k problematice výše platů Martin Čejka z pražské personální agentury Unlimited. Podle Chaloupkové ale nenabízejí horentní sumy jen neseriózní společnosti. "Může se stát, že společnost pouze neumí inzerovat. Také může jít o firmu, která nemůže sehnat kvalitní lidi z důvodu špatné lokality nebo motivace," míní.
</TEXT>
<HEADING>
Přes záznamník k desetitisícům?
</HEADING>
<TEXT>
Výjimkou nejsou ani inzeráty firem, které uvádějí právě jen číslo na informační linku. Na té vám příjemný hlas vykreslí v nejlepších barvách nadnárodní firmu, která dává přednost západnímu způsobu obchodování. V čem tento západní způsob spočívá, to se již nedozvíte. Neodbytní zvědavci totiž musejí napřed nadiktovat na záznamník své jméno a adresu. Poštou vám údajně přijde několikastránkový dokument popisující spolupráci. Dokument stojí 76 Kč... Jak se bránit, pokud svoje data sdělíte a zjistíte, že byly zneužity? Žalovat noviny, ve kterých byl inzerát uveřejněn, je zbytečné. "Vydavatel, který podle tiskového zákona jinak odpovídá za obsah jím vydávaného periodického tisku, za pravdivost údajů obsažených v uveřejněné inzerci neodpovídá. Jestliže se ovšem nejedná o inzerci vydavatele samotného," vysvětluje Martin Janeček z pražské advokátní kanceláře Hornová, Hrudka, Řípa a partneři. Podle něj není možné po vydavateli požadovat, aby ověřoval pravdivost údajů uváděných v inzerci třetí osobou. Stejně tak podle něj nelze napadnout inzerujícího zaměstnavatele proto, že mzda, kterou zaměstnanec dostal, neodpovídala mzdě uvedené v inzerátu. "Většinou totiž mohou inzerenti odůvodnit tento postup tím, že kromě základní mzdy může být zaměstnanec odměňován i jinými složkami mzdy nebo dalšími požitky. Takže výsledná odměna může skutečně dosáhnout inzerované mzdy," dodává Janeček.
</TEXT>
<HEADING>
Věk nesmí rozhodovat
</HEADING>
<TEXT>
"Hledal jsem práci a pročítal také inzeráty. Hemžilo se to tam anglickými výrazy, kterým jsem ale dobře nerozuměl. Měl jsem pocit, že já prostě dneska žádnou práci dělat nemůžu," shrnuje dojem mnoha lidí čtyřicetiletý Jan. Podle Martina Čejky je možné, že si firmy podobným způsobem již v první fázi zajistí pouze reakce lidí, kteří ovládají cizí jazyk. Jak ale říká, prvotní záměr to není. "Je to prostě způsobeno tím, že zahraniční společnosti tohle pojmenování pozic používají. Vystihují náplň práce lépe než názvy české nebo pokusy o doslovný překlad. Zde ale předpokládáme, že kvalitní inzerát obsahuje také jazykové požadavky na uchazeče." S Čejkou souhlasí i Pavlína Cpinová: "Významy těchto pojmů jsou podle mého názoru dost známé. Spíše se mi zdá, že používat v českých inzerátech takové termíny patří k určitému folkloru. Cílem je vyzvednutí důležitosti pozice, upoutání pozornosti. V angličtině to zní prostě líp," míní Cpinová. Přijmeme ženu nad čtyřicet let věku na pozici... Bohužel není problém narazit na podobně znějící inzerát. I tato "benevolence" je ale, jak vysvětluje Martin Janeček, protiprávní. "Podle zákona o zaměstnanosti nesmějí zaměstnavatelé činit nabídky, které by obsahovaly diskriminační podmínky týkající se věku, rasy, jazyka či politické nebo sexuální orientace," vypočítává. "Inzerát, který by takovou podmínku obsahoval, zákon porušuje a inzerentovi ze strany příslušného úřadu práce hrozí sankce až do výše 250 000 Kč. Při opětovném porušení až do výše milionu korun," uzavírá.
</TEXT>
<HEADING>
CO SE OBVYKLE SKRÝVÁ ZA POŽADAVKY V INZERÁTECH
</HEADING>
<TEXT>
Reprezentativní vzhled - do svých řad přijmeme jen mladou hezkou ženu. Pokud tento požadavek nesplňujete, raději to u nás ani nezkoušejte. Náplň práce: jednat budete především s klienty firmy.
Mladý kolektiv - dělají u nás jen lidé, kterým není víc než třicet let. Pokud je vám víc, šetřete svůj čas a hledejte práci jinde.
Odolnost proti stresu - slíbit vám můžeme jedno: stresující situace vás u nás budou stíhat jako blesky. Jednou je to šibeniční termín, podruhé na poslední chvíli změníme zadání úkolu. A váš tým má na starosti cholerický nadřízený, s nímž ostatní těžko vycházejí. Vezmeme jen toho, kdo už něčím podobným bez úhony prošel.
Flexibilita a vysoké pracovní nasazení - počítejte s tím, že na osmihodinovou pracovní dobu se u nás "nehraje". Takže u nás vydrží jen ten, kdo se bude ochoten přizpůsobit našim aktuálním požadavkům a kdo nelpí na volných víkendech. Rozloučit se můžete například s čtrnáctidenní dovolenou v kuse.
Samostatnost - čekáme, že po zaučení nebudete "obtěžovat" kolegy neustálými dotazy, jak to či ono udělat. Chceme lidi, kteří jsou schopni poradit si sami. A také nést následky svých chybných rozhodnutí.
</TEXT>
</DOC>
<DOC>
<DOCID>LN-20021113085</DOCID>
<DOCNO>LN-20021113085</DOCNO>
<DATE>11/13/02</DATE>
<TITLE>
Dnes vám radí Anna MÁROVÁ z advokátní kanceláře JUDr. Anna Márová
</TITLE>
<TEXT>
Nastoupil jsem do poměrně vysoké pozice v potravinářské společnosti. Dostal jsem osobní počítač a nejnovější mobilní telefon, na služební cestu budu moci jezdit služebním autem. Zajímalo by mě, jestli mám za tyto věci ze zákona hmotnou zodpovědnost? Šéf mě na nic takového neupozornil.
V případě, že vám zaměstnavatel k výkonu vaší práce u něj poskytl přenosný počítač a mobilní telefon a o této skutečnosti s vámi sepsal písemné potvrzení o převzetí konkrétních předmětů, nesete za případnou ztrátu těchto předmětů jeden z takzvaných zpřísněných typů odpovědnosti zaměstnance - odpovědnost za ztrátu svěřených předmětů podle § 178 zákoníku práce. Takto mohou být zaměstnanci svěřeny nástroje, ochranné pracovní pomůcky a předměty obdobné povahy, nikoli však například služební vůz. K tomu, abyste mohl nést za písemným dokladem svěřené předměty tuto tzv. zpřísněnou odpovědnost, musí být svěřený předmět ve vaší výlučné dispozici (nelze jeden předmět svěřit více zaměstnancům) a musíte mít také možnost zabezpečit jeho ochranu. Pokud jsou dány podmínky pro existenci odpovědnosti za ztrátu svěřených předmětů, v případě ztráty je důkazní břemeno na vás, tj. musíte prokázat, že ke ztrátě došlo zcela nebo alespoň zčásti bez vašeho zavinění. Neprokážete-li svá tvrzení, odpovídáte za škodu vzniklou ztrátou svěřeného předmětu svému zaměstnavateli v plném rozsahu. Pokud by vaší vinou došlo k poškození svěřeného předmětu, posuzoval by se takový případ podle principů obecné odpovědnosti, kdy ovšem vaše zavinění prokazuje zaměstnavatel.
</TEXT>
</DOC>
<DOC>
<DOCID>LN-20021113086</DOCID>
<DOCNO>LN-20021113086</DOCNO>
<DATE>11/13/02</DATE>
<TITLE>
Dnes vám radí Kristina STIEFELOVÁ z personální agentury Axial
</TITLE>
<TEXT>
Nastupuji jako nadřízená asi dvacetičlenného oddělení v reklamní agentuře. Nemám zkušenosti s řízením lidí, nejsem autoritativní typ a doslova nesnáším dohadování se. Preferuji spíše klidnou debatu. Mám si podřízené svolat a hned ze začátku říci, co od nich očekávám a co oni mohou očekávat ode mě, nebo mám počkat, až nastane nějaký problém?
Jestliže nastupujete do určitého pracovního týmu jako nová nadřízená, váš první krok ve funkci by rozhodně mělo být seznámení se s podřízenými a nastínění společné spolupráce. Svolejte poradu, kde se celému oddělení představíte, shrnete cíle, kterých chcete v rámci oddělení dosáhnout, a prostředky, kterými se vaše cíle budou realizovat. Informujte podřízené, co od nich při práci očekáváte, co jako nadřízená oceníte a co je pro vás nepřijatelné. Rozhodně nečekejte, až přijde nějaký problém, neboť dobrým přístupem a jasným nastavením spolupráce s kolektivem se můžete mnohých problémů vyvarovat. To, že dosud nemáte zkušenosti s řízením kolektivu, je do jisté míry nevýhoda. Ale když si vás zaměstnavatel vybral, zřejmě vycházel z vašich znalostí, zkušeností a charakterových předpokladů. Předpokládám, že vám nadřízený důvěřuje. Nepodceňujte se tedy a dokažte, že jeho volba byla správná. Důvěřujete sama sobě a nepochybujete o svých předpokladech. Píšete, že preferujete klidnou debatu, ale z titulu řídicí pozice přece automaticky nevyplývá, že byste se měla s někým dohadovat a na někoho křičet. Možná máte špatnou zkušenost z předchozího zaměstnání. Práce vedoucího neznamená, že budete a priori mít špatné vztahy s kolegy. Záleží tedy zejména na vás, jakou formou se řídicí pozice ujmete.
</TEXT>
</DOC>
<DOC>
<DOCID>LN-20021113087</DOCID>
<DOCNO>LN-20021113087</DOCNO>
<DATE>11/13/02</DATE>
<TITLE>
Důvěřujete inzerátům, personální agentuře, nebo dáte při hledání zaměstnání spíše na doporučení známých?
</TITLE>
<HEADING>
JAROSLAV SVĚCENÝ, houslista
</HEADING>
<TEXT>
Já vycházím z toho, čím se zabývám. Pracuji na volné noze a musím se spolehnout v podstatě sám na sebe. Proto bych zkoušel všechny možnosti, jak práci získat. Když je člověk šikovný, může třeba celý život pracovat v jiném oboru, než který vystudoval, což je případ jednoho mého známého. Už počtvrté v životě pracuje v úplně jiném oboru, než je jeho specializace. Kdybych potřeboval najít zaměstnání, zkoušel bych jak inzeráty v novinách, tak i ostatní možnosti. Důležité je nebát se a nemyslet si, že všechno vyjde hned napoprvé.
</TEXT>
<HEADING>
JANA KADEŘÁBKOVÁ, studentka
</HEADING>
<TEXT>
Spíše než na inzerát v novinách bych se spoléhala na databáze na internetu a samozřejmě také na doporučení známých. Sleduji také nástěnku u nás ve škole, kde se čas od času objevují zajímavé nabídky. Inzerát v novinách bych brala vážně pouze tehdy, kdyby bylo jasné, že se jedná o seriózní společnost.
</TEXT>
<HEADING>
BARBORA HRZÁNOVÁ, herečka
</HEADING>
<TEXT>
Já to mám jasné. Asi před třemi lety jsem mluvila s ředitelem pražské zoo Petrem Fejkem, který mi říkal, že kdybych nehrála, mohla bych pracovat u něj. Kdybych měla odborné znalosti a že jsem na výbornou maturovala z biologie a geologie - dostala bych tam plat asi takový, jaký mám teď jako herečka.
</TEXT>
<HEADING>
PETR KOTOUŠ, zaměstnanec neziskové organizace
</HEADING>
<TEXT>
Dal bych na doporučení kamarádů, využil bych také inzerátů na internetu. Řádkové inzerci důvěřuji pouze tehdy, když jsou v ní uvedena natolik konkrétní data, že je jasné, že se jedná o seriózní firmu. Na personální agenturu bych se ale zatím asi neobrátil.
</TEXT>
<HEADING>
ONDŘEJ KUNDRA, novinář
</HEADING>
<TEXT>
Nejlepší je podle mého názoru spolehnout se na sebe a práci si najít sám. Kdyby mi došly nápady, kde práci hledat, určitě bych si nechal poradit od přátel. Řádkové inzeráty v novinách téměř nečtu a personálním agenturám nevěřím.
MILENA ČERNÁ, ředitelka Výboru dobré vůle Nadace Olgy Havlové
Od různých lidí jsem slyšela historky o tom, jak slibně vyhlížející inzerát na práci v marketingu ve skutečnosti nabízel zaměstnání podomního obchodníka. Kdybych měla doporučit, jak hledat zaměstnání, na prvním místě bych doporučila studovat "velké" inzeráty v důvěryhodných novinách. Člověk může nezávazně porovnat své schopnosti a dovednosti s požadavky firmy - a zkusit štěstí. S personálními agenturami nemám zkušenosti. Představuji si je jako cosi velmi luxusního a samozřejmě finančně náročného. V Čechách podle mého odhadu určitě nejlépe funguje doporučení známých.
</TEXT>
</DOC>
<DOC>
<DOCID>LN-20021113088</DOCID>
<DOCNO>LN-20021113088</DOCNO>
<DATE>11/13/02</DATE>
<TITLE>
Do soutěže bylo nominováno celkem 36 novinek na českém trhu * Do finále postoupilo šest vozů
</TITLE>
<TEXT>
Letošní anketa o Automobil roku v České republice má za sebou své finále. Loňského vítěze, model nižší střední třídy Peugeot 307, vystřídá v příštím roce nová Mazda 6.
O vítězi rozhodlo hlasování 25 členné novinářské odborné poroty, ve které měly Lidové noviny svého zástupce. Členové nezávislé poroty jsou navrhováni na základě své kompetence, nikoliv podle významu média, v němž pracují. Letos vybírali dvoukolově z nabídky 36 automobilů. Zúčastnit se mohly pouze vozy letos nově uváděné na trh. Z tohoto pohledu byla nejplodnější automobilka Renault, která splnila náročná kritéria pro posuzování novinek celkem u čtyř vozů. Trojnásobné zastoupení v prvním kole měl Mercedes, ostatní značky měly po jednom až dvou zástupcích. Z prvního kola hlasování, v němž každý hlasující měl určit pět nejlepších aut bez dalšího upřesnění, vzešla finálová šestice (na pátém místě se umístila dvě auta se shodným počtem hlasů). Ve druhém kole měl každý člen poroty k dispozici 25 bodů. Musel jasně určit jeden vůz jako vítěze, přičemž nejvyšší počet bodů, které mohl jednomu autu přidělit, byl 10. S náskokem 29 bodů zvítězil před Renaultem Mégane nový model střední třídy - Mazda 6. Ta získala celkem 163 bodů. Na třetím a čtvrtém místě se umístily modely ze segmentu malých vozů Hyundai Getz (103 b) a Ford Fiesta (78 b). Jediný český zástupce mezi nominovanými vozy, Škoda Superb, skončil pátý s 63 body. Šesté místo obsadila francouzská novinka Citroën C3. Při posuzování jednotlivých kandidátů porota hodnotí především celkovou konstrukci vozu, jeho chování na vozovce a jízdní vlastnosti, ovladatelnost a bezpečnost. Dalšími kritérii jsou výkon, funkčnost, hospodárnost, plnění ekologických norem, design, komfort a cena. Hlavním kritériem umožňujícím porovnání automobilů různých tříd a kategorií je tzv. value for money - hodnota získaná za vynaložené peníze. Slavnostní vyhlášení ankety proběhne 19. ledna 2003 v pražském hotelu Hilton v přímém přenosu televize Prima. Od tohoto data bude moci vítěz soutěže titul Auto roku 2003 v ČR komerčně využívat. Současně probíhá i čtenářská anketa o titul Nejoblíbenější automobil roku 2003 v ČR, do které je přihlášeno 24 vozů. Čtenáři mohou hlasovat až do 31. prosince prostřednictvím soutěžních kuponů, které jsou k dispozici na stránkách českých deníků a časopisů. Hlasovat lze i na internetové adrese www.autoroku.cz.
Nominované vozy
Audi A8
Audi A4 Cabrio
Citroën C3
Citroën C8
Ford Fiesta
Ford Fusion
Honda Jazz
Honda CR-V
Hyundai Getz
Hyundai Coupé
Kia Carens
Kia Sorento
Maserati Coupé
Mazda 6
Mercedes-Benz E
Mercedes-Benz CLK
Mercedes-Benz Vaneo
Mini
Nissan Primera
Nissan X-Trail
Opel Vectra
Peugeot 307 SW
Peugeot 807
Range Rover
Renault Avantime
Renault Vel Satis
Renault Espace IV
</TEXT>
<HEADING>
Renault Mégane II
</HEADING>
<TEXT>
Novinka střední třídy nahrazující dosavadní 626 si nezískává sympatie jen sportovním stylem, ale i technikou a skvělými jízdními vlastnostmi. Jde o automobil propracovaný do nejmenšího detailu. Mazda 6 je k dostání ve třech provedeních - jako standardní sedan, hatchback a prostorné kombi, uvedené na trh pod názvem Sport Wagon. Přestože všechny tři karosářské verze mají dravější střih, ani na pohodlí a prostoru nejsou cestující omezováni. Pro základní verzi Base je k dispozici čtyřválec 1,8i s výkonem 88 kW, pro střední verzi Touring je určen čtyřválec 2,0i (103 kW). Špičková verze 2.3i (122 kW) se dodává výhradně s nejvyšší úrovní výbavy Sport. Pro novou Mazdu 6 byl vyvinut nový přeplňovaný vznětový agregát o objemu 2,0 l, jenž je nabízen ve dvou výkonových verzích. Do typu Base je určena verze s výkonem 88 kW, silnější má výkon 100 kW. Všechny motory jsou standardně spojeny s pětistupňovými manuálními převodovkami, pro motor 2.0i je k dispozici 4stupňová automatika. V nabídce je i špičkový model Sport Wagon 2.3i 4WD s pohonem všech kol.
1.8i Sedan 619 900 Kč
1.8i Hatchback 634 900 Kč
1.8i Wagon 659 900 Kč
2.0i Sedan 699 900 Kč
2.0 MZR-CD Sedan 729 900 Kč
2.3i Sedan 799 900 Kč
2. místo
RENAULT MÉGANE II
</TEXT>
<HEADING>
134 bodů
</HEADING>
<TEXT>
Druhá generace méganu dostala stejně extravagantní kabát jako před ní luxusní modely Vel Satis a Avantime. Na trhu se objeví nejprve třídveřový a pětidveřový hatchback a během dvou let bude následovat dalších 5 karosářských variant. V nabídce je pět agregátů. Základ tvoří zážehový motor 1.4 16V s výkonem 72 kW. Nabídka pokračuje přes čtyřválec 1.6 16V (83 kW) po dvoulitr s výkonem 99 kW. Příznivce šetrné jízdy zaujme maloobjemový turbodiesel 1.5 dCi (60 kW) či větší turbodiesel 1.9 dCi (88 kW). V základní výbavě najdeme šest, a u třídveřové verze osm airbagů, nechybí ABS, elektrické ovládání oken, posilovač řízení, elektronická karta suplující klíček či výškově seřiditelné sedadlo řidiče. V nabídce bude celkem přes 40 různých provedení, rozdíl mezi tří - a pětidveřovou verzí činí 15 tisíc Kč.
Nový korejský přírůstek se chystá prorazit do třídy malých aut, která zabírá více než polovinu českého trhu. Hyundai Getz se v ČR prodává ve dvou verzích karoserie (tří a pětidveřové) a v nabídce jsou prozatím tři zážehové motory s objemy 1,1 l (46 kW), 1,3 l (60 kW) a 1,6 (77 kW). Pod kapotou getzu nebude chybět ani dieselový motor, ten se v nabídce objeví v únoru příštího roku. Půjde o turbodmychadlem přeplňovaný tříválec 1.5 CRDi s přímým vstřikováním nafty systémem common-rail. Moderní automobil nabízí bohatou základní výbavu, ve které nechybí airbag řidiče, posilovač řízení, výškově stavitelný volant, elektrická přední okna ani dělená zadní sedadla. Cenově je tak ve srovnatelné výbavě levnější než Škoda Fabia. Cena je stanovena na 239 900 Kč za třídveřovou verzi, pětidveřová je o deset tisíc dražší.
Třetí generace Fordu Fiesta se dynamickým vzhledem ve stylu "New Edge" zařadila mezi větší sourozence Focus, Mondeo a Galaxy. Zatím je k dostání pouze v pětidveřovém provedení, od ledna 2003 si budou moci zákazníci zvolit i třídveřovou verzi. Pro pohon je v ČR určena čtveřice čtyřválcových motorů. Základní pohonnou jednotkou je třináctistovka 1.3 Duratec s výkonem 51 kW. Nabídka pokračuje motorem 1,4 l (58 kW) a končí nejsilnější šestnáctistovkou s výkonem 74 kW. Zvolit pod kapotu fiesty lze imaloobjemový turbodiesel 1.4 Duratorq TDCi s přímým vstřikováním common-rail o výkonu 50 kW. Nová fiesta se prodává ve čtyřech úrovních výbav, do základní výbavy patří airbag řidiče, posilovač řízení, nastavitelný volant či tónovaná skla. Rozdíl mezi 3 - a 5dveřovou verzí činí 13 500 Kč.
1.3 Duratec (3dv.) 286 400 Kč
1.4 Duratec (3dv.) 328 400 Kč
1.6 Duratec (3dv.) 391 800 Kč
1.4 TDCi (5dv.) 391 900 Kč
6. místo
CITROËN C3
</TEXT>
<HEADING>
59 bodů
</HEADING>
<TEXT>
Líbivým osobitým vzhledem se ve třídě malých automobilů Citroën C3 jednoznačně odlišuje od svých konkurentů. Zákazníci si mohou vybírat z pěti pohonných jednotek. Základem je čtyřválec 1,1i (44 kW). Následuje motor 1,4i (55 kW) a dynamicky založené řidiče uspokojí agregát 1,6 16V (80 kW), který může být kombinován nejen se standardní pětistupňovou přímo řazenou převodovkou, ale i s novým samočinným řadicím ústrojím s možností sekvenčního řazení. Nabídka vznětových jednotek zahrnuje přeplňované čtyřválce Common Rail 1,4 HDi, které dávají výkon 50 kW nebo 66 kW. Všechny verze jsou standardně vybaveny dvěma airbagy, centrálním zamykáním, výškově stavitelným sedadlem řidiče a volantem seřiditelným ve dvou osách. Zavazadelník C3 o objemu 305 litrů patří k největším ve třídě.
Mladoboleslavská novinka vyšší střední třídy se na českém trhu prodává od ledna letošního roku. Luxusní limuzína je nabízena se třemi benzinovými motory - 2.0 (85 kW), 1.8 Turbo (110 kW) a 2.8 V6 (143 kW). Nabídka dieselových agregátů zahrnuje čtyřválec 1.9 TDI s výkonem 74 nebo 96 kW a šestiválec 2.5 TDI o výkonu 114 kW. U obou šestiválcových motorů je možné místo manuální převodovky zvolit automat s možností sekvenčního řazení Tiptronic. Škoda Superb se dodává ve třech úrovních výbav, standardně základní výbava zahrnuje čtveřici airbagů, systém ABS doplněný o EDS, elektrické ovládání oken a zrcátek, klimatizaci apod. Cena začíná na 689 900 Kč pro verzi 2.0, nejdražší provedení superbu s motorem 2.5 TDI pak přijde na 1 204 900 Kč.
2.0 (85 kW) 689 900 Kč
1.8 T (110 kW) 736 900 Kč
1.9 TDI (74 kW) 736 900 Kč
1.9 TDI (96 kW) 782 900 Kč
</TEXT>
</DOC>
<DOC>
<DOCID>LN-20021113089</DOCID>
<DOCNO>LN-20021113089</DOCNO>
<DATE>11/13/02</DATE>
<TITLE>
Výhodu menších rozměrů a variabilního interiéru v sobě spojuje kompaktní MPV - Hyundai Matrix.
</TITLE>
<HEADING>
Test LN
</HEADING>
<TEXT>
První velkoprostorové automobily si získávaly sympatie především variabilitou interiéru, účelností a pohodlím. Rozměrnější vozidla však odrazovala zákazníky vyšší cenou. Současná nabídka je velmi bohatá a velkoprostorová mánie pronikla i mezi menší, cenově přístupnější automobily. Příkladem může být kompaktní MPV Matrix od Hyundaie. Výhoda velkoprostorových automobilů tkví především ve vyšší karoserii. Ta umožňuje vzpřímenější a vyšší posed, který je pro delší cestování přirozenější, a tím i pohodlnější. A samozřejmě vysoký vnitřek také usnadňuje manipulaci se sedadly, která pak lze různě sklápět a vyjímat. Ačkoliv vytvořit vzhledově přitažlivou karoserii velkoprostorového automobilu je obtížný úkol, Hyundai Matrix zapůsobí na první pohled sympatickým dojmem. Design i ztvárnění interiéru je neotřelé a evropské, ostatně pochází z dílny renomované designérské firmy Pininfarina. Automobil využívá podvozkovou platformu modelu Elantra a i při nevelkých vnějších rozměrech nabízí uvnitř slušný prostor. Na šířku se budou sice tři dospělí na zadní lavici trochu tísnit, v podélném směru i na výšku je však místa dostatek. Posádka vzadu dokonce může využít i sklopné stolky na zadní straně opěradel řidiče a spolujezdce. Ani zavazadlový prostor není nijak stísněný a to platí i v případě, že zadní sedadla jsou posunuta zcela dozadu. Vstupní otvor je rozměrný a má nízký práh. Příjemně nás překvapila tužší, avšak dostatečně pohodlná sedadla, kterým nechybělo anatomické tvarování. Zadní sedák i opěradlo jsou dělené v poměru 1/3 - 2/3. Obě části lze nezávisle na sobě posouvat až o 180 mm a měnit se dá i sklon opěradel. Je ovšem škoda, že sedadla nelze jednoduše vyjmout. Zavazadlový prostor je tak méně variabilní a délka ložné plochy se zbytečně zkracuje o 360 mm.
</TEXT>
<HEADING>
Na přístrojovou desku je nutné si zvyknout
</HEADING>
<TEXT>
Uvnitř vozu upoutá pozornost nezvyklá přístrojová deska. Před volantem, kde se obvykle nacházejí ukazatele, má matrix pouze kontrolky. Ručičkové přístroje dostaly místo naopak v kapličce na střední části přístrojové desky. Řidič si sice na takové uspořádání musí chvilku zvykat, vše potřebné má ale v zorném poli a není nadměrně rozptylován. Dílenské zpracování je na slušné úrovni - při jízdě po nerovnostech se nikde neozývaly žádné rušivé zvuky nicméně kvalita plastů použitých v interiéru by se dala ještě vylepšit. Nabídku pohonných jednotek pro matrix tvoří v současné době trojice motorů. Jde o dva zážehové čtyřválce 1,6 l (76 kW) a 1,8 l (90 kW). Třetím nabízeným agregátem, který jsme měli možnost vyzkoušet, je vznětový, turbodmychadlem přeplňovaný tříválec 1.5 CRDi se čtyřventilovou technikou a vysokotlakým vstřikováním common-rail. Ten sice neoplývá žádnou závratnou dynamikou a do práce se mu zpočátku příliš nechce, zato když už se rozjede, výkon bez problémů drží. Motor si libuje mezi 2000 - 3000 1/min i zrychlení je v tomto pásmu otáček dostačující a není nutné zbytečně podřazovat. Průměrná spotřeba během testu i s plně naloženým vozem nepřesáhla 6,5 l na 100 km. Díky dlouhému rozvoru má automobil velice dobrou podélnou stabilitu. Vyšší stavba karoserie se podepisuje na větším náklonu při ostrých průjezdech zatáčkami. Vůz však neztrácí zvolenou stopu a nedotáčivost se projevuje pozvolna. Určité výhrady jsme měli k přední nápravě, která je citlivější na nerovnosti. Při ostřejší jízdě v zatáčkách pak nedisponuje tak přesným vedením kol a do interiéru se přenášejí rázy. Odpružení podvozku není příliš měkké a zaručuje solidní jízdní komfort. K brzdám ani řazení jsme neměli výhrady. Matrix zajímavým způsobem zpestřil nabídku minivanů na našem trhu. Základní cena 389 900 Kč s motorem 1.6 je díky bohaté základní výbavě (např. ABS+EBD, 2 airbagy, el. ovládání všech oken a zrcátek, centrální zamykání) rozhodně zajímavá. Verze 1.5 CRDi přijde na 439 900 Kč.
Hyundai Matrix 1.5 CRDi
Rozměry: 4025x1740x1685 mm
Rozvor: 2600 mm
Hmotnost: 1370/1840 kg (pohotovostní/celková)
Motor: vznětový přeplňovaný tříválec o objemu 1493 cm 3
Maximální výkon: 60 kW (82 k) při 2600 1/min
Největší točivý moment: 184 Nm při 1900 1/min
Nejvyšší rychlost: 160 km/h
Zrychlení 0 - 100 km/h: 17,9 s
Spotřeba paliva (město/mimo město/kombinace): 7,6/ 5,0/ 6,0 l/100 km
Objem zavazadlového prostoru: 350/1284 l
Objem palivové nádrže: 55 l
Základní cena v ČR: 359 900 Kč
Cena modelu 1,5 CRDi: 409 900 Kč
</TEXT>
</DOC>
<DOC>
<DOCID>LN-20021113090</DOCID>
<DOCNO>LN-20021113090</DOCNO>
<DATE>11/13/02</DATE>
<TITLE>
novinka
</TITLE>
<TEXT>
Volkswagen Phaeton, nejluxusnější automobil volfsburgské automobilky, se vydala i na český trh. Více než pět metrů dlouhý vůz nabízí cestovní komfort s pneumatickým odpružením, u kterého si řidič může vybírat ze čtyř charakteristik. Cestující si mohou regulovat teplotu vzduchu pomocí čtyřzónové klimatizace Climatronic. Srdcem limuzín Volkswagen Phaeton jsou tři ušlechtilé motory dva zážehové a jeden vznětový. Základním agregátem je vidlicový zážehový šestiválec o objemu 3,2 la výkonu 177 kW (241 k). S manuální převodovkou s ním dosahuje phaeton rychlosti až 245 km/h a z 0 na 100 km/h zrychluje během 8,4 s. Na jaře příštího roku se pod kapotou objeví vyspělý desetiválcový turbodiesel V10 TDI o objemu 5,0 l se systémem přímého vstřikování paliva do válců. Naprosto fantastický je jeho točivý moment: 750 Nm! Na úplné špičce pohonných jednotek stojí zážehový dvanáctiválec W12, který ze svého objemu šesti litrů dává výkon 309 kW (420 k). Phaeton splňuje nejpřísnější měřítka i co se cestovního komfortu týče. U předních sedadel lze elektricky nastavovat celkem dvanáct parametrů. Vzadu může mít phaeton buď obvyklé třímístné sedadlo, nebo pouze dvě maximálně komfortní křesla. Cena byla na českém trhu stanovena na 1 959 300 Kč pro verzi 3.2 V6. Špičková verze 6.0 W12 přijde na 3 394 600 korun.
</TEXT>
</DOC>
<DOC>
<DOCID>LN-20021113091</DOCID>
<DOCNO>LN-20021113091</DOCNO>
<DATE>11/13/02</DATE>
<TITLE>
* Fiat Palio na český trh. V listopadu se poprvé v ČR objeví v prodeji Fiat Palio Weekend, konkurent pro Škodu Fabia Combi. Dovozce zvolil pro premiéru právě verzi kombi. Vůz s délkou 4142 mm totiž nabízí velkorysý zavazadlový prostor o objemu 460 litrů. Nejlevnější Palio Weekend za základní cenu 324 900 Kč má motor 1.2 s výkonem 44 kW (60 k). Za 344 900 korun se už bude nabízet o 20 koní silnější verze 1.2 16V. Naftová nabídka začne na motoru 1.9 D (65 k) a ceně 379 900 korun. Nej-dražší Fiat Palio Weekend dostane turbodiesel 1.9 JTD (59 kW/80 k) a bude stát 409 900 Kč. V základní výbavě nechybí mj. řidičův airbag či centrální zamykání. V nabídce bude i verze s možností odpočtu DPH.
</TITLE>
<TEXT>
* Opel Vectra GTS v prodeji. Druhý model řady Opel Vectra - GTS - smotorem 3.2 V6 je na českém trhu. Jde o nejrychlejší velkosériově vyráběný Opel všech dob. Vidlicový šestiválec 3.2 V6 řady dosahuje výkonu 155 kW (211 k). Vůz s ním dosahuje rychlosti až 248 km/h a z 0 na 100 km/h zrychlí během 7,5 sekundy. Zákazníci mohou volit i ze dvou dalších zážehových agregátů a jednoho turbodieselu. Vůz je nabízen v cenách od 749 900 Kč (verze s motorem 1.8 16V) až do 879 900 Kč (verze 3.2 V6). Vectra GTS je sportovně laděný vůz se speciálně upraveným podvoz kem IDS a o 20 mm nižší světlou výškou. Ve sportovním interiéru najdeme anatomicky tvarovaná sedadla a řadu dalších sportovních prvků.
</TEXT>
</DOC>
<DOC>
<DOCID>LN-20021113092</DOCID>
<DOCNO>LN-20021113092</DOCNO>
<DATE>11/13/02</DATE>
<TITLE>
říká v rozhovoru pro LN bubeník skupiny Manic Street Preachers Sean Moore
</TITLE>
<TEXT>
Velšští Manic Street Preachers - pro vývoj moderní populární hudby devadesátých let jedna z vůbec nejvýznamnějších skupin - právě vydali osmnáctipísňovou kolekci svých největších hitů Forever Delayed a v pondělí večer konečně také vystoupili živě v České republice. Poprvé. U této příležitosti se ke krátkému rozhovoru pro Lidové noviny uvolil bubeník Sean Moore (32).
LN: Proč jste vlastně své album Greatest Hits nazvali Forever Delayed? V čem je ten skluz?
Ten název je samozřejmě citací z jedné naší písně (Roses In The Hospital - pozn. LN), ale jako název pro kolekci našich hitů je zároveň nejpříznačnější. Vydali jsme v minulosti množství singlů, které se pak neobjevily na žádném z alb. Ty singly se už dávno nedají nikde sehnat a naši fanoušci se už léta dožadovali jejich znovuvydání. A my nevěděli, jak to nejlépe zařídit. Kompilaci hitů jsme nejdříve zamítali. Ale mezitím jsme vydali další alba, čímž jejich počet vzrostl na pět, a tak jsme si řekli proč vlastně ne.
LN: Pak ale vyšla vaše další řadovka - skvělé album Know Your Enemy (březen 2001).
Když už jsme oznámili, že kolekci vydáme, trvalo zas další rok, než jsme se shodli na klíči, podle kterého to celé sestavíme. Zjistili jsme, že jsme vydali hitových singlů víc, než se vejde na CD. Dvojalbum jsme zas zavrhli, aby deska byla finančně dostupná skutečně všem. Nakonec jsme přihlíželi hlavně k přání našich fandů.
LN: Název Forever Delayed má další rozměr v souvislosti s vaším navěky odkládaným koncertem u nás v Česku.
No to máte pravdu. Jsme vážně nemožní. Ať už to mělo jakýkoliv důvod zmizení kytaristy Richeyho Edwardse v únoru 1995 (dosud pohřešován pozn. LN) nebo loňské 11. září -, měli jsme to nějak zařídit. Slibovat vám osm let koncert, to je vážně ostuda. Ale jak to vypadá, pražskou kletbu jsme konečně překonali. Tak vidíte, nebylo to navěky.
LN: Nemohu se nezeptat na vaše loňské vystoupení v Havaně na Kubě v divadle Karla Marxe. Souviselo to nějak s vaším levicovým zaměřením?
V první řadě bych chtěl říct, že nejsme levicová ani nijak politicky orientovaná kapela. Alespoň ne ve stranickém smyslu a anarchistické ideály jsou nám také vzdáleny. My ale nemůžeme v sobě popřít prostředí, ze kterého pocházíme. Wales za vlády Thatcherové to byl jeden obrovský slum nuzáků, kde nebylo co dělat a člověk dohlédl jen na konec své ulice, popř. na dno sklenice piva. My jsme věděli, že lze vidět dál, a tak jsme založili kapelu, a tím si, ať to zní jakkoliv hloupě, v podstatě rozšířili obzory.
</TEXT>
<HEADING>
LN: A vystoupení na Kubě?
</HEADING>
<TEXT>
Zprvu jsme si řekli, že by to byl úlet, udělat koncert někde, kde nikdo nezná naše desky. A Castrova Kuba? Proč ne, že? Navíc v několika skladbách na našem posledním albu máme v textech odkazy na Kubu. Podotýkám, že ne politické... Když jsme se však vrátili, vzbudil náš pobyt na "ostrově svobody" rozporuplné reakce. Dokonce nám říkali, že už bychom klidně mohli koncertovat pro Saddáma Husajna. To je samozřejmě extrém. Uvědomili jsme si ale že takové reakce vítáme. Máme možnost s lidmi o těchto věcech debatovat. Nechceme v žádném případě tvrdit, že Castrův režim je ideální nebo lidský. Také nám samozřejmě vadí to množství politických vězňů. Ale co takové Filipíny, kam vesele tolik kapel jezdí slavně koncertovat a tolik lidí tam jezdí na dovolenou?! Zkrátka máme možnost lidem říct, že svět není takový, jak tvrdí americkobritská propaganda. Neboli: svět nekončí za rohem vaší ulice!
Zprvu jsme si řekli, že by to byl úlet, udělat koncert někde, kde nikdo nezná naše desky. A Castrova Kuba? Proč ne, že? Navíc v několika skladbách na našem posledním albu máme v textech odkazy na Kubu. Podotýkám, že ne politické... Když jsme se však vrátili, vzbudil náš pobyt na "ostrově svobody" rozporuplné reakce. Dokonce nám říkali, že už bychom klidně mohli koncertovat pro Saddáma Husajna. To je samozřejmě extrém. Uvědomili jsme si ale že takové reakce vítáme. Máme možnost s lidmi o těchto věcech debatovat. Nechceme v žádném případě tvrdit, že Castrův režim je ideální nebo lidský. Také nám samozřejmě vadí to množství politických vězňů. Ale co takové Filipíny, kam vesele tolik kapel jezdí slavně koncertovat a tolik lidí tam jezdí na dovolenou?! Zkrátka máme možnost lidem říct, že svět není takový, jak tvrdí americkobritská propaganda. Neboli: svět nekončí za rohem vaší ulice!
</TEXT>
</DOC>
<DOC>
<DOCID>LN-20021113093</DOCID>
<DOCNO>LN-20021113093</DOCNO>
<DATE>11/13/02</DATE>
<TITLE>
Chasidská vyprávění
</TITLE>
<TEXT>
Dílo Martina Bubera (1878 1965), významného židovského filozofa, vychází ve druhém, revidovaném vydání díky nakladatelství Kalich. Mohutný soubor krátkých příběhů se v Praze šířil formou samizdatu už v první polovině 80. let, knižní premiéra se konala roku 1991. Překladatelka Alena Bláhová nyní pracovala s lepší předlohou, k dispozici měla důkladný poznámkový aparát. Budeme tedy teprve tuto edici považovat za definitivní. Jsou tu vyprávění a ponaučení epicky širší i docela kratičká, jako třeba Svody: "Rabi Michal řekl: ,Stejně jako člověka pokouší zlý pud a svádí ho k hříchu, svádí jej ik přehnané spravedlnosti.'" jas
Lovci mozků
</TEXT>
<HEADING>
VIDEO
</HEADING>
<TEXT>
Adaptaci povídky Williama Gibsona, autora kyberpunkové odnože sci-fi, natočil Abel Ferrara. V budoucnosti probíhá boj o světovládu mezi dvěma obřími korporacemi. Lovec talentů Fox (Chris-topher Walken) o nich tvrdí, že Maas je nejmocnější a Hosaka zase nejbezohlednější. Spolu s partnerem (Willem Dafoe) nabídne Hosace "zlanaření" geniálního vědce, který pracuje pro Maas. K tomu účelu si najmou call girl Sandii (Asia Argentová). Experti na průmyslovou špionáž se zapletli do příliš vysoké hry... Osobitý Walken, pestře strukturovaná hudba a ňadra italské herečky dají zapomenout na odbytou výpravu a rozplizlý závěr. pan
Adaptaci povídky Williama Gibsona, autora kyberpunkové odnože sci-fi, natočil Abel Ferrara. V budoucnosti probíhá boj o světovládu mezi dvěma obřími korporacemi. Lovec talentů Fox (Chris-topher Walken) o nich tvrdí, že Maas je nejmocnější a Hosaka zase nejbezohlednější. Spolu s partnerem (Willem Dafoe) nabídne Hosace "zlanaření" geniálního vědce, který pracuje pro Maas. K tomu účelu si najmou call girl Sandii (Asia Argentová). Experti na průmyslovou špionáž se zapletli do příliš vysoké hry... Osobitý Walken, pestře strukturovaná hudba a ňadra italské herečky dají zapomenout na odbytou výpravu a rozplizlý závěr. pan
</TEXT>
</DOC>
<DOC>
<DOCID>LN-20021113094</DOCID>
<DOCNO>LN-20021113094</DOCNO>
<DATE>11/13/02</DATE>
<TITLE>
Jedna z nejpopulárnějších britských skupin Manic Street Preachers konečně odehrála svým českým fanouškům regulérní koncert (loňskou televizní pantomimu při předávání Andělů nelze počítat, stejně jako následně plánované a zrušené vystoupení).
</TITLE>
<TEXT>
Ačkoliv se řadě posluchačů splnil v pondělí večer v pražské Malé sportovní hale jeden ze snů, při odchodu bylo z hloučků návštěvníků slyšet mírné rozčarování i nadávky: "Manics" neuznali nadšené auditorium za hodné přídavku mimo hlavní program. A to se ve "slušné rockové společnosti" - zvláště při ceně vstupenky 700 Kč - prostě nedělá. Nevděčné role předskokana se zhostili pardubičtí Ready Kirken poměrně se ctí, byť v kontextu věcí následujících jejich repertoár ze dvou dosud vydaných desek (včetně té zcela čerstvé Čekal jsem víc) vyzněl přece jen až příliš jednostrunně a "děravě". Diváci, byť natěšení na ostrovní hvězdy, kapelu nicméně přijali. Už první tóny úvodní písně Manic Street Preachers Motorcycle Emptiness, takto úspěšného singlu z deset let starého debutu Generation Terrorists, jasně naznačily, že se bude hodně vzpomínat. Nebylo divu - probíhající turné propaguje právě vycházející hitovou kompilaci Forever Delayed (ve speciální edici doplněnou, mimochodem, o druhý disk se zajímavými remixy skladeb kapely, pocházejícími z dílny hvězd typu Chemical Brothers, Massive Attack či Stereolab). Právě na živém průřezu historií kapely si mohl posluchač plně uvědomit, v čem tkví největší síla Manic Street Preachers: jednoznačně ve vstřebání výrazových prostředků některých údobí rockové a popové historie a schopnosti jeho výsledky šikovně "prodat" dnešním mladým posluchačům. Nejde zdaleka jen o punk, který bývá v souvislosti s kořeny kapely nejčastěji zmiňován a byl slyšitelný z řady písní i na koncertě. Stejně silnou roli v hudbě Manic Street Preachers má klasický rock'n'roll "stounovského" typu (třeba taková Slash'n'Burn je toho přímo čítankovým dokladem). Ve volnějších skladbách - zejména těch z posledního loňského alba Know Your Enemy - zase nelze přeslechnout britskou linii, sahající až k Beatles, zvláště k lennonovskému typu melodií.
</TEXT>
<HEADING>
Mimořádná barevnost soundu
</HEADING>
<TEXT>
Živé podání hudby Manic Street Preachers je skutečně strhující. Barevnost soundu, které jsou schopni dosáhnout pouzí čtyři muzikanti na pódiu (základní trio, rozšířené o klávesistu, plus v několika písních předtočené rytmické smyčky), je málokdy slýchaná. Velkou roli v tom hraje neexhibující, ale vždy jistá kytara frontmana Jamese Deana Bradfielda, který prakticky na každou píseň pro dosažení odlišného zvuku mění typ nástroje (během koncertu jich vystřídal šest). Naopak jeho zpěv chvílemi kolísá - vzhledem k náročnosti jeho partů a současné hře na kytaru lze ovšem přimhouřit oko. Hudebně a výrazově nemají Manic Street Preachers - zvláště naživo - ve svém žánru žádnou podstatnější chybu. Tím nejdiskutabilnějším v jejich tvorbě jsou některé texty, resp. "salonně levičácké" postoje, které hlasitě zastávají. Ty se naštěstí na pražském koncertě omezily na minimum. Ironika přesto při odchodu nemohla nenapadnout uštěpačná otázka - to při loňském, médii hojně přetřásaném vystoupení v Havaně "Manics" nepřidali písničku ani Fidelu Castrovi?
Manic Street Preachers
Praha, Výstaviště, Malá sportovní hala,
11. 11. 2002 pořádala agentura Interkoncerts
</TEXT>
</DOC>
<DOC>
<DOCID>LN-20021113095</DOCID>
<DOCNO>LN-20021113095</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Sopranistka Eva Urbanová představí 20. 11. v Rudolfinu mladší kolegy - pěvce Aleše Brisceina a 17letého houslistu Jakuba Sedláčka. Doprovodí je Pražská komorní filharmonie se slovenským dirigentem Mariem Košikem. Ještě předtím Urbanová zazpívá 17. 11. při posledním představení Janáčkova Osudu v Národním divadle. Po koncertě se uskuteční dobročinná aukce, jejíž výtěžek je určen na podporu činnosti brněnského centra pro mládež s tělesným postižením Kociánka.
</TEXT>
</DOC>
<DOC>
<DOCID>LN-20021113096</DOCID>
<DOCNO>LN-20021113096</DOCNO>
<DATE>11/13/02</DATE>
<TITLE>
Vagina monology se zapojily do hnutí V-Day, jež obepíná celý civilizovaný svět
</TITLE>
<TEXT>
Kniha americké feministky Eve Enslerové Vagina monology, podle níž vznikla dramatizace a která také nedávno vyšla v češtině, popisuje vztah společnosti a žen k jednomu tabu - k jejich vlastním vaginám. Dramatizaci nyní v režii Ireny Žantovské uvádí Nosticovo divadlo.
V knize i dramatizaci se toto trauma týká žen milujících a milovaných, ale také bezradných a raněných, znásilňovaných a ubližovaných, dětí, dívek, žen zralých i již starých, majících svůj život za sebou. Mluvit otevřeně o ženském pohlavním orgánu je stále v naší společnosti cosi nepatřičného. Vagina je cosi "tam dole", co je nečisté a za co by se ženy měly stydět. A právě tyto pohledy, tato mnohdy celoživotně bolestná klišé kniha i inscenace mění a boří. Eve Enslerová svým monologem a teprve poté publicistickou hrou pro několik hereček udělala kus práce v osvobozování žen od nesmyslných a často traumatických pocitů viny za to, co cítí skrze své vaginy. Ostatně její hra slaví úspěchy po celém světě. V českém nastudování účinkují tři herečky - Dáša Bláhová a víceméně začínající Michaela Sajlerová a Anna Polívková. V malém sálku se jim rychle podaří vyvolat intimní atmosféru a záleží na divácích, jak odvážné monology budou přijímat. Samy tvůrkyně mluví o "ženském kabaretu" a je to dobrá idea. Škoda, že není v inscenaci důsledně naplňována. Publicistické drama stejně jako kabaret totiž vyžaduje hereckou autenticitu, ztotožnění se s tématem, jež je co nejvíce spjato s místem a prostředím, kde se představení odehrává. A jelikož to je Praha a Čechy, neměli bychom se dozvídat jen o znásilněných bosenských ženách či o kastracích v Africe. Vždyť iu nás se páchají sexuální zločiny, i u nás mají ženy problémy s uvědomováním si nádhery a posvátnosti své vaginy. České herečky ztvárňují své texty spíše jako herecké etudy. Jako by si chtěly udržet od tématu odstup, což je pro tento typ textu škoda. Všechny tři sedí na barových stoličkách, každá v jiném kostýmu, s různými kloboučky a šálami, a v monolozích se střídají. Osvětlení je střídmé, pro předěly a někdy i pro dokreslení atmosféry během výstupů se používá nahraná hudba. Každá z hereček zastupuje jiný typ - Dáša Bláhová, která asi nejvíce naplňuje původní poslání hry, je civilní a ironická. Křehká Michaela Sajlerová, členka Divadla Příbram a Pohybového divadla 22, je dětinská a naivní. Herecky suverénní a diváky nejlépe přijímaná je Anna Polívková, typem sebevědomá, živočišná dáma. Během představení uvedou většinu kapitol i mezikapitol knihy Eve Enslerové. Všechny příběhy jsou zpracovány s obrovským porozuměním a nadhledem, což je - vzhledem k tématu - nesmírně osvobozující, a již na premiéře bylo patrné, že právě to je největší klad a možná i sám smysl pražské inscenace. Humorné partie jsou střídané bolestnými a tragickými, pro mnohé šokujícími. V nich se naplňuje i další smysl tohoto textu - informovat a varovat před násilím páchaným na ženách po celém světě. Hra inspirovala celosvětové hnutí V-Day, jehož posláním je s tímto násilím skoncovat. Pražská inscenace se tak zapojuje do prstence, jenž obepíná celý civilizovaný svět. Divadlo, které za něco konkrétního bojuje, a dokonce účastníky osvobozuje od traumat, je divadlo, které má smysl. Vagina monology tak zaujímají důležité postavení v současném českém divadle. Škoda jen, že se jich nechopili průraznější tvůrci - režie s tématem jen opatrně flirtuje, výběr hudby je popisný, dramaturgická práce s textem téměř žádná, v programu dokonce není uvedena ani autorka překladu Eva Macků. I tak jde o důležitý počin. Navíc divácky obecně přijatelný a přístupný pro téměř všechny věkové kategorie. Není snad dnes v Česku podstatnějšího divadelního představení. A není třeba se ho obávat, není feministicky militantní ani vulgární. Je "jen" podstatné.
Eve Enslerová: Vagina monology
Překlad: Eva Macků
Režie: Irena Žantovská
Výtvarná spolupráce: Dana Hávová
Hrají: Dáša Bláhová, Michaela Sajlerová, Anna Polívková
Divadlo Principle v malém Nosticově divadle nad Čertovkou, Praha
Česká premiéra 2. 11. 2002
</TEXT>
</DOC>
<DOC>
<DOCID>LN-20021113097</DOCID>
<DOCNO>LN-20021113097</DOCNO>
<DATE>11/13/02</DATE>
<GEOGRAPHY>LONDÝN</GEOGRAPHY>
<TEXT>
Pátý díl Harryho Pottera už prý dělí od odevzdání nakladatelům jen týdny a do britských obchodů by se mohl dostat v příštím roce. Bude ještě o něco delší než Harry Potter a ohnivý pohár přinejmenším o jednu kapitolu. Je mnohem pochmurnější než předchozí čtyři díly a číhá v něm jedna ošklivá smrt, o které se dokonce i autorce psalo hodně těžko, píše internetový server CBBC News. Kdo vlastně v pátém pokračování Harryho Pottera zemře? Server CBBC nechal na toto téma hlasovat fanoušky. Ti nejčastěji tipovali bradavického hajného Hagrida a ředitele školy Albuse Brumbála. Více než deset procent tipujících se obává, že zemře nešika Neville Longbottom či Harryho kmotr Sirius Black. Naopak poměrně málo uživatelů sází na Harryho přátele Rona nebo Hermionu, úhlavního nepřítele Draca Malfoye či neoblíbeného profesora Snapea.
</TEXT>
</DOC>
<DOC>
<DOCID>LN-20021113098</DOCID>
<DOCNO>LN-20021113098</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Až do 20. 11. bude v pražském kině Aero probíhat rozsáhlá retrospektiva jednoho z nejpozoruhodnějších filmařů všech dob, Švéda Ingmara Bergmana. Přehlídka, která nabídne 14 snímků ve 33 projekcích, je unikátní i proto, že vsoučasné době není v Česku dostupný ani jeden titul tohoto filmového klasika. Organizátorům se podařilo sehnat reprezentativní kolekci snímků, která zahrnuje jak Bergmanovy nejznámější filmy (Fanny a Alexander, Mlčení, Sedmá pečeť nebo Lesní jahody), tak i ty vzácněji uváděné (Persona, Hanba, Tvář, Hodina vlků, Hadí vejce či Po zkoušce). Jako předfilm diváci uvidí Bergmanův krátký film věnovaný matce, Karinina tvář. Program přehlídky je k nahlédnutí na www.kinoaero.cz.
</TEXT>
</DOC>
<DOC>
<DOCID>LN-20021113099</DOCID>
<DOCNO>LN-20021113099</DOCNO>
<DATE>11/13/02</DATE>
<TITLE>
Světová jednička Serena Williamsová odešla z finále Turnaje mistryň poražena
</TITLE>
<TEXT>
Belgická tenistka Kim Clijstersová porazila favorizovanou světovou jedničku Serenu Williamsovou a překvapivě vyhrála Turnaj mistryň.
LOS ANGELES - Pátá nasazená hráčka Kim Clijstersová zaskočila americkou obhájkyni titulu Serenu Williamsovou i diváky v hale Staples Center v Los Angeles a zdolala ji za 84 minut ve dvou setech 7:5 a 6:3. Statistiky před finále přitom jasně hovořily ve prospěch Williamsové. Všech pět vzájemných zápasů Američanka vyhrála, v posledním utkání v Tokiu ovšem devatenáctiletá Belgičanka naznačila, že je schopna svádět s o dva roky starší soupeřkou vyrovnané bitvy.
</TEXT>
<HEADING>
Američanka přiznala, že nehrála dobře
</HEADING>
<TEXT>
"Tohle je rozhodně moje největší vítězství, je to neuvěřitelný pocit," rozplývala se po zápase Clijstersová, jež triumfem potvrdila výbornou formu ze závěru sezony. Z posledních čtyř turnajů, na nichž startovala, tři vyhrála. Na Turnaji mistryň navíc cestou do finále neztratila ani set. Pro Williamsovou to byla teprve pátá porážka v sezoně z 62 zápasů, ale v Los Angeles se příliš přesvědčivými výkony pochlubit nemohla. "Měla jsem štěstí, že jsem vůbec postoupila tak daleko. Celý týden jsem nehrála dobře," uznala vítězka letošních grandslamů French Open, Wimbledonu a US Open. "Abych byla upřímná, cítím se, jako by mi bylo 98 let. Všechno mě bolí a už se těším domů," postěžovala si na únavu po náročné sezoně. Clijstersová přitom začala zápas nervózně, při svém prvním podání zahrála dvojchybu a úvodní game prohrála. Soupeřka byla ale rovněž nerozehraná a Belgičanka rychle vyrovnala. Při podání Williamsové to za stavu 5:6 a 40:0 vypadalo, že se set bude rozhodovat ve zkrácené hře, Clijstersová ale odvrátila všechny setboly, a svůj naopak proměnila. Ve druhé sadě už Belgičanka na rozdíl od Williamsové své podání nepustila, ujala se vedení 4:2 a zápas dotáhla do vítězného konce. Za výhru Clijstersová získala prémii 765 000 dolarů, zatímco Američanka se musela spokojit se šekem na 382 tisíc, a přišla tak o možnost stát se první ženou v historii, která za jednu sezonu vydělala na okruhu WTA čtyři miliony dolarů. "Nemohla jsem tomu uvěřit, když můj mečbol už neodvrátila. Nemohla jsem uvěřit, že jsem vyhrála," svěřila se Clijstersová dojatě publiku. "Ještě teď mám husí kůži po celém těle, je to úžasné," usmívala se.
</TEXT>
<HEADING>
Cílem Williamsové je Australian Open
</HEADING>
<TEXT>
Zklamaná nebyla ani Williamsová, která se po své televizní premiéře chystá na další filmové role. Tenis ale stále zůstává prioritou. "Možná je dobře, že jsem neuspěla, teď mám pořádnou motivaci vyhrát Australian Open," řekla. "Vloni jsem v Austrálii nehrála a získala skvělou motivaci. Řekla jsem si, že musím uspět na zbývajících grandslamech a dokázala jsem to. Někdy musím udělat krok zpět, abych mohla jít vpřed," dodala. Clijstersová se díky vítězství posunula ve světovém žebříčku ze šestého na čtvrté místo. Williamsová zakončila sezonu na první příčce.
Letošní prohry Sereny Williamsové
SYDNEY (leden) semifinále Shaughnessyová 4:5 skreč
</TEXT>
</DOC>
<DOC>
<DOCID>LN-20021113100</DOCID>
<DOCNO>LN-20021113100</DOCNO>
<DATE>11/13/02</DATE>
<TITLE>
S nejlepší bilancí z českých hráčů se vrátil sedmnáctiletý David Navara ze šachové olympiády družstev ve slovinském Bledu. Nejmladší velmistr v české historii a zároveň dosud nejmladší Čech na takovém podniku však pochvaly odmítá.
</TITLE>
<GEOGRAPHY>PRAHA</GEOGRAPHY>
<TEXT>
Šest výher, tři remízy a dvě prohry. Anebo - sedm a půl bodu z jedenácti možných. To je vizitka šachového mladíka, kterou na své premiérové olympiádě přispěl k umístění českého týmu na 13. až 20. příčce. "Hrál fantasticky," chválil včera Navaru nehrající kapitán Michal Konopka. Benjamínek týmu však už měl jiné starosti - po pondělním nočním návratu spal sotva pět hodin a ráno už usedl do lavice ve třetí třídě matematicko-fyzikálního gymnázia v Praze.
LN: To jste byl schopen po dvoutýdenním šachovém maratonu a noční cestě jít ráno do školy?
Kdybych do školy nešel, musel bych dohánět ještě víc látky. Tím bych problém odložil, ale neřešil.
LN: Cožpak jste nebyl ani trochu unavený?
Ani ne, v Bledu jsem neměl nějak zvlášť náročný program. Zažil jsem těžší turnaje.
LN: Byli v Bledu podobně mladí šachisté jako vy?
Byli i mladší. Třeba v družstvu Ázerbájdžánu většina. Nejsem žádná výjimka.
LN: Zřejmě se jim ale dařilo méně, Ázerbájdžán skončil třicátý.
Je pravda, že turnaj se mi povedl. Mnohem raději bych ale bral lepší umístění našeho družstva.
LN: V českém týmu jste byl nejúspěšnější. Těší vás to?
To není tak jasné. Velmistr Hráček měl jen o něco slabší výsledky, ale na první šachovnici hrál se silnějšími soupeři.
LN: Mezi 5. a 9. kolem hrálo české družstvo za ohrádkou uprostřed sálu, kde je víc prostoru a jež je vyhrazena právě pro nejlepší. Prý se tam na vaše partie chodili dívat i Kasparov, považovaný za nejsilnějšího šachistu, a mistr světa FIDE Ponomarjov...
Nechodili tam jen kvůli mně, ale kvůli celému našemu týmu. Dlouho se nám dařilo nad očekávání. Ale taky se na nás mohli dívat proto, že to v ohrádce měli blízko.
LN: Co vás v dějišti vaší premiérové olympiády nejvíc překvapilo?
Bylo to pro mě nové, ale nic mě zvlášť zmíry nevyvedlo.
LN: Ani dvě vaše prohry v devátém a desátém kole?
Je pravda, že se mi to už dlouho nestalo, ale i tohle patří k životu.
LN: Čeho si na vašem vystoupení v Bledu považujete nejvíc?
Vítězství našeho družstva nad silnými Maďary, kdy jsem remizoval. Maďaři nakonec byli druzí. A porazili jsme i třetí Armény, to se mi povedlo vyhrát. Byly to jediné prohry těchto družstev. A taky když naše ženy senzačně porazily Ukrajinu.
LN: Do Bledu jste si vezl učebnice. Došlo na ně?
Moc ne. Čas jsem měl, ale spíš jsem byl líný.
LN: Nemáte tedy obavy, že ve škole mohou nastat nějaké potíže?
Nastat mohou, ale s tím se musí počítat. Jenže brzy přijde víkend a měl bych to zvládnout.
</TEXT>
</DOC>
<DOC>
<DOCID>LN-20021113101</DOCID>
<DOCNO>LN-20021113101</DOCNO>
<DATE>11/13/02</DATE>
<GEOGRAPHY>BARCELONA</GEOGRAPHY>
<TEXT>
Španělská tenistka Arantxa Sanchezová-Vicariová (30) oznámila, že končí. Trojnásobná vítězka French Open a majitelka jednoho titulu z US Open se k odchodu odhodlala po 17 letech na okruhu WTA. "Nebylo snadné rozhodnout se," přiznala. "Upřímně si ale myslím, že nastal čas, abych se věnovala osobnímu životu." První grandslamový titul získala v Paříži v roce 1989 coby 17letá. Ve finále tehdy porazila Němku Steffi Grafovou. "Zůstanou mi všechny ty nádherné vzpomínky. Končím kariéru se širokým úsměvem a s díky všem, kteří mi ty skvělé chvíle umožnili zažít," odmítla lítost nad koncem jedné životní etapy. "Chci uspořádat zápas, v němž bych dala sbohem všem lidem, kteří se mnou na kurtech strávili tolik let, a fanouškům. Ti mi dali mnoho," plánuje. Nad svou kariérou cítí při pohledu zpátky velké uspokojení. Především trofejí se jí dostalo vrchovatou měrou. Na čtyřech OH získala čtyři medaile. V roce 1995 se stala světovou jedničkou a kariéru ukončila jako vítězka 29 turnajů ve dvouhře. Španělské reprezentaci pomohla k pěti triumfům ve Fed cupu.
</TEXT>
</DOC>
<DOC>
<DOCID>LN-20021113102</DOCID>
<DOCNO>LN-20021113102</DOCNO>
<DATE>11/13/02</DATE>
<TEXT>
NEW YORK - Basketbalisté Golden State Warriors a s nimi Jiří Welsch se po šesti prohrách dočkali druhého úspěchu v sezoně NBA. Proti nejslabšímu týmu soutěže v Memphisu si český nováček zahrál 18 minut a při vítězství 108:101 dal osm bodů, včetně své první trojky v NBA. Šest bodů vstřelil v závěru třetí čtvrtiny, kdy si hosté poprvé vybudovali výraznější náskok.
</TEXT>
</DOC>
<DOC>
<DOCID>LN-20021113103</DOCID>
<DOCNO>LN-20021113103</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
S pocitem slušně odvedené práce, které však chyběla třešnička v podobě bodu či dvou navíc, se vrátili z olympiády družstev ve slovinském Bledu čeští šachisté. "Před turnajem bych 13. až 20. místo bral, ale mohli jsme být lepší," neskrýval rozpaky nehrající kapitán Michal Konopka. Za klíčový bod označil prohru s Německem v 10. kole 1,5: 3,5 bodu. "Tak vysoká prohra s Němci byla krutá. Ta nás poslala dolů," pravil. Výkon Davida Navary, benjamínka českého týmu, označil Konopka za fantastický. "Výborný byl v první části, kdy čtyřikrát vyhrál a dvakrát remizoval. Potom při našich jediných dvou prohrách, s Indií a Německem, své partie ztratil. Před Bledem kolovaly hlasy, že tak dlouhý turnaj nemůže vydržet fyzicky, ale v posledních třech kolech se David zvedl, opět byl skvělý a udělal dva a půl bodu." Podle Konopky poutala Navarova hra pozornost odborníků, ale i špičkových hráčů. "Na jeho partie se chodili dívat Kasparov, Ponomarjov, Short a další silní šachisté. On to nepřizná, je skromný, ale bylo to tak," pokyvuje hlavou. Ještě něco nehrajícího kapitána mrzí. "Kdyby se v šachu získávaly body jako ve fotbale, vynesla by nás naše bilance (8 - 4 - 2, pozn.) na čtvrté až páté místo. Jenže šachy nejsou fotbal," lituje Konopka.
</TEXT>
</DOC>
<DOC>
<DOCID>LN-20021113104</DOCID>
<DOCNO>LN-20021113104</DOCNO>
<DATE>11/13/02</DATE>
<TITLE>
Remíza 3:3 v Basileji nestačila vedoucímu celku anglické nejvyšší soutěže FC Liverpool k dalšímu účinkování v Lize mistrů.
</TITLE>
<GEOGRAPHY>PRAHA</GEOGRAPHY>
<TEXT>
Pro liverpoolské fotbalisty letošní cesta Ligou mistrů skončila. Angličané sice v Basileji zlikvidoval tříbrankový náskok domácích, ale remíza 3:3 jim nestačila. Domácí jako vůbec první švýcarský klub v historii slaví postup do druhé fáze Ligy mistrů. Spolu s nimi se do pátečního osudí dostaly AS Řím, Inter Milán a Ajax Amsterdam. Arsenal, Borussia Dortmund, Valencie a Real Madrid si účast ve druhé fázi zajistily už v předstihu. Liverpool mohl postoupit, jedině kdyby vyhrál, ale tenhle sen se začal rozplývat už ve druhé minutě, kdy se trefil Rossi. Do přestávky lovil polský brankář Dudek míč ze sítě ještě dvakrát. Po hodině hry se hosté zvedli, na hřiště přišel Milan Baroš místo Heskeyho a Murphy s Vladimírem Šmicrem v rozpětí čtyř minut snížili na rozdíl jediného gólu. Owen pět minut před koncem nedal penaltu, ale svou chybu vzápětí napravil pohotovou dorážkou na 3:3. Čtvrtý gól však už hosté nedali, a tak na ně zbylo jen účinkování v Poháru UEFA. Lépe dopadl Tomáš Galásek, jehož Ajax Amsterdam si Ligu mistrů ještě zahraje, přestože doma prohrál s Interem Milán 1:2. Dvě přesné střely Argentince Crespa Nizozemce mrzet nemusí, protože se v tabulce udrželi před Lyonem díky lepší bilanci vzájemných zápasů. Francouzský mistr svou šanci propásl remízou v norském Trondheimu. Borussia Dortmund už měla jistotu, a tak trenér Matthias Sammer nechal nachlazeného Tomáše Rosického ve francouzském Auxerre odpočinout na lavičce. Jan Koller nastoupil tentokrát v útoku, přestože o víkendu sklízel potlesk za své gólmanské zákroky. Mezi tyče se vrátil Lehmann a čtvrt hodiny před koncem kapituloval při střele Mwaruwariho ze Zimbabwe.
Výsledky 6. kola Ligy mistrů
</TEXT>
</DOC>
<DOC>
<DOCID>LN-20021113105</DOCID>
<DOCNO>LN-20021113105</DOCNO>
<DATE>11/13/02</DATE>
<TITLE>
Trenéři se za asistence předsedy hokejového svazu dohodli o působení Jiřího Hudlera v juniorské reprezentaci.
</TITLE>
<GEOGRAPHY>PRAHA</GEOGRAPHY>
<TEXT>
Jaroslav Holík pozve vsetínského centra Jiřího Hudlera do Havlíčkova Brodu k závěrečnému soustředění hokejové dvacítky před MS této věkové kategorie, které se koná na přelomu roku v kanadských městech Halifaxu a Sydney. S tímto závěrem skončila Holíkova schůzka v Praze s předsedou svazu Karlem Gutem, generálním sekretářem Jindřichem Mickou a koučem seniorské reprezentace Slavomírem Lenerem. "Oba trenéry jsem svolal, protože otázky sestavy se řešily prostřednictvím médií, což není nejlepší forma. Svoje názory si vyjasnili a došlo k uklidnění situace. Trenér Holík se vyjadřoval ve smyslu, buď Hudler, nebo já, nyní vzal svá slova zpět," tlumočil výsledek jednání šéf svazu. Nedávný spor kolem osmnáctiletého hráče se rozhořel minulý týden. Hudler nastoupil spolu se svými vrstevníky Milanem Michálkem a Vojtěchem Polákem v přátelském zápase proti Slovensku a s týmem pokračoval i na následném Karjala Cupu. Oba Hudlerovi kolegové se mezitím připojili ke dvacítce, která ve stejném termínu absolvovala zápasy v rámci posledního testu turnajového typu před odletem do zámoří. Holík prostřednictvím médií označil Lenerovy nároky na talentovaného hokejistu za porušení dohod a kategoricky prohlásil, že Hudlera na šampionát nevezme.
PRAHA - Jaroslav Holík pozve vsetínského centra Jiřího Hudlera do Havlíčkova Brodu k závěrečnému soustředění hokejové dvacítky před MS této věkové kategorie, které se koná na přelomu roku v kanadských městech Halifaxu a Sydney. S tímto závěrem skončila Holíkova schůzka v Praze s předsedou svazu Karlem Gutem, generálním sekretářem Jindřichem Mickou a koučem seniorské reprezentace Slavomírem Lenerem. "Oba trenéry jsem svolal, protože otázky sestavy se řešily prostřednictvím médií, což není nejlepší forma. Svoje názory si vyjasnili a došlo k uklidnění situace. Trenér Holík se vyjadřoval ve smyslu, buď Hudler, nebo já, nyní vzal svá slova zpět," tlumočil výsledek jednání šéf svazu. Nedávný spor kolem osmnáctiletého hráče se rozhořel minulý týden. Hudler nastoupil spolu se svými vrstevníky Milanem Michálkem a Vojtěchem Polákem v přátelském zápase proti Slovensku a s týmem pokračoval i na následném Karjala Cupu. Oba Hudlerovi kolegové se mezitím připojili ke dvacítce, která ve stejném termínu absolvovala zápasy v rámci posledního testu turnajového typu před odletem do zámoří. Holík prostřednictvím médií označil Lenerovy nároky na talentovaného hokejistu za porušení dohod a kategoricky prohlásil, že Hudlera na šampionát nevezme.
</TEXT>
</DOC>
<DOC>
<DOCID>LN-20021113106</DOCID>
<DOCNO>LN-20021113106</DOCNO>
<DATE>11/13/02</DATE>
<TEXT>
MLADÁ BOLESLAV - Tři vozy Škoda Octavia WRC budou od čtvrtka do neděle bojovat v Britské rallye o historické umístění mladoboleslavského týmu v hodnocení mistrovství světa značek. Před poslední soutěží má Škoda devět bodů a stejně jako tovární týmy Mitsubishi a Hyundai se dělí o čtvrté místo. Vedle tradičních pilotů Toniho Gardemeistera a Kennetha Erikssona, bude na startu tentokrát i třetí vůz s Romanem Krestou. Bývalý český šampion se premiérově představí se spolujezdcem Milošem Hůlkou, který nahradí Jana Tománka. "Mít vedle sebe tak zkušeného spolujezdce, jakým je Miloš, bude velkým přínosem. Jsem přesvědčen, že mi dá spoustu dobrých rad a pomůže k výbornému výsledku. Mým cílem je nejen náročnou britskou soutěž dokončit, ale také se pokusit týmu pomoci získat nějaký bod do šampionátu značek," řekl Kresta. Hlavní tíha odpovědnosti za dosažené výsledky však bude ležet na bedrech Erikssona a Gardemeistera. Jezdce čekají extrémně náročné podmínky: silný vítr a častý déšť. "Špatné počasí mám rád. V dešti a mlze si dost věřím a mohu jet pořád velmi rychle. Doufám, že se nějaké zkoušky pojedou také za tmy. Ta mi totiž také nevadí," řekl Gardemeister. Britská rallye odstartuje zítra večerním speciálním testem v Cardiffu. V následujících třech dnech pak jezdce čeká 17 rychlostních zkoušek o celkové délce 392 kilometrů.
</TEXT>
</DOC>
<DOC>
<DOCID>LN-20021113107</DOCID>
<DOCNO>LN-20021113107</DOCNO>
<DATE>11/13/02</DATE>
<TITLE>
Fikotová slaví sedmdesátku. Na OH v Melbourne 1956 získala československá výprava pouze jedinou zlatou medaili, o kterou se zasloužila v hodu diskem pětadvacetiletá Olga Fikotová, později Connollyová. Rodačce z Prahy, nyní žijící ve Spojených státech, je dnes sedmdesát let.
</TITLE>
<TEXT>
Liberec proti Příbrami dřív. Fotbalisté Liberce nastoupí v neděli k utkání 15. kola proti Marile Příbram o hodinu dříve, než bylo plánováno. Důvodem posunu je kolize původního termínu se začátkem extraligového zápasu hokejistů Liberce se Spartou.
Dohrávka je na pořadu 28. 11. Fotbalisté Jablonce a Baníku Ostrava sehrají utkání 14. kola I. ligy, které bylo odloženo kvůli zasněženému hřišti, v náhradním termínu ve čtvrtek 28. listopadu. Výkop zápasu byl stanoven na 13.30 hod.
</TEXT>
</DOC>
<DOC>
<DOCID>LN-20021113108</DOCID>
<DOCNO>LN-20021113108</DOCNO>
<DATE>11/13/02</DATE>
<TITLE>
České kluby se zítra pokusí dobýt Evropu, podle trenérů neuspěje jen Žižkov
</TITLE>
<TEXT>
Téměř neuvěřitelné se zdálo, že český fotbal má ve 2. kole Poháru UEFA hned čtyři zástupce. Stejný počet týmů v této soutěži mají už jen Německo, Anglie a Španělsko. Pobyt v této vybrané společnosti je alespoň slabou náplastí na neúčast v Lize mistrů.
PRAHA - Opojný pocit ovšem po prvních zápasech 2. kola soutěže poněkud vyprchal, protože nadějný výsledkový základ si před dvěma týdny nevybudovalo ani jedno mužstvo.
</TEXT>
<HEADING>
Denizlispor - Sparta (první zápas 0:1)
</HEADING>
<TEXT>
Žižkov doma a Liberec se Slavií venku prohrály, Sparta zvítězila pouze o gól. "Dobrá výchozí pozice je potřebným předpokladem úspěchu, protože moc času na nápravu chyb není. Ale je to pouze jeden z předpokladů," míní trenér Werner Lička. Ve čtvrtek celé kvarteto čeká těžká práce udržet český prapor co nejvýše. Na hubené pražské výhře je sympatická pouze nula na kontě inkasových gólů. "Všeobecně platí, že hrát v Turecku je těžké kvůli divokému prostředí," připomíná kouč Milan Bokša. "Nevěřím, že by se tím Sparta nechala ovlivnit, bylo by to hodně špatné. Denizlispor je výkonostně slabším soupeřem." Stejný názor zastává i Werner Lička. "Jsem hluboce přesvědčen, že Sparta postoupí. Její výkony nebyly optimální. Veřejnost to hráčům dala najevo a reakce mužstva byla dobrá, což se odrazilo na hře v Olomouci. Sparta je mezinárodně ostřílená a rozdíl mezi oběma celky bude znát."
</TEXT>
<HEADING>
Liberec - Ipswich Town (první zápas 0:1)
</HEADING>
<TEXT>
Severočeši v Anglii uhráli méně, než si předsevzali a zřejmě je čeká pořádná dřina. "Prohra v Ipswichi je hodně ošidná. Navíc Liberci se v poslední době v naší soutěži nedaří. I přesto by měl anglický tým přehrát. Nechci srovnávat naši ligu a anglickou první divizi, ve které Ipswich klesl na 20. místo. Ale pořád platí, že mimo britské ostrovy je většina tamních klubů slabší," soudí Bokša, že výhoda domácího prostředí může rozhodnout. "Záležet bude na psychické přípravě. Liberečtí hráči nesmějí přicházet na hřiště v obavách z inkasovaného gólu, to by byla špatná vstupní situace. Postup je v jejich silách," doplňuje svůj náhled Lička.
</TEXT>
<HEADING>
Slavia - Partizan Bělehrad (první zápas 1:3)
</HEADING>
<TEXT>
"Z tohoto zápasu mám velké obavy," přiznal stratég Bokša. "Slavii se herně daří, dokáže si vypracovat šance a proměňovat je v góly. Ale atraktivita a útočnost je někdy na úkor bezpečnosti v obraně a je schopná inkasovat." Také Lička při nedělním derby na Žižkově oceňoval ofenzivní sílu slávistů. "V útočné fázi se mi velice líbí, ale jejich defenzivní činnost není na úrovni ofenzivní. Chybí mi pružnost a aktivita při bránění ve větší vzdálenosti od vlastní branky. Bude to pro Slavii těžký test. Hru Jugoslávců zdobí variabilita, sebevědomí, individuální schopnosti ve hře jeden na jednoho. Slavia určitě víc než gól dá, ale nejsem přesvědčen, že žádný nedostane."
</TEXT>
<HEADING>
Betis Sevilla - Žižkov (první zápas 1:0)
</HEADING>
<TEXT>
Ortel nad žižkovskými ambicemi vynesl už první zápas. "Sport je sport, ale tady by se musel stát zázrak. Mezi oběma týmy je obrovský výkonnostní rozdíl ve všech směrech. Postupové šance nevidím takřka žádné," pravil Werner Lička. "Muselo by se stát, že Betis svého soupeře výrazně podcení," připouští jedinou možnost Milan Bokša. "Žižkov by pak musel zmobilizovat všechny síly a pokusit se o nemožné."
</TEXT>
<HEADING>
Resumé: Sparta i Liberec půjdou dál, Slavia možná
</HEADING>
<TEXT>
Zkušení trenéři Milan Bokša a Werner Lička tak zůstávají optimisty. Podle jejich prognóz se do 3. kola Poháru UEFA kvalifikují dva, ale spíše tři české kluby. Zítřek rozhodne.
Zkušení trenéři Milan Bokša a Werner Lička tak zůstávají optimisty. Podle jejich prognóz se do 3. kola Poháru UEFA kvalifikují dva, ale spíše tři české kluby. Zítřek rozhodne.
</TEXT>
</DOC>
<DOC>
<DOCID>LN-20021113109</DOCID>
<DOCNO>LN-20021113109</DOCNO>
<DATE>11/13/02</DATE>
<TITLE>
ZÁPAS KOLA: Vsetín - Třinec 5:0
</TITLE>
<TEXT>
Jen pár minut před včerejším extraligovým zápasem mezi Vsetínem a Třincem se 18letý útočník Jiří Hudler dozvěděl, že trenér Jaroslav Holík přestal trucovat a přece jen ho vezme na MS hráčů do 20 let. A jak na to největší talent českého hokeje zareagoval? Svůj nejlepší výkon v sezoně ozdobil hattrickem.
VSETÍN - Hokejový Vsetín má definitivně novou modlu. Ve městě pod kopcem Sirákov se v minulých letech těšili ze šesti titulů a uctívali Dopitu, Čechmánka, Stavjaňu nebo Procházku. Tahle jména jsou ale nyní zapomenuta. Na scénu totiž vystoupil 18letý Jiří Hudler útočník se zázračnýma rukama. Jeho jméno fanoušci skandovali ještě dlouho poté, co včera v utkání 20. extraligového kola domácí nečekaně hladce porazili favorizovaný Třinec. Na výhře 5:0 měl totiž právě Hudler lví podíl. Tři góly dal a na čtvrtý přihrál. "Hudler zářil. Byl nabitý elánem. Bylo vidět, jak hodně ho povzbudilo to, že v minulém týdnu dostal první šanci v seniorském nároďáku," nezvykle nešetřil chválou vsetínský kouč Jan Neliba. Hudler svůj koncert začal v 16. minutě, kdy za Lakosilova záda tečoval Kucharczykovu střelu. Druhý gól přidal po 52 sekundách poslední třetiny, kdy vypíchl puk třineckému obránci Noskovi a následné sólo zakončil efektním blafákem. Hattrick pak završil jen o necelou minutu později, kdy do branky dorazil Kubošovu ránu od modré. V té chvíli stadion Na Lapači zachvátilo nadšení a na led se sneslo asi dvacet čepic. "Hrálo se mi výborně. A vyšlo mi prakticky všechno, na co jsem sáhl," radoval se Hudler, který navíc v přímém souboji jasně zastínil třineckého Richarda Krále. Právě s ním přitom soupeří o čelo kanadského bodování. Po včerejšku se Hudler svému sokovi přiblížil již na pouhé tři body.
* Comeback Žemličky s Martincem. Dva sparťanští veteráni byli před reprezentační přestávkou v krizi. Včera už byli opět klíčovými postavami Pražanů a zasloužili se o to, že Sparta ve Vítkovicích alespoň remizovala.
</TEXT>
<HEADING>
* Havířov se probouzí?
</HEADING>
<TEXT>
Slávisté v duelu s nejslabším týmem extraligy ztratili bod. Havířov v Edenu podal nejlepší výkon sezony a bodoval po sérii šesti porážek. Na první výhru v sezoně ale stále marně čeká.
* Pardubice senzačně otočily zápas. Východočeši po I. třetině prohrávali v Liberci již 0:3, ale nakonec získali všechny tři body.
HVĚZDY KOLA
1. Jiří HUDLER (Vsetín). Dal hattrick, všechny hráče na ledě převyšoval rozdílem třídy.
2. Michal SÝKORA (Pardubice). Urostlý bek měl největší podíl na obratu v zápase sLibercem. Gól dal, na další přihrál.
3. Valdemar JIRUŠ (Sparta). Obránce zachránil bod gólem při power play.
</TEXT>
</DOC>
<DOC>
<DOCID>LN-20021113110</DOCID>
<DOCNO>LN-20021113110</DOCNO>
<DATE>11/13/02</DATE>
<TITLE>
Vítkovice - Sparta 3:3
</TITLE>
<TEXT>
Aleš Tomášek, trenér Vítkovic: "V úvodu jsme Spartu přehráli, jediná škoda, že jsme nepřidali třetí gól. Pražané se pak totiž probudili a předváděli parádní hokej. Remízu ale bereme."
Václav Sýkora, trenér Sparty: "Musím ocenit vůli hráčů a smeknout před bojovností týmu, který se nepoložil ani za nepříznivého vývoje zápasu."
</TEXT>
<HEADING>
Litvínov - Znojmo 1:1
</HEADING>
<TEXT>
Marek Sýkora, trenér K. Varů: "Bod podle celkového průběhu zápasu beru, ale doufám, že náš výkon bude v příštích zápasech lepší."
Richard Farda, trenér Plzně: "S výkonem jsme spokojeni. I když jsme už osm kol nevyhráli, bylo cítit, že naše forma stoupá."
</TEXT>
<HEADING>
Č. Buděj. - Zlín 2:2
</HEADING>
<TEXT>
Jaroslav Liška, trenér Č. Budějovic: "Vzhledem k tomu, jak jsme do utkání vstoupili, je bod pro nás přijatelný. Podržel nás brankář Hudáček."
Jaroslav Stuchlík, trenér Zlína: "S přihlédnutím k vývoji zápasu a počtu příležitostí, které jsme měli, nejsme spokojeni s produktivitou."
</TEXT>
<HEADING>
Slavia - Havířov 5:4 po prodloužení
</HEADING>
<TEXT>
Jiří Kalous, trenér Slavie: "Mrzí nás ztráta bodu, ale hráčům vytýkáme jen II. třetinu. Měli jsme přípravu narušenou tím, že jsme měli hodně hráčů v reprezentacích."
František Vorlíček, trenér Havířova: "Dost jsme se v pauze věnovali tréninku. A fakt, že jsme na Slavii dvakrát vstali z 0:2 a z 2:4, o něčem svědčí. Chtěl bych hráčům poděkovat."
</TEXT>
<HEADING>
Liberec - Pardubice 3:4
</HEADING>
<TEXT>
Josef Jandač, trenér Liberce: "Po I. třetině jsme hráče upozorňovali, že ještě není rozhodnuto. Přesto jsme se dostali do pasivity, čehož soupeř využil. Hosté těžili z některých hloupých chyb našich hráčů."
Jiří Seidl, trenér Pardubic: "První třetina nám nevyšla. Měli jsme pět vyloučených hráčů a bylo to hodně rozkouskované. Pak jsme se dostali do tempa a byli jasně lepší." čtk
Tabulka extraligy
</TEXT>
</DOC>
<DOC>
<DOCID>LN-20021113111</DOCID>
<DOCNO>LN-20021113111</DOCNO>
<DATE>11/13/02</DATE>
<TITLE>
Nejlepší český tenista dnes v Šanghaji poprvé v životě nastoupí k zápasu Turnaje mistrů
</TITLE>
<TEXT>
Legenda legend Američan Agassi se dnes postaví na druhou stranu dvorce při úvodním duelu českého tenisty Jiřího Nováka na Turnaji mistrů v Šanghaji. "Budu klidný. Vím, že můžu akorát mile překvapit," říká Novák před svou velkou premiérou. Zápas začíná ve 12 hodin SEČ a vysílá ho přímým přenosem ČT 2.
ŠANGHAJ - Za ideální variantu považují Jiří Novák i trenér Jan Kukal fakt, že český tenista zahájí Turnaj mistrů při své premiéře proti velkému favoritovi. Ve Zlaté skupině v Šanghaji se česká jednička pokusí vzít Andre Agassimu alespoň set, což se mu v předešlých čtyřech zápasech ani jednou nepovedlo. "Doufám, že se to změní," plánoval Novák po úterním tréninku se švédským náhradníkem Thomasem Johanssonem. "Snažil jsem se o to v minulých utkáních, jenže Agassi je daleko lepší hráč než já. Ale strach z velkých jmen nemám. Postavím se na kurt a pokusím se uhrát co největší počet balonů, setů a popřípadě vyhrát i zápas," stanovil si Novák postupné cíle. Začít Turnaj mistrů s hvězdou velikosti Agassiho považuje Novák za výhodu proto, že může hrát bez zábran. "V tom zápase můžu jen získat. Navíc je lepší oťukat si kurt a míče v utkání, v němž bych teoreticky neměl mít šanci vyhrát," přemýšlel Novák a Kukal přitakal: "Nemá co ztratit. Vše, co se mu povede, bude dobré." Po tréninku měl Novák perfektní pocity, ale o formě nechtěl mluvit. "Řeknu, že bude dobrá, a pak mě Agassi vyžene z kurtu. Jsem na sto procent připravený a udělám vše, abych uhrál co nejlepší výsledek," konstatoval prostějovský tenista. Ve skupině má vedle Agassiho ještě Švýcara Federera a Španěla Ferrera. Na otázka, kudy by mohla vést cesta k vítězství nad Agassim, Novák s úsměvem odpověděl: "Produkovat lepší tenis než on. Jenomže co to znamená v praxi, na to jsem během kariéry zatím nepřišel." Na Agassiho straně budou stát i obrovské zkušenosti. Vždyť v kariéře vyhrál již 54 titulů proti čtyřem Novákovým a na Turnaji mistrů startuje již podvanácté. "Je nejlepším hráčem historie i současnosti," složil Novák soupeři poklonu. "Výborně se pohybuje, má skvělé údery od základní čáry," vypočítal. "Hrajeme podobným stylem, ale on je v tom pojetí daleko rychlejší a přesnější. Někdy si na kurtu připadám, že je to jak hra kočky s myší. Honí a honí, až mě chytne. Ale třeba nebude mít svůj den a já se dobře vyspím," řekl Novák.
</TEXT>
<HEADING>
Za vším hledej ženu
</HEADING>
<TEXT>
V Šanghaji bude první Novákův boj přímo sledovat i jeho žena Kateřina. Ta s nejlepším českým tenistou vychovává čtyři děti. Čtyřletého Jakuba, jedenapůlroční dvojčata Kateřinu a Jiřího a nevlastní 16letou Terezu. Vedle toho má podle zasvěcených obří podíl na skvělých výsledcích svého muže. Právě Kateřina totiž tenistu přemluvila i k tomu, aby před rokem a půl začal spolupracovat s trenérem Janem Kukalem, což byl další impuls při cestě mezi elitu. "Pořád jsem kolem sebe slyšela, že Jirka je trochu promarněný talent. Tak jsem potajmu kontaktovala pana Kukala, o kterém jsem věděla, že je to skvělý trenér. A do Jirky jsem pak hučela tak dlouho, až mi řekl, že to tedy zkusí," usmívá se. "Jo, jo, Kateřina je moje velká opora a tahle cesta na Turnaj mistrů je pro ni taková malá odměna za to, že se mnou celý rok vydržela," kýve hlavou Novák. Jeho manželka pak svému muži superlativa vrací. "Neznám lepšího tátu, než je Jirka. Tedy kromě mého otce," říká. "Víte, on přijede domů z turnaje, odhodí tašku a od té chvíle pro něj existuje už jen rodina." Její muž prý vydrží několik hodin sedět na zemi a hrát si s dětmi. "Ale nejen to. Převlíká je, přebaluje, koupe, spí s nimi, chodí na procházky," chválí manželovu péči o mateřskou školku, jak jejich dětem říká trenér Kukal. Nepřítomnost manžela v domácnosti po většinu roku už bere paní Nováková sportovně, ale začátky tak jednoduše nevypadaly. "Dříve, když jsem sbírala po baráku jeho ponožky, tak jsem brečela, že je zase pryč," přiznala bývalá volejbalistka. "Teď už vím, že to tak musí být. Jeho úspěch je úspěchem celé rodiny," říká žena, která dnes hrdě usedne do hlediště a bude se dívat, jak její muž bojuje s nejslavnějším tenistou současnosti.
Novákova bilance s Agassim
</TEXT>
</DOC>
<DOC>
<DOCID>LN-20021113112</DOCID>
<DOCNO>LN-20021113112</DOCNO>
<DATE>11/13/02</DATE>
<GEOGRAPHY>ŠANGHAJ</GEOGRAPHY>
<TEXT>
Velké překvapení se zrodilo hned v úvodním utkání letošního Turnaje mistrů v Šanghaji (dotace 3,7 milionu dolarů). Španěl Carlos Moya totiž v Červené skupině nečekaně porazil třetího nasazeného Rusa Marata Safina 6:4, 7:5. Jednak se tak přiblížil k postupu do semifinále, a navíc si už nyní může být jistý tím, že se z Číny bude vracet s šekem na minimálně 120 tisíc dolarů. Španěl přestál v úvodu zápasu nápor ruského tenisty, jehož silovou hru postupně otupovala fyzická i psychická únava z náročné sezony. "Byla to pro mě opravdu dlouhá sezona, je to těžké. Neměl jsem prostě dost síly, abych Moyovi v závěru vzdoroval," povzdychl si Safin, který má navíc před sebou ještě finále Davisova poháru proti Francii. "Dokázal jsem returnovat jeho podání a dostal jsem ho pod tlak," radoval se Moya po zápase plném nádherných výměn, které dostávalo fanoušky do varu. "Publikum bylo vážně úžasné," pochvaloval si Moya. "Byla tu skvělá atmosféra, diváci se do zápasu opravdu ponořili a oba nás podporovali," složil fanouškům poklonu. Ve druhém utkání Červené skupiny si světová jednička Lleyton Hewitt poradil až ve třech setech se španělským antukářem Albertem Costou. Rozehrána byla i Zlatá skupina, do níž je nalosován i Jiří Novák. Švýcar Federer v úvodním duelu potvrdil, že je ve formě. Se Španělem Ferrerem neměl příliš práce.
</TEXT>
</DOC>
<DOC>
<DOCID>LN-20021113113</DOCID>
<DOCNO>LN-20021113113</DOCNO>
<DATE>11/13/02</DATE>
<TEXT>
Belgická tenistka Kim Clijstersová se stala překvapivou vítězkou Turnaje mistryň. V Los Angeles totiž porazila dvě nejlepší hráčky současnosti - americké sestry Williamsovy. Starší Venus na Belgičanku nestačila v semifinále, světová jednička Serena pak s Clijstersovou prohrála ve finále. Za výhru získala 19letá hráčka, jejímž přítelem je nejlepší tenista světa Australan Lleyton Hewitt, šek na 765 tisíc dolarů.
</TEXT>
</DOC>
<DOC>
<DOCID>LN-20021113114</DOCID>
<DOCNO>LN-20021113114</DOCNO>
<DATE>11/13/02</DATE>
<GEOGRAPHY>JIHLAVA</GEOGRAPHY>
<TEXT>
Devětačtyřicetiletý Vratislav Výborný (ODS) byl včera zvolen staronovým primátorem Jihlavy. Při tajné volbě neměl protikandidáta a hlasovalo pro něj 32 z 36 přítomných zastupitelů. Pozice náměstků obsadili František Zelníček (ČSSD), Josef Kodet (KDU-ČSL), Vladimír Hink (ODS) a Jindřiška Zápotočná (ČSSD). V jedenáctičlenné radě města má ODS celkem pět křesel. ČSSD reprezentují tři radní, KDU-ČSL dva. Jedno místo připadlo Straně zelených. V opozici zůstávají komunisté.
</TEXT>
</DOC>
<DOC>
<DOCID>LN-20021113115</DOCID>
<DOCNO>LN-20021113115</DOCNO>
<DATE>11/13/02</DATE>
<GEOGRAPHY>PARDUBICE</GEOGRAPHY>
<TEXT>
V čele pardubické radnice bude stát v novém volebním období opět Jiří Stříteský z ODS. Na ustavujícím jednání nového zastupitelstva podpořilo jediného kandidáta na primátora v tajné volbě 37 ze 39 zastupitelů. Magistrát povede koalice tvořená ODS, pravicově orientovaným Sdružením pro Pardubice a sociální demokracií. Toto uskupení má v devětatřicetičlenném zastupitelstvu 30 mandátů. V opozici zůstane KSČM se sedmi křesly a KDU-ČSL se dvěma zastupitelskými hlasy.
</TEXT>
</DOC>
<DOC>
<DOCID>LN-20021113116</DOCID>
<DOCNO>LN-20021113116</DOCNO>
<DATE>11/13/02</DATE>
<TEXT>
KARLOVY VARY - Primátorem Karlových Varů byl včera zvolen lídr Karlovarské koalice Zdeněk Roubínek (US-DEU), jenž město vedl v posledních 11 měsících. Dvěma jeho náměstky se stali sociální demokraté, po jednom mají Strana zelených a Karlovarská koalice, která sdružuje US-DEU, lidovce a Volbu pro město. Tyto tři strany utvořily na radnici koalici s ČSSD, Zelenými a Sdružením nezávislých kandidátů. V opozici zůstali komunisté a ODS, která v Karlových Varech volby vyhrála s deseti místy v osmatřicetičlenném zastupitelstvu. Její snahu o pravicovou radnici odmítla Karlovarská koalice, která skončila s devíti křesly druhá.
</TEXT>
</DOC>
<DOC>
<DOCID>LN-20021113117</DOCID>
<DOCNO>LN-20021113117</DOCNO>
<DATE>11/13/02</DATE>
<TEXT>
HRADEC KRÁLOVÉ - Královéhradeckou radnici ovládne koalice ODS, Volby pro město (VPM), ČSSD, KDU-ČSL a Hradeckého demokratického klubu (HDK). Zástupci všech stran se na tom dohodli v pondělí večer. Včera to řekl volební lídr ODS a dosavadní primátor Oldřich Vlasák. Opoziční role zbyla na komunisty, kteří mají šest mandátů. Zastupitelstvo má 37 křesel. Volba nového vedení města se uskuteční dnes. Primátorem se podle dohody stane znovu Vlasák. V jedenáctičlenné radě zasednou celkem čtyři zástupci ODS, tři za VPM, dva sociální demokraté, jeden lidovec a jeden nestraník z HDK.
</TEXT>
</DOC>
<DOC>
<DOCID>LN-20021113118</DOCID>
<DOCNO>LN-20021113118</DOCNO>
<DATE>11/13/02</DATE>
<TITLE>
tvrdí šéf ostravských občanských demokratů Miroslav Svozil
</TITLE>
<TEXT>
Uplynulý týden se o předsedovi ostravské ODS Miroslavu Svozilovi hovořilo jako o možném budoucím ostravském primátorovi. Stop tomu udělalo rozhodnutí ostravské ČSSD utvořit na radnici koalici s komunisty. Nejsilnější strana v Ostravě, ODS, jde do opozice.
LN: Domníváte se, že při pokusech utvořit ve městě koalici bez komunistů vyčerpala ODS všechny možnosti?
Udělali jsme víc než maximum. ČSSD od nás dostala postupně tři nabídky. Ta poslední obsahovala i pozici primátora. Nemohli jsme nabídnout sociální demokracii více.
LN: Jak se odrazí vláda levicové koalice s komunisty ve fungování města?
To je velmi těžké odhadnout. Asi rok se ještě město bude řídit setrvačností. Metodika rozpočtu města je schválena, základ investičního rozpočtu je sestaven. Příští rok by tedy neměly být problémy. Co bude dál, ví bůh.
LN: Myslíte si, že ostravští sociální demokraté měli nějaké pokyny k tomu, s kým sestavit koalici?
Určitě ano. Vím, že se v tom hodně angažoval předseda sněmovny Lubomír Zaorálek. Stojí za tím vším dosti pochybná vize, že ČSSD a KSČM musejí spolupracovat.
LN: Očekáváte nyní v ostravské ČSSD pnutí? Už kvůli tomu, že pro mnoho členů ČSSD jsou komunisté jako partneři nepřijatelní?
Chtěl bych v to doufat. Je spousta radnic v republice, kde se koalice bez komunistů podařilo sestavit - Opava, Olomouc. Nemůžeme házet celou sociální demokracii do jednoho pytle. Dokonce i v Ostravě mi volají někteří rozhořčení členové ČSSD. Za jednoho z hlavních viníků označují městský výbor ČSSD, ve kterém zasedá příliš mnoho bývalých komunistických funkcionářů.
LN: Je pro vás velikým zklamáním, jak to dopadlo?
Vyhráli jsme s velkým předstihem v Ostravě volby. Ale v politice je možné úplně vše. V městském zastupitelstvu jsem dvanáctým rokem, z toho dva roky v uvolněné funkci. Myslím, že jsem pro město udělal poměrně hodně, a mrzí mě, že některé věci již nemohu dotáhnout.
</TEXT>
</DOC>
<DOC>
<DOCID>LN-20021113119</DOCID>
<DOCNO>LN-20021113119</DOCNO>
<DATE>11/13/02</DATE>
<GEOGRAPHY>OPAVA</GEOGRAPHY>
<TEXT>
"Nechceme zpochybnit volby, ale chceme dosáhnout přepočítání hlasů," tvrdí opavský podnikatel Radim Masný. Včera jeden z kandidátů Masného uskupení nezávislých, Jaromír Šimánek, podal u Krajského soudu v Ostravě dvě žaloby. Jedna zní na určení neplatnosti hlasování a druhá na neplatnost voleb. Sdružení nezávislých kandidátů Radima Masného scházelo k tomu, aby získalo mandát v opavském zastupitelstvu, 56 hlasů. "Obě žaloby jsou perfektně zpracovány, nechybějí přímá svědectví volebních komisařů i občanů potvrzující, že při sčítání docházelo k mnoha pochybením," řekl včera LN Jaromír Šimánek. Podle Masného netrvají nezávislí na opakování voleb. "O tom, zda se v Opavě volby budou opakovat, rozhodne až soud," řekl Masný. "Pro nás už volby skončily, vlastně k tomu nemám co říct," uvedl ředitel Českého statistického úřadu v Ostravě Jaromír Kartouz. "Budeme respektovat rozhodnutí soudu. Teoreticky je například možné, že soud nařídí přepočítat hlasy v některém z okrsků," dodal Kartouz. ODS nesrovnalosti při volbách nezaznamenala. "Žádné pochybnosti nemáme," řekl opavský zastupitel a manažer ODS Karel Bureš. Kromě výroku soudu o platnosti voleb bude čekat podnikatele Radima Masného i další rozsudek. Policie jej podezřívá z několika trestných činů, jako je ublížení na zdraví nebo výtržnictví. V den, kdy byly vyhlášeny výsledky voleb, Masný fyzicky napadl svoji přítelkyni a zdemoloval jí byt. Fakt, že by tento incident nějak souvisel s volbami, však podnikatel rezolutně popírá. Policie řeší případ ve zrychleném řízení. Novým opavským primátorem se včera stal programátor Zbyněk Stanjura z ODS. V tajném hlasování ho podpořilo 34 zastupitelů. Magistrát povede koalice ODS, ČSSD a Sdružení nezávislých, která má v pětačtyřicetičlenném zastupitelstvu 29 mandátů. V opozici bude KSČM s osmi mandáty, KDU-ČSL s šesti zastupiteli a dva unionisté.
</TEXT>
</DOC>
<DOC>
<DOCID>LN-20021113120</DOCID>
<DOCNO>LN-20021113120</DOCNO>
<DATE>11/13/02</DATE>
<GEOGRAPHY>OLOMOUC</GEOGRAPHY>
<TEXT>
Pozemní vojsko má od listopadu nového šéfa. Velitelem pozemních sil armády se stal brigádní generál Josef Sedlák, který dosud velel 4. brigádě rychlého nasazení. Vystřídá ve funkci generála Františka Hrabala, který bude v Bruselu pracovat ve strukturách Severoatlantické aliance. "Brigádní generál byl velitelem pozemních sil jmenován rozkazem prezidenta. Do funkce bude slavnostně uveden v polovině listopadu," informoval včera mluvčí velitelství pozemních sil Zdeněk Kroutil. Dvaačtyřicetiletý generál Josef Sedlák má za sebou zkušenosti mimo jiné v jednotkách mírových sil Organizace spojených národů, velel 6. mechanizovanému praporu při operaci IFOR.
</TEXT>
</DOC>
<DOC>
<DOCID>LN-20021113121</DOCID>
<DOCNO>LN-20021113121</DOCNO>
<DATE>11/13/02</DATE>
<GEOGRAPHY>BRATISLAVA</GEOGRAPHY>
<TEXT>
Předseda ODS Václav Klaus se vydal na Slovensko, aby zde "napravil" nahlížení na Evropskou unii. Podle něj bude totiž vstup nových zemí do unie pouze formální a navíc jsou s ním spojována přehnaná očekávání. "Mám velmi smutný pocit, že všichni strašně rádi mluví pouze o výnosech (členství), a nikdo o nákladech. Ale každá mince má dvě strany," poznamenal Klaus během včerejší přednášky v diskusním klubu bratislavského listu Hospodárske noviny. Podle něj je nutné odlišit "integraci do Evropy" od pouhého "formálního členství v EU", od něhož lidé čekají více, než se stane. "Den D bude relativně velmi nevýznamným momentem," předvídá Klaus. Podle svých slov očekává pár slavnostních projevů, vyvěšení vlajek a fanfáry, ale "nic podstatného se v našich životech nestane". Předseda ODS je navíc přesvědčen, že nejvíce práce na přibližování k Evropské unii se už udělalo počátkem 90. let - tedy v době, kdy byl ve vládě. Jako příklad uvedl liberalizaci trhu. Klaus také prohlásil, že Česká republika bude společně s některými dalšími zeměmi na členství v EU zpočátku doplácet. Představitelé států unie se přitom na nedávném summitu v Bruselu dohodli, že případné "ztrátové" členství by bylo novým zemím kompenzováno. Šéf českých občanských demokratů také varoval před přílišným spěchem se zaváděním společné evropské měny v nových zemí. Za "naprostou bláhovost" označil zavedení eura dřív, než budou zrušena sedmiletá přechodná období pro volný pohyb pracovních sil. Podobně se vyjádřil i v rozhovoru pro včerejší vydání listu Hospodárske noviny. "Míra integrace slovenské ekonomiky a míra plnosti jejího členství v unii nebude v roce 2006 v žádném případě tak vysoká, aby mohl z účasti v měnové unii vzniknout jakýkoliv efekt," radil Václav Klaus Slovákům.
</TEXT>
</DOC>
<DOC>
<DOCID>LN-20021113122</DOCID>
<DOCNO>LN-20021113122</DOCNO>
<DATE>11/13/02</DATE>
<GEOGRAPHY>TULKARM</GEOGRAPHY>
<TEXT>
Asi 30 izraelských tanků a obrněných vozů vjelo v noci na včerejšek do uprchlického tábora palestinského města Tulkarm na západním břehu Jordánu. Akce byla očividnou avizovanou odvetou za nedělní palestinský útok na izraelský kibuc Mecer, při němž přišlo o život pět Izraelců. Z Tulkarmu údajně pocházel organizátor nedělního útoku Muhammad Najfí i jeho komplic.
</TEXT>
</DOC>
<DOC>
<DOCID>LN-20021113123</DOCID>
<DOCNO>LN-20021113123</DOCNO>
<DATE>11/13/02</DATE>
<GEOGRAPHY>BEJRÚT</GEOGRAPHY>
<TEXT>
Tři nálože vybuchly včera ráno před třemi americkými podniky rychlého občerstvení v Libanonu. Útoky, k nimž se zatím nikdo nepřihlásil, si podle libanonské policie nevyžádaly žádné oběti na životech ani zraněné. Bomby byly uloženy u restaurací Winners a Pizza Hut ve městě Džúníja asi 25 kilometrů severně od Bejrútu a před podnikem Pizza Hut v Tripolisu. Exploze způsobily materiální škody na zasažených podnicích a na sousedních obchodech.
</TEXT>
</DOC>
<DOC>
<DOCID>LN-20021113124</DOCID>
<DOCNO>LN-20021113124</DOCNO>
<DATE>11/13/02</DATE>
<TITLE>
ČSSD si znovu zavazuje komunisty
</TITLE>
<TEXT>
Suverénní volební vítězství ODS ve velkých městech nesla sociální demokracie velmi těžko. Proto se pražské vedení ze všech sil snažilo, aby při složitých povolebních jednáních byli občanští demokraté odstaveni na vedlejší kolej. Třeba i za cenu otevřeného spojenectví s komunistickou stranou, která vždy ochotně nabízí svou pomocnou ruku. V Ostravě se to povedlo stoprocentně. Tamní ODS nepomohlo nic: dobrá pověst z minulosti, překvapivě vysoký volební zisk, vstřícně nabízené místo primátora. ČSSD si přála levicově jasnou Ostravu a přesně takovou ji bude mít. Lidový dům se může znovu vymlouvat, že oficiální soc.dem.linie bohumínského sjezdu, zakazující koalice s komunisty na celostátní úrovni, tím není dotčena. Ostrava ale není malá vesnice, kde se vedení obce vždycky musí nějak slepit dohromady. Je to třetí největší město v České republice, a podle toho je třeba k nově vniklé koalici přistupovat. Z Ostravy je to do Prahy mnohem blíž, než se teď může zdát. Vladimír Špidla a zejména jeho severomoravský jednatel Lubomír Zaorálek, který se o nové spojenectví s komunisty zasazoval, mohou podobné interpretace odmítat, jak chtějí. Nemohou však popřít, že ostravský pakt znovu posílí vzájemné sympatie spřátelených stran i v poslanecké sněmovně. Špidla na Grebeníčka, Grebeníček na Špidlu. Záleží ještě na tom, že formálně o žádnou koalici nejde?
</TEXT>
</DOC>
<DOC>
<DOCID>LN-20021113125</DOCID>
<DOCNO>LN-20021113125</DOCNO>
<DATE>11/13/02</DATE>
<GEOGRAPHY>OLOMOUC</GEOGRAPHY>
<TEXT>
Studentům Univerzity Palackého jsou od pondělí přístupné nové prostory v areálu Fakulty tělesné kultury (FTK) v Olomouci-Neředíně. V nástavbě budovy vznikla jedna z největších poslucháren univerzity, knihovna, počítačové a seminární učebny. "Budování vysokoškolského městečka z bývalého vojenského prostoru je přínosem nejen pro studenty, ale rovněž pro město," řekl děkan FTK František Vaverka. Stavba stála 30 milionů korun. Peníze dostala univerzita z rozpočtu ministerstva školství, část pokryla z vlastních zdrojů. V rámci střešní nástavby vznikla největší fakultní posluchárna s kapacitou dvou set míst. V místnosti nechybí moderní audiovizuální vybavení. Podle Vaverky poslouží nejen pro výuku studentů všech fakult, ale bude využita také při akademických setkáních a odborných konferencích. Do horního podlaží budovy umístili architekti rovněž fakultní knihovnu se studijním centrem. Část knižních fondů je pro studenty volně přístupná, k dispozici mají i odbornou videotéku. Vnitřní balkon knihovny navíc umožňuje krásný výhled na Olomouc a okolí. Součástí komplexu v městské části Neředíně jsou kromě fakulty také vysokoškolské koleje pro téměř tisíc studentů, z uvolněných prostor Informačního střediska vznikne v nejbližší době menza.
</TEXT>
</DOC>
<DOC>
<DOCID>LN-20021113126</DOCID>
<DOCNO>LN-20021113126</DOCNO>
<DATE>11/13/02</DATE>
<GEOGRAPHY>PRAHA</GEOGRAPHY>
<TEXT>
Druhý ročník Festivalu divadel Moravy a Slezska v Těšíně zahájilo včera představení hry Zdeňka Jecelína Tristan a Isolda v nastudování Slezského divadla Opava. Festival trvá až do neděle a kromě hostitelské scény Těšínského divadla se na něm představí řada významných moravských a slezských scén i polské soubory - Teatr Sosnowiec či Teatr Lalek Bajka. Například Divadelní společnost Petra Bezruče uvede Vančurovo Rozmarné léto, Divadlo Šumperk Vrchlického Noc na Karlštejně. Domácí scéna uvede Osiecké Chuť na třešně a Bergerův Most nad Lucyna.
</TEXT>
</DOC>
<DOC>
<DOCID>LN-20021113127</DOCID>
<DOCNO>LN-20021113127</DOCNO>
<DATE>11/13/02</DATE>
<TITLE>
Městské divadlo Brno uvádí adaptaci Přeletu nad kukaččím hnízdem
</TITLE>
<TEXT>
Příběh McMurphyho, nezkrotného, vnitřně svobodného excentrika a trestance, který se střetne s totalitou v podobě "Velké sestry" ovládající pacienty psychiatrické léčebny, je dostatečně známý především z Formanova filmového zpracování s Jackem Nicholsonem v hlavní roli a nabízí řadu interpretací. Jednu z nich nyní zvolilo.
Třináct let, které dělí vznik románu Kena Keseyho od oscarového filmu, je na proměně autory podtržených motivů znát. Keseyho román vznikal v "psychedelické éře" šedesátých let a zabýval se jejími tématy. Přesto už v něm jsou obsaženy politické a aktuální motivy, stejně jako univerzální. Film Miloše Formana univerzalitu ještě více podtrhl, především změnou úhlu, z něhož příběh vypráví. Hlavní postavou učinil vzdorujícího McMurphyho, zatímco román je vyprávěn z pohledu pod drogami udržovaného Náčelníka Bromdena. Sestra Ratchedová se mu proměnila v asexuální, vládnoucí laskavost, zosobnění chladné moci, blázinec pak v model společnosti odrážející východoevropskou politickou zkušenost nebo také v prostý obraz lidské síly i slabosti. Rok po vydání Keseyho románu vznikla první verze Wassermanovy dramatizace, která respektuje atmosféru 60. let odraženou v předloze a drží se i původní stavby. Brněnská inscenace pracuje s Wassermanovou hrou, upravenou a zkrácenou Zdeňkem Černínem, současně z ní ale škrtá to, čím se odlišuje od Formanova filmu, tzn. především Náčelníkovy samomluvy, kterými vtahuje diváky do svých pychedelických vizí. Podobnost s filmovou verzí je nápadná. Vzpomínky na známé postavičky z americké státní léčebny naskakují okamžitě. Obsazení volil režisér také s ohledem na prostou vizuální podobu, některé postavy utvářel patrně přímo podle filmového vzoru. Kromě kopírování hereckého pojetí postav Černín přejímá i takové detaily, jako je McMurphyho pletená čepička nebo krabička cigaret frajersky zastrčená za rukáv, nezaměnitelná nasládlá intonace mladé sestry Flinnové oznamující "výdej léků", tančící pacient a řada dalších. Příliš pietní přístup k předloze vynahradí herecké výkony. Přestože velmi inspirované filmem, udržují se na vysoké úrovni, herci mají cit pro detail (chorobná strnulost pohybů či výrazu, neurotická gesta a úkony atd.) a propracovanou charakteristiku vnějších projevů psychických chorob. Nesklouzávají ke zjednodušené karikatuře, ale dovedně vytvářejí repliky postav, kvůli jejichž přesným obrysům studoval Forman chování skutečných psychiatrických pacientů. Černín nenechal temperamentem překypujícího McMurphyho (Martin Havelka) zastínit ostatní pacienty. Vynikající jsou Harding (Viktor Skála) a Taber (Igor Ondříček), intelektuál, který si marně snaží udržet racionální odstup od problémů s vlastní ženou i výpadů spolupacientů, a agresivní psychotik se strnule nasupenou grimasou. Tragikomickou sestavu zdařile rozšiřuje sveřepý i podlézavý Cheswick Erika Parduse, dětinský Martini (Michal Nevěčný) i postavy skoro němé, pouhou přítomností na jevišti obohacující přehlídku výrazných týpků (vysloužilý hippík Scanlon jakoby filmovému vlasáči z oka vypadl). Irena Konvalinová jako Vrchní sestra Ratchedová je laskavá a korektní, její vnitřní boje ale vycházejí najevo víc, než by dvojznačná postava vyžadovala. Letmé úsměšky nad výstřelky pacientů lze přičíst možná jen premiérové nejistotě, v níž ji snadno "odbouraly" komediální kousky kolegů, patří-li ale do inscenace, nepatřičně ji polidšťují. Postava Náčelníka Bromdena (Zdeněk Junák) zanesla inscenaci příliš velkou dávkou patosu. Důstojnost k okolí netečného Náčelníka vycházela u Formana především z tělesných rozměrů a osobité tváře jeho představitele Willa Sampsona. Junákovy monology duní prázdnotou posílenou také okopírovaným "indiánským" hudebním motivem podbarvujícím Náčelníkův vítězný útěk. Černínova inscenace se nesnaží o novou interpretaci. Proto, a také díky komediálnímu ladění, ke kterému přece jen více směřuje hemžení bláznů na chladné Duškově scéně ohraničené pletivy cel, působí melodramatický závěr bezobsažně. Absence snahy o osobitý výklad příběhu z něj činí snadno stravitelnou, nenáročnou podívanou.
Dale Wasserman: Přelet nad kukaččím hnízdem
Režie a úprava: Zdeněk Černín
Výprava: Jan Dušek
Hudba: David Rotter
Městské divadlo Brno
Premiéry 19. a 20. října 2002.
</TEXT>
</DOC>
<DOC>
<DOCID>LN-20021113128</DOCID>
<DOCNO>LN-20021113128</DOCNO>
<DATE>11/13/02</DATE>
<TITLE>
Fotbalisté se nemají kde umýt. Problémy po havárii kotelny v Opatovicích postihly i sportovce. Hradečtí ligoví fotbalisté si v těchto dnech zvykají na podmínky, které už nejsou běžné ani v okresním přeboru. Po tréninku ještě celí zablácení naskáčou do aut a jedou se osprchovat na jediné hřiště v širokém okolí, kde díky bojlerům teče teplá voda.
</TITLE>
<TEXT>
Hokejista Filip skončil ve Zlíně. Zlínský hokejový klub osvěžil hráčský kádr další změnou: z Havířova získal na hostování do konce sezony útočníka Martina Filipa, za kterého obětoval forvarda Martina Čecha.
Thibault hráčem týdne NHL. Brankář Jocelyn Thibault z Chicaga byl zvolen nejlepším hráčem uplynulého týdne zámořské NHL. Tohoto ocenění se mu dostalo potřetí v kariéře a tentokrát si ho zasloužil třemi výhrami ve stejném počtu utkání a navíc dvěma čistými konty.
Brňanky možná bez Šakirovové. Problém se zraněnou Jelenou Šakirovovou trápí trenéry brněnských basketbalistek Bobrovského a Veverku před dnešním zápasem 3. kola Evropské ligy. Hráčky Gambrinusu JME v něm přivítají od 17 hod. v hale Rosnička ruským Jekatěrinburg.
</TEXT>
</DOC>
<DOC>
<DOCID>LN-20021113129</DOCID>
<DOCNO>LN-20021113129</DOCNO>
<DATE>11/13/02</DATE>
<TITLE>
Vítězství Atlanty nad Calgary v pondělním utkání NHL zařídili Patrik Štefan a František Kaberle.
</TITLE>
<TEXT>
NEW YORK - Oba čeští hokejisté vstřelili po jedné brance, a protože hosté byli úspěšní jen jednou, Atlanta vyhrála 2:1. Štefan otevřel skóre, když střelou zápěstím z levého kruhu zamířil přesně pod vyrážečku calgarského gólmana McLennana. František Kaberle se zase trefil přímo z buly. "Zjevně hrajeme už nějakých pět šest zápasů lépe," měl Štefan důvod ke spokojenosti. "Konečně jsme se dočkali dvou výher za sebou, snad nám zvednou sebevědomí," dodal. Velký podíl na výhře Thrashers měl také finský brankář Nurminen s 31 úspěšnými zákroky. "Byl to dobrý výkon celého týmu," řekl trenér vítězů Fraser. "Potřebovali jsme hlavně dobré výkony gólmanů a Nurminen je teď předvádí. Získává body a to je hlavní, ať už se jedná o vítězství, nebo remízy," dodal.
</TEXT>
<HEADING>
Neckář se dočkal dvou bodů
</HEADING>
<TEXT>
Stanislav Neckář přispěl gólem (nahrával mu Václav Prospal) a asistencí k vítězství Tampy Bay nad Phoenixem v poměru 4:2. "Vždycky, když hrajete proti svému bývalému týmu, chcete ukázat, že něco umíte," řekl český obránce, který do Tampy přišel loni v březnu právě z Phoenixu. Andreychuk v dresu Lightning vstřelil svůj 249. přesilovkový gól v kariéře a vyrovnal tím rekord Phila Esposita. Zároveň zvýšil vedení v pohodě hrající Tampy už na 4:0 a vyhnal z branky Kojotů Bouchera. Místo něj přišel na led DesRochers. Náhradní gólman Phoenixu předvedl 13 zákroků a už neinkasoval. Andreychuk jej sice při další přesilové hře domácích Lightning prostřelil, ale gólu a překonání Espositova rekordu zabránila horní tyčka. Boston rozdrtil na domácím ledě Edmonton 6:1, když na jednu z jeho branek nahrál Ivan Huml. U jediného gólu Oilers zase asistoval Aleš Hemský. "Měli jsme dobře rozloženou údernou sílu," řekl trenér Bruins Ftorek. "Všichni byli hladoví po gólech, hráli agresivně a tlačili se k brance soupeře. Když hrajete takhle, musí to skončit dobře," konstatoval. Petr Nedvěd přihrál na jeden gól New York Rangers, kteří zvítězili v San Jose 5:4. Jezdci si po dvě třetiny udržovali až tříbrankový náskok a teprve v závěrečném dějství dovolili Žralokům zápas zdramatizovat. Oba týmy využily po dvou přesilovkách, za Sharks navíc Marleau proměnil trestné střílení.
Výsledky NHL
</TEXT>
</DOC>
</CZE>