<?xml version="1.0" encoding="UTF-8"?>
<!DOCTYPE CZE SYSTEM "czech.dtd">
<CZE>

<DOC>
<DOCID>LN-20021012001</DOCID>
<DOCNO>LN-20021012001</DOCNO>
<DATE>10/12/02</DATE>
<TEXT>
Sjednocující se Evropa uvažuje o prezidentovi. Zatím se zdá, že nehledá razantního vůdce-manažera, který by se podobně jako americký prezident zabýval trapně přízemními, protože každodenními starostmi svého společenství. Spíše si představuje smířlivého muže nenapadnutelné minulosti a raději docela nezávazných, zato mnoha myšlenek. Muže bez zavilých nepřátel i fanatických stoupenců. Kontinentální prezident by totiž měl být ze všeho nejvíce symbolem, který by pomohl světu představit si pod pojmem Evropská unie konkrétní tvář. Půjde-li vše hladce, evropský prezident bude nastupovat v roce 2005, respektive 2006. V té době by již nejen Česká republika, ale i další postkomunistické státy měly být členy unie. Jistě padnou slova o definitivním konci studené války, navždy sjednocené Evropě... O příjemně důchodovou funkci evropského prezidenta se ucházejí mnozí politici: britský premiér Tony Blair, jeho španělský kolega José María Aznar. Zdají se však být pro tuto funkci příliš akční. Do důchodu odchází i Václav Havel. Klást věnce umí.
</TEXT>
</DOC>
<DOC>
<DOCID>LN-20021012002</DOCID>
<DOCNO>LN-20021012002</DOCNO>
<DATE>10/12/02</DATE>
<GEOGRAPHY>LONDÝN</GEOGRAPHY>
<TEXT>
Velké členské státy EU prosazují, aby Evropa měla svého prezidenta. Británie, Francie i Německo totiž považují platný systém rotujícího předsednictví, kdy se jednotlivé státy střídají v čele unie po šesti měsících, za nefunkční. "Tento štafetový systém je neefektivní," řekl v rozhovoru pro týdeník The Economist britský ministr zahraničí Jack Straw. Podle něj by mohl být úřad prezidenta vytvořen již kolem roku 2005. Nový prezident by se měl stát zosobněním společné evropské politiky. Pozorovatelé tvrdí, že britský návrh je šitý na míru premiéru Tonymu Blairovi, který by mohl z domácí politiky odejít v době parlamentních voleb v roce 2005. Za další favority jsou označováni španělský premiér José María Aznar a finský exprezident Martti Ahtisaari. S myšlenkou na vytvoření úřadu prezidenta Evropy souhlasí i Francie a Německo. Německý kancléř Gerhard Schröder ji otevřeně podpořil při svém středečním setkání s předsedou Evropské komise Romanem Prodim. Toho ale ujišťoval, že v žádném případě nechce, aby tento krok znamenal oslabení Evropské komise. Evropská komise se k návrhu staví skepticky. Přidaly se k ní i malé státy EU, podle nichž jejich zájmy nejlépe reprezentuje právě komise. Podle rakouské ministryně zahraničí Benity Ferrerové-Waldnerové je tento krok "přímo proti principům rovnosti" v EU, neboť evropský prezident bude s největší pravděpodobností představitelem některého z velkých států.
</TEXT>
</DOC>
<DOC>
<DOCID>LN-20021012003</DOCID>
<DOCNO>LN-20021012003</DOCNO>
<DATE>10/12/02</DATE>
<TITLE>
PRAHA - Česká veřejnost se opět setkala s blamáží svých politiků. Ti totiž, aniž by si přečetli rozsudek Nejvyššího soudu ve věci vydání Hitlerovy knihy Mein Kampf, vypouštěli do světa jeho zdrcující kritiky. Ve svých mediálních sděleních označovali za pobuřující fakt, že Nejvyšší soud označil nacismus za mrtvé hnutí. Taková tvrzení však usnesení Nejvyššího soudu vůbec neobsahují. Na údajné neexistenci nacistického hnutí jen postavil svou obhajobu vydavatel knihy Michal Zítko. Politici proto včera svá vyjádření zmírňovali. K ostrým kritikům patřil i Karel Kühnl. Včera přiznal, že usnesení vůbec nečetl. "Když se mě někdo na něco zeptá, tak předpokládám, že klade otázku se znalostí věci. V tomto smyslu jsem kritizoval rozhodnutí Nejvyššího soudu," řekl LN, když si později rozsudek přečetl.
</TITLE>
<TEXT>
Za doslova "šokující a šílené" označil v Právu tvrzení o nacismu jako mrtvém hnutí ministr vnitra Stanislav Gross, nicméně připojil aspoň dovětek, že to platí, "je-li toto stanovisko Nejvyššího soudu". Ministr spravedlnosti Pavel Rychetský se zase v TV Nova nechal slyšet, že "se prostě musí nalézt opačné rozhodnutí". Nejvyšší soud se přitom se Zítkovou obhajobou vůbec neztotožňuje, pouze ji cituje v té pasáži usnesení, kde podrobně rekapituluje, jak proces u nižších soudů probíhal: "Obhajoba obviněného spočívala i v tom, že ani zpracovatelé odborných vyjádření neznají nikoho, koho by tato kniha skutečně ovlivnila, a to ani jednotlivce, ani skupiny, protože jde o mrtvou ideologii." Političtí kritici tento týden také upozornili, že Nejvyšší soud si zřejmě dostatečně neuvědomil, že tato hnutí dnes působí "s přemalovanou značkou" či "v jiných formách". Ale i to přitom v usnesení stojí: "Nejvyšší soud si je samozřejmě vědom, že i v současné době mohou u nás i v zahraničí existovat a zřejmě existují různá neofašistická hnutí, která mohou používat jako ideologický zdroj i knihu Mein Kampf, jejímž autorem je Adolf Hitler." Soudcům však vadí, že trestní řízení nebylo zaměřeno na konstatování, které konkrétní neonacistické hnutí bylo propagováno. "Všichni nějak víme, že tu jsou neonacistická hnutí, ale to je notorieta a odsoudit někoho jen na základě takovéhoto ve společnosti rozšířeného obecného mínění, to by byl nebezpečný precedens. Je třeba jasně konstatovat, které hnutí obviněný podporoval či propagoval. NSDAP to být nemohla," vysvětlil LN předseda trestního kolegia Nejvyššího soudu Stanislav Rizman. Dodal také, že "kdo z politiků řekl, že jsme nacismus prohlásili za mrtvé hnutí, zřejmě to nečetl vůbec, nebo alespoň ne pozorně, jejich vyjádření jsou možná populární, ale nefunkční". Nejvyšší soud přitom vydavatele neosvobodil, jen případ vrátil k došetření. Také Zítkův advokát Tomáš Sokol kroutí hlavou: "Ta vyjádření na adresu Nejvyššího soudu jsou infantilní a hysterická. Jsou plná emocí, ale vůbec se netýkají věci samé. Soud přece neřekl, že můj klient je nevinný, jen chce, aby se věc prošetřila." Závěr usnesení navíc výslovně připouští, že nový závěr vyšetřovatelů a státního zástupce o Zítkově vině může být opět pozitivní, jen musí jasně konstatovat "zda a jaké hnutí bylo podporováno" a zda Zítko "jednal v úmyslu, byť nepřímém či eventuálním".
* Antisemitismus byl uplatňován v nacismu, fašismu, ale i komunismu, zvláště při procesech v 50. letech, popř. v 19. století v carském Rusku při pogromech, proto nelze antisemitismus jako takový považovat za hnutí, jak tvrdí soud Prahy 7, který navíc výslovně konstatuje, že antisemitismus postrádá prvky organizace, a charakterizuje ho jako nadnárodní přesvědčení.
* Ze skutečnosti, že kniha nemá formu historického dokumentu, nelze učinit závěr, že tímto dílem je propagováno nějaké hnutí. Zítko je nakladatel a jeho jednání směřuje logicky především k dosažení zisku.
* Zítko se zajímal, zda se nedopustí trestného činu. Právnička mu na jeho dotaz, zda ho za vydání Mein Kampf mohou zavřít, řekla, že to podle jejího názoru není možné, neboť po roce 1989 už kniha vyšla a nikoho za to nezavřeli.
mez
</TEXT>
</DOC>
<DOC>
<DOCID>LN-20021012004</DOCID>
<DOCNO>LN-20021012004</DOCNO>
<DATE>10/12/02</DATE>
<TITLE>
PRAHA - V "chaloupce" bývalého premiéra Miloše Zemana v Novém Veselí si budou diplomaté podávat dveře. Zeman totiž oznámil, že na Vysočinu pozval amerického a ruského velvyslance Craiga Stapletona a Igora Sergejeviče Savolského. "Pan Stapleton mě požádal o to, aby za mnou mohl přijet na chalupu. Dohodli jsme se na druhé polovině října, obdobně o pár dní později přijede pan Savolskij," řekl Zeman pro páteční vydání deníku Právo. Na dobu schůzek, ve druhé polovině října, plánuje ČSSD referendum, v němž by sociální demokracie měla za účasti veřejnosti rozhodnout o svém kandidátovi na prezidenta. Zeman patří k horkým kandidátům. Diplomaté však vylučují, že by měl výjezd velvyslanců na Vysočinu souvislost s prezidentskými volbami. "Pan velvyslanec se rád setkává s lidmi, s nimiž se mu dobře spolupracuje nebo spolupracovalo," řekl mluvčí ruské ambasády Alexandr Gomenjuk. Zároveň vyloučil, že by velvyslanec Savolskij plánoval hovory na téma budoucí prezident a zahraniční politika. "Opravdu jde jen o setkání lidí, kteří se dobře znají." .
</TITLE>
<TEXT>
Podobná odpověď přišla i z americké ambasády, jen s tím rozdílem, že místo schůzky nenavrhl ambasador, ale Miloš Zeman. "Velvyslanec USA Craig Stapleton požádal o schůzku pana Zemana, který souhlasil a navrhl, aby se uskutečnila v místě jeho současného pobytu," sdělil tiskový rada amerického velvyslanectví Evelyn Early. Zároveň s koncem Zemanovy vlády ohlásil expremiér také svůj odchod z politiky. Aby byl konec s politikou úplný, trval také na tom, že se přestěhuje z Prahy na Vysočinu. To skutečně udělal, jenže před jeho chalupou v Novém Veselí se střídají vozy pražských politiků a nyní i diplomatů. "Na návštěvě velvyslanců u bývalého premiéra nevidím nic záhadného. Jsou tu od toho, aby sbírali informace o politickém vývoji v Česku, a Miloš Zeman k tomu určitě má co říct," řekl zástupce ředitele Ústavu mezinárodních studií Petr Drulák. "U diplomatů je to skutečně běžná praxe," řekl zdroj blízký diplomatickým kruhům. "Otázkou ovšem je, co Zeman sleduje tím, že o své schůzce informoval novináře," dodal. Podle jiných informací se však diplomatické mise snaží zjistit, kdo bude příštím českým prezidentem. To byl také jeden z bodů červencové schůzky premiéra Vladimíra Špidly s velvyslancem Craigem Stapletonem.
</TEXT>
</DOC>
<DOC>
<DOCID>LN-20021012005</DOCID>
<DOCNO>LN-20021012005</DOCNO>
<DATE>10/12/02</DATE>
<TITLE>
Můj německý přítel Michael F. se kdysi podivoval nad dnešními dědici českého trampingu. Přímo žasl, odkud se v těchto lidech bere tolik bujarého militarismu. Maskáče, kanady, ruční zbraně a sentimentální písničky. Víc již můj přítel nepotřeboval. Již tyto vnější indicie stačily, aby v českých trampech alias kotlíkářích spatřil přímo esenciální zpodobení paramilitaristické jednotky amerického střihu. Že to může být jenom náš folklor, jej zajímalo asi tak, jako že studenti mají rádi v létě jahody (abychom citovali ze slavného amerického antiautoritativního filmu). Inu, pohled odjinud. Jenomže podobně to nejspíš bylo v případě Michala Z., vydavatele nechvalně známého titulu Mein Kampf, a odpovědných soudců obvodního a posléze Městského soudu v Praze.
</TITLE>
<TEXT>
Soudců, kteří jej za údajnou podporu a propagaci hnutí směřujících k potlačení práv a svobod občanů podle § 260 odst. 1, 2 písm. a) tr. zák. odsoudili k podmíněnému trestu odnětí svobody.
</TEXT>
<HEADING>
Maskáče českého liberalismu
</HEADING>
<TEXT>
Trochu úřední jasnosti do této kauzy vnesl tento týden Nejvyšší soud České republiky. Ten ve svém neveřejném řízení rozhodl o zrušení všech předchozích rozsudků ve věci edičního počinu Michala Z. Oficiálním důvodem bylo zjištění pochybení předchozích soudních instancí, které svévolně interpretovaly - za prvé co je to podpora a propagace (nikoliv čehokoli a kohokoli!), za druhé co je, resp. co není antisemitismus (není to hnutí!). Předchozí instance navíc mylně považovaly nacismus za živé hnutí (od toho tu přece je neonacismus, avšak tímto směrem se dokazování nevydalo). Jaké byly neoficiální důvody, lze jen spekulovat. Že nějaké být musely, na to jsme v této zemi již zvyklí. A tak se lze jenom teatrálně ptát: nepředpokládaly snad předchozí soudní instance, že nakladatel Michal Z. sám patří k nějaké paranacistické jednotce? Takové dokazování by bylo velmi komplikované. Nakladatel Michal Z. totiž na rozdíl od českých trampů upřednostňuje maskáče naprosto jiné. Jsou to maskáče českého liberalismu. Svým nakladatelským počinem prý vlastně nechtěl nic jiného nežli vzít za slovo literu o svobodě slova a nadto napomoci osvětě české veřejnosti. Argumentace jako vystřižená z čítanky liberálního či kapitalistického realismu (tento žánr vymyslel ve svém románu Obchodnice s prózou francouzský spisovatel Daniel Pennac). Avšak i toto konstatování lze jenom zahrnout do studnice více či méně teatrálních reakcí. Nejvyšší soud promluvil a žádné opravy v neprospěch obviněného již nepřicházejí v úvahu. Co zbývá, jsou jenom problémy pod čarou. Problémy české společnosti, zda nemůže být rozsudek Nejvyššího soudu používán jako precedens v procesech s českými neonacisty (či alespoň s těmi, kteří se oblékají do jejich maskáčů), a komerční problémy osvobozeného nakladatele Michala Z. Přiznávám, že v obou případech pociťuji příchuť určitého zadostiučinění. V obou případech jde o dědictví jistého Adolfa H. S tímto mužem mělo a dodnes má, eufemisticky řečeno, značné problémy několik desítek milionů obyvatel této planety. Včetně občanů této země. Je dobře, že se dědictví tohoto "autora" ukázalo pro jeho nakladatele jako problematické. Byť jen trochu. Co se týká české společnosti, je, bohužel, nejspíše nezbytné, aby se alespoň touto cestou zproblematizoval její libovolně-bezzásadový přístup k nedávné minulosti. Je velký rozdíl mezi maskáči trampskými a neonacistickými.
Trochu úřední jasnosti do této kauzy vnesl tento týden Nejvyšší soud České republiky. Ten ve svém neveřejném řízení rozhodl o zrušení všech předchozích rozsudků ve věci edičního počinu Michala Z. Oficiálním důvodem bylo zjištění pochybení předchozích soudních instancí, které svévolně interpretovaly - za prvé co je to podpora a propagace (nikoliv čehokoli a kohokoli!), za druhé co je, resp. co není antisemitismus (není to hnutí!). Předchozí instance navíc mylně považovaly nacismus za živé hnutí (od toho tu přece je neonacismus, avšak tímto směrem se dokazování nevydalo). Jaké byly neoficiální důvody, lze jen spekulovat. Že nějaké být musely, na to jsme v této zemi již zvyklí. A tak se lze jenom teatrálně ptát: nepředpokládaly snad předchozí soudní instance, že nakladatel Michal Z. sám patří k nějaké paranacistické jednotce? Takové dokazování by bylo velmi komplikované. Nakladatel Michal Z. totiž na rozdíl od českých trampů upřednostňuje maskáče naprosto jiné. Jsou to maskáče českého liberalismu. Svým nakladatelským počinem prý vlastně nechtěl nic jiného nežli vzít za slovo literu o svobodě slova a nadto napomoci osvětě české veřejnosti. Argumentace jako vystřižená z čítanky liberálního či kapitalistického realismu (tento žánr vymyslel ve svém románu Obchodnice s prózou francouzský spisovatel Daniel Pennac). Avšak i toto konstatování lze jenom zahrnout do studnice více či méně teatrálních reakcí. Nejvyšší soud promluvil a žádné opravy v neprospěch obviněného již nepřicházejí v úvahu. Co zbývá, jsou jenom problémy pod čarou. Problémy české společnosti, zda nemůže být rozsudek Nejvyššího soudu používán jako precedens v procesech s českými neonacisty (či alespoň s těmi, kteří se oblékají do jejich maskáčů), a komerční problémy osvobozeného nakladatele Michala Z. Přiznávám, že v obou případech pociťuji příchuť určitého zadostiučinění. V obou případech jde o dědictví jistého Adolfa H. S tímto mužem mělo a dodnes má, eufemisticky řečeno, značné problémy několik desítek milionů obyvatel této planety. Včetně občanů této země. Je dobře, že se dědictví tohoto "autora" ukázalo pro jeho nakladatele jako problematické. Byť jen trochu. Co se týká české společnosti, je, bohužel, nejspíše nezbytné, aby se alespoň touto cestou zproblematizoval její libovolně-bezzásadový přístup k nedávné minulosti. Je velký rozdíl mezi maskáči trampskými a neonacistickými.
</TEXT>
</DOC>
<DOC>
<DOCID>LN-20021012006</DOCID>
<DOCNO>LN-20021012006</DOCNO>
<DATE>10/12/02</DATE>
<TITLE>
Vyšší koaliční potenciál si od odchodu Václava Klause z čela ODS slibuje lidovec Jan Kasal.
</TITLE>
<GEOGRAPHY>PRAHA</GEOGRAPHY>
<TEXT>
S odchodem Václava Klause z čela ODS se česká politická scéna změní. Vesměs se na tom shodují špičky ostatních parlamentních stran. Každý má však své vlastní představy o tom, jak by ona změna mohla vypadat. Analytici firem zaměřených na průzkumy veřejného mínění zase soudí, že ačkoli jsou Klausovy šance na zvolení prezidentem velmi malé, předseda ODS jistou naději na usednutí do křesla po Václavu Havlovi má. Uvolnění názorové "strnulé sevřenosti" ve straně a tím i větší míru komunikativnosti s ostatními stranami si od Klausova odchodu slibuje místopředseda KDU-ČSL Jan Kasal. "Myslím, že tím, že Václav Klaus nebude předsedou ODS, jeho vliv ve straně nezmizí. Ale věřím, že volbou nového předsedy se zvýší koaliční potenciál," uvedl včera Kasal. "Doufám, že s novým předsedou snad pomine jakási strnulá sevřenost ODS. Díky ní se totiž občanští demokraté chovají - a někdy zcela zbytečně - mnohem tvrději než druhá opoziční strana. Takže i to by snad mohlo zmizet," dodal Kasal s tím, že prosincový kongres ODS proto očekává s napětím. Lepší komunikaci ODS i se svojí stranou očekává místopředseda sněmovny za KSČM Vojtěch Filip. "Postoj ODS k naší straně se v budoucnu určitě změní k lepšímu. To je ale věc daná dobou a současnou situací, ne odchodem Václava Klause, ačkoli ho někdo v tomto ohledu může brát jako symbol," soudí Filip. Politici ODS - ať už jsou Klausovi přívrženci či ne - však několikrát jakoukoli budoucí spolupráci s komunisty rezolutně vyloučili. "Těžko říct. Hodně bude záležet na tom, kdo se stane novým předsedou strany. Ten totiž bude udávat straně linii. A není mi známo, že by třeba Evžen Tošenovský nekomunikoval na Ostravsku s našimi zastupiteli," namítá Filip. Do "jasnovidectví" se naopak odmítá pouštět šéf poslaneckého klubu US-DEU Karel Kühnl. Po odchodu Klause by se přitom mohli někteří unionisté - jimž právě Klaus vadil - přidat do řad občanských demokratů. "Já si nejsem úplně jistý, co Václav Klaus vlastně udělal za krok. Dovedu si totiž velmi dobře představit, že se ve finále předsedou ODS stane opět on," je přesvědčen Kühnl. "Každopádně si myslím, že ODS teď bude mít mnohem více starostí sama se sebou," dodal.
</TEXT>
<HEADING>
Špidla: politiku to nezmění
</HEADING>
<TEXT>
Tradiční klid a strohost udržel při komentování Klausova kroku šéf sociální demokracie Vladimír Špidla: "Očekával jsem, že to udělá, je to skutečně předpokládaný vývoj. Myslím si, že českou politiku to nijak zásadně nezmění." Ačkoli je při současném volebním systému a rozložení politických sil vysoce nepravděpodobné, že by se Václav Klaus mohl stát budoucím prezidentem, analytici - které oslovila ČTK - mu jisté šance dávají. "Jak známo, Klaus je schopen vyvinout slušné diplomatické úsilí, a navíc se zdá, že v mnoha politických stranách je volba hlavy státu založena jako politický obchod: bude záležet na výhodách, které budou schopny strany nabídnout," řekl Jan Hartl z agentury STEM. "Záležet bude i na tom, jak dopadnou volby do Senátu," dodal jeho spolupracovník Jaroslav Huk.
Tradiční klid a strohost udržel při komentování Klausova kroku šéf sociální demokracie Vladimír Špidla: "Očekával jsem, že to udělá, je to skutečně předpokládaný vývoj. Myslím si, že českou politiku to nijak zásadně nezmění." Ačkoli je při současném volebním systému a rozložení politických sil vysoce nepravděpodobné, že by se Václav Klaus mohl stát budoucím prezidentem, analytici - které oslovila ČTK - mu jisté šance dávají. "Jak známo, Klaus je schopen vyvinout slušné diplomatické úsilí, a navíc se zdá, že v mnoha politických stranách je volba hlavy státu založena jako politický obchod: bude záležet na výhodách, které budou schopny strany nabídnout," řekl Jan Hartl z agentury STEM. "Záležet bude i na tom, jak dopadnou volby do Senátu," dodal jeho spolupracovník Jaroslav Huk.
</TEXT>
</DOC>
<DOC>
<DOCID>LN-20021012007</DOCID>
<DOCNO>LN-20021012007</DOCNO>
<DATE>10/12/02</DATE>
<TEXT>
Politici z US-DEU debatovali o rozpočtu. Především o výši schodku státního rozpočtu diskutovali včera v podvečer s ekonomickými odborníky politici z US-DEU. "Myslím, že ta diskuse byla užitečná. Ukázalo se, že operací, které se dají udělat, aby se schodek rozpočtu snížil, je ještě dost. Teď jde jen o to, aby se výstupy z této debaty podařilo promítnout do výsledků jednání o rozpočtu," uvedla poslankyně Hana Marvanová, které plánovaný 160miliardový schodek připadá neúměrně vysoký. Podle šéfa poslaneckého klubu US-DEU Karla Kühnla bude jednou z podmínek US-DEU pro přijetí státního rozpočtu závazek vlády, že předloží zákony, které by "zásadně změnily zejména mandatorní výdaje".
</TEXT>
</DOC>
<DOC>
<DOCID>LN-20021012008</DOCID>
<DOCNO>LN-20021012008</DOCNO>
<DATE>10/12/02</DATE>
<TITLE>
O evakuační plány, podle kterých by se v případě hrozícího nebezpečí dostalo deset českých vojenských pozorovatelů mise OSN z území Iráku, se tento týden začal zajímat ministr obrany Jaroslav Tvrdík.
</TITLE>
<GEOGRAPHY>PRAHA</GEOGRAPHY>
<TEXT>
Blíží se hodina "H", kdy Američané spustí útok na Irák? Z některých náznaků by se mohlo zdát, že ano. Český ministr obrany Jaroslav Tvrdík například počátkem tohoto týdne zadal náčelníkovi generálního štábu Jiřímu Šedivému úkol, aby mu podal situační zprávu o desítce českých vojenských pozorovatelů, kteří momentálně působí v severním Iráku v misi OSN (UNGCI - Strážní jednotka OSN v Iráku). Tvrdík se podle informací LN zajímá zejména o tzv. evakuační plány, tedy o scénáře bezpečného úniku našich vojáků ze země. Není přitom jasné, proč Tvrdík takový úkol zadal právě nyní. Únikové plány totiž existují od samého počátku mise, zahájené již v roce 1991. Evakuační plány má totiž bez výjimky úplně každá vojenská či humanitární mise. Vždy jsou vypracovány ještě před zahájením operace, v jejím průběhu jsou pouze aktualizovány. Na otázky, proč se o evakuační plány českých vojáků zajímá a proč právě nyní, ministr Tvrdík sdělil prostřednictvím svého mluvčího pouze to, že "jde o standardní preventivní opatření v rámci prověřování systému krizového řízení". Účastníci mise UNGCI mají především chránit zaměstnance mezinárodních organizací, kteří na území severního Iráku (jde o součást Iráku, Saddám Husajn ale území před deseti lety v podstatě dobrovolně ponechal pod kontrolou místních Kurdů) dlouhodobě pracují. Strážci OSN také doprovázejí konvoje s humanitární pomocí, které často vyjíždějí i na tzv. vládní území přímo ovládané Husajnem a monitorují případné konflikty mezi místními obyvateli.
</TEXT>
<HEADING>
Strážci OSN by odcházeli poslední
</HEADING>
<TEXT>
Z informací LN vyplývá, že podle evakuačních plánů mise by čeští vojáci jako příslušníci mise UNGCI odjížděli z Iráku jako úplně poslední ze všech cizinců, kteří na rizikovém území působí. Strážci OSN totiž mají za úkol nejprve zajistit přesun svých kolegů z organizací OSN a dalších nevládních institucí do bezpečí. Evakuace by probíhala přes spojenecké Turecko, není vyloučen ani únik přes sousední Írán. Podle předpokladů velitelů by se naši vojáci mohli objevit v Česku asi do dvou týdnů po útěku z Iráku. Situace v oblasti působení českých vojáků je ale zatím klidná. Žádná evakuace obyvatelstva kvůli útoku USA se prý zatím nechystá. Poklid narušují jen "bojůvky" separatistické Strany kurdských pracujících, které před blížící se zimou vyrážejí do Iráku zásobovat se potravinami. V misi UNGCI nyní působí 50 vojáků, kromě Čechů jde ještě o Poláky, Slováky, Bangladéšany, Nepálce, Filipínce a Indy. Všichni strážci OSN v Iráku nosí modré uniformy. Jsou sice ozbrojeni - mají pistole - zbraň ale mohou použít pouze na ochranu svého života.
Z informací LN vyplývá, že podle evakuačních plánů mise by čeští vojáci jako příslušníci mise UNGCI odjížděli z Iráku jako úplně poslední ze všech cizinců, kteří na rizikovém území působí. Strážci OSN totiž mají za úkol nejprve zajistit přesun svých kolegů z organizací OSN a dalších nevládních institucí do bezpečí. Evakuace by probíhala přes spojenecké Turecko, není vyloučen ani únik přes sousední Írán. Podle předpokladů velitelů by se naši vojáci mohli objevit v Česku asi do dvou týdnů po útěku z Iráku. Situace v oblasti působení českých vojáků je ale zatím klidná. Žádná evakuace obyvatelstva kvůli útoku USA se prý zatím nechystá. Poklid narušují jen "bojůvky" separatistické Strany kurdských pracujících, které před blížící se zimou vyrážejí do Iráku zásobovat se potravinami. V misi UNGCI nyní působí 50 vojáků, kromě Čechů jde ještě o Poláky, Slováky, Bangladéšany, Nepálce, Filipínce a Indy. Všichni strážci OSN v Iráku nosí modré uniformy. Jsou sice ozbrojeni - mají pistole - zbraň ale mohou použít pouze na ochranu svého života.
</TEXT>
</DOC>
<DOC>
<DOCID>LN-20021012009</DOCID>
<DOCNO>LN-20021012009</DOCNO>
<DATE>10/12/02</DATE>
<GEOGRAPHY>PAŘÍŽ</GEOGRAPHY>
<TEXT>
O česko-francouzských vztazích a rozšiřování Evropské unie včera v Paříži jednal premiér Vladimír Špidla s francouzským prezidentem Jacquesem Chirakem. Chirac ocenil úsilí České republiky v přípravě na vstup do Evropské unie. Zároveň přivítal ve středu zveřejněný posudek Evropské komise, podle něhož bude deset kandidátských zemí připraveno na vstup do EU v roce 2004. Špidla po jednání novinářům pouze stručně řekl: "S velkým potěšením jsem zaznamenal, že Francie považuje rozšíření EU za mimořádnou příležitost pro Evropu samu, pro všechny státy a národy v ní sdružené".
</TEXT>
</DOC>
<DOC>
<DOCID>LN-20021012010</DOCID>
<DOCNO>LN-20021012010</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Bývalý náměstek policejního prezidenta Miroslav Antl, který ve čtvrtek odešel kvůli aféře s řízením v opilosti od policie, je poprvé v životě bez práce. V budoucnu by nejraději pomáhal poškozeným a obětem trestných činů. Zvažuje také napsání další knihy, kterou by nazval Předčasná radost gaunerů v Čechách. "Mohl bych třeba založit nějakou společnost a nazvat ji například Boží mlýny - assistance," řekl Antl. Bývalý druhý nejvyšší muž policie údajně již dostal konkrétní nabídky, zatím ale neví, co bude dělat.
</TEXT>
</DOC>
<DOC>
<DOCID>LN-20021012011</DOCID>
<DOCNO>LN-20021012011</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Dva Češi obvinění z vraždy potápěče Miroslava Kukliše zůstávají ve vazbě. "Stále ještě nedorazily výsledky testů DNA..., vazba jim byla proto prodloužena," řekl včera bratr jednoho z obviněných Radek Kožnar. Vazbu měli původně vyměřenu na měsíc, nyní byla podle Kožnara prodloužena o měsíc nebo o dva.
</TEXT>
</DOC>
<DOC>
<DOCID>LN-20021012012</DOCID>
<DOCNO>LN-20021012012</DOCNO>
<DATE>10/12/02</DATE>
<GEOGRAPHY>LONDÝN</GEOGRAPHY>
<TEXT>
Pilotovi ČSA Václavu Pojerovi, který byl v Birminghamu obviněn z nelegálního držení ruční zbraně, může být podle britských zákonů uložen trest až 12 měsíců vězení. Může být ale také po projednání propuštěn s napomenutím. Pojerův britský advokát včera uvedl, že Pojer si nepřeje o případu hovořit s tiskem a nepřeje si ani, aby advokát podával informace. Podle letištní policie byl kapitán zadržen v pondělí při kontrole na letišti se zbraní v příručním kufříku. Byl obviněn z nelegálního držení této zbraně a střeliva.
</TEXT>
</DOC>
<DOC>
<DOCID>LN-20021012013</DOCID>
<DOCNO>LN-20021012013</DOCNO>
<DATE>10/12/02</DATE>
<TEXT>
LN uveřejnily ve čtvrtek 10. října 2002 na straně 2 článek, který popisoval projev prezidenta Havla v Poslanecké sněmovně, a následné reakce poslanců. Článek měl titulek: "Poslanci ODS Havlovi netleskali". Tento titulek byl zavádějící a v rozporu s obsahem textu, který zmiňoval děkovný projev předsedy klubu ODS Vlastimila Tlustého. LN se za tuto chybu omlouvají.
</TEXT>
</DOC>
<DOC>
<DOCID>LN-20021012014</DOCID>
<DOCNO>LN-20021012014</DOCNO>
<DATE>10/12/02</DATE>
<TITLE>
Nobelovu cenu za mír získal bývalý americký prezident Jimmy Carter
</TITLE>
<TEXT>
Outsider, se kterým se příliš nepočítalo. Tak přišel do funkce 39. prezident Spojených států. Američané znechucení aférou Watergate si ho vybrali především proto, že se jim zdál "nezkažený".
ATLANTA - James Earl Carter strávil v Bílém domě coby americký prezident jen jedno volební období. V paměti mnoha lidí je jeho jméno zapsáno spíš negativně - spojují si je s inflací, energetickou krizí, válkou v Afghánistánu či s krizí kolem rukojmích zadržovaných po islámské revoluci v Íránu. V posledních dvaceti letech se mu však začalo postupně dostávat uznání. Tento trend vyvrcholil včera, kdy Carter dostal Nobelovu cenu za mír. Jako jeden z mála exprezidentů zůstal totiž aktivní v zahraniční politice: působil jako vyslanec v různých koutech světa a jako zprostředkovatel při mírových jednáních. Po odchodu z prezidentské funkce založil v Atlantě Carterovo středisko, které se věnuje hlavně prosazování lidských práv ve světě.
</TEXT>
<HEADING>
Jižanský vítr
</HEADING>
<TEXT>
Carter vstoupil do politiky v šedesátých letech, nejprve jako člen zákonodárného sboru v rodné Georgii. Později se stal guvernérem tohoto státu a v roce 1974 oznámil kandidaturu na prezidenta Spojených států za Demokratickou stranu. Zvítězil v primárkách, ve volbách porazil prezidenta Geralda Forda a jako "čerstvý jižanský vítr" se přihnal do Bílého domu. Pomohly mu dvě věci - aféra Watergate, která stála křeslo prezidenta Nixona, a nálada Američanů po válce ve Vietnamu. Původně Cartera nikdo nebral příliš vážně. Američané hlavně chtěli v Bílém domě někoho nového, někoho, kdo by nebyl zatížený minulostí ani funkcemi ve Washingtonu. Jedním z prvních Carterových kroků ve funkci bylo omilostnění branců, kteří odmítli bojovat ve Vietnamu. Na domácí scéně si vysloužil uznání také za deregulaci cen ropy a bankovního a leteckého sektoru. Na popularitě mu ale nepřidaly skandály, které se dotkly jeho rodiny - například záhadná platba 250 tisíc dolarů, kterou obdržel jeho bratr Billy od libyjské vlády. Také v zahraniční politice měla jeho vláda k ideálu dost daleko. Kritici mu vytýkali, že se chce vzdát kontroly Panamského průplavu, i to, že odmítl účast amerických sportovců na olympijských hrách v Moskvě a zastavil dodávky obilí do Sovětského svazu poté, co SSSR napadl Afghánistán. Pozitivní dopad naopak mělo uznání Číny či uzavření odzbrojovací dohody s Moskvou. Ke konci Carterova volebního období přišla v roce 1979 revoluce v Íránu a s ní 444 dnů trvající krize kolem amerických rukojmích zadržovaných v Teheránu. Záchranná akce skončila fiaskem a rukojmí byli propuštěni až ve chvíli, kdy byl v roce 1981 inaugurován nový prezident - Ronald Reagan. Carterovým nejúspěšnějším počinem v zahraniční politice ve funkci amerického prezidenta bylo uzavření mírové smlouvy mezi Izraelem a Egyptem po jednáních v Camp Davidu v roce 1979. Během rozhovorů Carter uplatnil své vyjednávací schopnosti. Pečlivě studoval psychologický profil každého z účastníků a trpělivě hledal styčné body. Po dvanácti dnech vyjednávání byly na světě dvě smlouvy. Jedna ukončila válečný stav trvající od roku 1948 a druhá se stala rámcem pro celý blízkovýchodní mírový proces. Zatímco egyptský prezident Anvar Sadat a izraelský premiér Menachem Begin za podpis smlouvy dostali v témže roce Nobelovu cenu za mír, Carterovi tehdy unikla.
Cenu uděluje norský výbor pro udílení Nobelových cen od roku 1901 "osobě nebo instituci, která vykonala nejvíce pro prohloubení bratrství mezi národy, pro zrušení armád nebo snížení jejich stavu a pro svolání a propagaci mírových sjezdů".
Theodore Roosevelt (1906)
Červený kříž (1917, (1945)
Martin Luther King (1964)
Henry Kissinger (1973)
Andrej Sacharov (1975)
Matka Tereza (1979)
Lech Walesa (1983)
Elie Wiesel (1986)
</TEXT>
</DOC>
<DOC>
<DOCID>LN-20021012015</DOCID>
<DOCNO>LN-20021012015</DOCNO>
<DATE>10/12/02</DATE>
<TITLE>
Po smrti otce zanechal námořní důstojník a budoucí prezident USA studia jaderné fyziky a začal se starat o rodinnou farmu.
</TITLE>
<GEOGRAPHY>ATLANTA</GEOGRAPHY>
<TEXT>
Když přišel Jimmy Carter 1. října 1924 v Plains v Georgii na svět, nic nenasvědčovalo tomu, že má před sebou velkou kariéru. Mezi jeho předky byli údajně britští aristokraté, ale když se narodil, byl jedním z dětí majitele farmy na pěstování burských oříšků. V domě nebyla elektřina ani splachovací záchod a rodina neměla na rozhazování. Carterův otec patřil k zastáncům segregace. Jimmy Carter si však vzal příklad z matky, zdravotní sestry, která jako jedna z mála překračovala přísná pravidla oddělování černých a bílých, když pomáhala chudým černoškám při léčení. Carterovy protisegregační názory mu ostatně v jižanské Georgii působily problémy ještě na počátku jeho politické kariéry v šedesátých letech. James měl ve škole dobré známky a během druhé světové války začal studovat Georgijský technologický institut. Díky dobrým výsledkům byl přijat na námořní akademii USA v Annapolisu, kterou absolvoval jako jeden z deseti nejlepších v ročníku. Působil v ponorkovém námořnictvu jako důstojník a později se podílel na vývoji první experimentální americké jaderné ponorky.
</TEXT>
<HEADING>
Nejdůležitější je víra
</HEADING>
<TEXT>
V roce 1946, krátce po absolvování akademie, se oženil s nejlepší kamarádkou své sestry Ruth Rosalynn Smithovou. Mají tři syny a dceru. Jimmy Carter začal studovat jadernou fyziku, ale v roce 1953 zemřel jeho otec na rakovinu. James proto opustil námořnictvo a vrátil se zpět na farmu, která se v té době potýkala s velkými problémy. Za několik let se mu podařilo dát rodinné finance do pořádku a hospodářství začalo prosperovat. Carter je hluboce věřící člověk. Po návratu do Plains se stal duchovním v církvi baptistů a učil v nedělní škole. "To, že věřím v Ježíše Krista, je nejdůležitější věc v mém životě. A nestydím se za to," prohlásil v roce 1966 poté, co prohrál ve volbách na guvernéra Georgie. Jimmy Carter je přesvědčeným mírovým aktivistou. Po odchodu z Bílého domu působil na mnoha místech světa, kde se snažil urovnávat konflikty, prosazovat lidská práva a demokracii. K zlepšování podmínek chudých ve světě jej inspirovala i jeho matka. Ta například ve věku 68 let strávila dva roky v Indii jako zdravotní sestra.
V roce 1946, krátce po absolvování akademie, se oženil s nejlepší kamarádkou své sestry Ruth Rosalynn Smithovou. Mají tři syny a dceru. Jimmy Carter začal studovat jadernou fyziku, ale v roce 1953 zemřel jeho otec na rakovinu. James proto opustil námořnictvo a vrátil se zpět na farmu, která se v té době potýkala s velkými problémy. Za několik let se mu podařilo dát rodinné finance do pořádku a hospodářství začalo prosperovat. Carter je hluboce věřící člověk. Po návratu do Plains se stal duchovním v církvi baptistů a učil v nedělní škole. "To, že věřím v Ježíše Krista, je nejdůležitější věc v mém životě. A nestydím se za to," prohlásil v roce 1966 poté, co prohrál ve volbách na guvernéra Georgie. Jimmy Carter je přesvědčeným mírovým aktivistou. Po odchodu z Bílého domu působil na mnoha místech světa, kde se snažil urovnávat konflikty, prosazovat lidská práva a demokracii. K zlepšování podmínek chudých ve světě jej inspirovala i jeho matka. Ta například ve věku 68 let strávila dva roky v Indii jako zdravotní sestra.
</TEXT>
</DOC>
<DOC>
<DOCID>LN-20021012016</DOCID>
<DOCNO>LN-20021012016</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Komunistická propaganda se navzdory politice uvolňování do Jamese Cartera často a ráda strefovala. Při rozmisťování raket středního doletu v západní Evropě se třeba v televizi objevila opravdu "výživná" Nedělní chvilka poezie, ve které herec Zdeněk Buchvaldek procítěně recitoval "kritickou" báseň s opakujícím se refrénem "yes, mister Carter, yes" případně "no, mister Carter, no". Tedy podle toho, zda v básni národního umělce Jiřího Taufra byla řeč o táboru míru, či o válečných štváčích. Ve stovkách kreslených vtipů a karikatur napadali kreslíři amerického prezidenta hlavně za to, že se snažil prosazovat lidská práva v komunistických státech. Vděčným soustem pro režimní tisk byl také fakt, že za Carterovy vlády měly USA nejvyšší výdaje na armádu. Protože pocházel z farmářské rodiny pěstující podzemnici olejnou, byl často "nemilosrdnými" karikaturisty zobrazován s pytlem buráků či jako kovboj, který si osedlal obří oříšek.
</TEXT>
</DOC>
<DOC>
<DOCID>LN-20021012017</DOCID>
<DOCNO>LN-20021012017</DOCNO>
<DATE>10/12/02</DATE>
<TITLE>
Zálezlice: Sbohem armádo
</TITLE>
<TEXT>
Pivem, gulášem a diplomy se loučili obyvatelé Zálezlic s vojáky, kteří tam pomáhali odstraňovat následky povodní.
ZÁLEZLICE - Včera skončilo masivní nasazení příslušníků armády ve středočeské obci Zálezlice. Vděční obyvatelé se s nimi ve čtvrtek rozloučili po svém - velkou vesnickou slavností. Na zálezlické návsi stojí vyzdobený kamion, který se změnil v jedno velké pódium. Jeho řidič Martin Čížek s ním silnice nebrázdí už dva měsíce - tedy od začátku povodní, kdy začal dělat mluvčího obce. Na tomto provizorním pódiu v poledne slavnost začala. Na kamionu přednesl řeč velitel vzdušných sil František Padělek a starosta Zálezlic Josef Šulc. Vyvrcholením ceremonie byl nástup 150 vojáků v modrých baretech, nad jejichž hlavami přelétávaly čtyři stíhačky. Poté se z amplionů rozezněla hudba pochodu "Kdož sú boží bojovníci" a všichni vojáci dostali čestná uznání za práci, kterou v Zálezlicích odvedli. Během dvou měsíců se v obci vystřídalo kolem dvou set příslušníků vzdušných sil. Likvidovali povodňové škody a ve své polní kuchyni připravovali teplá jídla pro místní obyvatele a dobrovolníky. "Lidi nalezli ve vojácích potřebnou jistotu, cítili, že když nás tu mají, nic jim nehrozí," řekl Petr Bohm, podplukovník 44. pluku ze Slaného. Jeho slova potvrdil i Jaroslav Novák, místostarosta obce. "Pro obec to byla obrovská pomoc, vycházeli jsme s nimi výborně. Kdyby to šlo, nechali bychom si je tu napořád," řekl Jaroslav Novák.
</TEXT>
<HEADING>
Michal David ani ministři nepřijeli
</HEADING>
<TEXT>
Většina vojáků se s místními lidmi sešla včera naposledy u guláše a u piva v polní kuchyni. "Říkáme tomu volná zábava, měl přijet i Michal David, je to náš patron, ale celý den má na telefonu schránku," neskrývá zklamání Martin Čížek. Stejně tak to dopadlo i s pozvanými ministry. "Palas a Němec se alespoň omluvili, ale Tvrdík a Ambrozek ani to," komentuje nezájem vládních činitelů Čížek. V Zálezlicích, které velká voda téměř vymazala z mapy a kde muselo být demolováno 106 domů, zůstane i nadále několik desítek vojáků základní služby a těžká technika.
Do boje s vodním živlem bylo nasazeno více než deset tisíc vojáků a téměř tisíc kusů těžké techniky. Pro českou armádu byla "Operace Povodeň 2002" největší v její dosavadníhistorii. První fází byla operace Záchrana, která skončila 20. srpna. Na ni navázala operace Obnova a Ochrana. Vzdušné síly při nich uskutečnily 835 vzletů, evakuovaly 1618 osob a přepravily 40 tisíc tun materiálu. Armáda se podílela i na výstavbě 24 mostů. kut
</TEXT>
</DOC>
<DOC>
<DOCID>LN-20021012018</DOCID>
<DOCNO>LN-20021012018</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Dva měsíce po záplavách, které postihly velkou část území ČR, nebyl zatím nikdo obviněn kvůli škodám na majetku. Policie vyšetřuje podezření ze spáchání trestného činu obecného ohrožení v deseti případech, zatím ale bez určení viníků. Zaznamenáno bylo přes 50 případů rabování, kolem 30 pachatelů bylo dopadeno a obviněno, dva již byli ve zkráceném řízení odsouzeni. Kvůli prověřování odpovědnosti byly v nejzávažnějších případech vytvořeny speciální vyšetřovací týmy. Ve všech případech zjišťují, zda se někdo nedopustil trestného činu obecného ohrožení z nedbalosti. Tým Metro zjišťuje, zda někdo má vinu na zatopení metra, skupina středočeských kriminalistů pátrá po tom, kdo zavinil opakovaný únik chloru v neratovické Spolaně. Specializovaný tým strakonických policistů se zabývá okolnostmi protržení hráze Metelského rybníka. Středočeský tým měl zjistit, jestli se starosta záplavami poničené obce Zálezlice na Mělnicku Josef Šulc neprovinil, když nereagoval na opakovaná upozornění o blížící se pohromě. Případ byl uzavřen s tím, že se Šulc ničeho nedopustil. V kauzách metra, Spolany a Metel je konec zatím v nedohlednu, policie si vyžádala mnoho expertních posudků, jejichž vypracování si vyžádá více času. Pražská policie dále pátrá po vinících úhynu zvířat v zoologické zahradě v Troji a zřícení domů v Karlíně. Zatím bez výsledků. Zvažuje se také míra provinění majitele lodi Kristian-Marco, která při záplavách kotvila poblíž Národního divadla a nebyla odtažena do chráněného přístavu. Dosavadní prověřování přitom nenasvědčuje tomu, že by měl být někdo trestně stíhán, zřejmě půjde jen o přestupek. Trestní oznámení kdosi podal také na ministra vnitra Stanislava Grosse kvůli některému z jeho vystoupení v televizi v době povodní. Kvůli tomu, že majetek mnoha obcí, krajů a státu nebyla pojištěna proti povodním, podala Liga občanské sebeobrany k Nejvyššímu státnímu zastupitelství trestní oznámení na neznámé pachatele.
</TEXT>
</DOC>
<DOC>
<DOCID>LN-20021012019</DOCID>
<DOCNO>LN-20021012019</DOCNO>
<DATE>10/12/02</DATE>
<TITLE>
Miliardové škody napáchala povodeň na silnicích, železničních tratích a vodních cestách. Mnohá poškozená místa se podařilo opravit, některá z nich pro nedostatek peněz budou v pořádku až v dalších letech.
</TITLE>
<GEOGRAPHY>PRAHA</GEOGRAPHY>
<TEXT>
Dva měsíce po srpnových záplavách je stále mimo provoz devět železničních tratí a několik desítek silnic II. a III. třídy. Neprůjezdné jsou rovněž dva úseky I. třídy. Kvůli poškozeným zdymadlům nefunguje vltavská vodní cesta a jsou omezeny plavební podmínky na Labi. Náklady na nápravu povodňových škod odhadli silničáři na 3,75 miliardy korun. Jen na silnice I. třídy a dálnice letos potřebují 344 milionů a dalších 756 milionů korun v příštím roce. Železnice musejí na opravy tratí a dalšího zařízení vynaložit 2,55 miliardy korun. Škody na vodních cestách odhaduje ministerstvo dopravy na 1,5 miliardy. Fond dopravy zatím na opravy vynaložil 500 milionů a dalších 0,5 miliardy má získat od Fondu národního majetku. V příštím roce počítá na nápravu škod s 2,8 miliardy. Z původně neprůjezdných třiceti úseků silnic I. třídy včetně mostu na teplické dálnici D 8 se motoristé stále nedostanou z Děčína do Hřenska, neprojedou Lnáři po silnici číslo 20 a na Cínovec se dostanou jen s vozidlem o hmotnosti do 3,5 tuny.
</TEXT>
<HEADING>
Nejhorší je stav středočeských silnic
</HEADING>
<TEXT>
Na silnicích nižších tříd je stále omezen nebo zcela zastaven provoz na 68 úsecích. Nejhorší je situace ve středních Čechách, kde je poškozená či zcela zničená vozovka na 21 místech, z toho na devíti úsecích Mělnicka. V jižních Čechách musejí motoristé počítat s omezeními či objížďkami na 19 úsecích. Plzeňský kraj hlásí 12 nesjízdných úseků, Pardubický šest, Ústecký pět, Karlovarský tři a po jednom Královéhradecký a Jihomoravský kraj. Záplavy vyřadily z provozu 260 mostů a přes 150 úseků silnic nižších tříd. Dráhy by měly v nejbližších dnech zprovoznit tratě Protivín - Putim a Prachatice - Husinec. Nesjízdných tak zůstane sedm úseků na jihu a západě Čech. Ty podnik plánuje uvést alespoň do provizorního provozu v listopadu a prosinci. Velká voda drahám vyřadila z provozu 35 tratí a poškodila či zničila 19 mostů. Mimo provoz zůstává traťový úsek Mirošov - Nezvěstice, kde se předpokládá zahájení provozu koncem prosince, stejně jako na trati Železná Ruda - Železná Ruda město. V listopadu se rozjedou vlaky na úsecích Blatná - Lnáře, Strunkovice - Bavorov, Volary - Zbitiny, Čkyně - Bohumilice a Stod - Holýšov.
Na silnicích nižších tříd je stále omezen nebo zcela zastaven provoz na 68 úsecích. Nejhorší je situace ve středních Čechách, kde je poškozená či zcela zničená vozovka na 21 místech, z toho na devíti úsecích Mělnicka. V jižních Čechách musejí motoristé počítat s omezeními či objížďkami na 19 úsecích. Plzeňský kraj hlásí 12 nesjízdných úseků, Pardubický šest, Ústecký pět, Karlovarský tři a po jednom Královéhradecký a Jihomoravský kraj. Záplavy vyřadily z provozu 260 mostů a přes 150 úseků silnic nižších tříd. Dráhy by měly v nejbližších dnech zprovoznit tratě Protivín - Putim a Prachatice - Husinec. Nesjízdných tak zůstane sedm úseků na jihu a západě Čech. Ty podnik plánuje uvést alespoň do provizorního provozu v listopadu a prosinci. Velká voda drahám vyřadila z provozu 35 tratí a poškodila či zničila 19 mostů. Mimo provoz zůstává traťový úsek Mirošov - Nezvěstice, kde se předpokládá zahájení provozu koncem prosince, stejně jako na trati Železná Ruda - Železná Ruda město. V listopadu se rozjedou vlaky na úsecích Blatná - Lnáře, Strunkovice - Bavorov, Volary - Zbitiny, Čkyně - Bohumilice a Stod - Holýšov.
</TEXT>
</DOC>
<DOC>
<DOCID>LN-20021012020</DOCID>
<DOCNO>LN-20021012020</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Dva měsíce po povodních stát netuší, kolik lidí je kvůli záplavám bez přístřeší. Zatím neexistuje aktuální statistika evakuovaných lidí. Ministerští úředníci tvrdí, že žádné počty evakuovaných nejsou k dispozici, všechno si zajišťují města a obce. Srpnové záplavy, nejničivější pohroma v novodobých dějinách země, napáchaly největší škody v jižních, středních a severních Čechách, nevyhnuly se ani Moravě. Postiženo bylo zejména hlavní město a kraje Středočeský, Ústecký, Plzeňský, Jihočeský, a Karlovarský. Celkem se záplavy projevily v deseti ze 14 krajů. Nejtragičtěji skončily dvě obce - jihočeské Metly a středočeské Zálezlice, kde velká voda smetla většinu domů. Kvůli velké vodě muselo být evakuováno 225 tisíc lidí, nejvíce, asi 50 tisíc, v Praze. Většina se už do svých domovů vrátila. Jsou však tací, kteří se nemají kam vrátit. Jejich domy velká voda buď zcela zničila, nebo jsou stále neobyvatelné. Tito lidé žijí u příbuzných nebo získali náhradní byty. Jsou však také ještě v nejrůznějších azylových domech nebo v tělocvičnách, které sloužily jako dočasná útočiště hlavně během záplav.
</TEXT>
</DOC>
<DOC>
<DOCID>LN-20021012021</DOCID>
<DOCNO>LN-20021012021</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Český Telecom má po záplavách stále 10 500 telefonních linek mimo provoz. Z toho velkou většinu, 8900 poruch, eviduje v povodněmi postižených oblastech Prahy. Uvedl to včera mluvčí společnosti Vladan Crha. Dodal, že technici Telecomu postupně linky zprovozňují, ale lidé stále nahlašují nové poruchy, které vznikají například v rozvodech zatopených domů. Zákazníkům, kterým nejde telefon, firma přechodně nabízí náhradní řešení v podobě fixní stanice mobilního operátora či sdružené linky. Povodně vyřadily Telecomu z provozu celkem 24 ústředen, na které bylo napojeno přes 60 tisíc linek, a kvůli zaplavené přístupové síti nefungovalo několik desítek tisíc linek. Všechny ústředny již firma zprovoznila, škody odhaduje na stovky milionů korun.
</TEXT>
</DOC>
<DOC>
<DOCID>LN-20021012022</DOCID>
<DOCNO>LN-20021012022</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Meteorologové očekávají v Jihočeském kraji dnes a v noci na zítřek trvalé srážky, které by mohly zvýšit hladiny některých řek. Prvního stupně povodňové aktivity, výjimečně i druhého stupně mohou dosáhnout především horní toky v povodí Lužnice, Vltavy a Otavy. Český hydrometeorologický ústav včera sdělil, že od dnešního rána do odpoledne by mohlo na jihu Čech napršet 25 až 40 milimetrů vody. Kvečeru by měly srážky již slábnout.
</TEXT>
</DOC>
<DOC>
<DOCID>LN-20021012023</DOCID>
<DOCNO>LN-20021012023</DOCNO>
<DATE>10/12/02</DATE>
<TITLE>
říká starosta Prahy 6 Pavel Bém s tím, že má jednu podmínku - musí předtím získat křeslo pražského primátora
</TITLE>
<TEXT>
Rozhovor týdne
Pavel Bém
</TEXT>
<HEADING>
Se starostou Prahy 6 hovořila Renata Kalenská
</HEADING>
<TEXT>
V souvislosti s kandidaturou na šéfa ODS si Pavel Bém klade podmínku - ta je však v podstatě bezpředmětná. Sám Bém totiž uznává, že šanci na získání křesla pražského primátora má právě ODS.
LN: ODS přijde o Václava Klause, ale pro vás to asi nebude těžká rána. Budete přece kandidovat na předsedu strany. Je to tak?
Ano. S jednou podmínkou - že ODS uspěje v komunálních volbách v Praze a že obhájí křeslo primátora.
LN: Vy budete kandidovat na předsedu ODS pouze v případě, že budete i primátorem?
Ano, pokud jako kandidát ODS na funkci primátora neobstojím, tak na předsedu ODS kandidovat nebudu.
LN: V případě, že získáte křeslo primátora a poté se stanete předsedou ODS, primátorské křeslo si ponecháte?
Problém je příliš závažný na to, abychom ho mohli zúžit pouze na rozdělování křesel. Obhájit pozici pražského primátora není jenom o získání křesla, ale i o udržení jedné z posledních pravicových bašt v České republice.
LN: Chápu, že by to byla špatná předvolební kampaň říkat nyní, že byste křeslo primátora opustil. Tak jinak. Věříte si natolik, že byste obě funkce dohromady zvládl?
Funkce primátora není na české politické scéně rolí, kterou bychom mohli přirovnat k pozici starosty města New York. Primátor je jedním z jedenácti členů rady. Stejně tak budoucí vůdce ODS nepochybně nebude takovým obrem, jakým byl Václav Klaus. Bude muset spoléhat na místopředsedy a na výkonnou radu pravděpodobně daleko více, než to dělal Václav Klaus.
LN: Zřejmě si vaše odpovědi budu muset překládat - prostě byste obě funkce zvládl.
Kdybych si myslel, že nemám šanci to zvládnout, rozhodně bych na vaši první otázku nemohl odpovědět ano.
LN: Proč jste se rozhodl na předsedu ODS kandidovat?
Nepochybně k tomu přispělo rozhodnutí Klause kandidovat na prezidenta. Druhým důvodem je fakt, že nyní pozice české pravice a ODS není taková, aby dávala v brzkém čase naději získat zpět ztracené pozice po roce 1996. Za třetí proto, že jsem přesvědčen, že boj o vedení bude soubojem politickým, nikoli předem danou, rozhodnutou věcí. A já bych se rád toho souboje zúčastnil.
LN: Účastnil byste se tohoto boje i v případě, že byste se musel utkat přímo s Klausem?
Ta otázka je zbytečná, protože Klaus jednoznačně oznámil, že se hodlá ucházet o prezidentské křeslo.
LN: Ta otázka nebyla zbytečná. Ivan Langer ještě nedávno tvrdil, že bude-li kandidovat Václav Klaus, nemá kandidovat nikdo jiný, protože Klaus nesmí být poražen. Má odejít z čela strany, až sám uzná za vhodné. Nyní Langer svůj názor změnil a podporuje Evžena Tošenovského. Souhlasíte s původní Langrovou vizí?
Václav Klaus vybudoval na české politické scéně pravicovou politickou stranu, která neměla obdoby ani v předmnichovské době. A jeho zásluha na transformaci komunistického Československa v demokratickou zemi je nezpochybnitelná. Václav Klaus si zaslouží respekt. Zaslouží si své místo na politickém výsluní a zcela stoprocentně by neměl odcházet poražen ve vnitrostranickém klání. To by byla špatná tečka. Václav Klaus by měl odejít s vykřičníkem.
LN: Čímž jsme se dostali k mé zbytečné otázce. Tedy byste nekandidoval, pokud by on chtěl své stranické křeslo obhájit.
</TEXT>
<HEADING>
Ne.
</HEADING>
<TEXT>
LN: Klaus ve čtvrtek prohlásil, že ví o dvou lidech, kteří by ho mohli v čele ODS vystřídat. Vy jste mu blízký, určitě víte, o kom mluvil...
V uplynulých týdnech padalo mnoho jmen. A i z úst Václava Klause. Která dvě jména měl na mysli na čtvrteční tiskové konferenci, je tajemství Václava Klause, a možná tím hodil rukavici vám, novinářům. Abyste zkusili pátrat, co je v jeho myšlenkách.
LN: Ještě v červenci jste řekl: "Pokud jde o Václava Klause, nevidím žádného vůdce, žádného nástupce, který by po něm mohl převzít žezlo." Co se stalo, že jste najednou našel sám sebe?
Ani v této chvíli žádného vůdce nebo autoritu, jakou je Václav Klaus, v ODS nevidím. To nic nemění na skutečnosti, že Václav Klaus se rozhodl na post předsedy ODS nekandidovat. Z tohoto pohledu se samozřejmě otevírá obrovský prostor pro vnitrostranickou diskusi a souboj. A já se do něj pustím. Ať tak či onak, situace dnes je prostě jiná, než byla před čtrnácti dny.
LN: Klaus podle vás vytváří obrovské světlo, ale tím i obrovský stín, takže lidé nemají v ODS prostor. Nebojíte se, že byste jako předseda v tomto stínu zůstal?
Vysvětleme si pojmy, co rozumíme světlem a co stínem. Výrazné autority vrhají velmi výrazné světlo. Ale v tom výrazném světle se těm druhým může obtížněji dařit prosadit vlastní názor. Ale na druhé straně se jim může zase velmi pohodlně žít. Za politickým obrem se v minulosti řadě dalších autorit mohlo žít velmi pohodlně.
LN: Dá se říci, že pohodlný život v ODS končí?
Ano. Pohodlný život v ODS dnes skončil. Jsem přesvědčen, že nové vedení ODS bude týmovější než to současné. Ale dojde k logickému střetu ambicí politiků ODS.
LN: V kom spatřujete naději? Teď mám na mysli přední politiky ODS. Nečase, Zahradila, Langra...
Nebudu jmenovat, je jich řada. Poukázáním na jednoho bych mohl uškodit tomu druhému.
LN: Tak se budu ptát konkrétně. Je pro vás skutečně silnou osobností Evžen Tošenovský?
Evžen Tošenovský má jednu výhodu a jednu nevýhodu. Výhodou je, že jde o konsenzuálního politika, který se vždy snažil najít shodu se svými souputníky i protivníky. Na druhé straně tím ale nestačil jednoznačně formulovat své názory a postoje. Nestačil se vymezit. A to je jedna z věcí, kterou budoucí předseda ODS bude muset udělat. Ať už to udělá Tošenovský nebo jiný kandidát, jsem přesvědčen, že do dvou měsíců se tak stane.
LN: Můžete se podívat na Tošenovského očima psychiatra? Je v něm toto ukryto? Dokáže se jasně vymezit, nebo je příliš měkký, jak říkáte?
Měkký nemusí být to správné slovo. Můžeme použít výraz diplomatický. Lidské osobnosti skrývají nejrůznější tajemství. Nepochybně je možné, že by to dokázal.
LN: Oprašujete nyní svá stará hesla z kongresu ODS, že neužitečné musí ustoupit užitečnému a nepraktické pragmatickému?
Zcela stoprocentně.
LN: Bez Klause má tedy ODS v příštích volbách větší šanci vyhrát než s Klausem?
ODS po Klausovi bude nepochybně jiná ODS. A chci věřit, že ODS v roce 2006 vyhraje volby.
LN: Jste Klausův přítel?
To určitě ne. Velmi si ho vážím.
LN: Jste jeden z jeho nejbližších kolegů?
Myslím, že mi Klaus důvěřuje.
LN: Jan Kasl mi říkal, že se vám nedávno začalo přezdívat "Pavel Klaus Bém"...
To slyším poprvé.
LN: Jan Vidím dal Klausovi třicetiprocentní šanci stát se prezidentem. Jakou mu dáváte vy?
Padesát procent.
</TEXT>
<HEADING>
LN: Kdo bude jeho největší konkurent?
</HEADING>
<TEXT>
S největší pravděpodobností Miloš Zeman. I když na druhé straně je patrné, že nyní v ČSSD dochází ke střetu mezi zemanovským a špidlovským křídlem. A bude zajímavé sledovat, jaký kandidát z tohoto souboje vzejde.
LN: Zpět k vám. Tošenovský tvrdí, že má podporu v krajích. Jmenoval i Prahu. Vy cítíte podporu vaší osoby na post předsedy?
Já na rozdíl od jiných adeptů na tuto funkci bojuji o post primátora a rozhodně nemám čas se zabývat získáváním regionálních podpor. V tomto ohledu je na tom Evžen Tošenovský nepochybně daleko lépe.
LN: Mnozí v ODS, mimo jiné i vy, charakterizují Tošenovského jedním slovem - úředník. Domníváte se, že by byl takovým "Špidlou ODS"?
Jsem přesvědčen, že v jednom si jsou Tošenovský se Špidlou velmi podobní. Jsou to úředníci. Ale Špidla je ideolog, Tošenovský je pragmatik. To je mezi nimi hlavní rozdíl. Na druhé straně, když je někdo pragmatik, ještě to neznamená, že není i ideolog. Já nevím, jestli není Tošenovský ideolog. Zatím převažuje ta pragmatická stránka.
LN: Pokud by se předsedou ODS stal Tošenovský, na české politické scéně by proti sobě stáli dva úředníci...
</TEXT>
<HEADING>
S velkou pravděpodobností ano.
</HEADING>
<TEXT>
LN: Nezabije to ODS, když přijde o své logo "Václav Klaus"? Třeba Petra Buzková tvrdí, že pražská ODS ve volbách zvítězí, i kdyby do svého čela postavila Klausovu tenisovou raketu. Tak silná je prý značka Klaus.
Odchod vůdců z politických stran v Německu nebo ve Velké Británii byl také provázen obdobím hledání, obdobím negociací. A to jistě čeká i ODS. Rozhodně si nemyslím, že by toto období mohlo znamenat strádání a postupné mizení ODS z politické scény. Naopak jsem přesvědčen, že tento čas třeba bude trvat rok dva, možná tři, ale na jeho konci bude získání ztracených pozic.
LN: Vyjádřil jste názor, že ODS má potřebu se vymezovat, že to ovšem často dělá ublíženecky, bojovně, agresivně a působí potom arogantně. ODS by měla být v budoucnu smířlivější stranou?
ODS nemůže být nikdy smířlivá s tím, co dělá dnešní vláda. Ale co se týče formy komunikace, jsem přesvědčen, že v budoucnu bude volit otevřenější politiku, méně agresivní prostředky a způsoby.
LN: Všeobecně se soudí, že se primátorem stanete vy. Proč?
ODS má nyní velmi výrazné zastoupení v pražském magistrátu, vyhrála poslední komunální volby, v Praze zvítězila i v parlamentních volbách... Z tohoto pohledu lze předpokládat, že má šanci post primátora získat.
LN: Ve čtvrtek jsem mluvila s vašimi konkurenty a ti vás ohodnotili. Já se vás nebudu ptát na kandidáta za Unii svobody Michaela Hvížďalu, protože jste přátelé a byla by to zbytečná otázka. Co si ale myslíte o exprimátorovi a možném budoucím primátorovi Janu Kaslovi?
Jan Kasl je osobností, byl dobrým primátorem. Ale neuměl si vytvořit tým a s tím týmem pracovat. Stal se samotným vojákem v poli a s tím nelze Prahu řídit.
LN: Kasl o vás naopak řekl: "Bém je slušný a seriózní člověk, ale je to především psychiatr. Ne manažer. Je mi líto, že dělá karnevalovou masku ODS. Pouští se do boje s hydrou, která ho stejně nechce. Chtějí ho jen pro kampaň, aby mohli ukázat přívětivou tvář. Bém dopadne jako já." On vás vlastně upřímně politoval.
Já tuto interpretaci Jana Kasla znám. A rozumím jí jako vysvětlení jeho vlastního neúspěchu. Já si na rozdíl od něj věřím.
LN: Ale opravdu se vám říká "Kasl 2", spousta lidí si myslí, že dopadnete jako on.
K tomu, abyste mohla dobře řídit město, musíte splnit několik zásadních předpokladů. Za prvé musíte mít politickou podporu. Pakliže ji nemáte, stáváte se pouhým jedním hlasem z jedenácti. Za druhé musíte mít manažerské schopnosti, protože na radnici se rozhoduje prostřednictvím kolektivních orgánů. Má-li to řízení k něčemu vypadat, je to neobyčejný oříšek. Za třetí musíte mít nějakou vizi, jak by město mělo vypadat. Já jsem přesvědčen, že Jan Kasl měl třetí předpoklad, již méně měl ten druhý a vůbec neměl ten první.
LN: Jak hodnotíte kandidáta ČSSD Jiřího Paroubka?
Náměstek primátora, zkušený a rozvážný politik, jeden ze zakládajících členů ČSSD. Řekl bych, že bude mým velkým soupeřem.
</TEXT>
<HEADING>
LN: A byl by dobrým primátorem?
</HEADING>
<TEXT>
Nemyslím si, že by byl super dobrým manažerem a už vůbec si nemyslím, že patří do kategorie politika, který má vizi, jak by město mělo vypadat v budoucnosti.
LN: Když jsem s Paroubkem mluvila, ohodnotil vás takto: "Schopnej a rozumnej chlap, ale nemá zkušenosti k řízení města. Jako starosta Prahy 6 byl ovšem úspěšný."
Praha 6 je stotisícové město. Mimochodem je to vlastně šesté největší město v České republice. A čtyři roky ho úspěšně řídit, není zas tak úplně snadná práce. Nemyslím, že by to bylo nevýznamné vyjádření mých manažerských schopností. Místo stotisícového města začít řídit milionové město, to je určitě těžký krok, ale je to krok možný.
LN: Pár dní poté, co se možná právě vy stanete primátorem, se v Praze bude konat summit NATO. Nemáte strach začít řídit město právě v takové situaci?
Současný stav příprav je velmi dobrý a rozhodně nemám obavu, že by Praha na summit NATO nebyla připravena. Že by neobstála.
LN: Naopak před zasedáním MMF jste jako starosta Prahy 6 říkal, že máte velkou obavu před odpůrci globalizace...
Samozřejmě obavy z možných nepokojů jsou naprosto namístě i v této chvíli. Lze ale předpokládat, že síla odpůrců NATO bude výrazně menší, než byla síla odporu proti Světové bance a MMF. Obava je samozřejmě namístě. Nikoli ale strach, že Praha v summitu NATO neobstojí.
LN: Nebudu se vás ptát, co chcete pro Prahu udělat, protože už jste o tom mluvil mnohokrát a toto není předvolební agitka. Spíš mi řekněte, jak se vám líbí vaše předvolební plakáty, na nichž jste vyfocen společně se svým synem?
Mně osobně se líbí. To podstatné sdělení pro Pražany je, že mi záleží na mladé generaci. A pro naše děti se musíme pokusit udělat Prahu průjezdnější, bezpečnější, radostnější.
LN: To, jak by měly vaše plakáty vypadat, aby zapůsobily na lidi, jste řešil pohledem psychiatra?
Příprava volební kampaně je nesmírně zajímavou zkušeností, do které vstupuje politik se svým názorem. A také grafičtí experti. A mediální experti, kteří se snaží vizi politika přetavit do atraktivní, zajímavé a neurážející formy. V tomto ohledu jsem přesvědčen, že na rozdíl od svých politických soupeřů billboardy s Bémem a malým dítětem jsou originální. S psychiatrií jako takovou to nemá mnoho společného.
</TEXT>
</DOC>
<DOC>
<DOCID>LN-20021012024</DOCID>
<DOCNO>LN-20021012024</DOCNO>
<DATE>10/12/02</DATE>
<TITLE>
Státní zdravotnické zařízení spoluvlastní firmu se soukromým subjektem
</TITLE>
<TEXT>
Počítačový systém pomáhala zavést Fakultní nemocnici v Praze-Motole soukromá společnost Medical Data Systems. V rozporu se zákonem vlastní státní nemocnice v této společnosti poloviční podíl.
PRAHA - Fakultní nemocnice v Praze-Motole vlastní 51procentní podíl ve společnosti s ručením omezeným Medical Data Systems. O zbylých 49 procent se dělí soukromé osoby Ariel Steiner (29 procent) a Igor Čihák (20 procent). Nemocnice tím porušuje více než dva roky platný zákon o státním majetku a následnou vyhlášku. Obě právní normy výslovně zakazují státním příspěvkovým organizacím, jíž FN Motol je, zřizovat nebo se účastnit ve společnostech s ručením omezeným. Nemocnice byla povinna předat svou majetkovou účast Konsolidační bance Praha, což neučinila. Cílem tohoto opatření bylo mj. zamezit možnosti parazitování soukromých subjektů na financích státní organizace. "Tato společnost už několik let nevyvíjí žádnou činnost," prohlásil mluvčí Motola Jaroslav Morávek. Předchozí spolupráce s nemocnicí byla podle něj předmětem řady kontrol, které neměly "žádné zásadní připomínky". "Podle našich právníků není důležité, zda je společnost aktivní nebo pasivní. Zákon jasně zakazuje státnímu subjektu účast na podnikání třetích osob," konstatoval LN mluvčí ministerstva zdravotnictví Mario Böhme. Ministryně Marie Součková slíbila, že se kauzou bude zabývat.
</TEXT>
<HEADING>
Ve hře byly desítky milionů
</HEADING>
<TEXT>
Firma Medical Data Systems (MDS) se podle výpisu z obchodního rejstříku zabývá poskytováním počítačového softwaru a dalšími činnostmi v oblasti informačních technologií. Podle mluvčího Motola Jaroslava Morávka odkoupila nemocnice 51procentní podíl ve firmě za 1 korunu v říjnu 1998. Společnost v lednu 1999 získala od obou soukromých spoluvlastníků autorská práva na zavedení a modernizaci nemocničního informačního systému. "S ohledem k oprávnění MDS užívat autorských práv k části nemocničního informačního systému, i vzhledem k akutní nutnosti jeho modernizace s omezenými finančními zdroji uzavřela FN Motol s MDS v roce 1999 rámcovou smlouvu o spolupráci, jejímž účelem bylo zkvalitnění informačního systému FN Motol," uvedl Morávek. Výsledkem spolupráce bylo ještě týž rok šest smluv o dílo na programové vybavení pro části nemocnice, administrace sítě a databázových serverů a projekt zjišťující toky dat. "V následujících letech se žádná další smlouva mezi FN Motol a MDS neuzavřela," doplnil Morávek. Podle expertů na počítačové nemocniční systémy stojí zavedení informačního systému ve velké fakultní nemocnici včetně počítačů a sítí zhruba 100 milionů. "Jen cena za software nemůže klesnout pod 30 milionů korun, protože pak by se dodavatel dostal pod výrobní cenu těchto produktů," odhadl náklady Daniel Kardoš, který tuto problematiku mj. přednáší studentům vysokých škol. Firma MDS přitom do Motola zavedla systém firmy Steiner, s. r. o., kterou spoluvlastní Ariel a David Steinerové. Firma Steiner má v obchodním rejstříku uvedeno stejné sídlo jako firma Medical Data Systems v Praze Horních Měcholupech. Podle Morávka prý nemocnice při výběru dodavatele postupovala podle zákona o zadávání veřejných zakázek. "Výsledkem realizace smluv je zprovoznění informačního systému, který je v současné době rozsahem i technologickou úrovní rozsáhlým nemocničním systémem s velmi příznivým poměrem cena/výkon," uvedl Morávek.
Firma Medical Data Systems (MDS) se podle výpisu z obchodního rejstříku zabývá poskytováním počítačového softwaru a dalšími činnostmi v oblasti informačních technologií. Podle mluvčího Motola Jaroslava Morávka odkoupila nemocnice 51procentní podíl ve firmě za 1 korunu v říjnu 1998. Společnost v lednu 1999 získala od obou soukromých spoluvlastníků autorská práva na zavedení a modernizaci nemocničního informačního systému. "S ohledem k oprávnění MDS užívat autorských práv k části nemocničního informačního systému, i vzhledem k akutní nutnosti jeho modernizace s omezenými finančními zdroji uzavřela FN Motol s MDS v roce 1999 rámcovou smlouvu o spolupráci, jejímž účelem bylo zkvalitnění informačního systému FN Motol," uvedl Morávek. Výsledkem spolupráce bylo ještě týž rok šest smluv o dílo na programové vybavení pro části nemocnice, administrace sítě a databázových serverů a projekt zjišťující toky dat. "V následujících letech se žádná další smlouva mezi FN Motol a MDS neuzavřela," doplnil Morávek. Podle expertů na počítačové nemocniční systémy stojí zavedení informačního systému ve velké fakultní nemocnici včetně počítačů a sítí zhruba 100 milionů. "Jen cena za software nemůže klesnout pod 30 milionů korun, protože pak by se dodavatel dostal pod výrobní cenu těchto produktů," odhadl náklady Daniel Kardoš, který tuto problematiku mj. přednáší studentům vysokých škol. Firma MDS přitom do Motola zavedla systém firmy Steiner, s. r. o., kterou spoluvlastní Ariel a David Steinerové. Firma Steiner má v obchodním rejstříku uvedeno stejné sídlo jako firma Medical Data Systems v Praze Horních Měcholupech. Podle Morávka prý nemocnice při výběru dodavatele postupovala podle zákona o zadávání veřejných zakázek. "Výsledkem realizace smluv je zprovoznění informačního systému, který je v současné době rozsahem i technologickou úrovní rozsáhlým nemocničním systémem s velmi příznivým poměrem cena/výkon," uvedl Morávek.
</TEXT>
</DOC>
<DOC>
<DOCID>LN-20021012025</DOCID>
<DOCNO>LN-20021012025</DOCNO>
<DATE>10/12/02</DATE>
<TEXT>
HRADEC KRÁLOVÉ - Královéhradecký krajský soud včera zmírnil trest pro bývalého ředitele královéhradecké policie Aleše Pozdílka za opakované zneužití pravomoci. Soud nižší instance Pozdílka v červnu odsoudil k 400 hodinám obecně prospěšných prací a ztrátě hodnosti majora. Krajský soud včera Pozdílkovu vinu sice potvrdil, potrestal ho ale jen pokutou ve výši 30 tisíc korun a zákazem práce u policie na šest let. Podle krajského soudu byl původní trest nepřiměřený. Proti včerejšímu verdiktu se už nelze odvolat. Pokud Pozdílek pokutu nezaplatí, hrozí mu dvouměsíční vězení. Pozdílek podle soudu porušil zákon, když před čtyřmi lety zastavil vyšetřování dopravní nehody bývalého okresního státního zástupce Ivana Brože. Pozdílek podobně chyboval i předloni při vyšetřování okolností dopravního přestupku šéfa královéhradecké pobočky Bezpečnostní informační služby, který údajně řídil opilý a projel křižovatku na červenou. Pozdílek vždy veškerá obvinění popíral s tím, že je proti němu vedena kampaň s cílem dostat ho od policie.
</TEXT>
</DOC>
<DOC>
<DOCID>LN-20021012026</DOCID>
<DOCNO>LN-20021012026</DOCNO>
<DATE>10/12/02</DATE>
<GEOGRAPHY>BRNO</GEOGRAPHY>
<TEXT>
Za braní úplatků potrestal brněnský městský soud posudkového lékaře. Ten požadoval peníze za to, že důchodkyni vystaví posudek o její nemohoucnosti. Kromě dvouletého trestu odnětí svobody s podmíněným odkladem na pět let si lékař od soudu odnesl i zákaz činnosti na sedm let a pokutu čtyřicet tisíc korun. Sedmapadesátiletého lékaře usvědčila nahrávka pořízená tajně při předávání peněz. Tam si totiž řekl o úplatek za další úkon, který nabízel. Celá kauza začala na podzim minulého roku. Jedenaosmdesátiletá důchodkyně z Brna pověřila svého vnuka, aby požádal o příplatek k jejímu důchodu kvůli nemohoucnosti. Tuto žádost musel schválit posudkový lékař Městské správy sociálního zabezpečení Miloš Ondrák. Ten při projednávání celé věci navrhl vnukovi, že staré ženě přizná tuto dávku i zpětně, pokud z peněz dostane polovinu. Šlo zhruba o osm tisíc korun. Vnuka, právníka Milana Berku, jednání lékaře rozzlobilo. Telefonáty s posudkářem si nahrával a několik dní před tím, než mělo dojít k převzetí úplatku, ohlásil celou záležitost na policii. Kriminalisté z úřadu pro odhalování korupce jej vybavili nahrávacím zařízením a zapsali si také čísla předávaných bankovek. Krátce po předání peněz lékaře zatkli. Byl obviněn ze zneužití pravomoci veřejného činitele a braní úplatků. Před soudem se hájil tím, že osm tisíc korun si pouze půjčil na hi-fi věž. Na záznamu však o půjčce nebylo ani slovo. Naopak záznam zachytil, jak posudkář nabízel, že za úplatu tří tisíc přizná Berkovi peníze na benzin za převážení nemohoucí ženy. Ondrákův advokát před soudem neúspěšně argumentoval tím, že celá akce byla policejní provokací.
</TEXT>
</DOC>
<DOC>
<DOCID>LN-20021012027</DOCID>
<DOCNO>LN-20021012027</DOCNO>
<DATE>10/12/02</DATE>
<TEXT>
V Brně byla včera slavnostně otevřena největší lezecká stěna v Evropě. Mezi prvními odvážlivci, kteří vyzkoušeli její kvality, byl ministr dopravy Milan Šimonovský.
</TEXT>
</DOC>
<DOC>
<DOCID>LN-20021012028</DOCID>
<DOCNO>LN-20021012028</DOCNO>
<DATE>10/12/02</DATE>
<TITLE>
krátce z Prahy
</TITLE>
<GEOGRAPHY>PRAHA</GEOGRAPHY>
<TEXT>
Z Památníku Josefa Lady v Hrusicích v okrese Praha-východ se v noci na čtvrtek ztratilo osm originálních obrazů. "Zloděj se do místností expozice vloupal přes okno v prvním patře a odnesl si díla za více než 2,5 milionu korun," řekla Soňa Budská ze středočeské policejní správy. Zloděj odcizil slavné Ladovy obrazy, mezi nimiž byl Divoký kačer, Bruslař a sněhulák, Rusalka u mlýna, Náves v zimní noci, Vodník a havran, U ohníčku a ilustrace k Drdovým Českým pohádkám. Expozice také postrádá poslední ilustraci k pohádce Zlaté kapradí, která vyšla až po jeho smrti v roce 1957. Nejstarší ukradený exponát je z roku 1939. Průvodkyně Ladova památníku Květoslava Naštická řekla, že zloděje neodradil ani houkající alarm. Všechno se podle ní odehrálo velice rychle. Pachatelé si zhruba ve 4.00 přistavili žebřík k oknu v prvním patře. Rozbili je a vlezli do místnosti. Ihned se spustilo bezpečnostní zařízení. Policejní hlídka byla na místě do deseti minut, po zlodějích už ale nebylo památky. "Byla to jediná místnost, v níž jsou největší obrazy," poznamenala.
PRAHA - Z Památníku Josefa Lady v Hrusicích v okrese Praha-východ se v noci na čtvrtek ztratilo osm originálních obrazů. "Zloděj se do místností expozice vloupal přes okno v prvním patře a odnesl si díla za více než 2,5 milionu korun," řekla Soňa Budská ze středočeské policejní správy. Zloděj odcizil slavné Ladovy obrazy, mezi nimiž byl Divoký kačer, Bruslař a sněhulák, Rusalka u mlýna, Náves v zimní noci, Vodník a havran, U ohníčku a ilustrace k Drdovým Českým pohádkám. Expozice také postrádá poslední ilustraci k pohádce Zlaté kapradí, která vyšla až po jeho smrti v roce 1957. Nejstarší ukradený exponát je z roku 1939. Průvodkyně Ladova památníku Květoslava Naštická řekla, že zloděje neodradil ani houkající alarm. Všechno se podle ní odehrálo velice rychle. Pachatelé si zhruba ve 4.00 přistavili žebřík k oknu v prvním patře. Rozbili je a vlezli do místnosti. Ihned se spustilo bezpečnostní zařízení. Policejní hlídka byla na místě do deseti minut, po zlodějích už ale nebylo památky. "Byla to jediná místnost, v níž jsou největší obrazy," poznamenala.
</TEXT>
</DOC>
<DOC>
<DOCID>LN-20021012029</DOCID>
<DOCNO>LN-20021012029</DOCNO>
<DATE>10/12/02</DATE>
<TITLE>
krátce z Prahy
</TITLE>
<GEOGRAPHY>PRAHA</GEOGRAPHY>
<TEXT>
Plánovaná rekonstrukce pražského Letenského tunelu skončí sice již na konci října, pro dopravu zůstane ale tunel nadále uzavřen. Jeho otevření by totiž způsobilo výrazné zahuštění dopravy v již tak problematické části města. Otevření tedy bude záviset na zprovoznění pravé strany nábřeží. Řekl to včera mluvčí magistrátu Martin Kupka. Kromě celkové opravy řešili stavbaři narušení čela tunelu, které se posunulo kvůli nepatrnému sesuvu svahu po povodních. V tunelu se tak objevila centimetrová prasklina. Nyní proto dělníci čelo připevňují 45 metrů dlouhými lany zavrtanými do skály. K nepatrnému svahovému posuvu dochází běžně a pravidelně se měří. "Do povodní byl v únosné míře, po povodních však během týdne došlo k posuvu asi o jeden centimetr na pravé straně tunelu, to je významné," řekl Rudolf Pelzl, ředitel divize pražských dopravních systémů. "Nebylo jasné, jestli se posun zastaví, nebo bude pokračovat při brzdění vozidel ve spodní části tunelu," dodal. Neplánované ukotvení předního portálu tunelu tak bude stát pět až osm milionů korun. Celková plánovaná oprava Letenského tunelu přijde ale město na 60 milionů korun.
PRAHA - Plánovaná rekonstrukce pražského Letenského tunelu skončí sice již na konci října, pro dopravu zůstane ale tunel nadále uzavřen. Jeho otevření by totiž způsobilo výrazné zahuštění dopravy v již tak problematické části města. Otevření tedy bude záviset na zprovoznění pravé strany nábřeží. Řekl to včera mluvčí magistrátu Martin Kupka. Kromě celkové opravy řešili stavbaři narušení čela tunelu, které se posunulo kvůli nepatrnému sesuvu svahu po povodních. V tunelu se tak objevila centimetrová prasklina. Nyní proto dělníci čelo připevňují 45 metrů dlouhými lany zavrtanými do skály. K nepatrnému svahovému posuvu dochází běžně a pravidelně se měří. "Do povodní byl v únosné míře, po povodních však během týdne došlo k posuvu asi o jeden centimetr na pravé straně tunelu, to je významné," řekl Rudolf Pelzl, ředitel divize pražských dopravních systémů. "Nebylo jasné, jestli se posun zastaví, nebo bude pokračovat při brzdění vozidel ve spodní části tunelu," dodal. Neplánované ukotvení předního portálu tunelu tak bude stát pět až osm milionů korun. Celková plánovaná oprava Letenského tunelu přijde ale město na 60 milionů korun.
</TEXT>
</DOC>
<DOC>
<DOCID>LN-20021012030</DOCID>
<DOCNO>LN-20021012030</DOCNO>
<DATE>10/12/02</DATE>
<TITLE>
krátce z Prahy
</TITLE>
<GEOGRAPHY>PRAHA</GEOGRAPHY>
<TEXT>
Valdštejnská jízdárna, jejíž podzemní prostory poničily záplavy, má být opravena do konce ledna. Po povodni se ocitla bez elektrického proudu, neboť přívodní kabely od trafostanice byly poškozené a namočené. Včera bylo propojení obnoveno. Jízdárna, která skýtá prostor pro výstavy obrazů a plastik starých mistrů i moderních umělců, patří do areálu horní komory. Dva měsíce po záplavách se stále vysušuje zdivo a podlaha jednacího sálu Senátu, který byl také zatopen. "Odhadujeme, že všechny nutné práce budou dokončeny nejpozději do konce ledna," uvedla Květa Kozáková z Kanceláře Senátu. Samotný výstavní sál povodní poškozen nebyl. V současné době jsou prostory prvního podzemního podlaží vyčištěné, vydezinfikované a odmaštěné. Nyní se v jízdárně sestavuje demontovaná vzduchotechnika a z větší části se bude renovovat sociální zázemí. Senátoři se od srpna musejí scházet ke schůzím v Hlavním neboli Rytířském sále Valdštejnského paláce. Do ukončení oprav budou usedat na židle s podložkami pro psaní, musejí se obejít bez lavic a hlasovacího zařízení.
PRAHA - Valdštejnská jízdárna, jejíž podzemní prostory poničily záplavy, má být opravena do konce ledna. Po povodni se ocitla bez elektrického proudu, neboť přívodní kabely od trafostanice byly poškozené a namočené. Včera bylo propojení obnoveno. Jízdárna, která skýtá prostor pro výstavy obrazů a plastik starých mistrů i moderních umělců, patří do areálu horní komory. Dva měsíce po záplavách se stále vysušuje zdivo a podlaha jednacího sálu Senátu, který byl také zatopen. "Odhadujeme, že všechny nutné práce budou dokončeny nejpozději do konce ledna," uvedla Květa Kozáková z Kanceláře Senátu. Samotný výstavní sál povodní poškozen nebyl. V současné době jsou prostory prvního podzemního podlaží vyčištěné, vydezinfikované a odmaštěné. Nyní se v jízdárně sestavuje demontovaná vzduchotechnika a z větší části se bude renovovat sociální zázemí. Senátoři se od srpna musejí scházet ke schůzím v Hlavním neboli Rytířském sále Valdštejnského paláce. Do ukončení oprav budou usedat na židle s podložkami pro psaní, musejí se obejít bez lavic a hlasovacího zařízení.
</TEXT>
</DOC>
<DOC>
<DOCID>LN-20021012031</DOCID>
<DOCNO>LN-20021012031</DOCNO>
<DATE>10/12/02</DATE>
<TITLE>
krátce z Prahy
</TITLE>
<GEOGRAPHY>PRAHA</GEOGRAPHY>
<TEXT>
Osobnost husitského vojevůdce Jana Žižky, od jehož smrti uplynulo 578 let, si včera na pražském vrchu Vítkově připomněla stovka převážně starších lidí. Položením květin pod jeho jezdeckou sochu ale uctili také památku všech, kteří v historii obětovali životy pro své přesvědčení. Pietní akt, který uspořádala Církev československá husitská, doprovodily fanfáry Posádkové hudby a slavnostní pochod čestné stráže. "Přišli jsme uctít všechny, kteří se nesnížili k životu v otroctví a hanbě," prohlásil ve své promluvě k přítomným patriarcha husitské církve Jan Schwarz. Vedle Žižky v této souvislosti zmínil například československé legionáře, piloty z druhé světové války a vojáky, kteří padli v boji o Dukelský průsmyk. Vedle církevních představitelů, věřících a vojáků přišel k pomníku položit kytici například bývalý pražský primátor Jan Kasl.
PRAHA - Osobnost husitského vojevůdce Jana Žižky, od jehož smrti uplynulo 578 let, si včera na pražském vrchu Vítkově připomněla stovka převážně starších lidí. Položením květin pod jeho jezdeckou sochu ale uctili také památku všech, kteří v historii obětovali životy pro své přesvědčení. Pietní akt, který uspořádala Církev československá husitská, doprovodily fanfáry Posádkové hudby a slavnostní pochod čestné stráže. "Přišli jsme uctít všechny, kteří se nesnížili k životu v otroctví a hanbě," prohlásil ve své promluvě k přítomným patriarcha husitské církve Jan Schwarz. Vedle Žižky v této souvislosti zmínil například československé legionáře, piloty z druhé světové války a vojáky, kteří padli v boji o Dukelský průsmyk. Vedle církevních představitelů, věřících a vojáků přišel k pomníku položit kytici například bývalý pražský primátor Jan Kasl.
</TEXT>
</DOC>
<DOC>
<DOCID>LN-20021012032</DOCID>
<DOCNO>LN-20021012032</DOCNO>
<DATE>10/12/02</DATE>
<TITLE>
Hra LN o 50 000 a encyklopedie Kdo je kdo
</TITLE>
<HEADING>
Jak hrát o 50 000?
</HEADING>
<TEXT>
* Denně po dobu šesti dnů najdete v LN dva neúplné známé výroky. Doplňte chybějící písmena a napište na svou hrací kartu.
* Denně vystřihněte kupon a nalepte jej na svou hrací kartu
* Po šesti dnech Vám na kartě vyjde ve žlutém sloupci tajenka. Tato tajenka je vlastně legendou k hádance, jejíž řešení napište do kolonky "odpověď na tajenku" na své kartě.
* Vyplněnou kartu se všemi kupony, vyluštěnou křížovkou a odpovědí na tajenku pošlete nejpozději v pátek 18. října na adresu: LN - Podzimní kvíz, Senovážná 4, 110 00 Praha 1
Dnešní otázky:
3. Člověk vlkem
4. Vidím město sláva hvězd se bude dotýkat
Plautus, římský dramatik kněžna Libuše
*) Do příslušných políček doplňujte písmena bez mezer a interpunkčních znamének
</TEXT>
</DOC>
<DOC>
<DOCID>LN-20021012033</DOCID>
<DOCNO>LN-20021012033</DOCNO>
<DATE>10/12/02</DATE>
<TITLE>
Více než polovina Čechů mezi 25 až 45 lety si v minulém roce pořídila zboží na dluh
</TITLE>
<TEXT>
Na vánoční slevy a výhody lákají splátkové firmy klienty. V kupování na splátky zatím Česko za Západem značně zaostává.
PRAHA - Výhodnější úroky u úvěrové karty, odložení splátek půjčky, možnost určit si výši zálohy i následných měsíčních částek. Splátkové společnosti se doslova předhánějí ve vylepšování svých nabídek, jen aby si klienti vzali zboží na úvěr právě u nich. A proč? Pomalu, ale jistě se blíží každoroční nákupní horečka před Vánocemi. Lidé budou nakupovat od elektroniky po nábytek a v tom cítí svou šanci splátkové firmy. "Naše nová služba vychází z toho, že každý má určité finanční možnosti. Proto zákazník při volbě splátkového produktu udá pouze informace o tom, kolik může zaplatit na místě a jakou částku může měsíčně splácet. Na základě těchto údajů se spočítá konečná cena zboží včetně navýšení, tedy kolik klient skutečně za výrobek zaplatí a jaká je procentní přirážka," popsal předvánoční nabídku Home Creditu generální ředitel Pavel Plachký. Klient se například rozhodne koupit rodině pod vánoční stromeček video v hodnotě 7990 korun. V hotovosti zaplatí 799 korun a vezme si úvěr na deset měsíčních splátek ve výši 800 korun. Navíc tedy firmě uhradí částku 1229 korun. S jiným typem novinek přicházejí v současné době na trh i ostatní splátkové společnosti. Například jednička na trhu, GE Capital Multiservis, nabízí od září do prosince úvěrovou OK kartu. Pokud si ji klient nechá vystavit k běžnému účtu GE Capital Bank, dostane sníženou měsíční úrokovou sazbu 1,65 procenta. Dalším předvánočním produktem je nabídka CCS Triangl. "Jestliže si klient objedná zboží z katalogu nebo vánoční akční nabídky, nemusí při převzetí zboží platit žádnou zálohu. Až v polovině ledna 2003 začne splácet zboží v jedenácti měsíčních splátkách," uvedla Jitka Tkadlecová z oddělení firemní komunikace CCS Triangl. Zákazníci splátkových firem by díky letošnímu zákonu o spotřebitelském úvěru měli mít lepší přehled o tom, kolik zaplatí za zboží navíc. Společnosti musí od začátku roku ve smlouvách uvést přesně roční úrok v součtu splátek a poplatky firmě. Zákon tak zlevnil splátkový prodej, protože společnosti již nemohou hrát na klientovu nevědomost a určit si libovolně vysoké navýšení půjčky. V minulém roce využilo splátkový prodej v Česku kolem 52 procent lidí mezi 25 až 45 lety. Přesto stále poněkud zaostáváme za západní Evropou. Tento typ financování zboží se v ČR podílí na celkovém obratu spotřebního zboží (mimo potravin) deseti procenty. V Německu je tento podíl kolem 30 procent, ve Velké Británii pak 70 procent z celkového objemu nákupů.
</TEXT>
</DOC>
<DOC>
<DOCID>LN-20021012034</DOCID>
<DOCNO>LN-20021012034</DOCNO>
<DATE>10/12/02</DATE>
<TITLE>
Konec zlevňování. Několikaměsíční sestup cen průmyslových výrobců v září skončil. Stouply ceny v zemědělství, stavebnictví a tržních službách.
</TITLE>
<GEOGRAPHY>PRAHA</GEOGRAPHY>
<TEXT>
Pětiměsíční pokles cen průmyslových výrobků se v září zastavil a ceny zůstaly na úrovni předchozího měsíce. Oznámil to včera Český statistický úřad. Pomohl tomu především růst cen ropy. "Zvýšení cen rafinerského zpracování ropy je důsledkem již čtyři měsíce trvajícího růstu cen ropy na světových trzích. Na konci září se barel uralské ropy prodával o 23 procent dráž než na konci května," uvedl David Marek z Patria Finance. Řekl, že důsledky mohou pocítit také spotřebitelé u benzinových čerpadel. "Očekáváme, že ceny ropy budou pokračovat v růstu s nástupem topné sezony na severní polokouli a s hrozbou konfliktu na Blízkém a Středním východě," řekl k tomu Vladimír Pikora z Volksbank.
</TEXT>
<HEADING>
Spadnou úroky?
</HEADING>
<TEXT>
Proti srpnu stouply v září ceny v zemědělství, stavebnictví a tržních službách. Zemědělští výrobci zvedli ceny o 3,6 procenta. Proti loňskému září ale byly jejich ceny nižší o výrazných deset procent. Podle analytiků se vyšší zemědělské ceny promítnou ve zdražení potravin. "Ceny zemědělských výrobců potvrzují předpovědi o negativním vlivu nepříliš povedené sklizně na ceny produkce. Současně dochází ke zdražování relativně levné živočišné výroby," řekl analytik Raiffeisenbank Ivo Nejdl. "To naznačuje, že se dočkáme růstu cen potravin," dodal. Navzdory růstu zemědělských cen však inflační tlaky v produkční sféře zůstávají pod bodem mrazu, a statistická čísla tak podpořila očekávání, že Česká národní banka sníží úrokové sazby již na konci října. "Uvolnění měnové politiky ke konci tohoto měsíce o čtvrt až půl procentního bodu se zdá velmi pravděpodobné," řekla Markéta Šichtařová z Volksbank.
Proti srpnu stouply v září ceny v zemědělství, stavebnictví a tržních službách. Zemědělští výrobci zvedli ceny o 3,6 procenta. Proti loňskému září ale byly jejich ceny nižší o výrazných deset procent. Podle analytiků se vyšší zemědělské ceny promítnou ve zdražení potravin. "Ceny zemědělských výrobců potvrzují předpovědi o negativním vlivu nepříliš povedené sklizně na ceny produkce. Současně dochází ke zdražování relativně levné živočišné výroby," řekl analytik Raiffeisenbank Ivo Nejdl. "To naznačuje, že se dočkáme růstu cen potravin," dodal. Navzdory růstu zemědělských cen však inflační tlaky v produkční sféře zůstávají pod bodem mrazu, a statistická čísla tak podpořila očekávání, že Česká národní banka sníží úrokové sazby již na konci října. "Uvolnění měnové politiky ke konci tohoto měsíce o čtvrt až půl procentního bodu se zdá velmi pravděpodobné," řekla Markéta Šichtařová z Volksbank.
</TEXT>
</DOC>
<DOC>
<DOCID>LN-20021012035</DOCID>
<DOCNO>LN-20021012035</DOCNO>
<DATE>10/12/02</DATE>
<TITLE>
Ekonomický diář Jaroslava Plesla
</TITLE>
<TEXT>
Z hrobu vstává RVHP a život jí opět vdechují Rusové. Zatímco po pádu železné opony v roce 1989 se obchodní vztahy mezi Ruskem a státy postkomunistické Evropy skoro úplně zpřetrhaly, nyní se jejich předivo začíná obnovovat a dokonce sílí. Americký týdeník BusinessWeek s odkazem na ruské státní statistiky uvádí, že celkový objem obchodu Ruska se státy střední a východní Evropy letos dosáhne hodnoty 17 miliard dolarů, když ještě v roce 1997 byl o polovinu nižší a před deseti lety byl na úrovni pouhých čtyř miliard dolarů. Expandující ruské společnosti, většinou energetičtí giganti, oceňují levné východoevropské akvizice a jejich budoucí strategickou polohu v Evropské unii. Podle Rolanda Nashe, hlavního analytika moskevské investiční banky Renaissance Capital, se sice nám postkomunistům ruské investice nelíbí, ale nemůžeme proti nim nic dělat, když jsme se v rámci přibližování k EU zavázali k otevření kapitálových trhů.
Chcete-li investovat v postkomunistickém Česku, i vy máte příležitost. Na adrese www.yearofthesnake.net naleznete stránky stejnojmenné společnosti, která tvrdí, že chce získat jednoprocentní podíl na světovém filmovém trhu, jehož celkovou roční hodnotu firma odhaduje na 19 miliard dolarů. Jak toho chce dosáhnout? Podporou nezávislých filmařů, kteří prý mají skvělé nápady, ale chybějí jim peníze na výpravu a na propagaci. "Year of the Snake (Rok hada - pozn. J. P.) v sobě spojuje zásady z obou tradičních sektorů tak, aby došlo k významnému posunu jak v oblasti investic, tak v oblasti filmu," tvrdí firma na svých webových stránkách. A kdo za ní stojí? Podle výpisu z obchodního rejstříku českou společnost s ručením omezeným vlastní rovným dílem Američan Ryan Watson s Angličanem Markem Phelanem, kteří se potkali v jiném českém projektu. To když před lety pracovali pro Private Investors. Že by inspirace?
Dva letošní laureáti Nobelovy ceny za ekonomii tvoří velmi nesourodý pár. Zatímco psycholog Daniel Kahneman zpochybňuje samy základy ekonomické teorie a tvrdí, že ryze racionální homo oeconomicus je jen fiktivní postavou z učebnic, ekonom Vernon Smith je striktním zastáncem otevřeného trhu. Americký týdeník BusinessWeek ve svém včerejším vydání upozornil, že Smith a Kahneman se v minulosti otevřeně střetli na stránkách odborného tisku. V roce 1991 v časopise Journal of Political Economy zveřejnil Smith článek, v němž Kahnemana a jeho dlouholetého spolupracovníka Amose Tverského obvinil, že "dlouhou dobu ignorují protichůdné interpretace a důkazy". Královská švédská akademie věd ve svém zdůvodnění, proč Nobelovu cenu letos udělila právě Smithovi a Kahnemanovi, o tom taktně mlčí, ačkoli Smithův článek uvádí v odkazech k použité literatuře.
Dva zcela opačné pohledy na čerstvá čísla o inflaci nabídly ve středečním vydání Hospodářské noviny. Autorem prvního je kreslíř Miroslav Kemel, který svůj "vtip" postavil na obrázku muže s nákupním vozíkem uprostřed supermarketu. Pán se brodí po kolena ve vodě a pod kresbou je napsáno: "Na rozdíl od hladin řek se cenová hladina do původního koryta už asi nikdy nevrátí..." Pan Kemel tu neotřele pracuje s dvojím významem slova hladina, ale tím celý vtip končí. Cena potravin totiž v létě poklesla, což Hospodářské noviny konstatují jak ve středečním zpravodajském článku Aleše Michla, tak v redakčním komentáři Jiřího Němečka. Možná by to chtělo nového kreslíře.
Psal jsem tu nedávno, že Hospodářské noviny spojuje s vládním projektem Internet do škol smlouva o mediální spolupráci. Už to není pravda. Společnost Economia, která HN vydává, smlouvu vypověděla. Cože tak najednou?
</TEXT>
</DOC>
<DOC>
<DOCID>LN-20021012036</DOCID>
<DOCNO>LN-20021012036</DOCNO>
<DATE>10/12/02</DATE>
<TEXT>
MLADÁ BOLESLAV - Škoda Auto definitivně rozhodla o tom, že ukončí v pobočném závodě Vrchlabí výrobu modelu Fabia sedan. Od 1. listopadu ji začne spolu se všemi dalšími verzemi fabie kompletovat v Mladé Boleslavi. Ve Vrchlabí se tak budou dále vyrábět pouze všechny speciální verze octavií. Informoval o tom včera mluvčí společnosti Jaroslav Černý. Ve Vrchlabí se dosud vyrábělo 40 Fabií sedan denně. O tom, kolik se jich bude vyrábět v Mladé Boleslavi, rozhodne podle Černého poptávka na trhu. Celý proces se obejde bez propouštění zaměstnanců. "Všichni kmenoví zaměstnanci se přesunou na octavie. To nám ještě nestačí, protože je tam velká fluktuace. Proto musíme ještě přijmout několik desítek lidí zapůjčeného personálu," řekl Černý. Tyto změny jsou podle něho nutné, protože o octavie je velký zájem, a je nutné posílit jejich výrobu. I v blízké budoucnosti by se ve vrchlabském závodě měly proto dále vyrábět modely Octavia RS, Laurin &amp;Klement a 4x4. Rozšíření výroby v Mladé Boleslavi o verzi sedan také podle vedení firmy nezpůsobí žádné problémy technické ani personální. Od října snížila automobilka vzhledem ke sníženému odbytu denní výrobu fabií v Mladé Boleslavi z 1040 na 940. Začlenění výroby sedanu do tohoto množství by proto nemělo vyvolat potíže. Ani odboráři nemají signály o tom, že by tyto změny ohrozily zaměstnanost v podniku. Škoda Auto loni zvýšila celosvětový prodej o 6,2 procenta na 462 321 vozů. Letos v pololetí jí však klesl odbyt o 7,4 procenta na 228 336 vozů. Za prvních devět měsíců letošního roku pak Škoda zaznamenala pokles domácího odbytu o 9,98 procenta na 55 190 vozů. Ředitel Sdružení automobilového průmyslu Antonín Šípek informoval, že Škoda zaznamenala celosvětový růst celkového prodeje všech modelů, které nyní nabízí. Meziroční absolutní pokles je však způsoben loňským vyřazením modelu Felicia. Prodej fabií, octavií a superbů letos v období leden až září meziročně vzrostl o 18,1 procenta.
</TEXT>
</DOC>
<DOC>
<DOCID>LN-20021012037</DOCID>
<DOCNO>LN-20021012037</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Ministr financí Bohuslav Sobotka navrhuje snížit plánovanou úhradu ztráty České konsolidační agentury v rozpočtu na rok 2003 pouze o částku, kterou bude vláda v příštím roce čerpat z úvěru od Evropské investiční banky. Uvedl to mluvčí ministerstva Jaroslav Dědič. Výdaje na splácení transformačních dluhů se tak v příštím roce nesníží z původních 60 na 40 miliard, jak počátkem týdne uvedl Sobotkův náměstek Eduard Janota, ale klesnou pouze zhruba o 7,5 miliardy korun. Návrhem státního rozpočtu na rok 2003 se bude vláda zabývat v pondělí 14. října. Z půjčky od EIB plánované na 12 miliard korun chce vláda v příštím roce utratit zhruba 7,5 miliardy. O tuto sumu by se však podle Janoty automaticky zvýšil navržený rozpočtový schodek, jenž chce vláda udržet na 157 miliardách korun. Úvěr se totiž promítá pouze do rozpočtových výdajů, a nikoli do příjmů. Stát proto v rámci zachování navrženého schodku úměrně sníží výdaje na úhradu ztráty ČKA.
</TEXT>
</DOC>
<DOC>
<DOCID>LN-20021012038</DOCID>
<DOCNO>LN-20021012038</DOCNO>
<DATE>10/12/02</DATE>
<TEXT>
FAIRFIELD (USA) - Americký průmyslový konglomerát General Electric hospodařil ve třetím čtvrtletí se ziskem 4,1 miliardy dolarů. To je proti stejnému období minulého roku nárůst asi o 25 procent. Celkové tržby vzrostly o 11 procent na 32,6 miliardy dolarů. General Electric se ve čtvrtletí musel potýkat s poklesem poptávky po výrobcích z plastů. Nepříznivě se vyvíjela i výkonnost divize letecké techniky a energetických systémů. Všechno ale vynahradily příjmy televizní stanice NBC a prodej internetové divize. Výborně se dařilo divizi finančních služeb.
</TEXT>
</DOC>
<DOC>
<DOCID>LN-20021012039</DOCID>
<DOCNO>LN-20021012039</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Italská vláda bude v rozpočtu na příští rok pravděpodobně počítat i s rezervami na řešení krize v automobilce Fiat. Ve čtvrtek to řekl ministr průmyslu Antonio Marzano. Podle něho by vláda mohla poskytnout peníze na odstupné lidem, kteří budou v rámci reorganizace propuštěni. Odchod z Fiatu hrozí osmi tisícům pracovníků, tedy pětině všech zaměstnanců automobilky. Fiat Auto je součástí průmyslového koncernu Fiat, který vyrábí široký sortiment výrobků a služeb od nákladních vozidel a prostředků hromadné dopravy přes zemědělské a stavební stroje, vozové parky a železniční systémy až po reklamu a pojišťovnictví. Na tržbách koncernu se automobilka, která má za sebou historii dlouhou 103 let, podílela téměř z poloviny. Italský premiér Silvio Berlusconi nedávno prohlásil, že jeho země musí zůstat předním světovým producentem osobních automobilů. Později vystoupil i proti tomu, aby byla automobilová divize prodána do rukou zahraničních subjektů. Ve čtvrtek ale italský kabinet poprvé přiznal, že pokud má zůstat výroba aut na Apeninském poloostrově zachována, bude asi nutný prodej Fiatu do rukou General Motors. Ten už vlastní 20 procent akcií Fiatu Auto.
</TEXT>
</DOC>
<DOC>
<DOCID>LN-20021012040</DOCID>
<DOCNO>LN-20021012040</DOCNO>
<DATE>10/12/02</DATE>
<TITLE>
Současný systém rotujícího předsednictví EU je nefunkční, shodují se Británie, Francie i Německo
</TITLE>
<TEXT>
K oslabení Evropské komise povede podle jejího předsedy Romana Prodiho vytvoření úřadu prezidenta Evropy.
LONDÝN - Británie je pro vytvoření úřadu prezidenta Evropské unie. Včera to řekl britský ministr zahraničí Jack Straw pro časopis The Economist. Podle Strawa je stávající systém, kdy se v předsednictví EU střídají členské země po šesti měsících, neefektivní. Prezident Evropy by měl mít podle něho dlouhodobý mandát. Měl by být volen šéfy vlád členských zemí EU, kterým by se zároveň zodpovídal. Strawův náměstek pro evropské záležitosti Peter Hain popřel, že by o kandidatuře na post evropského prezidenta uvažoval britský premiér Tony Blair. Návrh na vytvoření úřadu prezidenta EU se nelíbí britské opoziční Konzervativní straně. Podle jejího mluvčího Michaela Ancrama by se v rukou prezidenta "na plný úvazek" koncentrovala příliš velká moc. "Dosud se v prezidentském úřadu střídaly země. Nyní zde hovoříme o jediném člověku," řekl Ancram. Podle Strawa by úlohu dohližitelů nad rozdělením sil mezi Evropskou unií a jejími členy plnily nově národní parlamenty. V rozhovoru pro The Economist hovořil britský ministr zahraničí Straw mimo jiné o potřebě nové evropské ústavy. Podle jeho slov by měla být stručnější a srozumitelněji formulovaná než stávající souhrn smluv a nařízení. Vzorem jí mohou být Ústava Spojených států či Charta OSN. "Měla by jasně vypovídat o tom, že unie vykonává pouze ty pravomoci, které jsou jí výslovně a svobodně uděleny jejími členskými státy," řekl Straw. Pro myšlenku na vytvoření funkce prezidenta Evropy, kterou podporuje i Francie, se ve středu vyjádřil i německý kancléř Gerhard Schröder při večeři s předsedou Evropské komise Romanem Prodim v Bruselu. Schröder ale současně ujistil Prodiho, že by na takovou změnu přistoupil pouze v případě, že by neznamenala oslabení role Evropské komise. Ta by naopak měla posílit.
</TEXT>
<HEADING>
Malé státy se bojí ztráty vlivu
</HEADING>
<TEXT>
Podle listu The Financial Times považuje systém rotujícího předsednictví za nevyhovující sám předseda EK Prodi. O úspěšnosti Británií prosazovaného kroku má ale vážné pochybnosti. Podle listu zůstává otázkou, zda posílená Evropská rada pod vedením silné politické osobnosti může existovat vedle silného předsedy Evropské komise, aniž by docházelo k mocenským bojům. Vytvoření funkce prezidenta Evropy v současné době chtějí i Španělsko a Švédsko. Většina menších členských států Evropské unie, které věří v to, že jejich zájmy může nejlépe zastupovat komise, se stavějí tvrdě na odpor. "Mírně řečeno nepovažuji tento návrh za nijak prospěšný," řekl lucemburský premiér Jean-Claude Juncker.
* je považován za schopného technokrata, ovšem bez charismatu; je přijatelný jak pro "velkou čtyřku" (Německo, Británie, Francie a Itálie), tak pro menší členské země
Tony Blair
* britský premiér je favoritem na úřad prezidenta EU; britskou politiku by mohl opustit kolem roku 2005
* jeho poradci popírají, že má o funkci zájem, on sám je ale znám jako nadšený zastánce nového úřadu
* neměl by šanci, pokud by Británie do vzniku prezidentského úřadu nepřijala euro
</TEXT>
<HEADING>
Martti Ahtisaari
</HEADING>
<TEXT>
* bývalý finský prezident se ve světě těší značné reputaci; je jedním z nejčastěji zmiňovaných kandidátů na post hlavy EU
* překážkou může být fakt, že se již delší dobu nepohybuje ve vrcholné světové politice a je relativně neznámý v USA
Pramen: Financial Times
</TEXT>
</DOC>
<DOC>
<DOCID>LN-20021012041</DOCID>
<DOCNO>LN-20021012041</DOCNO>
<DATE>10/12/02</DATE>
<TITLE>
Skepse spojuje české politiky v postoji k diskusím o institutu prezidenta Evropy. EU má podle nich nyní důležitější starosti.
</TITLE>
<GEOGRAPHY>PRAHA</GEOGRAPHY>
<TEXT>
Prezidenta Evropy? Ano, ale později a voleného jinak, než včera navrhl britský ministr zahraničí Jack Straw. Takový je postoj politiků na domácí scéně, které LN oslovily. Svorně pochybují také o tom, že by se jednou mohl stát hlavou sjednocené Evropy Čech, například na starém kontinentu ctěný Václav Havel. Místopředsedovi sněmovního zahraničního výboru za ODS Janu Zahradilovi se především nelíbí způsob volby, kterou navrhuje Jack Straw. Podle britského ministra zahraničí by měli "pana Evropu" zvolit šéfové vlád členských zemí. "Tento návrh vychází z britské snahy, aby se nezvyšovala role Evropské komise a parlamentu a aby se zvýšila role mezivládní. Myslím, že s tímto návrhem narazí na odpor," myslí si Zahradil. Podle něj lze předpokládat, že se Britové snaží vytvořit podmínky pro současného premiéra Tonyho Blaira, o němž se mluví jako o možném kandidátovi. "K Václavu Havlovi můžu říci jediné - prezidentem Evropy určitě nebude nikdo z nových členských zemí," řekl Zahradil.
</TEXT>
<HEADING>
Prezident? Možná později
</HEADING>
<TEXT>
"Jsem příznivcem vytváření společných orgánů unie, ale na evropského prezidenta je ještě příliš brzy," myslí si i šéf sněmovního výboru pro evropskou integraci Pavel Svoboda (US-DEU). Unie má nyní podle něj před sebou dvě velká "sousta" - rozšířit své řady o kandidátské země a v průběhu roku 2003 přijmout model, jak by měla v příštích letech vypadat. Vhodnou dobu pro vznik nového evropského křesla vidí Svoboda asi v roce 2010. "Aby lidé v EU zažili tuto věc, aby prezident nebyl ceremoniální a komická figurka bez pravomocí," vysvětlil Svoboda. Také on považuje Strawův návrh za "nešťastný". S pravicovými kolegy si notuje i zahraniční expert KSČM Miloslav Ransdorf. "Evropská unie má řadu jiných problémů, které by si měla vyřešit, od měnové reformy po fakt, že exekutiva stále převažuje nad ostatními mocemi," tvrdí Ransdorf. Místopředseda zahraničního výboru dolní komory parlamentu si "pana Evropu" představuje jako "obecně uznávanou osobnost, a to nejen v politickém smyslu."
"Jsem příznivcem vytváření společných orgánů unie, ale na evropského prezidenta je ještě příliš brzy," myslí si i šéf sněmovního výboru pro evropskou integraci Pavel Svoboda (US-DEU). Unie má nyní podle něj před sebou dvě velká "sousta" - rozšířit své řady o kandidátské země a v průběhu roku 2003 přijmout model, jak by měla v příštích letech vypadat. Vhodnou dobu pro vznik nového evropského křesla vidí Svoboda asi v roce 2010. "Aby lidé v EU zažili tuto věc, aby prezident nebyl ceremoniální a komická figurka bez pravomocí," vysvětlil Svoboda. Také on považuje Strawův návrh za "nešťastný". S pravicovými kolegy si notuje i zahraniční expert KSČM Miloslav Ransdorf. "Evropská unie má řadu jiných problémů, které by si měla vyřešit, od měnové reformy po fakt, že exekutiva stále převažuje nad ostatními mocemi," tvrdí Ransdorf. Místopředseda zahraničního výboru dolní komory parlamentu si "pana Evropu" představuje jako "obecně uznávanou osobnost, a to nejen v politickém smyslu."
</TEXT>
</DOC>
<DOC>
<DOCID>LN-20021012042</DOCID>
<DOCNO>LN-20021012042</DOCNO>
<DATE>10/12/02</DATE>
<TITLE>
Tony Blair přesvědčoval Vladimira Putina, aby podpořil americkou rezoluci o Iráku
</TITLE>
<TEXT>
Jedním hlasem hovoří podle amerického prezidenta Spojené státy poté, co mu Kongres umožnil použít sílu proti Saddámu Husajnovi.
WASHINGTON/ZAVIDOVO - Kongres USA včera povolil prezidentu Georgi W. Bushovi vyhlásit válku Iráku. Američtí senátoři včera výraznou většinou (77 pro, 23 proti) odhlasovali rezoluci, která Bushovi umožňuje použití síly proti režimu Saddáma Husajna. Následovali tak své kolegy ze Sněmovny reprezentantů, kteří se pro tuto rezoluci vyslovili již ve čtvrtek (296 pro, 133 proti). Rezoluce umožňuje Bushovi nasadit armádu, "pokud to uzná za nezbytné a vhodné k obraně národní bezpečnosti proti přetrvávající hrozbě, kterou znamená Irák". Dokument současně zdůrazňuje, že souhlas se vztahuje také na nutnost "naplnit všechny rezoluce Rady bezpečnosti OSN týkající se Iráku". Pochvalu si zákonodárci vysloužili od prezidenta, který prohlásil, že nyní již Amerika hovoří jedním hlasem. Kongresmani podle něj svým postojem také vyslali zřetelný signál mezinárodnímu společenství i Radě bezpečnosti OSN. Bush totiž předpokládá, že přijetí rezoluce přiměje Radu bezpečnosti OSN, aby vůči Iráku nastolila nové požadavky, jež postaví irácký režim před jasnou povinnost opustit všechny programy vývoje a výroby biologických, chemických či jaderných zbraní. V opačném případě si prý Bagdád musí uvědomit, že mu hrozí vojenské následky. Američané prosazují v Radě bezpečnosti novou rezoluci o Iráku, která by jim umožnila použití síly v případě, že Husajn neumožní zbrojním inspektorům OSN neomezený přístup, kamkoli požádají. Kromě Británie se ale ostatní stálí členové RB stavějí k návrhu rezervovaně. Britský premiér Tony Blair proto ve čtvrtek odjel do Ruska, kde se snažil přesvědčit prezidenta Vladimira Putina, aby "tvrdou" rezoluci podpořil. Politici s manželkami odjeli na Putinovo prezidentské sídlo Zavidovo asi 125 kilometrů od Moskvy. Putin po setkání s Blairem opatrně připustil možnost, že Moskva bude s novou rezolucí Rady bezpečnosti OSN souhlasit. Uvedl totiž, že Rusko nevylučuje "dosažení společného postoje v Radě bezpečnosti". Dodal však vzápětí, že Moskva nemá informace o tom, že by Irák měl či vyvíjel zbraně hromadného ničení. Včera se také objevily zprávy o dalších přesunech americké vojenské techniky do oblasti Perského zálivu. Námořnictvo USA si údajně objednalo dvě velké obchodní lodě pro dopravu těžké vojenské techniky z USA a Evropy na Blízký východ. Američané již mají velké množství výzbroje a munice na sedmnácti velkých plavidlech v Indickém oceánu, odkud se mohou rychle přesunout do Perského zálivu.
</TEXT>
</DOC>
<DOC>
<DOCID>LN-20021012043</DOCID>
<DOCNO>LN-20021012043</DOCNO>
<DATE>10/12/02</DATE>
<TITLE>
Úplnou moc získá nad Pákistánem prezident Parvíz Mušaraf, potvrdí-li se předběžné výsledky parlamentních voleb.
</TITLE>
<GEOGRAPHY>ISLÁMÁBÁD</GEOGRAPHY>
<TEXT>
Proprezidentská strana Pákistánská muslimská liga - Kaide Azam (PML-QA) vychází zatím jako nejsilnější ze čtvrtečních parlamentních voleb. Vyplývá to z částečných oficiálních výsledků. Z dosud rozdělených 226 křesel v 342členném národním shromáždění jich PML-QA obsadila 70. Za ní se drží se 48 křesly Pákistánská lidová strana (PPP) bývalé premiérky Bénazír Bhuttové a koalice šesti islámských stran. Pákistánská muslimská liga (PML-N) bývalého premiéra Naváze Šarífa získala zatím pouze 13 mandátů.
</TEXT>
<HEADING>
Volby jsou zfalšované, protestuje Bhuttová
</HEADING>
<TEXT>
Islamisté žádají po prezidentovi Parvízu Mušarafovi ukončení podpory válce, kterou v Afghánistánu vedou Američané a jejich spojenci proti Talibanu a teroristické síti Al Kajda. Islamisté zřejmě získali většinu křesel (50 z 99) ve sněmu Severozápadní pohraniční provincie, která přímo sousedí s Afghánistánem. Strana expremiérky Bhuttové tvrdí, že vláda volby zfalšovala, a již vyzvala k uspořádání nového hlasování. "Podle mých informací přenechává vláda území při afghánské hranici muslimské koalici. Chce tím Spojeným státům naznačit, že když nebude v zemi silného diktátora, převezme zde moc Taliban," tvrdí Bhuttová. Mušaraf, který se k moci dostal pučem v roce 1999 a později se nechal jmenovat prezidentem, zůstává nejmocnějším mužem země. Spolu s ním v Pákistánu vládne Národní bezpečnostní rada, která má být složena z prezidenta, čtyř vojáků a osmi civilistů (včetně premiéra), a bude i nadále nadřazena vládě.
Islamisté žádají po prezidentovi Parvízu Mušarafovi ukončení podpory válce, kterou v Afghánistánu vedou Američané a jejich spojenci proti Talibanu a teroristické síti Al Kajda. Islamisté zřejmě získali většinu křesel (50 z 99) ve sněmu Severozápadní pohraniční provincie, která přímo sousedí s Afghánistánem. Strana expremiérky Bhuttové tvrdí, že vláda volby zfalšovala, a již vyzvala k uspořádání nového hlasování. "Podle mých informací přenechává vláda území při afghánské hranici muslimské koalici. Chce tím Spojeným státům naznačit, že když nebude v zemi silného diktátora, převezme zde moc Taliban," tvrdí Bhuttová. Mušaraf, který se k moci dostal pučem v roce 1999 a později se nechal jmenovat prezidentem, zůstává nejmocnějším mužem země. Spolu s ním v Pákistánu vládne Národní bezpečnostní rada, která má být složena z prezidenta, čtyř vojáků a osmi civilistů (včetně premiéra), a bude i nadále nadřazena vládě.
</TEXT>
</DOC>
<DOC>
<DOCID>LN-20021012044</DOCID>
<DOCNO>LN-20021012044</DOCNO>
<DATE>10/12/02</DATE>
<GEOGRAPHY>DILLÍ</GEOGRAPHY>
<TEXT>
Vládnoucí strana Národní konference Džammú a Kašmíru (JKNC), která zvítězila v kašmírských parlamentních volbách, není schopna vládnout sama. Musí vyjednávat o koalici s Indickým národním kongresem a Lidově demokratickou stranou. Podle analytiků tak dali Kašmířané najevo, že jim výrazně proindický kurs JKNC nevyhovuje. Stoupenci kašmírské nezávislosti, respektive připojení k Pákistánu však nehlasovali, jejich ozbrojenci navíc během voleb vyvolali četné incidenty, jimž padlo za oběť asi 830 lidí.
</TEXT>
</DOC>
<DOC>
<DOCID>LN-20021012045</DOCID>
<DOCNO>LN-20021012045</DOCNO>
<DATE>10/12/02</DATE>
<TEXT>
NEW YORK - Po úspěšné invazi by USA mohly v Iráku dočasně ustavit vlastní vojenskou vládu pod vedením velitele amerických sil v Perském zálivu generála Tommyho Frankse. Takový plán připravuje Bílý dům podle nejmenovaných představitelů, které včera citoval list The New York Times. Plán si prý bere za vzor okupaci Japonska po druhé světové válce. Tehdy byl v čele americké vojenské správy generál Douglas MacArthur. Nynější projekt nebyl nijak oficiálně schválen a není jasné, zda o něm byli informováni spojenci USA. Dosud se mělo za to, že novou iráckou vládu by vytvořili opoziční skupiny působící v Iráku i zahraničí. S přechodem k demokraticky zvolené vládě se podle listu sice počítá, ale může to trvat i několik let. Plán předpokládá i procesy s iráckými představiteli, kteří budou souzeni za válečné zločiny. Podle amerických představitelů by vojenská vláda pomohla zabránit podobným vnitřním střetům, jaké propukly v Afghánistánu po svržení vlády hnutí Taliban, a umožnila by důkladnou likvidaci zbraní hromadného ničení.
</TEXT>
</DOC>
<DOC>
<DOCID>LN-20021012046</DOCID>
<DOCNO>LN-20021012046</DOCNO>
<DATE>10/12/02</DATE>
<TITLE>
Bílou dodávku hledají američtí policisté v okolí Washingtonu. Svědci ji viděli již potřetí u místa, kde udeřil šílený střelec.
</TITLE>
<GEOGRAPHY>WASHINGTON</GEOGRAPHY>
<TEXT>
Rozsáhlou policejní akci zažilo včera jižní předměstí Washingtonu. Policisté zde před desátou místního času uzavřeli část frekventované dálnice I-95, postavili na ní zátarasy, kontrolovali automobily a vyslýchali řidiče. "Nouzová situace", jak akci nazvaly úřady, nastala poté, co poblíž Fredericksburgu, který leží na předměstí americké metropole, ale již ve státě Virginie, došlo k další vraždě. Neznámý střelec zde zaútočil na zákazníka čerpací stanice. Ten utrpěl těžká zranění a později zemřel v nemocnici. Vše nasvědčuje tomu, že jde o již desátý útok "washingtonského odstřelovače", který tak od minulé středy zabil v okolí hlavního města již celkem osm lidí a dva další zranil. Útočník, který již jednou u Fredericksburgu zabíjel, střílel opět ze zálohy a na svou oběť vypálil jedinou střelu pravděpodobně z lovecké nebo vojenské pušky. Do uzávěrky tohoto vydání nebylo jasné, zda včerejší policejní zásah slavil úspěch. Policisté se soustředili na pátrání po bílé dodávce, kterou svědci viděli poblíž místa činu. Podle nich v autě seděli dva muži. Podobný automobil byl viděn také na místech, kde došlo ke dvěma předchozím vraždám. Washingtonská policie rovněž v noci na včerejšek potvrdila, že muž, který zahynul ve středu v noci u benzinové stanice v Manassasu ve státě Virginia, byl skutečně sedmou obětí zabijáka. Šlo o 53letého Deana Harolda Meyerse z Marylandu.
</TEXT>
<HEADING>
Panika roste
</HEADING>
<TEXT>
Kvůli řádění vraha se obyvatelé Washingtonu a jeho okolí bojí vycházet z domu. Rodiče mají strach pouštět děti do škol i přesto, že školy zrušily veškeré venkovní aktivity. Policie, jíž při pátrání pomáhají desítky federálních agentů, údajně nemá pro pátrání dostatek důkazů. Vrah je podle ní velmi opatrný a jen jedenkrát nechal na místě činu nábojnici ze své zbraně. Vyšetřovatelé proto postupují na základě svědectví občanů, kteří volají na zvláštní telefonní linku. Úřady včera znovu vyzvaly obyvatele, aby se svěřili s jakýmkoli svědectvím, které by mohlo vnést do případu více světla, a to i anonymně. Odměna nabízená za informace vedoucí k dopadení zabijáka včera dosáhla již 350 tisíc dolarů (téměř 11 milionů korun).
Kvůli řádění vraha se obyvatelé Washingtonu a jeho okolí bojí vycházet z domu. Rodiče mají strach pouštět děti do škol i přesto, že školy zrušily veškeré venkovní aktivity. Policie, jíž při pátrání pomáhají desítky federálních agentů, údajně nemá pro pátrání dostatek důkazů. Vrah je podle ní velmi opatrný a jen jedenkrát nechal na místě činu nábojnici ze své zbraně. Vyšetřovatelé proto postupují na základě svědectví občanů, kteří volají na zvláštní telefonní linku. Úřady včera znovu vyzvaly obyvatele, aby se svěřili s jakýmkoli svědectvím, které by mohlo vnést do případu více světla, a to i anonymně. Odměna nabízená za informace vedoucí k dopadení zabijáka včera dosáhla již 350 tisíc dolarů (téměř 11 milionů korun).
</TEXT>
</DOC>
<DOC>
<DOCID>LN-20021012047</DOCID>
<DOCNO>LN-20021012047</DOCNO>
<DATE>10/12/02</DATE>
<GEOGRAPHY>HELSINKY</GEOGRAPHY>
<TEXT>
Pět lidí zahynulo a třicet bylo zraněno poté, co v nákupním středisku na severním předměstí Helsinek došlo včera večer k velké explozi. Ta nastala v době, kdy v nákupním centru bylo na 2000 lidí. Příčina výbuchu nebyla bezprostředně po explozi známa. Úřady nejdřív oznámily, že šlo o výbuch několika plynových lahví, což však zpochybnil ředitel střediska. Policie nevylučovala, že mohlo jít o pumový atentát. Část komplexu se po výbuchu zřítila a trosky se rozlétly do širokého okolí.
</TEXT>
</DOC>
<DOC>
<DOCID>LN-20021012048</DOCID>
<DOCNO>LN-20021012048</DOCNO>
<DATE>10/12/02</DATE>
<GEOGRAPHY>VÍDEŇ</GEOGRAPHY>
<TEXT>
Pětadvacetiletý Čech Zdeněk S., na něhož byl v Rakousku vydán zatykač pro vykrádání kostelů, se ve středu vzdal policii v dolnorakouském Badenu. Ta o den dříve zadržela jeho 23letou manželku a spolupachatelku. Mladý český pár se specializoval na vykrádání kostelních kasiček, do nichž věřící vhazují své milodary. V úterý byl v Badenu přistižen při činu kostelníkem, jemuž se podařilo Češku zadržet až do příchodu policistů. Její manžel utekl, ale o den později sám přišel na policii a učinil rozsáhlé doznání. Český pár má na kontě asi stovku loupeží.
</TEXT>
</DOC>
<DOC>
<DOCID>LN-20021012049</DOCID>
<DOCNO>LN-20021012049</DOCNO>
<DATE>10/12/02</DATE>
<GEOGRAPHY>SOFIE</GEOGRAPHY>
<TEXT>
Na palubě bulharského trajektu byla včera objevena podomácku vyrobená nálož, kterou zneškodnila policie. Na výbušninu na lodi Balkánská princezna, která z přístavu Ruse mířila přes Dunaj do Rumunska, upozornil anonymní telefonát. Bomba vytvořená z pěti kousků TNT a dvoumetrového detonačního drátu by podle policie mohla zabít velký počet cestujících.
</TEXT>
</DOC>
<DOC>
<DOCID>LN-20021012050</DOCID>
<DOCNO>LN-20021012050</DOCNO>
<DATE>10/12/02</DATE>
<TEXT>
NEW YORK - Teroristická síť Al Kajda plánovala loni 11. září unesení i pátého letadla, které mělo narazit do Bílého domu. Tuto teorii podle listu The New York Times nyní zkoumají američtí vyšetřovatelé. Únoscem a pilotem pátého letadla měl být vysoký činitel Al Kajdy Ramzí bin Šibh, který byl zatčen před měsícem v Pákistánu. Tento plán byl zmařen, protože bin Šibh, jenž se mimo jiné často stýkal se šéfem únosců Muhammadem Attou, nedostal povolení ke vstupu do USA.
</TEXT>
</DOC>
<DOC>
<DOCID>LN-20021012051</DOCID>
<DOCNO>LN-20021012051</DOCNO>
<DATE>10/12/02</DATE>
<TITLE>
Politici nectí rozhodnutí Nejvyššího soudu
</TITLE>
<TEXT>
Práce politika v mediální době je zatracená dřina. Pořád se vás někdo na něco ptá, pořád po vás někdo chce názor. Na všechno. A politici se snaží, jsou otevření, komunikativní, protože kdo není vidět a slyšet, jako by nebyl. Nic proti tomu, lepší vědět, že si poslanec něco myslí, že něco ví a něčemu možná rozumí. Občas se však upovídanost nevyplácí. Jako v případě rozhodnutí Nejvyššího soudu v kauze vydavatele české verze Hitlerovy knihy Mein Kampf. Čeští politici se vesměs nahlas pohoršovali nad tím, že nejvyšší soudci zrušili všechny rozsudky nad Zítkem se skandálním vysvětlením o neexistujícím nacistickém hnutí. Posléze se ovšem ukázalo, že páni politici odsuzovali odůvodnění, které nečetli, protože jejich jediným zdrojem byl tendenční článek v novinách. Kdyby šlo o nějakou drobnost, dalo by se to pochopit - kdo někdy neuklouzne. Ale rozhodnutí Nejvyššího soudu v citlivé otázce sporu mezi vydavatelskou svobodou a propagací nenávistných hnutí je příliš vážné téma, než aby se střílelo bez přípravy. Prostořekost některých předčasně zděšených politiků není jen důkazem o jejich povrchní práci s informacemi. Ozřejmuje i postoj k Nejvyššímu soudu. Okamžitá palba bez předběžného ládování svědčí o tom, že politici neberou nejvyšší soudce moc vážně. Celý případ je to horší, že tuto neúctu k soudu prokazují právníci Rychetský a Kühnl, kteří by k soudním verdiktům měli přistupovat s nejvyšší opatrností. Třetí právník Stanislav Gross to vyřešil po svém. Názor nejvyšších soudců odsoudil, ale dodal: pokud je to opravdu jejich názor. Politik řekl své a právník zůstal z obliga. Gross má totiž skvělý mediální trénink.
</TEXT>
</DOC>
<DOC>
<DOCID>LN-20021012052</DOCID>
<DOCNO>LN-20021012052</DOCNO>
<DATE>10/12/02</DATE>
<TITLE>
Carterova politika valné výsledky neměla
</TITLE>
<TEXT>
Letošní Nobelovou cenou za mír byl poctěn Jimmy Carter, americký prezident z let 1977 - 1981. Těžko říci, co výbor k volbě vedlo, možná opravdu Carterovy zásluhy "o hledání mírových řešení mezinárodních konfliktů, o posílení demokracie a lidských práv", jak zní oficiální odůvodnění. Není to však jisté - a členové nobelovské komise mají přece v rukou mocný nástroj, jak nepřímo vyjádřit názor i na dnešní politické dění. Je totiž notoricky známo, že Carter se jako prezident usilovně snažil hledat se svým hlavním soupeřem Leonidem Brežněvem nějakou shodu. Politika "détente", uvolňování, však valné výsledky nepřinesla: Sovětský svaz rozhodně nebyl velmoc, která by ustoupila čemukoli jinému než demonstraci síly. Mnozí disidenti ve východním bloku (a nejen oni) pokládali politiku détente za ústupek, který sice možná proteplí atmosféru diplomatických salonů, ale lidem vydaným na pospas komunistickým režimům nepomůže. Komunističtí vůdci totiž Cartera za skutečné ohrožení nepokládali a Carterův příspěvek k "posílení lidských práv" byl v zemích někdejšího východního bloku dosti chabý. Odtud je ke srovnání s dnešním americkým prezidentem jen krůček. Samozřejmě nejde o vztah George Bushe k jeho ruskému partnerovi, nýbrž o jeho vojenské plány proti Saddámu Husajnovi. Možná mu nobelovská komise tímto způsobem vzkazuje, jakou politiku by její členové preferovali.
</TEXT>
</DOC>
<DOC>
<DOCID>LN-20021012053</DOCID>
<DOCNO>LN-20021012053</DOCNO>
<DATE>10/12/02</DATE>
<TITLE>
ODS: kandidáti by měli soupeřit veřejně
</TITLE>
<TEXT>
O post, který se ve čtvrtek oznámením Václava Klause vlastně uvolnil, se hlásí další zájemci. Vedle Evžena Tošenovského, jenž byl ochoten se o předsednictví s "otcem zakladatelem" utkat, se v "abdikačním projevu" předsedy Klause objevila další tři jména. Místopředseda strany Jan Zahradil již dříve slíbil, že pokud dosavadní vůdce nebude svůj post obhajovat, považuje kandidaturu za svou povinnost. Pavel Bém, současný starosta Prahy 6, již svůj zájem o místo v čele ODS také deklaroval. Jen středočeský hejtman Petr Bendl se ke své potenciální kandidatuře nevyjádřil. Když vynecháme dva tajné Klausovy favority (jejichž jména se pravděpodobně nikdy nedozvíme), máme tu hned čtyři politiky, kteří by se měli začít vzájemně trumfovat. A čím bude jejich soupeření myšlenkově, politicky a třeba i mediálně nápaditější, tím budou šance ODS v listopadových senátních volbách větší. Tou nejhorší variantou pro občanské demokraty by bylo, kdyby se kandidáti "nějak dohodli" a veškeré soupeření by se odehrávalo výhradně na stranické půdě, tedy v zákulisí. To poslední, co ODS potřebuje kolem sebe šířit, je mrtvolné ticho.
</TEXT>
</DOC>
<DOC>
<DOCID>LN-20021012054</DOCID>
<DOCNO>LN-20021012054</DOCNO>
<DATE>10/12/02</DATE>
<TITLE>
Konzervativní politik pravo-levé stability a sociálního smíru nakročil k odchodu
</TITLE>
<TEXT>
Při odchodu významné osobnosti ze scény (divadelní, mediální, politické, což pomalu začíná být totéž) se sluší uctivě smeknout a poděkovat. Václav Klaus, který oznámil, že už nebude kandidovat na místo šéfa Občanské demokratické strany, nesporně osobností je. Proto předem - abych snad nemohl být nařčen z nevychovanosti a zaujatosti - smekám, hluboce se klaním a děkuji. Jenže odchází Klaus vůbec? Jakou že scénu opouští? Je ještě významný? A čím?
</TEXT>
<HEADING>
Patologické vztahy
</HEADING>
<TEXT>
Podle hysterických pohřebních tirád a varovných katastrofických vizí budoucnosti (bez Klause nebude už pravice, socialisté schramstnou celou republiku), které od čtvrtečního odpoledne vysílají do éteru známí Klausovi zbožňovatelé, se zdá, že odchází politický (polo)bůh. Muž po všech stránkách hluboce vzdělaný, švihák, sportovec, prozíravý, znalec pravicových klasiků i dokonalý praktik, bez něhož ODS už nikdy nebude tím, čím byla. Nehodnotí se ani tak Klausovy politické činy, jako spíše jeho intelektuální schopnosti, charisma, osobnostní dokonalost. Nemluví se o pevnosti postojů, rozporech mezi konzervativní pravicovou rétorikou a ne-pravicovou praktickou politikou. Klausovy plačky (ženy i muži) už dávno ztratily odstup a vypouštějí ze sebe vlastní strach ze ztráty "Otce zakladatele". Nemluví o Klausovi-politikovi, nýbrž o Klausovi jako důležité figuře v jejich vlastním symbolickém světě (Velký druhý, Big Other, který nás má). Je to dojímavý pláč nad vlastním patologickým vztahem, který ostatní nedokáží docenit a který jim přece musí hrozně chybět. A Václav Klaus? Kde se v tomto mumraji skrývá politik Klaus? Kam se poděl? Mluví se o něm, a přece se o něm nemluví. Zmizel, není, neexistuje. Plačky ho pohřbily, protože na pohřbu, který samy předčasně uspořádaly, mluvily víc o sobě než o něm.
</TEXT>
<HEADING>
Flirtování s lady Thatcherovou
</HEADING>
<TEXT>
Vzkřísit pohřbeného nebude těžké. Je přece tu. Ač oslaben, stojí dál na politické scéně, nikam neodchází. Zatím. Ačkoliv na svém stranickém pódiu už nehodlá hrát pozici frontmana, ani na chvíli se nezmínil o tom, že dál nechce mít ve své straně silné slovo. A není pochyb o tom, že jej dál v ODS mít bude. Čestný předseda, "Otec zakladatel", právo na podstatné připomínky, zákulisní vliv. To vše Klausovi bezpochyby zůstane. Na hlavní scéně už to bude horší. Prezidentská kandidatura je očekávaná, leč snad až příliš smělá aktivita, která nestačí zakrýt, že tady se kýžené hlavní role Klaus už jen stěží dočká. Snad jen kdyby sociální demokraté po neúspěchu při rozpočtovém hlasování náhle potřebovali pomoci s vládnutím, možná v příštích volbách. A tak tu v zadní části jeviště stojí sotva počínající šedesátník, a přece už politický veterán, který měl tu smůlu (či štěstí?), že prožil prudký vzestup a následný dvojitý tvrdý nevzestup. Milovník konzervativní politiky Margaret Thatcherové, o níž dodnes mluví s obdivem, přestože do vlastní politické praxe z jejího konzervatismu nepřenesl téměř nic. Řeklo by se, že konzervativní hodnoty. Na začátku jistě, ve slovech i v činech. Thatcherovskou tvrdohlavost však ztratil při prvních střetech s odbory; privatizační náboj na schodech státní Komerční banky; zásadovost při podpisu smlouvy o vytvoření politické stability. Zůstaly projevy, slova - pouhá fasáda. Jenom trvalá skepse ke společné Evropě, ta u lady Thatcherové a jejího českého stínu přetrvává jako jediný skutečně společný sklon.
</TEXT>
<HEADING>
Monumenty a zapomnění
</HEADING>
<TEXT>
Byly by to špatné plačky za Václava Klause, kdyby se při nich nevzpomnělo zásluh, kterým se v jazyce pateticky naladěných historiků říká dějinné milníky. Bylo jich povícero: počátek ekonomické reformy, otevření skutečné politické plurality, hladké rozdělení státu, předání přihlášky do Evropské unie. Jsou to nezničitelné historické monumenty, které nádherně usednou na stránky učebnic dějepisu či do propagačních stranických materiálů. Do živé (politické) paměti se ale dostávají spíše ideje a styl, jakými jsou prosazovány, především v dobách krize a největší politické nepřízně. A na tomto terénu má Václav Klaus zaděláno spíše na postupné zapomnění. Při vší uctě, poděkování a opakované hluboké pokloně.
Byly by to špatné plačky za Václava Klause, kdyby se při nich nevzpomnělo zásluh, kterým se v jazyce pateticky naladěných historiků říká dějinné milníky. Bylo jich povícero: počátek ekonomické reformy, otevření skutečné politické plurality, hladké rozdělení státu, předání přihlášky do Evropské unie. Jsou to nezničitelné historické monumenty, které nádherně usednou na stránky učebnic dějepisu či do propagačních stranických materiálů. Do živé (politické) paměti se ale dostávají spíše ideje a styl, jakými jsou prosazovány, především v dobách krize a největší politické nepřízně. A na tomto terénu má Václav Klaus zaděláno spíše na postupné zapomnění. Při vší uctě, poděkování a opakované hluboké pokloně.
</TEXT>
</DOC>
<DOC>
<DOCID>LN-20021012055</DOCID>
<DOCNO>LN-20021012055</DOCNO>
<DATE>10/12/02</DATE>
<TITLE>
glosa
</TITLE>
<TEXT>
Od čtvrtka Miroslav Antl není u policie. Jak nás ale včera všechny ujistil, chce pokračovat v tom, "co dělal prakticky po celý život - bojovat proti darebákům a zastávat se slušných a čestných lidí, ale i státu". Po více než dvaceti letech činnosti v represivních složkách státu je bez práce. Abychom si o důvodech, jež utnuly jeho rozjetou kariéru, neučinili špatnou představu, zvažuje Antl další knihu pod pracovním názvem Předčasná radost gaunerů v Čechách. Gauneři jsou v Antlových očích patrně všichni, kteří neobdivují jeho verbální hrdinství a mesianismus (uvažuje i o založení firmy Boží mlýny - assistance). O své zmužilosti nás přesvědčoval i v okamžiku, kdy se na jeho hlavu snesla kritika za řízení pod vlivem alkoholu. Redaktorovi jednoho celostátního deníku dokonce vyhrožoval. Pan Antl prý již nějaké nabídky na práci dostal, v žádném případě se mu však nechce "přejít na druhou stranu" - být protivníkem policie. To nám spadl kámen ze srdce, jen málokdo si totiž dovede představit tu explozi kriminality, kdyby se náhodou pan Antl rozhodl poctivě dělat nějakou obyčejnou práci a gauneři by měli pré.
</TEXT>
</DOC>
<DOC>
<DOCID>LN-20021012056</DOCID>
<DOCNO>LN-20021012056</DOCNO>
<DATE>10/12/02</DATE>
<TITLE>
Předseda ODS vycítil možnost, jak odejít z politiky a zachovat si přitom důstojnost státníka
</TITLE>
<HEADING>
Klausův odchod: kalkul, nebo státnický čin?
</HEADING>
<TEXT>
Tomu, že by se Václav Klaus stal prezidentem, věří málokdo. Při-znejme si ale, že i to se může stát. Prohlášení, že přijme kandidaturu na prezidentskou funkci, je však především slušně vymyšleným úhybným manévrem, jak odstoupit z funkce předsedy ODS a zachovat si přitom důstojnost státníka. Přirozeně, že bude následovat hodnocení Klause jako politické osobnosti. V něm nebudou chybět tak závažné věci jako nezdařená privatizace, takřka nulová koaliční kapacita, opoziční smlouva a další. My tu zase můžeme hřešit na to, že se o těchto věcech bude hovořit, a vyjít naopak z toho, co lze považovat za Klausovu zásluhu. Tou je fakt, že podstatně přispěl k vytvoření systému parlamentní demokracie v Československu. Hned v "popřevratových" dobách založil opravdovou politickou stranu a zahájil politický boj proti nepolitické politice propagované Václavem Havlem a uskutečňované Občanským fórem a pak Občanským hnutím.
</TEXT>
<HEADING>
Mírumilovné rozdělení
</HEADING>
<TEXT>
Často se hovoří o tom, že Václav Havel v politickém souboji Klause porazil. To však není tak jednoznačné. Ve výstavbě a fungování parlamentní demokracie zvítězil Václav Klaus. Polopolitické strany či skupiny, které později vznikaly s podporou prezidenta měly ještě menší šanci na přežití než dnes se rozpadající Unie svobody. A to přesto, že byly bojovně naladěny proti Klausově autoritě. Té lze ostatně přičítat podíl na počátečních úspěších ODS. Od počátku Václav Klaus fakticky řídil stranu jako ničím neomezený vládce. To mu umožňovalo nejen uskutečňovat málo prospěšná opatření v oblasti ekonomiky, ale také vyřešit krizi ve vztazích mezi Čechy a Slováky. Klaus v mnohém navázal na poválečnou politiku národních socialistů. Musel umět komunikovat s nepříliš přesně artikulovanými požadavky Slováků v duchu národního sebeurčení. Posléze souhlasil s rozdělením republiky bez referenda. Vyčítá se mu to a bude se mu to vyčítat. Ostatně bez referenda se rozpadla onačejší státní uskupení než Československo, např. i Sovětský svaz. Mírumilovné rozdělení republiky je druhá Klausova zásluha. Představa, že by se nás bezprostředně týkaly i slovenské problémy a že české a slovenské nevyřízené vnitropolitické i zahraniční problémy by se splétaly v mohutný, nerozetnutelný řetěz, nahání husí kůži.
</TEXT>
<HEADING>
Démon opoziční smlouvy
</HEADING>
<TEXT>
Václav Klaus však navázal na poválečné národní socialisty rovněž v dalších ohledech: v protikomunistické rétorice, v bojovném protiněmeckém nacionalismu a nepochopení nutnosti držet se Západu. Protikomunistická rétorika mu byla užitečná hlavně při jeho první "mobilizaci" v předvolebním boji proti sociálním demokratům, protiněmecký nacionalismus vlastně pořád a jeho euro-skepticismus k odlišení od ostatních. Se svým nacionalismem se nakonec spletl. Zvláštním způsobem to souvisí s opoziční smlouvou. Jak čas běží, ukazuje se, že opoziční smlouva byla přece jen menším zlem pro stát, než jak by to odpovídalo většině tehdejších komentářů. Zdá se, že největším zlem byla pro ODS: ta si hověla v opozici a vystačila s verbální kritikou vlády. Navykla si na destrukci, i když, jak již bylo řečeno, verbální. A tak před letošními parlamentními volbami ODS přecenila nosnost (i únosnost) nacionálních hesel a prezentovala se další mobilizací - tentokrát nacionalistickou, to znamená protirakouskou, protisudetoněmeckou a zakrytě protievropskou. Ta oslovila jen radikálnější skupiny obyvatelstva, které ovšem z větší části volily komunisty a ODS nepomohly. To odnesl hlavně Klaus. Odnesl to zejména proto, že "pravicoví", přesněji řečeno ne-sociálnědemokratičtí voliči žádají konstruktivní politiku. Když už by kterákoli strana vystupovala proti EU, chtěli by slyšet, jaké je pozitivní řešení. A to se netýká jen vztahu k Evropě. Václav Klaus odchází v době, kdy už jeho schopnost něco pozitivního pro tento stát vymyslet a udělat je nepoměrně menší než v oněch skvělých dobách na počátku 90. let. Ovšem - to také bylo minulé století.
Václav Klaus však navázal na poválečné národní socialisty rovněž v dalších ohledech: v protikomunistické rétorice, v bojovném protiněmeckém nacionalismu a nepochopení nutnosti držet se Západu. Protikomunistická rétorika mu byla užitečná hlavně při jeho první "mobilizaci" v předvolebním boji proti sociálním demokratům, protiněmecký nacionalismus vlastně pořád a jeho euro-skepticismus k odlišení od ostatních. Se svým nacionalismem se nakonec spletl. Zvláštním způsobem to souvisí s opoziční smlouvou. Jak čas běží, ukazuje se, že opoziční smlouva byla přece jen menším zlem pro stát, než jak by to odpovídalo většině tehdejších komentářů. Zdá se, že největším zlem byla pro ODS: ta si hověla v opozici a vystačila s verbální kritikou vlády. Navykla si na destrukci, i když, jak již bylo řečeno, verbální. A tak před letošními parlamentními volbami ODS přecenila nosnost (i únosnost) nacionálních hesel a prezentovala se další mobilizací - tentokrát nacionalistickou, to znamená protirakouskou, protisudetoněmeckou a zakrytě protievropskou. Ta oslovila jen radikálnější skupiny obyvatelstva, které ovšem z větší části volily komunisty a ODS nepomohly. To odnesl hlavně Klaus. Odnesl to zejména proto, že "pravicoví", přesněji řečeno ne-sociálnědemokratičtí voliči žádají konstruktivní politiku. Když už by kterákoli strana vystupovala proti EU, chtěli by slyšet, jaké je pozitivní řešení. A to se netýká jen vztahu k Evropě. Václav Klaus odchází v době, kdy už jeho schopnost něco pozitivního pro tento stát vymyslet a udělat je nepoměrně menší než v oněch skvělých dobách na počátku 90. let. Ovšem - to také bylo minulé století.
</TEXT>
</DOC>
<DOC>
<DOCID>LN-20021012057</DOCID>
<DOCNO>LN-20021012057</DOCNO>
<DATE>10/12/02</DATE>
<TITLE>
Václav Klaus se tedy rozhodl. Řadu lidí to zřejmě překvapilo. Nepatřím mezi ně, protože ho znám dost dobře. Nesmělá a poněkud zmatená debata o tzv. transformaci či novém směřování ODS, která se rozbíhala v posledních měsících, byla stejně převážně pouhým vymezováním se proti němu. Svým krokem stranou otevřel Klaus prostor opravdové debatě uvnitř ODS. Teď se ukáže, zda všichni náhlí reformátoři ODS mají v záloze skutečné návrhy na změny obsahu či formy politiky ODS, či zda to všechno bylo "jen o Klausovi". Ve vztahu ke Klausovi jsem vždycky dodržoval jeden základní postulát: loajalitu. V politice mi připadá velmi důležitá, což zároveň neznamená souhlasit se vším, co "šéf" tvrdí. Mohu mít výhrady vůči některým povahovým rysům Václava Klause či vůči jeho pověstnému "čichu" na lidi okolo sebe, ale běhat s tím za médii považuji za dětinské. Na grémiu jsme se s Klausem několikrát tvrdě střetli, ale nikdy jsem neměl potřebu to ventilovat veřejně a nemám ji ani teď.
</TITLE>
<HEADING>
Světový názor
</HEADING>
<TEXT>
Média nicméně vždy jevila tendenci posuzovat dospělost či autonomnost jednotlivých politiků ODS právě podle toho, kolikrát se "odvážili" veřejně postavit proti Klausovým názorům. Takový způsob dokazování politické vyzrálosti však právě mně připadá mimořádně nevyzrálý. Kritizovat partikulární názory kohokoliv je totiž poměrně jednoduché. Bez ohledu na to je však důležitější vědět, z čeho takové "partikularity" vycházejí. Zda z pouhého záchvěvu dočasných dobových tanců, nebo z uceleného a koherentního pohledu na společnost a svět - z toho, čemu se kdysi říkalo "světový názor". Právě takovým "světovým názorem" je Václav Klaus vybaven v míře, která je v české politické kotlině nebývalá. Právě ten otiskl nesmazatelně do genů ODS, právě proto tak výrazně vyčníval ze scény minimálně v první polovině 90. let. Ztráta této pozice byla způsobena bezesporu poptávkou po poněkud odlišném než "klausovském" politickém stylu, méně dominantním, více asertivním. Jedinou možnou reakcí ODS bylo začít s tímto trendem pracovat. Místo toho se staly pověstnými naše neustálé stížnosti na hostilitu médií, které ovšem nikdy nepřinesly žádný hmatatelný výsledek. Není divu. I s "nepřátelsky" naladěnými médii se dá efektivně pracovat minimálně ve stavu "ozbrojeného příměří". Toto je možná větší problém, než si je kdokoliv z ODS, hovořící o "novém stylu", ochoten připustit.
</TEXT>
<HEADING>
Složité období
</HEADING>
<TEXT>
Ostatně "nový styl ODS" - co to vlastně je? Má-li to snad být pokus o opuštění či rozmělnění některých základních ideových postulátů této strany ve jménu snazšího dorozumění s našimi oponenty, pak nesouhlasím. Myslím, že hlavním bohatstvím ODS je právě její jasná ideová uchopitelnost a definovatelnost v kontrastu s vágně evropanskou postmoderní rozbředlostí všech ostatních politických subjektů. ODS tento svůj ostrý profil v budoucnu ještě zúročí, především po našem vstupu do EU. Proto jsem schopen pochopit, pokud někdo volá po nové ambaláži ODS, volání po novém obsahu naší politiky však věru nechápu. Není třeba vymýšlet vymyšlené, je třeba to efektivně prodat veřejnosti a potom hlavně dotahovat věci do konce. Jsem poněkud skeptický vůči jásotu různých analytiků ohledně avizovaného příchodu regionálních a komunálních veličin do vedení ODS, kde nahradí "staré" a "opotřebované" tváře a dodají nám nový vítr do plachet. Mám spíš obavy, aby se ODS časem definitivně neproměnila ve stranu komunálních lobbistů bez jasného ideologického kompasu. Už dnes jsou tyto tendence víc než viditelné. Co dál? ODS čeká složité, minimálně "střednědobé" období. Bude v něm hrát roli vyvažování různých vlivů a skupin uvnitř ODS, bude se hledat nová rovnováha vnitřních tlaků, svoji roli sehrají i osobní ambice. Pokud ODS toto údobí nezvládne, čeká ji stejný osud, jaký za 1. republiky potkal národní demokraty. Bude sice vždy parlamentní stranou, občas možná zasedne i v nějaké té vládě, ale už nikdy nebude jednou z rozhodujících sil české politické scény a nebude udávat tón budoucímu směřování České republiky. Příštímu předsedovi, ať to bude kdokoliv, není tedy věru co závidět.
Ostatně "nový styl ODS" - co to vlastně je? Má-li to snad být pokus o opuštění či rozmělnění některých základních ideových postulátů této strany ve jménu snazšího dorozumění s našimi oponenty, pak nesouhlasím. Myslím, že hlavním bohatstvím ODS je právě její jasná ideová uchopitelnost a definovatelnost v kontrastu s vágně evropanskou postmoderní rozbředlostí všech ostatních politických subjektů. ODS tento svůj ostrý profil v budoucnu ještě zúročí, především po našem vstupu do EU. Proto jsem schopen pochopit, pokud někdo volá po nové ambaláži ODS, volání po novém obsahu naší politiky však věru nechápu. Není třeba vymýšlet vymyšlené, je třeba to efektivně prodat veřejnosti a potom hlavně dotahovat věci do konce. Jsem poněkud skeptický vůči jásotu různých analytiků ohledně avizovaného příchodu regionálních a komunálních veličin do vedení ODS, kde nahradí "staré" a "opotřebované" tváře a dodají nám nový vítr do plachet. Mám spíš obavy, aby se ODS časem definitivně neproměnila ve stranu komunálních lobbistů bez jasného ideologického kompasu. Už dnes jsou tyto tendence víc než viditelné. Co dál? ODS čeká složité, minimálně "střednědobé" období. Bude v něm hrát roli vyvažování různých vlivů a skupin uvnitř ODS, bude se hledat nová rovnováha vnitřních tlaků, svoji roli sehrají i osobní ambice. Pokud ODS toto údobí nezvládne, čeká ji stejný osud, jaký za 1. republiky potkal národní demokraty. Bude sice vždy parlamentní stranou, občas možná zasedne i v nějaké té vládě, ale už nikdy nebude jednou z rozhodujících sil české politické scény a nebude udávat tón budoucímu směřování České republiky. Příštímu předsedovi, ať to bude kdokoliv, není tedy věru co závidět.
</TEXT>
</DOC>
<DOC>
<DOCID>LN-20021012058</DOCID>
<DOCNO>LN-20021012058</DOCNO>
<DATE>10/12/02</DATE>
<TITLE>
internetová diskuse
</TITLE>
<TEXT>
Právě ti, kteří ODS prohráli volby se mezi sebou navzájem přesvědčili o své vlastní výjimečností a obětovali Klause v domnění, že posílí své vlastní pozice. Obávám se, že ani jeden z těchto politiků "no face" nebude schopen vzbuzovat u členské základny takovou přirozenou autoritu jaké se těšil Václav Klaus. U členské základny, která až příliš dobře zná své upachtěné regionální a komunální politiky, kteří se do funkcí dostali jen díky značce, jíž dal Klaus punc kvality. Politiky, jejichž poslední četbou možná byli Karafiátovi Broučci a kteří se mnohdy nedomluví vlastním mateřským jazykem, natož cizím. Jen málokdo z nich bude schopen jasně formulovat pravicovou politiku a téměř nikdo nebude schopen být tak výrazným představitelem pravicového světonázoru. (...) Veškerý intelektuální image strany prozatím stačil obstarat Václav Klaus a v odlesku jeho práce na poli politické filozofie se přihřívali i ostatní představitelé ODS bez toho, aby se sami soustavným vzděláváním snažili dostat na Klausovu úroveň. Zatímco oni si sjednávali své politické handly, Klaus psal pět článků týdně, pořádal odborné vzdělávací semináře (CEP), přednášel v zahraničí. A takovému člověku politická reprezentace strany dovolí učinit krok, který bude znamenat postupný rozpad ODS. (...)
</TEXT>
</DOC>
<DOC>
<DOCID>LN-20021012059</DOCID>
<DOCNO>LN-20021012059</DOCNO>
<DATE>10/12/02</DATE>
<TITLE>
internetová diskuse
</TITLE>
<TEXT>
Pár příkladů z posledních dnů jasně dokumentuje, že ve stínu Václava Klause žádný politik s velkým P prostě nevyrostl. Zbabělý místopředseda ODS Nečas, který se před lety zalekl ministerské odpovědnosti, najednou ví, že "S Klausem už to nevyhrajem", neúspěšní místopředsedové ODS Langer a Beneš objevili novou superstar konzervativní politiky a nositele obrody ODS, moravskoslezského hejtmana Tošenovského. To, že si hejtman při rozhovoru s novinářem nevybaví ani Hayekovu Cestu do otroctví, ačkoliv prý má konzervativní a liberální teoretiky v malíčku, jim nevadí. (...) Do šéfa ODS bylo třeba kopat. Ranami pod pás na stránkách novin tak ostatní lidé ve vedení ODS zakrývají vlastní neschopnost, prázdnotu a selhání. (...) Brzy se ukáže, zda je, či není ODS bez Václava Klause prázdná skořápka. A nakolik ho ti, kteří léta tyli z jeho vědomostí, síly a charismatu, a kterým se tak najednou nelíbí, dokáží nahradit.
</TEXT>
</DOC>
<DOC>
<DOCID>LN-20021012060</DOCID>
<DOCNO>LN-20021012060</DOCNO>
<DATE>10/12/02</DATE>
<TITLE>
internetová diskuse
</TITLE>
<TEXT>
Včera jsem náhodou potkal pana Klause asi v půl šesté večer nedaleko Staroměstského náměstí. Šel pěšky asi s třemi pány a manželkou. Na chvíli se naše pohledy setkaly. Nemohl jsem se ubránit soucitu. Tohle že je onen obávaný, obdivovaný a pomlouvaný vůdce jediné pravicové strany v Čechách? Já jsem viděl shrbeného, unaveného, bledého, drobného starce. Kdybych ho neznal, řekl bych sedmdesátka na krku. Ale tak už to v Čechách chodí, že uznání se dostává až mrtvým nebo zapuzeným. Teprve když je nahrazen horším, uvědomí si Češi, koho ztratili. Odsuzovali jsme Zemana a jsme v šoku z napoleona Špidly.
</TEXT>
</DOC>
<DOC>
<DOCID>LN-20021012061</DOCID>
<DOCNO>LN-20021012061</DOCNO>
<DATE>10/12/02</DATE>
<TITLE>
internetová diskuse
</TITLE>
<TEXT>
Problém kvality kádrů v politických stranách je stejně starý jako strany samy. Pokud se někdy v čele objeví člověk jako Klaus, zdají se být jeho současníci průměrní až podprůměrní. Výjimečné analytické i syntetické schopnosti Klause jsou mimo diskusi a v současném vedení ODS nemá jako osobnost náhradu. Jiná věc je však, zda by další působení Klause ve vedení ODS umožnilo ODS vyhrát příští volby.(...) Ano, po Klausovi přijde někdo zdaleka ne tak schopný a ochotný tolik obětovat jako Klaus. Pohřbívání ODS je však předčasné. Takovou radost ODS svým levičáckým oponentům neudělá.
</TEXT>
</DOC>
<DOC>
<DOCID>LN-20021012062</DOCID>
<DOCNO>LN-20021012062</DOCNO>
<DATE>10/12/02</DATE>
<TITLE>
internetová diskuse
</TITLE>
<TEXT>
Ješitný pan profesor si konečně našel dobrý důvod, jak "se ctí odejít z vysoké politiky. Je si dobře vědom toho, že jeho pozice předsedy ODS již není tak samozřejmá jako dříve. Neunesl by fakt, že si někdo může v ODS vůbec dovolit proti němu kandidovat na předsedu, a tak nebude kandidovat z důvodu, že se bude ucházet o funkci na Hradě. Je si ale vědom toho, že dnes již není jeho pozice taková, jako bývala, a že jeho naděje uspět v prezidentských volbách je malá. (...)
</TEXT>
</DOC>
<DOC>
<DOCID>LN-20021012063</DOCID>
<DOCNO>LN-20021012063</DOCNO>
<DATE>10/12/02</DATE>
<TITLE>
Ad LN 8. 10.: Školní osnovy mají zmizet do dvou let
</TITLE>
<TEXT>
Navrhované zrušení všeobecně závazných osnov a přenechání rozhodnutí o tom, co se bude vyučovat, na učitele, je systém, který zkrátka nemůže v reálné společnosti efektivně fungovat. Byla by to obrovská zodpovědnost, kterou zdaleka ne každý učitel je schopen zvládnout. Navíc při současném finančním ohodnocení může společnost jen těžko od učitelů chtít výrazně lepší výkony. Vycházím-li z vlastní zkušenosti myslím si, že české školství je nutné reformovat zcela jiným způsobem, zdaleka ne tak liberálním, jak navrhují mnozí "odborníci". Stačí zracionalizovat stávající osnovy a přehodnotit některé priority, především pak u humanitních předmětů, jako je český jazyk, literární dějepis a obecný dějepis. Investujme do vývoje zcela nových a kvalitních učebnic, vytvořme přesné osnovy občanské nauky, zaveďme na základních školách povinně dva cizí jazyky atd. Ale hlavně nedělejme z učitelů osvícené osoby, které se obejdou bez osnov!
</TEXT>
</DOC>
<DOC>
<DOCID>LN-20021012064</DOCID>
<DOCNO>LN-20021012064</DOCNO>
<DATE>10/12/02</DATE>
<TITLE>
Ad LN 8. 10.: Školní osnovy mají zmizet do dvou let
</TITLE>
<TEXT>
V současné době se jako největší nebezpečí pro svobodu české školy jeví snahy prověřovat absolventy prostřednictvím celostátních standardizovaných testů, v drtivé většině pouze znalostních. Zdůvodňuje se to tím, že určitá suma faktů k dosaženému stupni vzdělání prostě patří. Jde tu ovšem o záměnu pojmů. Školská politika v otevřené společnosti může předepsat jen objem a základní obrysy faktografie, nikoli její unifikovaný obsah. Tak např. dánské katalogy maturitních kompetencí pouze stanovují, že učivo v integrovaném předmětu dějepis a občanská nauka musí zahrnovat maximálně 500 běžných stran textu (nejen naukového, ale také třeba pramenného) a že musejí být rovnoměrně zastoupeny dějiny nejstarší, novověké i moderní. Konkrétní faktografickou náplň si určují učitelé sami, respektujíce regionální specifika, zájem studentů i svou vlastní odbornou orientaci.
</TEXT>
</DOC>
<DOC>
<DOCID>LN-20021012065</DOCID>
<DOCNO>LN-20021012065</DOCNO>
<DATE>10/12/02</DATE>
<TITLE>
Ad LN 10. 10.: Za vše můžou straky
</TITLE>
<TEXT>
Rozhodnout jednoznačně o škodlivosti či užitečnosti určitého druhu nelze. O tom, že je straka obecná přímo přeborníkem ve vybírání ptačích hnízd, není sporu, proto se britští ornitologové pokusili dokázat souvislost mezi početností strak a úbytkem drobných pěvců. Ukázalo se ovšem, že straky na drobné ptactvo vliv nemají. Pokud jsou však v určité oblasti vyhubeny straky, projeví se to neblaze na početnosti poštolek a kalousů. Tito ptáci si sami hnízda nestavějí a jsou do značné míry odkázáni na opuštěná hnízda strak. Zvyšování počtu strak a sojek navíc může souviset s pronásledováním jejich hlavních predátorů jestřábů myslivci. Pan Valouch vzpomíná, jak se v dětství chápali vzduchovek, když se nablízku objevila straka. K tomu bych chtěl jen poznamenat, že hubení živočichů pomocí vzduchovky je nezákonné.
</TEXT>
</DOC>
<DOC>
<DOCID>LN-20021012066</DOCID>
<DOCNO>LN-20021012066</DOCNO>
<DATE>10/12/02</DATE>
<TITLE>
První ročník soutěže vyvolal velkou vlnu kritiky, proti se postavil i předseda tibetské exilové vlády
</TITLE>
<TEXT>
Novinářů a fotografů bylo mnohem více než uchazeček o titul. Z původních třiceti dívek totiž nakonec zbyly jen čtyři.
DHARAMSÁLA, Indie - V indické Dharamsále, kde sídlí tibetská exilová vláda, byl ve čtvrtek navzdory nedostatku financí, porotců i stále se snižujícímu počtu soutěžících dívek, zahájen vůbec první ročník soutěže Miss Tibet. Z původních třiceti uchazeček o titul nejkrásnější tibetské dívky nakonec zbyly jen čtyři - dvě studentky, učitelka a modelka. Ostatní dívky ze soutěže odstoupily kvůli nátlaku ze strany rodiny a přátel, kteří jako členové tradičně smýšlející tibetské společnosti neschvalují tento způsob odhalování se. Soutěž vyvrcholí během zítřka, kdy bude korunována první Miss Tibet. Součástí soutěže byla i tradiční promenáda v plavkách, na kterou měli přístup pouze zástupci médií, nikoli veřejnost. Tato disciplína vzbudila největší vlnu odporu mezi příslušníky tradiční společnosti. V horském městě Dharamsála totiž většina žen chodí oblečená ve dlouhých sukních po kotníky a v blůzách s dlouhými rukávy. Soutěžící krásky se jen krátce prošly po molu pokrytém červeným kobercem a poté se přesunuly do bazénu. Mezitím co si čtyři porotci dělali poznámky, dívky obklopily tři televizní týmy, reportéři z šesti deníků a dvou mezinárodních tiskových agentur i nezávislí filmaři. Kvůli ranní dešťové přeháňce panovala mezi přítomnými dobrá nálada. Tibeťané totiž věří, že "začne-li určitý projekt za deště, tak na něj prší štěstí". Proti konání soutěže se postavil předseda exilové tibetské vlády Rinpočhe Samdhong, který ji nazval "velmi hrubou a materialistickou". Tibeťané, kteří kritizují volbu miss, se domnívají, že není ve shodě s tradiční tibetskou kulturou. Organizátoři soutěže podle nich porušují tradice tibetského lidu a zjednodušují jejich boj za svobodu. Podle jednoho z organizátorů volby nekrásnější Tibeťanky bylo ale smyslem celé akce "vyzdvihnout tibetskou identitu". V jednom z kol soutěže mají dívky mluvit o tibetské historii, kultuře a aktuálním dění. V jiném budou například oblečeny v tradičních tibetských kostýmech. "Myslím, že je to skvělý nápad. Trochu tělesného půvabu spojeného s 'tibetským problémem' určitě není na škodu," uvedl pro britskou BBC jeden z porotců.
</TEXT>
</DOC>
<DOC>
<DOCID>LN-20021012067</DOCID>
<DOCNO>LN-20021012067</DOCNO>
<DATE>10/12/02</DATE>
<TITLE>
Nápis Londiniensium, který je vyryt na kamennou tabuli, je podle archeologů důkazem, že název Londýn má skutečně latinské kořeny.
</TITLE>
<GEOGRAPHY>LONDÝN</GEOGRAPHY>
<TEXT>
Při stavebních výkopech poblíž britské metropole narazili dělníci na téměř dva tisíce let starou kamennou tabuli s latinským nápisem Londiniensium. Podle archeologů jde o zatím nejstarší doklad římského původu pojmenování města, z něhož později vyrostl nynější Londýn. K nálezu, který je mimořádně dobře zachovalý, došlo v oblasti Southwarku jižně od metropole. Deska z doby kolem roku 150 našeho letopočtu má rozměry 30krát 40 centimetrů a je nejstarším faktickým důkazem, že jméno Londýn má skutečně latinské kořeny, což se dosud jen předpokládalo. Text na desce říká, že ji dal vyrobit "k poctě císařů a boha Marta Camula Tiberinius Celerianus, obchodník z Londýna". Experti soudí, že zmíněný Tiberinius byl hlavním obchodním vyjednavačem oblasti a že sídlil v Londýně. Bohu Camulovi se klaněli především věřící v oblasti nynější francouzské Champagne; z toho by se dalo usoudit, že Tiberinius se zabýval také dovozem zboží z kontinentu na britské ostrovy. "Nápis také dokládá, že Londýn tehdejší doby byl významným obchodním střediskem," konstatuje archeoložka Nansi Rosenborgová. Britští vědci se netají nadějí, že místo nálezu ukrývá ještě další překvapení, protože zatím se podařilo podrobněji prozkoumat jen 15 procent celkové plochy.
LONDÝN - Při stavebních výkopech poblíž britské metropole narazili dělníci na téměř dva tisíce let starou kamennou tabuli s latinským nápisem Londiniensium. Podle archeologů jde o zatím nejstarší doklad římského původu pojmenování města, z něhož později vyrostl nynější Londýn. K nálezu, který je mimořádně dobře zachovalý, došlo v oblasti Southwarku jižně od metropole. Deska z doby kolem roku 150 našeho letopočtu má rozměry 30krát 40 centimetrů a je nejstarším faktickým důkazem, že jméno Londýn má skutečně latinské kořeny, což se dosud jen předpokládalo. Text na desce říká, že ji dal vyrobit "k poctě císařů a boha Marta Camula Tiberinius Celerianus, obchodník z Londýna". Experti soudí, že zmíněný Tiberinius byl hlavním obchodním vyjednavačem oblasti a že sídlil v Londýně. Bohu Camulovi se klaněli především věřící v oblasti nynější francouzské Champagne; z toho by se dalo usoudit, že Tiberinius se zabýval také dovozem zboží z kontinentu na britské ostrovy. "Nápis také dokládá, že Londýn tehdejší doby byl významným obchodním střediskem," konstatuje archeoložka Nansi Rosenborgová. Britští vědci se netají nadějí, že místo nálezu ukrývá ještě další překvapení, protože zatím se podařilo podrobněji prozkoumat jen 15 procent celkové plochy.
</TEXT>
</DOC>
<DOC>
<DOCID>LN-20021012068</DOCID>
<DOCNO>LN-20021012068</DOCNO>
<DATE>10/12/02</DATE>
<GEOGRAPHY>CANBERRA</GEOGRAPHY>
<TEXT>
Australští vědci se domnívají, že citronová šťáva může sloužit jako levný a účinný antikoncepční prostředek a zároveň zabraňuje šíření nemoci AIDS. Podle fyziologa Rogera Shorta z porodnického oddělení univerzity v Melbourne testy prokázaly, že pár kapek šťávy z citronu dokáže zabít spermie i zničit virus HIV. Podle australských lékařů je jednou z možností aplikace této "antikoncepce" vymačkání šťávy na kus vaty, který by měl být vložen do pochvy před sexuálním stykem. "V laboratoři jsme dokázali, že citronová šťáva je velmi účinná pro znehybnění lidských spermií i ničení viru HIV," prohlásil pro britskou BBC Short. Ke stejnému účelu může být použita i limetová šťáva, protože podle něj obsahuje přibližně stejné množství kyselin. Tyto druhy ovoce jsou k dostání i v chudých rozvojových zemích, kde se dají antikoncepční prostředky jen těžko sehnat. Využití citronové šťávy jako antikoncepce však není nic nového. Tyto starověké antikoncepční metody znal i Casanova, proslavený svou sexuální aktivitou. "Tento způsob byl používán stovky let, my jsme na to však zapomněli," řekl Short. "Asi před třemi sty lety užívaly ženy ve Středomoří citronovou šťávu jako hlavní prostředek antikoncepce." Shortova zjištění však vyvolala kritiku ostatních vědců. "Je možné, že je Roger Short na stopě něčeho významného, je ale potřeba provést další klinické testy na lidech," poznamenal rakouský doktor Andrew Grulich.
</TEXT>
</DOC>
<DOC>
<DOCID>LN-20021012069</DOCID>
<DOCNO>LN-20021012069</DOCNO>
<DATE>10/12/02</DATE>
<GEOGRAPHY>WASHINGTON</GEOGRAPHY>
<TEXT>
Americký veterán z války ve Vietnamu, kterému úřady zakázaly změnit si své jméno na Bůh, si místo toho zvolil jméno "Jsem, který jsem". Muž, který se dříve jmenoval Charles Haffey, začal hledat v bibli náhradní jméno poté, co soudce v dubnu zamítl jeho první návrh. Dostal se až k pasáži, ve které se Mojžíš ptá Boha, kdo je, a on mu odpovídá: Jsem, který jsem. Pětapadesátiletý muž podle britské BBC doufá, že jeho nové jméno mu pomůže oprostit se od pocitů úzkosti a vzteku, které má od té doby, co bojoval ve Vietnamu. "Jsem, který jsem" se obrátil na křesťanskou víru a v dubnu byl pokřtěn. Nedlouho poté se rozhodl, že chce změnit celý svůj život, a začal u jména. Americký veterán však není jediným člověkem, kterému byl zamítnut návrh na nové jméno. Německé úřady například před měsícem nedovolily jistému tureckému páru, aby dal svému dítěti jméno Usáma bin Ládin. Podle německých zákonů je totiž nelegální dávat dětem jména, která mohou být urážlivá nebo posměšná. Němečtí rodiče tak nemohou pojmenovat své potomky například Adolf Hitler. Kuriózní případ se stal i v Británii. Minulý týden si britský politik změnil své jméno podle mořské ryby. Poslanec britské Labouristické strany Austin Mitchell se přejmenoval na Austina Haddocka (anglicky treska). Jedním z důvodů tohoto činu je podle něj prý i snaha vyzvat Brity k větší konzumaci ryb.
</TEXT>
</DOC>
<DOC>
<DOCID>LN-20021012070</DOCID>
<DOCNO>LN-20021012070</DOCNO>
<DATE>10/12/02</DATE>
<TITLE>
Marcel. Toto jméno pochází z latinského Marcellus, což je vlastně zdrobnělina jména Marcus. Jazykovědci toto jméno překládají jako "malý bojovník". V církevním kalendáři je dnes připomenuta památka sv. Radima.
</TITLE>
<TEXT>
Renáta. Toto jméno je latinského původu a znamená "znovuzrozená" nebo "obrozená". V církevním kalendáři dnes slaví svátek Eduard a Bivoj.
</TEXT>
</DOC>
<DOC>
<DOCID>LN-20021012071</DOCID>
<DOCNO>LN-20021012071</DOCNO>
<DATE>10/12/02</DATE>
<TEXT>
"Komunisti vpřed, ostatní za mnou!" říkával občas na vojně (velmi tiše) jeden můj kolega četař v jakési unavené parodii na sovětské válečné filmy. Letos na podzim se zdá, jako by ho komunisté skutečně poslechli a zaveleli ke zteči na nejrůznější volné funkce. Začali pěkně zostra, útokem na bodák: za prezidenta by chtěli mít bývalého vojenského prokurátora Miroslava Kříženeckého, toho času obhájce Karla Srby, podezřelého z několika trestných činů včetně spoluúčasti na organizování vraždy novinářky Slonkové. Inu tak. Pokud bude Kříženecký zvolen, novoroční projev českého prezidenta možná bude začínat slovy: "Vážené soudružky a soudruzi, milý Karle!" Co naplat, máme přece demokracii, že. V Bruntále zase na starostu kandiduje někdejší agent Státní bezpečnosti Ludvík Zifčák. Bruntálská radnice by podle jeho plánu měla udělovat veřejné zakázky pouze bruntálským podnikatelům, kteří by museli zaměstnávat výhradně bruntálské občany (zkrátka jak napsal kdysi slavný básník: "Úrodu novou sklidí sám,/ sám se svými./ Jděte mu z cesty. Staví chrám/ bratrské doby.") Ludvíka Zifčáka všichni známe coby Martina Šmída v jeho nezapomenutelné roli studentské mrtvoly na Národní třídě; dřívější posluchači a pedagogové Vysoké školy báňské v Ostravě si jej kromě toho pamatují i jako Milana Růžičku v méně dramatické, ale o nic menší úloze studenta živého. "Byl jsem tam jako student, ale studentem jsem vlastně nebyl. Říká se tomu legalizace," vysvětlil Zifčák-Šmíd-Růžička novinářům. Říkejme tomu tedy legalizace. Něco jako praní špinavých peněz - když se dají prát špinavé peníze, proč by se koneckonců nedali prát i někteří trochu se umazavší lidé? Soudruzi Kříženecký a Zifčák na svou legalizaci (vyprání) zatím teprve čekají, ale takový Miloslav Kučera, někdejší komunistický cenzor, už zlegalizován (vyprán) dávno je: nejdříve se stal členem Rady pro rozhlasové a televizní vysílání (tzv. předepírka), a nyní dokonce vedoucím jejího úřadu (hlavní prací program). Ještě lépe byl zlegalizován komunistický poslanec Vojtěch Filip, který veřejně prohlašuje, že americký prezident George Bush je jako Hitler a že NATO je zločinecká organizace - ten se stal hned místopředsedou českého parlamentu! To není žádné obyčejné praní na čtyřicet stupňů, to je už normální vyvářka. Ale co s tím naděláme, že? Máme přece demogracii. Takže jak napsal zmíněný básník: "Jen tedy dál a všichni na svá místa! / Jen do práce a v boj, jenž nelení./ Dál nad námi plá rudá vlajka čistá,/ to avantgardní lidské znamení."
</TEXT>
</DOC>
<DOC>
<DOCID>LN-20021012072</DOCID>
<DOCNO>LN-20021012072</DOCNO>
<DATE>10/12/02</DATE>
<TITLE>
Proč bychom neměli mluvit, jak nám zobák narostl, ale používat politicky korektní výrazy
</TITLE>
<TEXT>
Politická korektnost není snaha zakrýt pravou podstatu věcí. Jejím cílem je odstranit historicky zakořeněné nerovnosti a přirozenou tendenci lidských společností vydělit ze svého středu a diskriminovat odlišné jedince. Je to boj proti zhoubným stereotypům.
"V pátek dopadli rabujícího Roma..." stálo v popovodňové zprávě serveru iDnes.cz z 19. 8. 2002. Na první pohled se může zdát, že je to nevinná větička prostě popisující skutečnou událost tak, jak se odehrála. Kdyby si však redaktor byl vědom síly svých slov, či jinak, kdyby byl politicky korektní, hovořil by jen o dopadení nějakého muže. U nás se však politická korektnost považuje za něco směšného a nepřirozeného: přece - jsme-li politicky korektní, prohřešujeme se proti přirozenosti jazyka a nenazýváme věci jejich pravými jmény. Podobně je tomu i v mnoha dalších zemích včetně kolébky politické korektnosti, Spojených států, kde v současné době nabývá na síle konzervativní přístup k jazyku. Politická korektnost ovšem není ve své podstatě snahou zakrýt nějakou "pravou" podstatu věcí, ale právě naopak se jedná o pokus upozornit na to, jak se naše předsudky a společenské nerovnosti odrážejí v našem jazyce, aniž bychom si to uvědomovali. Politická korektnost je způsob mluvy, který nutí hovořící vybírat slova pečlivě v rozpravách o některých oblastech společenského života a dávat přitom přednost jistým výrazům na úkor jiných. Není to tedy nic jiného než to, jak všichni dnes a denně používáme jazyk a jak ho používali naši předkové, co paměť sahá. Vyhýbat se vulgarismům, explicitním poukázáním k věcem pohlavním a jiným je pro nás všechny naprosto přirozené. Mluvit korektně a mít korektní vztahy se ostatně stalo i "mantrou" naší současné politiky. Politickou korektností v onom často zesměšňovaném smyslu pak začínáme nazývat až to, když se náš způsob opatrného vyjadřování začne dotýkat specifických politických oblastí. Politická korektnost má své kořeny v liberálním hnutí ve Spojených státech 60. let, kdy se poprvé začalo mluvit o tom, jak se v jazyce odráží společenské uspořádání. Příkladem je třeba rasistická nadávka "nigger" (negr). Toto slovo se podařilo vymýtit z jazyka tak úspěšně, že se dnes řadí mezi dvě nejsprostší slova anglického jazyka a slušné tiskoviny ho, pokud musejí, píší jako "n****". Snaha najít neutrální název pro černé Američany ale sahá až do první poloviny 19. století. Jak se hnutí za rovnoprávnost rozšířilo na další oblasti, rozšiřovala se i oblast politické korektnosti. Obecný jazyk tak nejdříve začala zasahovat snaha o rovnoprávnost žen, boj za uznání práv lidí s odlišnou sexuální orientací, poté úsilí o rovnoprávnost tělesně postižených a nejpozději také propagace rovnoprávnosti starých lidí. Zatímco v 60. a 70. letech mělo toto hnutí povahu revoluční, v letech 80. se pomalu stalo modem vivendi značné části amerického establishmentu. A stejně jako se o burzách na celém světě říká, že když Amerika kýchne, dostane celý svět rýmu, rozšířila se i nákaza politicky korektního vyjadřování více či méně do všech světových jazyků.
</TEXT>
<HEADING>
Móda, která przní jazyk!
</HEADING>
<TEXT>
Proti politické korektnosti se ovšem okamžitě vyrojila opozice. Ostatně sám tento termín je v podstatě hanlivým přídomkem, který začali používat v 60. letech někteří konzervativní politici. Sami jeho zastánci o sobě říkají, že se snaží vyhnout diskriminačnímu jazyku. U nás toho o politické korektnosti (stejně jako třeba o feminismu) víme víc právě od jejích odpůrců, nejčastěji zasloužilých mužů, nebo těch, kdo se jim chtějí zavděčit. Stojí proto za ránu podívat se podrobně na jejich argumenty a porovnat je jak se skutečným stavem věcí, tak s tím, jak vlastně jazyk funguje. Jádro nejběžnějšího protiargumentu spočívá v tvrzení, že politická korektnost je pouhou módní záležitostí, která nedělá nic jiného, než przní přirozenost jazyka a nutí lidi k tomu, aby mluvili uměle. Tato kritika padá na úrodnou půdu ze dvou důvodů. Zaprvé proto, že ji často pronášejí samozvaní ochránci jazyka, ti, k nimž chodíme pro radu, jestli se toto řekne tak či onak, a zadruhé proto, že takovéto tvrzení velice dobře souzní s tím, jak si jazyk představujeme: tedy sice jako nástroj komunikace, ale nástroj, o který se musíme dobře starat a udržovat ho čistý, aby nám spolehlivě sloužil. Tento názor je u nás z historických důvodů obzvláště silný, ale najdeme ho samozřejmě i v jiných jazykových společenstvích. Přitom se stačí zběžně podívat, jak se jazyky vyvíjejí, abychom zjistili, že to, čemu se hanlivě říká politická korektnost, je naprosto přirozená součást fungování jazyka (stejně jako snaha o jazykovou čistotu). Nemusí se nám líbit, že se jazyky mění, ale nebýt tohoto vývoje, mluvilo by se ve velké části Evropy stále latinsky a naším jazykem by dnes byla praslovanština.
</TEXT>
<HEADING>
Jazyk mocných
</HEADING>
<TEXT>
Změny v jazyce se často popisují pomocí nějakých abstraktních zákonů, ale v době, kdy probíhaly, se účastníkům jevily stejně, jako se dnešní změny jeví nám (někomu pozitivně a jiným jako prokletí). Neprobíhají také nějakou konstantní rychlostí, ale v jistých dobách probíhají rychleji než jindy. Jazyk těch, kdo jsou u moci (a nemusí to být jen moc politická a ekonomická, ale především moc společenské prestiže), se stává jazykem většiny. Mluvit tímto jazykem znamená být součástí většiny, být u moci nebo alespoň nebýt cílem jejího vlivu. Proto také mnoho kritiků hovoří o tyranii politické korektnosti vedoucí k nesvobodě. Kritici politické korektnosti si však plně neuvědomují (nebo si uvědomit nechtějí) plnou moc jazyka v lidském životě. Myslí si, že jazyk je v podstatě neutrální a nezávislý na svých mluvčích. Jazyk není podle nich nic jiného než přirozený odraz skutečného světa (světa tak, jak opravdu sám o sobě je - staré dobré objektivní reality) a měnit tento odraz je vlastně lží: nepojmenováváme-li věci "jejich pravými jmény", tak o nich lžeme. Naopak zastánci politické korektnosti si - byť často pouze intuitivně - uvědomují, že jazyk neodráží svět tak, jak skutečně je, ale tak, jak ho vidíme. Z tohoto hlediska pak ve změně jazyka nejde o to, zakrýt skutečný svět, ale odkrýt podstatu toho, jak ho jazyk spoluvytváří. Slovo "teplouš" nepopisuje homosexuála lépe než slovo "gay", odkrývá ale mnohé o postojích a názorech toho, kdo je vyslovil. Politická korektnost tedy umožňuje lidem, kteří tyto názory nesdílejí, mluvit o světě, aniž by se zařazovali mezi homofoby. Je samozřejmě možné říci "cikán", a ne "Rom", aniž by člověk byl rasistou nebo měl o rovnoprávnosti Romů jakékoli pochybnosti. Je ale také třeba myslet na pocity člověka, pro nějž bylo celý život označení jeho příslušnosti zároveň nadávkou. Určitě stojí za trochu úsilí zamyslet se nad tím, jakými názory je zatíženo slovo, které se chystáme vyslovit. "Afroameričan" vedle "černoch" není jenom nové slovo, ale nese s sebou celé dějiny pojmenování skupiny lidí - od otroctví až po jejich nové hledání vlastní identity.
</TEXT>
<HEADING>
Žena - úchylka od normy
</HEADING>
<TEXT>
Toto jsou poměrně přímočaré příklady a jejich přijetí je pro většinu lidí čistě otázkou "slušnosti". Jazyk ale ovlivňuje náš život i hlouběji než jen v pojmenováních skupin lidí. Obsahuje celou řadu zásadních pravidel, která, ač je jejich použití pro nás dneska samozřejmé, vycházejí z historické nerovnosti. A zde se politická korektnost (tj. nediskriminační jazyk) snaží jít hlouběji, a ne pouze propagovat pravidla slušného chování. Snaží se vzít sílu jazyka (ústřední části samé naší podstaty), který byl v minulosti bezmyšlenkovitě použit ve službách diskriminace, a rozbořit pomocí té síly zažité představy. A právě kvůli silné působnosti jazyka při formování světa našich hodnot a naší víry je tato snaha velice bolestivá a budí nejvíce odporu. A je také dlužno říci, že se v ní dopustili zastánci politické korektnosti nejvíce chyb, a to chyb zcela faktických, a že často zašli ve své snaze příliš daleko. Není obtížné takové chyby najít a zobecnit je na celé hnutí. To by však zcela zastínilo radikálně nový a v jádru ozdravný pohled na jazyk. Dalším problémem je, že tato dekonstrukce a následná rekonstrukce jazyka proběhly nejdůsledněji v angličtině, kde se jimi zabývali nejen nadšení aktivisté, ale také odborníci, a do ostatních jazyků se většinou promítly pouze jejich výsledky - často neorganicky nasazené, a nikoli aplikace principů.
Například na často diskutovaný příklad anglického zájmena "he", které se po dlouhá léta používalo jako neutrální v případě, kdy nebylo jasné, zda se jedná o muže či ženu. Kritici tvrdí, že je to přirozený prostředek anglického jazyka, který nikoho nezvýhodňuje. Mýlí se zde ale hned ve dvou aspektech. Zaprvé přirozenost jazyka je určena společností, v níž se používá, a jestli je muž neutrálním příkladem člověka a žena příkladem zvláštním, pak se toto odrazí i v jazyce. Není navíc pravda, že tento jev není ve svém důsledku diskriminační. V diskriminaci se totiž nejedná vždy jen o přímočaré znevýhodnění, ale funguje tu kumulativní efekt. Pokaždé, když se (v angličtině) neví, jestli je doktor, politik, právník či učitel muž, nebo žena, předpokládá jazyk, že se jedná o muže. A je-li to žena, je to výjimka nebo úchylka od normy. Takto vyvolaný pocit méněcennosti jistě sám o sobě nezabrání dívkám, aby se o taková povolání zajímaly, ovšem s celou škálou dalších drobných nerovností je to mocná bariéra. Bylo by naivní si myslet, že v anglicky mluvících zemích existuje rovnoprávnost v jazyce nebo ve skutečnosti, ale poměrně bezbolestně (po mnoha slepých uličkách) se dnes v případech, kdy není jasné pohlaví nějaké osoby, v psané angličtině používá "he or she" (on nebo ona) a v mluvené angličtině se normou stává slovo "they" (oni). Nevyhrála se tím válka a pravděpodobně ani bitva, ale rozhodně to úsilí stálo za to. Například v mnoha nebeletristických knihách vydaných během posledních třiceti let lze často v předmluvách najít odstavec o tom, jak autor tuto věc řeší a, i když se sám rozhodl pro tradiční "he" (často z pohodlnosti), autor i čtenáři byli konfrontováni s nejednoznačností stávajících norem. Protože podobné příklady jsou velmi výlučné, politická korektnost se často zaměňuje se zaváděním nových slov. Připomeňme si ale, že jejím cílem je odstranění jazyka, který přispívá k diskriminaci. Je tedy také politicky korektní mluvit tak, aby naše mluva obsahovala jen to nezbytně nutné. Například zaměstnavatel nepotřebuje vědět, jestli je žena ucházející se o práci vdaná, a proto by oslovení (tj. slečna nebo paní) nemělo tento stav odrážet. Stejně tak novináři neodstranili diskriminaci ze svého jazyka jen tím, že nahradili slovo "cikán" slovem "Rom", což je citovaný případ onoho nešťastníka z iDnes. Pro čtenáře přece není relevantní, jestli byl zloděj Rom (ostatně dalších sedm případů popisovaných na téže straně se Romů netýkalo). Výraz "chytili rabujícího Roma" není objektivním a nestranným popisem, ale vystavěním reality. Proč je důležité, že dotyčný zločinec je Rom? Protože je to součástí našich představ o Romech a o tom, že krádeže k nim jaksi patří. A taky to umožní naší "bílé", "české" většině si oddechnout, že to nebyl "jeden z nás". V tomto ohledu se politická korektnost opravdu obrací proti přirozenosti lidských společenství, jíž se zdá být vydělení a diskriminace minorit. Prostředky, které k tomu používá, jsou ale zrovna tak přirozené. Politická korektnost označuje proces přirozené jazykové změny v určitých oblastech společenského diskursu. Paralelně s ní probíhá mnoho dalších změn stejného typu, které se jako politická korektnost neoznačují. Přirozenost jazykové změny však neznamená, že se odehrává podle abstraktních zákonů. Za všemi změnami stojí lidé, pohybující se v rámci mantinelů, které je v některých případech za zákony možné považovat. A protože tyto změny jsou lidské, byly v dějinách použity pro účely dobré i zlé. "Soudruh" naší nedávné až orwellovské skutečnosti je dobrým příkladem tohoto jevu, který Petr Fidelius popsal jako moc komunistické řeči. Nahrazení soudruha pánem je ale pouze opačná strana téže mince. Změnila se politika a s ní i správnost vyjadřování.
</TEXT>
<HEADING>
Mluva liberální levice
</HEADING>
<TEXT>
Politická korektnost ostatně stála i u počátků spisovné češtiny. Národní obrození z ní dokonce udělalo jednu z ústředních součástí boje za národnostní sebeurčení. A ani to se neobešlo bez výstřelků. Každé jazykové společenství má svou politickou korektnost, která se stále mění, tu radikálněji, jinde pozvolněji. Dnes se termínem politická korektnost označuje jazykové vyjadřování a chování spojené s liberálně levicovými názory. Proto někteří pravicoví kritici hovoří o levicové tyranii, která vede k nesvobodě vyjadřování - tento jazyk totiž potlačuje možnost vyjadřování (pravicových) pravd o tradičních (křesťanských) rodinných hodnotách. Jenže zde se opět dostáváme k předpokladu, že předchozí vyjadřování bylo svobodné a neutrální a umožňovalo svobodu projevu všem. Jenže tento způsob diskursu měl kořeny v mnohem hlubší nesvobodě a neumožňoval myšlení, natož vyjádření pravd jiných. Jistě najdeme případy, kdy současná politická korektnost vedla k bezpráví na jednotlivcích, ale stačí zběžný přehled světových médií, abychom se přesvědčili, že jako celek mají její kritici fórum pro své názory velice široké. Explicitně sice žádají jazyk neutrální, ale ve skutečnosti chtějí nahradit jednu politickou korektnost korektností vlastní. Politická korektnost nebo snad lépe obecný pokus o nediskriminační jazyk je nepochybně revolucí. Jako každé revoluci jí hrozí zneužití a zkostnatění ideálů do formulek. Musíme se ale ptát, jestli je závažnost těchto excesů úměrná staletím nerovnoprávnosti a útlaku. Přestože pravděpodobně ne, nesmíme na ně zapomínat, omlouvat je a připouštět jejich opakování. Je totiž naivní domnívat se, že podobné výstřelky vyplývají z povahy politické korektnosti samé. Politická korektnost je projevem přirozené dynamiky jazyka a společnosti. Problémy, které přináší, jsou důsledkem její revolučnosti (a také obecné lidské pochybitelnosti). Zamýšlíme-li se tedy nad politickou korektností, nesmíme zapomenout ani na důvody, které k této revoluci vedly. Podaří-li se je odstranit, rozplyne se revoluce sama. Pokud ovšem tradicionalističtí konzervativní puristé nevyhlásí dlouhou studenou válku ideologií!
Politická korektnost ostatně stála i u počátků spisovné češtiny. Národní obrození z ní dokonce udělalo jednu z ústředních součástí boje za národnostní sebeurčení. A ani to se neobešlo bez výstřelků. Každé jazykové společenství má svou politickou korektnost, která se stále mění, tu radikálněji, jinde pozvolněji. Dnes se termínem politická korektnost označuje jazykové vyjadřování a chování spojené s liberálně levicovými názory. Proto někteří pravicoví kritici hovoří o levicové tyranii, která vede k nesvobodě vyjadřování - tento jazyk totiž potlačuje možnost vyjadřování (pravicových) pravd o tradičních (křesťanských) rodinných hodnotách. Jenže zde se opět dostáváme k předpokladu, že předchozí vyjadřování bylo svobodné a neutrální a umožňovalo svobodu projevu všem. Jenže tento způsob diskursu měl kořeny v mnohem hlubší nesvobodě a neumožňoval myšlení, natož vyjádření pravd jiných. Jistě najdeme případy, kdy současná politická korektnost vedla k bezpráví na jednotlivcích, ale stačí zběžný přehled světových médií, abychom se přesvědčili, že jako celek mají její kritici fórum pro své názory velice široké. Explicitně sice žádají jazyk neutrální, ale ve skutečnosti chtějí nahradit jednu politickou korektnost korektností vlastní. Politická korektnost nebo snad lépe obecný pokus o nediskriminační jazyk je nepochybně revolucí. Jako každé revoluci jí hrozí zneužití a zkostnatění ideálů do formulek. Musíme se ale ptát, jestli je závažnost těchto excesů úměrná staletím nerovnoprávnosti a útlaku. Přestože pravděpodobně ne, nesmíme na ně zapomínat, omlouvat je a připouštět jejich opakování. Je totiž naivní domnívat se, že podobné výstřelky vyplývají z povahy politické korektnosti samé. Politická korektnost je projevem přirozené dynamiky jazyka a společnosti. Problémy, které přináší, jsou důsledkem její revolučnosti (a také obecné lidské pochybitelnosti). Zamýšlíme-li se tedy nad politickou korektností, nesmíme zapomenout ani na důvody, které k této revoluci vedly. Podaří-li se je odstranit, rozplyne se revoluce sama. Pokud ovšem tradicionalističtí konzervativní puristé nevyhlásí dlouhou studenou válku ideologií!
</TEXT>
</DOC>
<DOC>
<DOCID>LN-20021012073</DOCID>
<DOCNO>LN-20021012073</DOCNO>
<DATE>10/12/02</DATE>
<TITLE>
paměti
</TITLE>
<TEXT>
František Kavka
Ohlédnutí za padesáti lety ve službě českému dějepisectví (Karolinum)
Zní to až neuvěřitelně, ale nejstarší český medievalista je v posledním desetiletí i medievalistou nejplodnějším. Od roku 1989 totiž vydal jak svoji velkou práci o císařské politice Karla IV., tak popularizační životopis tohoto panovníka, který jen o pár let později kvalitativně ještě převýšila první česká biografie o Zikmundu Lucemburském. Spíše pro širší čtenářskou obec pak loni sepsal útlou knihu o manželkách Karla IV. Na počátku 50. let se ale Kavka zaobíral zcela jinými tématy (národní "pokrokové" tradice a sociální dějiny měst) a především v jejich první polovině patřil k historikům, kteří formovali marxistickou historiografii a kteří svými knihami legitimizovali komunistický režim. Ve svých pamětech především rekapituluje vlastní vědeckou práci. Naopak osobní vztahy ke svým kolegům příliš nerozplétá, stejně tak se jen výjimečně zamýšlí nad obecnějšími metodologickými problémy. Největší pozornost si přitom zaslouží kapitola, v níž se věnuje právě 50. letům a kde hodnotí své tehdejší velké práce: Husitská revoluční tradice (1953) a Přehled dějin Československa v epoše feudalismu (1955 - 1956). Je svým způsobem odvážné, že se od nich dnes neodvrací, že nepopírá jejich ukotvení v marxismu. Stejně tak má i právo se domnívat, že ve své době byly skutečným přínosem a v mnoha aspektech hrály dokonce průkopnickou úlohu. Dějiny českého dějepisectví k nim naopak budou patrně mnohem kritičtější, neboť ve skutečnosti se příliš nevymykaly oficiálnímu, "pravověrnému" proudu. Na konci 60. let se pak Kavka dle vlastního názoru od marxismu odvrátil a stal se klasickým pozitivistou, jenž se věnuje především dějinám politickým. Svým způsobem to pro něho byla i cesta k možnému vědeckému přežití, neboť i on, stejně jako celá řada dalších historiků jeho generace, byl z univerzity odstraněn a pracoval v podřadné pozici v Židovském muzeu. Škoda jen, že tato vůbec první "ego-histoire" českého historika je až příliš stručná. Tři čtvrtiny navenek dosti obsáhlé knihy totiž tvoří autorova bibliografie a především výbor ze starších textů, publikovaných za normalizace povětšinou v regionálních časopisech.
historie
Miloš Řezník
</TEXT>
<HEADING>
Polsko (Libri)
</HEADING>
<TEXT>
Edice "Stručná historie států" z nakladatelství Libri je mladším příbuzným úspěšné řady "Dějiny států" z Nakladatelství Lidové noviny. Projekt Libri má být stručnější a cenově dostupnější, edici tvoří nevýpravné brožury bez ilustrací. Čtvrtý svazek je pohotově věnován Polsku, na které se dosud v řadě NLN nedostalo. Napsal ho Miloš Řezník (*1970), autor monografie "Pomoří mezi Polskem a Pruskem" (Karolinum 2001). Vměstnat historii Polska na 200 stran je těžší úkol než napsat dílo obsáhlejší, do něhož lze uložit všechny údaje, které se v takových pojednáních tradičně vyskytují. Stručné dějiny vyžadují promyšlenou redukci materiálu a schopnost precizních několikaslovných charakteristik a jasných definic, které zastoupí dlouhé popisy a analýzy. Miloš Řezník se obojího zhostil velmi dobře, a tak jsou na světě po dlouhé době zajímavé polské dějiny z pera českého autora. Položil důraz na události a postavy, které jsou živé v polském veřejném životě a kultuře, zdůraznil vazby jednotlivých situací na české prostředí. Možná mohl jít v redukci politických dějin ještě dál, patrně měla mít poslední dvě století více místa na úkor autorova oblíbeného novověku. Telegrafické výčty postav a trendů polské kultury neznalému mnoho neřeknou a zájemce neuspokojí. Stranou zůstala řada bohemik, která by si zasloužila v takovéto práci zmínku, hlavně z 19. a 20. století. Autor by si měl zakázat výraz "v podstatě" a za trest sám spočítat, kolikrát ho v knize použil. Ale to je jen pár podnětů pro práci na dalším vydání této užitečné příručky.
Jitka Malečková
</TEXT>
<HEADING>
Úrodná půda (Nakladatelství ISV)
</HEADING>
<TEXT>
Vědecky strohá studie s podtitulem Žena ve službách národa je psána hned ze dvou okrajových perspektiv. Jednak nahlíží rodící se národní společnosti východní Evropy 19. století (především tureckou) pohledem rodových studií; dokládá tezi, že emancipace jako taková je úzce spojena s emancipací národní. Za druhé sleduje dějiny soudobé Evropy z jejího nejvýchodnějšího okraje. Malečková není ve svém přístupu sociolog, spíše historik mentalit a ideologií, a tak základ její práce vznikl z literárních pramenů. Proto nepopisuje, jak se na ženskou nebo národnostní otázku dívala ta která vznikající národní společnost jako celek, ale jak tyto problémy na literární úrovni řešili její intelektuálové. Studie dokazuje, že mezi tureckými radikály, bojujícími za osvobození od sultanátu, a třeba českými obrozenci, usilujícími o vyrovnání s konkurenčním němectvím, přitom v pohledu na ženu jako národní symbol existuje jen překvapivě málo rozdílů. Podle tureckého spisovatele a myslitele měly ženy-vlastenky za úkol rodit nové bojovníky za osvobozené Turecko. Čeští intelektuálové požadovali od českých dívek, aby byly "věrné vlasti kněžky", tedy aby vedly spořádaný a příkladný život v předurčeném stylu. Jiné požadavky, ale stejná perspektiva - sice v základech národních hnutí východní Evropy často stál feminismus, byl to však feminismus diktovaný muži. U Turka stejně jako u Čecha. Ten nejzajímavější úhel pohledu na Evropu, na vlastní národ i na své muže a na jejich feminismus, pohled tureckých (polských, ruských, slovenských, italských, českých a dalších) žen ve studii Jitky Malečkové ale chybí. Aspoň že to v samém závěru sama přiznává.
filozofie
Martin Heidegger
</TEXT>
<HEADING>
Aristotelova Metafyzika IX, 1 - 3 (Oikoymenh)
</HEADING>
<TEXT>
Heideggerova přednáška z letního semestru roku 1931, kterou do češtiny převedl nejznámější a nejúpornější český heideggerolog Ivan Chvatík, je velmi podrobným zkoumáním známé Aristotelovy pojmové dvojice dynamis a energeia, tradičně překládané jako možnost a uskutečnění, možnost/skutečnost. Heidegger, jak je u něj zvykem, hned na začátku upozorňuje, že jeho čtení nebude opakováním či shrnutím tradičního výkladu. Heidegger se naopak snaží číst Aristotela s hermeneutickým odstupem, který načrtl již ve Fenomenologických interpretacích k Aristotelovi a v Bytí a čase - hledání původního významu slov, etymologie, patří k jedné z hlavních zbraní. Je to pokus myslet Aristotela z "původní" řecké zkušenosti bytí jakožto Přítomnosti (Anwesen) zahrnující minulost, přítomnost (Gegenwart) a budoucnost. Dynamis a energeia se ve vztaženosti k tomuto hlubšímu základu ukazují jako modality široké přítomnosti, což zásadním způsobem mění nazírání na tradiční vymezení esence, podstaty, v Heideggerově slovníku bytnosti (Wesen), později bytování. Toho, co "něco" je a jak je. Heideggerovo čtení Aristotela je velmi detailní, jemná filozofická práce, určená k odbornému studiu. Proto ji také nakladatelství Oikoymenh zcela správně vybavilo potřebnou řecko-českou přílohou čtených pasáží.
Heideggerova přednáška z letního semestru roku 1931, kterou do češtiny převedl nejznámější a nejúpornější český heideggerolog Ivan Chvatík, je velmi podrobným zkoumáním známé Aristotelovy pojmové dvojice dynamis a energeia, tradičně překládané jako možnost a uskutečnění, možnost/skutečnost. Heidegger, jak je u něj zvykem, hned na začátku upozorňuje, že jeho čtení nebude opakováním či shrnutím tradičního výkladu. Heidegger se naopak snaží číst Aristotela s hermeneutickým odstupem, který načrtl již ve Fenomenologických interpretacích k Aristotelovi a v Bytí a čase - hledání původního významu slov, etymologie, patří k jedné z hlavních zbraní. Je to pokus myslet Aristotela z "původní" řecké zkušenosti bytí jakožto Přítomnosti (Anwesen) zahrnující minulost, přítomnost (Gegenwart) a budoucnost. Dynamis a energeia se ve vztaženosti k tomuto hlubšímu základu ukazují jako modality široké přítomnosti, což zásadním způsobem mění nazírání na tradiční vymezení esence, podstaty, v Heideggerově slovníku bytnosti (Wesen), později bytování. Toho, co "něco" je a jak je. Heideggerovo čtení Aristotela je velmi detailní, jemná filozofická práce, určená k odbornému studiu. Proto ji také nakladatelství Oikoymenh zcela správně vybavilo potřebnou řecko-českou přílohou čtených pasáží.
</TEXT>
</DOC>
<DOC>
<DOCID>LN-20021012074</DOCID>
<DOCNO>LN-20021012074</DOCNO>
<DATE>10/12/02</DATE>
<TITLE>
Literární objev: gruzínský kníže Konstantin Čcheidze a jeho memoáry
</TITLE>
<TEXT>
Velkou část života prožil v Čechách, stal se autorem píšícím pro české čtenáře. Poprvé sem přišel jako veterán občanské války, podruhé se vrátil po propuštění z gulagu. Jmenoval se Konstantin Čcheidze, pocházel z gruzínského knížecího rodu. Zapomenutou postavu literární Prahy připomíná sborník věnovaný Čcheidzeho životu a dílu.
Praha 20. a 30. let minulého století se stává podobně legendárním pojmem jako Praha Karla IV. či rudolfínská - zlatá éra, v níž žil a tvořil bezpočet zajímavých umělců a vědců různých národností. Přínos pro českou kulturu je známou a nespornou věcí, už dávno byla doceněna také německá Praha. A přicházejí další objevy. V posledním desetiletí se hovoří o "ruské Praze", kterou tvořili exulanti z někdejšího carského impéria. Vytvořili si zde své exilové instituce - školy, spolky, nakladatelství, noviny a časopisy. Mnoho se o tom napsalo v Rusku, na Ukrajině a v dalších postsovětských zemích, také u nás proběhlo několik konferencí a vyšla řada knížek, studií a článků mapujících tento terén. Pro české publikum však chybělo jméno či dílo "ruské Prahy", které by ji dnes oslovilo a mohlo proměnit zdvořilý zájem v živý interes.
</TEXT>
<HEADING>
Orientální pohádka versus drsná realita
</HEADING>
<TEXT>
Zde konečně přichází - Konstantin Čcheidze. Gruzínský kníže, bělogvardějský důstojník, dřevorubec v Bulharsku, student v Praze, redaktor v Paříži, učitel ruštiny Marie Pujmanové, vězeň v gulagu na Sibiři, znovu spisovatel v Praze - a autor velkých pamětí, v nichž to všechno popisuje. Příběh jako z orientální pohádky. Narodil se roku 1897 v kavkazském městě Mozdoku. Otec pocházel ze staré gruzínské šlechty, matka z rodiny ruského důstojníka. Přiměřeným vzděláním pro takového synka byla Poltavská vojenská škola Petra I., odjel tam v 11 letech. Za 1. světové války byl jako mladičký důstojník přidělen k "Divoké divizi" kavkazských národů a kmenů. Mezi nimi prožil občanskou válku jako pobočník velitelů bílých vojsk. Tělo prvního odvezl z bojiště, s druhým absolvoval boje až do hořkých konců. V listopadu 1920 se se zbytky poražených armád nalodil na Krymu a odplul přes Černé moře do Turecka. Ruskou říši tehdy opustil celkem asi milion lidí - vojáci a důstojnický sbor bílých vojsk a jejich rodiny, aktivisté politických stran a plno dalších, kteří neměli možnost nebo chuť zůstat. Většina věřila ve velkou mezinárodní invazi a porážku bolševiků. Rok po odjezdu z Krymu Čcheidze ještě působil jako správce nemocnice Červeného kříže pro ruské veterány na jednom z řeckých ostrůvků. Po jejím zrušení se protloukal Balkánem jako nádeník. Jeho sestra zatím dorazila do Brna a upozornila ho na možnost stipendií v Československu. Když přijel do Prahy, bylo mu šestadvacet. Zapsal se na exilovou Ruskou právnickou fakultu, nafasoval oblek a začal nový život.
</TEXT>
<HEADING>
Ruská Praha ve stínu gulagu
</HEADING>
<TEXT>
Zapojil se do aktivit "ruské Prahy". V polovině 20. let si v ruském exilu získával příznivce směr, který si dal jméno "eurasijské hnutí". Tvořili jej mladí intelektuálové, Čcheidzeho vrstevníci, kteří se pokoušeli dát novou odpověď na otázku, co je to vlastně ruská říše a jaký je její vztah k evropské civilizaci. Mezi západními znalci Ruska odedávna převládal názor, že východ Evropy je periferií Západu, zaostalou a zpožděnou, zbržděnou svéráznou politickou kulturou a vyčerpávanou imperiálními ambicemi. Ruští zapadnici a liberálové, pro které byla hlavními hesly modernizace a všestranné dohánění Západu, s touto diagnózou v podstatě souhlasili. Jenže jako političtí vůdci po carově pádu neprojevili žádné velké státnické schopnosti a smetl je bolševický převrat. Mladí eurasijci soudili, že zapadnictví byl omyl. Že svět ruské říše představuje zvláštní civilizaci, založenou na pravoslavné církvi a pestré směsici východoevropských a asijských kultur a tradic. Byl v tom kus mesianismu, byl to i důsledek zkušenosti s životem v západní Evropě, kam přišli z donucení a vesměs nebyli nijak nadšeni, zvlášť ne mezilidskými vztahy v průmyslové společnosti. Bolševický režim posuzovali o něco smířlivěji než konzervativní či liberální emigrace. Na rozdíl od nich si například cenili sovětské umělecké avantgardy 20. let a nevyhýbali se tak důsledně kontaktům s představiteli nového režimu či západoevropským komunistům. Čcheidze se v Praze brzy připojil k organizátorům eurasijských akcí (k hlavním postavám tu patřili ekonom P. N. Savickij a lingvista R. Jakobson). Se svým přítelem Leontijem V. Kopeckým založil kroužek pro studium sovětské literatury a nějakou dobu v Paříži redigoval hlavní časopis celého hnutí. Jako jeden z mála navázal také rozsáhlé styky s českým prostředím, které jeho první beletristické pokusy přijímalo s větším zájmem než ruská emigrace, kde nebyla nouze o autory, ale o čtenáře, kteří by kupovali bohatou produkci exilových nakladatelství. Přestože díla vycházela v krasoumné češtině 19. století Žofie Pohorecké, zaznamenala pozitivní ohlas. Čcheidzeho kavkazské romány průběžně sledoval a v novinách chválil např. Josef Hora. V letech 1932 - 1941 vydal česky pět knih, současně psal do českých novin a časopisů. Další dokončené rukopisy románů nepustila protektorátní cenzura. V květnu 1945 jej s dalšími emigranty odvlekla z Prahy sovětská tajná služba a příštích deset let prožil v gulagu. Pustili ho v roce 1955 a mohl se vrátit do Československa, kde měl ženu a dceru. V Praze už zůstal do konce života. Vydělával si jako překladatel odborných textů, pod pseudonymem Al Kostan mohl vydat knihy kavkazských pohádek a legend Orlí skála (1958) a Čarovný prsten (1968). A ještě napsal své životní dílo, obsáhlé memoáry Události, setkání, úvahy. Dokončil je na počátku 70. let způsobem, který vylučoval jejich zveřejnění v tehdejších poměrech. Spisovatel Václav Kaplický si je přečetl v rukopise a Čcheidzemu napsal, že kapitola věnovaná gulagu podle jeho mínění převyšuje Dostojevského Zápisky z mrtvého domu. Čcheidze zemřel roku 1974 v Praze.
</TEXT>
<HEADING>
Zapomenutý kníže a nevydané paměti
</HEADING>
<TEXT>
Jeho paměti mají ohromnou pověst, i když stále ještě nevyšly tiskem. Do roku 1989 kvůli cenzuře, nyní vydání zamezují držitelé autorských práv - k velké škodě díla, jemuž autor věnoval poslední léta svého života. Jako určitou náhradu nyní Jiří Vacek (překladatel pamětí) s Vladimírem Bystrovem (syn Čcheidzeho přítele) sestavili sborník nazvaný Zírající do slunce - podle poněkud nešťastné české verze titulu jednoho z Čcheidzeho románů. Dělali to s láskou, to na čtenáře dýchne z každé stránky, z každé poznámky a vysvětlivky, a nalezli velmi dobrý způsob, jak se k problému zapomenutého knížete a jeho nevydaných pamětí postavit. Shromáždili do knížky mnoho zajímavých materiálů k Čcheidzeho působení, sepsali jeho životopis, přetiskli ukázky z literární tvorby, sestavili užitečnou bibliografii a vydali zajímavou korespondenci, mj. s Žofií Pohoreckou, Václavem Kaplickým a dalšími přáteli a příznivci. Z memoárů otiskli alespoň ukázky - pasáže o literární Praze 30. let a část velké kapitoly o letech života v gulagu. Z ukázek je jasné, že pověst nepřeháněla. Čcheidzeho memoáry jsou jedinečným dílem a první známou prací "ruské Prahy", která má sílu na to, aby dnes zaujala širokou veřejnost. Pohled na pražský život očima mladého veterána bojů na Kavkaze i velkolepé vylíčení života vězňů v sovětském lágru - vážně snese srovnání s nejlepšími knihami na toto téma - mají neobyčejnou přitažlivost a zaručují Čcheidzeho dílu čestné místo mezi autory velkých memoárů. Nebylo by překvapením, kdyby se dočkaly překladů do dalších jazyků. Sborník upozornil na literární poklad prvořadé ceny a jeho čtenáři budou v příštích měsících a letech netrpělivě vyhlížet, kdy se už objeví Čcheidzeho paměti v kompletním vydání.
Zírající do slunce: literárněvědný sborník o životě a díle gruzínského knížete Konstantina Čcheidzeho, spisovatele v Čechách. Sestavili Vladimír Bystrov a Jiří Vacek. Vydalo nakladatelství Bystrov a synové, Praha 2002. 407 stran, náklad neuveden, doporučená cena 299 Kč.
</TEXT>
</DOC>
<DOC>
<DOCID>LN-20021012075</DOCID>
<DOCNO>LN-20021012075</DOCNO>
<DATE>10/12/02</DATE>
<TITLE>
Akademie věd neustále zvažuje optimální model své činnosti v českém výzkumném a výchovném prostoru
</TITLE>
<TEXT>
Článek Petra Zídka Zrušme akademii věd uveřejněný v minulé příloze Orientace (LN 5. 10.) vyvolal nebývalé množství reakcí, zejména z akademických kruhů. Přinášíme stanovisko předsedkyně akademie věd.
Pan Petr Zídek nás hned v počátku svého článku "Zrušme akademii věd" lehce vyděsil líčením "smrtícího soukolí politických procesů" z 50. let, aby k této hrůze vzápětí přidal vytvoření Československé akademie věd (ČSAV). Považuji za důležité připomenout některá fakta. Okolnosti vzniku ČSAV nebyly jistě příliš šťastné. Byly poplatné své době. Akademie byla formálně budována dle sovětského vzoru. Ale v té době se již jako houby po dešti rodily obdobné nevysokoškolské instituce i v jiných zemích, které nebyly pod sovětským vlivem: Společnost Max Plancka, Fraunhoferova společnost, výzkumná centra H. von Helmholtze v Německu, Národní centrum vědeckého výzkumu ve Francii a další. Vysokoškolský výzkum svou kapacitou začasté nestačil, zvláště v oborech, které vyžadovaly nákladné, stále běžící zařízení, v oblastech transdisciplinárních, v oblastech, které vyžadovaly dlouhodobé náročné studie či v oborech, kde panovala velká soutěž a bylo třeba soustředit více sil k řešení problémů. ČSAV zpočátku jen sdružila ústavy, které existovaly před jejím založením, případně vznikly již za první republiky. Později se k těmto pracovištím připojovala další tak, jak se měnila struktura vědy a v několika případech také tlak vládnoucího režimu na ni. A po listopadu 1989 byla mnohá pracoviště opět zrušena, ne- jen ta, co nevyhovovala ideologicky, ale i ta, co nevyhovovala kvalitou.
</TEXT>
<HEADING>
Zachráněni pro vědu
</HEADING>
<TEXT>
Nebylo ovšem dobré, že po vzniku ČSAV se začal oddělovat výzkum od výuky - tyto dvě činnosti k sobě dozajista patří. Vysoké školy se však samy po roce 1948 ve více vlnách zbavovaly z politických důvodů svých vynikajících vědců a pedagogů a mnozí z nich pak našli své uplatnění v akademii a byli zachráněni alespoň pro vědu. Jako jeden příklad za všechny může posloužit případ profesora Otta Wichterleho, věhlasného polymerního chemika a zaníceného pedagoga, který po vyhození z VŠCHT založil v ČSAV vynikající Ústav makromolekulární chemie. V akademii, alespoň v jejích přírodovědných ústavech, byl ve skutečnosti menší, a nikoli větší politický tlak na tvůrčí pracovníky než na vysokých školách, neboť se tam partajní bossové tolik neobávali o "špatný vliv" na mládež. ČSAV nicméně před rokem 1989 učila - měla aspirantské studium a udělovala kandidatury obdobně jako vysoké školy. V přírodovědných oborech byly tyto kandidatury dobré úrovně, neboť byly zaručovány kvalitou školitelů a jednotným porovnáním celostátní odbornou komisí. Vědecká hodnost CSc., přes svůj trochu směšný název, byla a je v zahraničí vesměs pokládána za ekvivalent titulu Ph.D. I vědecká hodnost doktora věd, DrSc., v přírodních vědách po celou dobu zaručovala vysokou odbornou úroveň nositele. Po roce 1989 se tato úroveň postupně rozšiřovala i na ostatní vědy. Doktorát věd se obhajoval před jednotnou celostátní komisí pro ten který obor a toto jednotné poměření zaručovalo vysokou odbornost nositele titulu. Dnes jako kvalifikační vědecko-pedagogické tituly zůstaly rovnocenné velkým doktorátům pouze profesury na vysokých školách. Ty jsou obhajovány před vědeckými radami fakult a vysokých škol a pak samozřejmě záleží jen na kvalitě té které vysoké školy, zda profesuru doporučí, či nedoporučí. Mnozí vynikající vysokoškolští i akademičtí pracovníci se vždy přikláněli či přiklánějí k názoru, že velký doktorát, byť v upravené formě, by měl být zachován, právě pro tu možnost poměřit a udržet standardní kvalitu. Ostatně v jiných zemích, např. ve Spojeném království, mají obdobný systém, a titul D.Sc. je všemi respektovaný, protože standardní. A ještě k těm titulům. Všichni, kdo zastávali či zastávají v Akademii řídicí funkci v přírodovědných oborech, mají nejméně titul Ph.D. či CSc. Ve vědách humanitních a společenských to však v ojedinělých případech mohlo a může být jiné. Oklešťující podmínky tam byly za dřívějšího režimu daleko drastičtější. Stěží bylo možno očekávat, že pracovníci, kteří měli politické potíže s podáním disertačních prací a kterým bylo v roce 1989 přes 40, 50 či dokonce více let, naskáčí do škamen a jako snaživí školáčci se budou snažit získat nějaký ten titul. U mladších pracovníků však již odpovídající titul musí být podmínkou pro zastávání řídicích funkcí i v těchto vědách.
</TEXT>
<HEADING>
Malý zájem o přírodní vědy
</HEADING>
<TEXT>
Paradoxně až s novým zákonem o vysokých školách z roku 1998 a se zánikem aspirantského studia ztratila akademie věd možnost sama vychovávat a doktorské studium může uskutečňovat pouze na základě smlouvy s vysokými školami. Je to dobře? Pracoviště akademie měla a mají dostatek dobrých školitelů, duchovních rodičů, kteří mladého člověka mohou uvést do tajů vědy a zasvětit ho. V tomto smyslu by možnost samostatné doktorské výchovy, samozřejmě po akreditaci, pomohla přeměnit pracoviště akademie ve školy doktorských studií, tak jak byl přetvořen např. Weizmannův ústav v Izraeli. Současné řešení zdůrazňuje propojení pracovišť akademie a vysokých škol v oblasti doktorských studií a výzkumu vůbec. Setkají-li se v tomto úsilí partneři velkorysí a zodpovědní, kterým jde v první řadě o dobro studentů a o jejich optimální uvedení do vědy nejlepšími školiteli, je to v pořádku. Občas ale tento kladný přístup nevítězí, zvláště v oborech, ve kterých je o studenty nouze. A tu jsme již u další otázky, kterou pan Petr Zídek otevřel - zda a jak by přeměna akademie na vysokou školu, pokud by to bylo tak lehce a samozřejmě proveditelné, pomohla vyřešit nedostatek míst na vysokých školách. Převis poptávky nad nabídkou při přijímání na vysoké školy je převážně v humanitních a společenskovědních oborech, které jsou v akademii zastoupeny slaběji. Zájem o vědy přírodovědné, které tvoří hlavní náplň akademie, či o vědy matematické a technické, je bohužel menší, s výjimkou věd biologických. Samozřejmě, akademie se snaží výuky zúčastnit. Učí-li pravidelně jedna čtvrtina jejích badatelů, pak jsou to ti nejlepší. A to, že jde často "jen o externí přednášky" znamená jen to, že celé kursy mnohdy přednášejí externisté bez nároků na honorář. A mnoho studentů v akademii vypracovává nejen doktorské, ale i diplomové práce.
</TEXT>
<HEADING>
Kousek od průměru
</HEADING>
<TEXT>
Vraťme se ještě k podtitulu diskutovaného článku, tj. k větě, jak akademie "dodnes negativně ovlivňuje českou vědu a vzdělanost". Pracovníci akademie vytvářejí zhruba 40 % všech odborných článků českých autorů, ačkoli jejich podíl v součtu našich výzkumníků je podstatně nižší. Citovanost těchto článků, která odráží jejich využití ostatními vědci ve světě, pozvolna stoupá a v roce 1999 dosáhla hodnoty 0.98. To je již jen kousíček od 1.00, tj. od světového průměru. Citovanost všech prací z České republiky k tomuto datu dosáhla 0.68. Někdo si možná pomyslí, že mezi slepými je i jednooký králem, ale nezapomeňme, že do roku 1989 byli čeští vědci převážně izolováni od vědy světové. A stále vzrůstá propojování pracovišť akademie s vysokými školami, ať již ve výzkumu, výuce, školení doktorandů a diplomantů či ve spolčených pracovištích, a narůstá i spolupráce na společných projektech s aplikovaným výzkumem a průmyslem. "Zkostnatělá akademie" samozřejmě zvažuje neustále optimální model své činnosti v českém výzkumném a výchovném prostoru, zvažuje vhodné strukturální změny. Tyto úvahy se nemohou vtěsnat do jednoho článku. Budoucnost výzkumu bude patřit dynamickému modelu - vyhledávání a propojování týmů z různých organizací pro řešení aktuálních problémů, pro řešení projektů evropských a světových. Přestaňme si hrát jen na domácím písečku, nenechme se zlákat ideologicky a mocensky motivovanými obchvaty a především - nesahejme hned po sekyře, jak to učinil pan Petr Zídek. Destrukce se používá v dobách revolučních, a to ne vždy šťastně. Kultura a prosperita naší země budou, kromě jiného, záviset na trojúhelníku objev - inovace - výchova, a akademie věd se snaží dělat vše, aby v tomto trojúhelníku zdárně působila.
Další diskusní příspěvky otiskneme příští sobotu
</TEXT>
</DOC>
<DOC>
<DOCID>LN-20021012076</DOCID>
<DOCNO>LN-20021012076</DOCNO>
<DATE>10/12/02</DATE>
<TITLE>
Veleúspěšná komiksová řada Neila Gaimana se představuje českému čtenáři
</TITLE>
<TEXT>
Nechte Batmana jezdit v tom jeho autě. Zapomeňte na toho mutanta v červenomodrém oblečku, který kolem sebe hází pavoučí sítě a z nedostatku talentu fotí jen sám sebe. Přichází někdo úplně jiný. Je okradený, unavený, naštvaný. A také vládne říši snů. Nebo aspoň tomu, co z ní zbylo. Sandman.
"Posero, mizero, kakáči, chceš mít rypák ve fáči? Majznu tě, zblajznu tě a pak tě vyplivnu, ty sráči." Jsou však věci, které by člověk dělat neměl. A Dr. Dee brzy pochopí, že svoji výhrůžku splnit nedokáže. Angličan Neil Gaiman se na konci osmdesátých let minulého století rozhodl, že oživí postavu pána snů Sandmana. Američanům z DC Comics se jeho nápady líbily, a tak začala jedna dlouhá a oblíbená komiksová série s poněkud zvláštním hrdinou. První povídky - Preludia a Nokturna - ve skvělém překladu Viktora Janiše vydalo nedávno pražské komiksové nakladatelství CREW. Sandman je opravdu docela jiný než klasičtí (zhusta zmutovaní nebo jinak šáhlí) hrdinové klasických amerických komiksů pro dospělé. Má asi blíže k bohu než k člověku, ale moc to neřeší. Zlý bývá opravdu jen tehdy, když ho někdo naštve. Kdyby nemusel, po Zemi by se netoulal. "Ještě než jsem ho dokázal uchopit, měl jsem jenom představu - bledý, nahý mladík čeká v těsné cele, dokud jeho věznitelé neumřou. Je odhodlaný čekat, dokud se jeho cela nerozpadne na prach; na smrt vyzáblý s dlouhými vlasy a zvláštníma očima: Sen. To byl on," popisuje Gaiman v doslovu ke knize zrod svého hrdiny.
</TEXT>
<HEADING>
Seznamte se, tohle není smrt
</HEADING>
<TEXT>
Miliony vojáků si právě začínají vychutnávat přednosti zákopové války. A na začátku června 1916 byl u Jutska potopen britský torpédoborec. Mezi mrtvými byl i syn kurátora královské knihovny Johna Hathawaye. Nešťastný profesor Hathaway dostane špatný nápad - rozhodne se pomoci vyšinutému "králi démonů" Roderickovi Burgessovi přivolat a spoutat smrt. Obřad proběhne podle plánu, ale v síti uvízne tvor, který dokáže být v mnoha ohledech horší než smrt: její mladší bratr Sandman (Dream či lord Morfeus, chcete-li). V tuto chvíli začíná hra o moc. Vládce snů nemá zpočátku dobré vyhlídky. Je uvězněný, okradený o předměty své moci, nahý. Má však daleko větší výdrž než lidé a je trpělivý. První povídka, Spánek spravedlivých, v sobě spojuje dvě polohy - má docela blízko ke klasickému hororu a zároveň je nezbytným představovacím entrée. Slušný rozjezd. Gaiman podává svého hrdinu tak, že není vůbec těžké držet mu palce. Jasně, je to mladší bratr smrti. Ale jeho touha je celkem pochopitelná - získat zpět své ukradené věci (pytlík s pískem, přilbu a rubín), vrátit se domů, dát do pořádku sny (nedával na ně pozor několik desítek let a na Zemi i v jeho říši je to znát). A ve srovnání s těmi parchanty, co mu stojí v cestě (úchylové a démoni) působí lord Morfeus jako celkem normální chlapík, který má zrovna potíže a snaží se je vyřešit.
</TEXT>
<HEADING>
Jsi tak vyzáblý, drahoušku
</HEADING>
<TEXT>
Tedy, potíže. Říše snů se téměř rozpadla, její obyvatelé také, nebo někam zmizeli. Například Móda: "Mnohokrát se proměnila. Byla z ní žabka, frajerka, punkerka... Chvíli byla "šílenou čarodějnicí Madonnou". Když jsem ji viděl naposledy, byla "šíleným japíkem" na koštěti, ale to bylo před rokem," referuje svému pánovi majordomus Lucien. Hostitelé na draka aneb druhá povídka v pořadí, v níž se Sandman vydává na cestu. Gaiman ji svému hrdinovi neulehčuje. Posílá pánovi snů do cesty řadu bizarních stvoření. Bratři Kain a Ábel ("Vždycky byli divní.") trochu pomohou, trojjediná čarodějnice s náhle vyhřeznutými mateřskými pudy ("Jsi tak vyzáblý, drahoušku. Určitě jsi pořádně nejedl, co?") zase dokáže jednoho pořádně znervóznit. A to není nic proti peklu, kde se toho od Sandmanovy poslední návštěvy hodně změnilo. Kde jsou ty časy, kdy peklu vládl jeden pán... Nejdrsnějším příběhem knihy Preludia a Nokturna je epizoda 24 hodin. Zmíněný časový úsek skýtá prostor pro velké sólo uprchlého chovance Arkhamova ústavu pro duševně choré Dr. Dee, jedno nonstop bistro a nejtemnější zákoutí lidské mysli. Komiksový horor v nejčistší podobě. Neil Gaiman je autorem příběhu a stejně jako by tvůrce Zeleného Raoula HRUTEBA nebyl ničím bez svého Mareše, tak i Gaiman potřeboval někoho, kdo pána snů a další tvory nakreslí. Výtvarnou stránku první knihy o Sandmanovi mají na svědomí tři lidé - Sam Keith, Mike Drinkenberg a Malcolm Jones III. Prvních pár čísel bylo trochu neohrabaných... Sam odpadl při kreslení třetího čísla. "Připadám si jako Jimi Hendrix v Beatles. Jsem ve špatné skupině. Bylo mi líto, že musel odejít," popisuje začátky Gaiman. Pak se ale tvůrčí tým stabilizoval a ty obrázky opravdu nevypadají špatně.
</TEXT>
<HEADING>
Černá a bílá
</HEADING>
<TEXT>
Čtenář české verze Sandmana si však výtvarnou část knihy nemůže vychutnat celou. V originále barevný komiks vyšel v Česku jen černobíle. Důvodem je prý to, že barevná verze by byla příliš drahá. Může vám to být líto, což je asi tak všechno, co s tím můžete dělat. Pokud jste o originál nezavadili, vadit vám to nebude. Některým povídkám by sice více barev určitě pomohlo, především Hostitelé na draka a Tlukot jejích křídel si o ně říkají. V příbězích Pasažéři a 24 hodin však černá a bílá bohatě stačí.
</TEXT>
<HEADING>
Mezi hororem a dětskou knihou
</HEADING>
<TEXT>
Zanedlouho dvaačtyřicetiletý Neil Gaiman je pracovitý spisovatel (původní profesí novinář specializovaný na sci-fi a fantasy). Komiks však zdaleka není jeho jedinou doménou. Píše povídky, romány (česky vyšly například Nikdykde, Američtí bohové) a dokonce i knihy pro děti. Hned tu první - Den, kdy jsem vyměnil tátu za dvě zlaté rybky - zařadil v roce 1997 časopis Newsweek mezi nejlepší dětské knihy roku. Spolu s Terrym Pratchetem napsal knihu Dobrá znamení. Ve volném čase píše básně a začal "dělat" i do filmu a televize. Neil Gaiman je zvyklý za svou práci pravidelně dostávat kromě honorářů i nejrůznější literární a komiksové ceny. Zaslouží si je právem. Putování pána snů, to je jedna velká jízda s krátkými zastávkami a jedním - odpustitelným - karambolem. Tím je celkem zbytečné zatažení Ligy spravedlnosti a jejích superhrdinů do jednoho z příběhů. Ale určitě to není tak, jak v poslední povídce této knihy říká Sandmanova sestra: "Tvoje malá hra skončila a ty nemáš koule na to, aby ses sebral a našel si novou." Má. A něco si najde. Snad i v češtině.
Kniha týdne
Neil Gaiman
SANDMAN
Preludia a Nokturna
Přeložil Viktor Janiš.
Vydalo nakladatelství Crew,
Praha 2002, 240 stran.
</TEXT>
</DOC>
<DOC>
<DOCID>LN-20021012077</DOCID>
<DOCNO>LN-20021012077</DOCNO>
<DATE>10/12/02</DATE>
<TITLE>
poezie
</TITLE>
<TEXT>
Desmond Egan
</TEXT>
<HEADING>
DESpektrum (Carpe Diem)
</HEADING>
<TEXT>
Současná irská literatura - a zvláště poezie - nepatří právě k běžnému "zboží" na pultech českých knihkupců. Objevuje se čas od času, neprovází ji zářící aureola věhlasu ani zaručená bestsellerovost a zdá se, že by mohla splynout s ostatní překladovou literaturou, příznačně nenápadná jako jetelový trojlístek na zelené louce. Takové klamné zdání ale určitě vyvrací poezie Desmonda Egana, básníka velmi irského, představovaná čtenáři v dvojjazyčném výboru s hravým názvem DESpektrum. Eganovy verše vyrůstají z krajiny současného Irska prodchnuté nejstarší mytologií i historií nedávnou, zlehka a nenásilně se dotýkají témat obecně lidských i otázek sociálních až politických, jimiž je prosyceno neklidné ovzduší básníkovy otčiny. Autor často hovoří - sám nebo svými verši - o spjatosti poezie s hudbou, ta prolíná jeho život i jeho tvorbu. Básníkův jazyk je mile prostý a přímý, nesvázaný rýmem, interpunkcí ani žádnou jinou formou, nechává čtenáři prostor pro vlastní interpretaci a čtení mezi řádky. DESpektrum není zajímavě řešeným výborem jen díky dvojjazyčnému provedení a množství doprovodných textů. Završením celého počinu je nahrávka celého bloku básnických textů, která v podobě CD doplňuje knížku. Na interpretaci básní se podílejí především Jan Potměšil a Tomáš Karger, přispívá i překladatelka a editorka knihy Ivana Bozděchová a samozřejmě nechybí autorská recitace Desmonda Egana. Hudební spolupráce se ujal Jan Hrubý.
P. D. Jamesová
</TEXT>
<HEADING>
Smrt v sutaně (Motto)
</HEADING>
<TEXT>
Má-li současná britská detektivka nějakou královnu, jež by mohla usednout na pomyslný trůn po léta vyhrazený pro Agathu Christie, je to bezesporu Phyllis Dorothy Jamesová. Letos dvaaosmdesátiletá dáma se sice své předchůdkyni nemůže počtem vydaných děl rovnat (i když patnáct knih není zas tak málo), ale kdyby přišlo na oblibu jejího hlavního hrdiny, komander (inspektor, superintendend) Adam Dalgliesh by byl Herculu Poirotovi či slečně Marplové zdatným sokem. Britové to vědí a také si Jamesové patřičně považují: šlechtický titul (od r. 1991 je Jamesová baronkou) či čestné doktoráty nejsou zrovna pocty, kterých by se autorům detektivek dostávalo každý den. Podle svých slov vždycky chtěla být spisovatelkou, ale tíživé životní podmínky (ovdověla už v r. 1944 a zůstala sama s dvěma dcerami) ji nutily naplnění tohoto snu odkládat. A tak první knihu vydala až těsně před čtyřicítkou, v roce 1962. Ale byla to trefa: v románu Zahalte jí tvář se poprvé objevil básník a detektiv Adam Dalgliesh a úspěch prvotiny předznamenal osud každé další knihy s tímto hrdinou. Zatím posledním Dalglieshovým případem je čerstvě vydaná Smrt v sutaně (překlad Alena Rovenská); komander přijíždí do anglikánské teologické koleje na pobřeží Suffolku, aby přešetřil podivné okolnosti smrti jednoho ze studentů. Aniž by vůbec stihl v případu nějak pokročit, dojde na koleji k dalšímu úmrtí - tentokrát však jde jednoznačně o vraždu... V pořadí jedenácté dobrodružství sympatického policisty Dalglieshe je propracované stejně vynalézavě a pečlivě a vyprávěné stejně napínavě jako ta předchozí. Což je zároveň dobrou zprávou o tom, že autorku tvůrčí síly neopouštějí ani po osmdesátce - české vydání totiž přichází pouhý rok po anglické premiéře.
Jennifer Roweová
</TEXT>
<HEADING>
Chmurná sklizeň (Mladá fronta)
</HEADING>
<TEXT>
Již čtvrtý svazek slibně se rozbíhající detektivní řady, kterou přivedlo na svět nakladatelství Mladá fronta. Chmurná sklizeň má všechny trumfy klasické detektivky v té nejlepší tradici příběhů Agathy Christie. Kromě klasické stavby a zápletky - vražda v domě, následná rekonstrukce pohybu všech zúčastněných -, nezbytných atributů, jako jsou ztracený jed, mrtvola, staré rodinné sídlo, utajená závěť, rozvětvená rodina, jejíž každý člen měl ten správný motiv sprovodit ze světa nevítaného zetě, a nenápadná, avšak velice bystrá amatérská detektivka, v tomto případě novinářka Verity Birdwoodová, která případ rozlouskne, se autorce v minimálních kulisách podařilo rozehrát psychologický horor o napjatých mezigeneračních a příbuzenských vztazích. Někdy může být jedovatá tchyně horší než pověstná kudla v zádech. Nakolik ve svém mistrně vystavěném příběhu, který čtenáře na jediné ze čtyř set stran nenechá v klidu, těžila autorka, dlouholetá nakladatelská redaktorka, z vlastních zkušeností (sama je podruhé vdaná, mezi jejími hrdiny se to hemží nakladatelskými redaktory), těžko říct. Nicméně její psaní je zejména ve vynikajícím způsobem propracované psychologii postav nadmíru sugestivní. Knihy australské detektivkářky Jennifer Roweové (1948) vycházejí v milionových nákladech. Získala za ně řadu literárních ocenění. Světovou popularitu autorce vydobyly příběhy s novinářskou a amatérskou detektivkou Verity Birdwoodovou - Chmurná sklizeň patří mezi ty nejlepší.
sci-fi
Garth Nix
</TEXT>
<HEADING>
Sedmá věž (Egmont)
</HEADING>
<TEXT>
Australan Garth Nix má na svém kontě kromě samotných knížek a románů také několik ocenění za nejlepší domácí fantasy literaturu pro mládež, jeho román Děti stínů se stal svého času nejprodávanějším titulem. Nyní se představuje i na našem trhu; několikadílnou knižní sci-fi sérií se souborným názvem Sedmá věž. Svět, ve kterém nikdy nesvítí slunce a jehož hranice tvoří kamenné stěny Hradu, kde od počátku věků vládne přísný řád a hierarchie. Odlesk slunečních paprsků, jediné světlo v temnotách a zároveň mocnou sílu, uchovávají a poskytují pouze vzácné slunokamy, bez nichž je život v Hradu nemožný. Tal patří mezi Vyvolené nižšího řádu, ale blíží se den, kdy projde důležitým obřadem a i se svou rodinou se může dostat výš. Právě tehdy záhadným způsobem zmizí jeho otec a s ním i jediný rodinný slunokam, bez kterého je obřad nemožný. Bez něj nejenže nepovýší, ale propadnou se do služebného Podnároda a kdovíkam dál. Bez něj se neuzdraví Talova umírající matka. Nezbývá než pokusit se získat nový slunokam všemi dostupnými způsoby. A když selžou i ty, je tu ještě jedna možnost - zakázaná a nebezpečná. Tal se vydává vzhůru na Červenou věž... Tak začíná dobrodružství v první části nazvané Pád. Tal se opravdu propadne dál a níž, než by si kdy jen představil, do končin, kde kromě nekonečné tmy vládne i věčný led a mráz a kde se pohybují podivní a nepříliš přátelští Ledované nemající ani potuchy o existenci Hradu a Vyvolených. Talova nečekaná cesta pokračuje skrze další díly Hrad a Aenir. Stačí jen připravit stezky fantasie a vydat se na "výlet" spolu s ním.
Víkendový výběr LN ze zajímavých beletristických novinek vzniká ve spolupráci s pražskými knihkupectvími Academia a Fišer
</TEXT>
</DOC>
<DOC>
<DOCID>LN-20021012078</DOCID>
<DOCNO>LN-20021012078</DOCNO>
<DATE>10/12/02</DATE>
<TITLE>
rozhovor:
</TITLE>
<HEADING>
Jožo Ráž
</HEADING>
<TEXT>
Před třemi roky to vypadalo, že jeho posledním (a asi i největším) hitem zůstane Voda, čo ma drží nad vodou. Pár minut poté, co tuhle skladbu natočil, ho na křižovatce srazil z motocyklu nepozorný řidič. Lékaři mu dávali jen málo šancí, Jožo Ráž (47) ale přežil a znovu se vrátil i do hudebního světa. Dnes patří k nejvýraznějším a nejprodávanějším muzikantům na území bývalého Československa. Jeho pohled na svět je většinou mimořádně kontroverzní. Zpěvák a lídr kapely Elán například nemá rád Ameriku a podporuje Vladimíra Mečiara.
LN: Máte představu, kolik desek a CD jste v České republice prodali za celou dobu existence skupiny Elán?
Přibližně tři miliony.
LN: V jaké fázi se vůbec Elán po vydání nové desky nachází?
Ne. Elán je momentálně u ledu.
</TEXT>
<HEADING>
LN: Nenastává čas na sólový projekt?
</HEADING>
<TEXT>
Nikdy žádný neproběhl. Píseň Voda, čo ma drží nad vodou, byla píseň napsaná na zakázku do filmu Fontána pre Zuzanu 3. Byla to filmová písnička, ve které jsem neviděl žádný hlubší význam. O to víc mě překvapil její úspěch.
LN: Před třemi lety jste přežil těžkou havárii a německý občan, který z nepozornosti zavinil vaše poranění, se vězení vyhnul. Sledujete jeho osud?
Nikdy jsem ho neviděl. Ještě ten večer, kdy se nehoda stala, odcestoval do Německa. Myslím, že už se víckrát na Slovensku neukáže. Vím, že dostal čtyři tisíce marek pokutu.
</TEXT>
<HEADING>
LN: Nic víc?
</HEADING>
<TEXT>
Já jsem tři měsíce ležel neschopný pohybu. Když jsem se probral, bylo vše pasé. Nežaloval jsem ho tehdy a teď už nemám zájem.
LN: To je hodně neobvyklý postoj.
Jsem osobně přesvědčený, že on tu nehodu nezpůsobil úmyslně. Není co řešit.
LN: Rychlá kola se vám stala osudnými. K aktivnímu závodění návrat neplánujete? Před několika lety jste byl více než úspěšný.
Modlím se, aby to bylo možné. Ale nevím nevím. Závodění miluji. Po létání je to to nejlepší, co může člověk zažít. Jiné vášně nemám.
LN: Tahle vás ale pohltila natolik, že jste si přímo v centru Bratislavy pořídil prodejnu s motocykly. Jak jdou vůbec obchody?
Firma funguje už šest let a zatím jsem si z ní neodnesl ani korunu. Spíš do ní investuju. Ale situace se přece jen pomalu zlepšuje.
LN: Neměl jste někdy touhu Bratislavu opustit a vrhnout se dál?
Je pravda, že s Elánem jsme dosáhli v Bratislavě všeho, čeho se dosáhnout dá. Možná i něco navíc. Kdybychom chtěli proniknout ještě výš, tak se skutečně musíme přesunout do světové metropole, jako je Londýn, New York nebo Los Angeles. Nikdy jsem ale vážně neuvažoval o stěhování, a to z jediného důvodu - jsou tu nejkrásnější dívky na světě.
LN: Od rozpadu federace uplynulo deset let. Jakým způsobem se to dotklo vaší kariéry?
Rozdělení Československa byl nerozumný tah. Oba národy to oslabilo a narušilo to také kulturní vztahy. Naštěstí se nepočítáme mezi ty, jichž se zásadně dotklo. Kromě naší skupiny ale existuje jen málo umělců, kteří v Čechách prodají obstojné množství nosičů. Situace je zlá jak z kulturního, ekonomického, tak i z politického hlediska. Nedá se bohužel nic dělat, protože to nebyla vůle Čechů ani Slováků se rozdělit.
LN: Úspěchů už máte na kontě slušnou řádku. Vedle toho ale i pomyslný vroubek díky sympatiím k hnutí HZDS. Asi je zbytečné se ptát, koho jste volil...
Vladimíra Mečiara. HZDS je jeho stranou, na tom nezměnilo nic ani odstoupení několika jeho oponentů uvnitř hnutí.
LN: Nezarazily vás nikdy podivné praktiky na slovenské politické scéně? Zatýkání nepohodlných lidí a jejich následné amnestie nebo třeba nedávný incident, kdy Mečiar napadl novináře...
V Čechách to bude podobné. Navíc je to znamení divoké doby. Daň za demokracii. Bude to trvat, než se kalné vody vyčistí.
LN: Pro Mečiara jste vystupoval i na předvolebních mítincích. Překvapivě jste na rovinu přiznal, že jste to dělal pro peníze. Že ten, kdo vám zaplatí, vás bude mít k dispozici...
Ostatní umělci o tom nemluví, ale dělají to stejně. Já nemám důvod se přetvařovat.
LN: Čím to je, že se nemusíte přetvařovat? Vyplývá to z vaší povahy, nebo jste už tak populární, že si můžete dovolit říkat, co chcete?
Složitá otázka, na kterou je složitá odpověď. Celý život jednám stále stejně. A to s mojí popularitou vůbec nesouvisí. Prostě říkám, co si myslím. Dělám to i za cenu, že to nepřináší dobré vztahy nebo spousty přátel. Na to kašlu. Já jsem já. Konec.
LN: Stát si za svým bylo před dvaceti lety mnohem složitější. Jak vzpomínáte na tu dobu?
Měl jsem problémy. Ale přežil jsem to. Hrozil nám i zákaz. Velkou zásluhu na tom, že jsme mohli pokračovat, má bývalý ministr kultury SR Válek. Ten zachránil Elánu život, když ho chtěli ti nahoře sundat. Povolal si mě tenkrát, tuším v pětaosmdesátém, na kobereček. Dali jsme debatu a on nás podržel. Ministr Válek to měl v hlavě v pořádku, správný chlap.
LN: Spousta lidí nedokáže zřetelně vidět hranici mezi tehdejší dobou a dnešní demokracií. Jak se na rozdíl mezi komunistickou totalitou a dnešním politickým systémem díváte vy osobně?
Můj postoj je mírně komplikovaný. Základní úvaha se odvíjí od faktu, že už tenkrát jsme byli populární kapela a dnes jsme stále. Už tenkrát jsme vydělávali těžké peníze a dnes to není jinak. Jediný rozdíl je v tom, že tenkrát nám peníze sebrali komunisti a dneska nám je seberou kapitalisti. Pro nás se v praxi moc nezměnilo. Co se týká ideologie, tak si občas říkám - "Zlatý socialismus!"
LN: Mnoho z těch, kteří se vám snažili ztrpčovat život, jsou i dnes na vysokých postech, a to nejenom v kultuře. Jak se chováte při takovém setkání?
</TEXT>
<HEADING>
(Se smíchem ukazuje zatnutou pěst)
</HEADING>
<TEXT>
LN: Máte výjimečné postavení na zdejším hudebním poli. Cítíte se součástí něčeho, co by se dalo nazvat slovenská rocková scéna? Nebo jste od ní odtrženi?
Situace je následující. Komunikace v branži existuje, ale já jsem mimo ni. Nikdy jsem s ní nic společného neměl, i díky tomu, že v ní nejsem oblíbený. Necítím se nijak vinen tím stavem, je nutné brát věci, jak jsou. Moc kamarádů v oboru nemám, ani mi nechybějí. Snad kromě Vaša Patejdla a Mira Žbirky, se kterými se znám dlouhá léta.
LN: To znamená, že občas vyrazíte společně i někam na skleničku?
No, pokud je Meky někde poblíž, tak si chvilku najdu. On je totiž normální "chalan". Výborný fotbalista a úžasný bavič. Ale jinak trávím většinu času ve firmě a nebo doma.
LN: Podílel jste se na současné koncertní šňůře kolegy z Elánu Vaša Patejdla?
Moje agentura dělá jen bratislavský koncert. Vašo je jeden z nejlepších kamarádů. Díky tomu jsem také neodmítl vystupovat jako host v rámci série koncertů v České republice. Jinému bych odmítl, Vašovi nikdy. Máme opravdu výborné vztahy.
LN: Co vy sám vůbec posloucháte za hudbu? Nemáte někdy chuť poslechnout si něco nového?
Já už poslouchám jenom rádio. Když už je velký svátek, tak si vyndám desku Chicago, položím ji na gramofon, spustím jehlu a lehnu si na pohovku s cigárem v puse. Tomu poslechu se nic nevyrovná.
LN: S Elánem jste nedávno koncertovali také ve Spojených státech. Jak se vám tam líbilo?
Nejsem velký přítel Ameriky. Přitom jsem ji v mládí obdivoval. Miloval jsem ji pro její ideály a absolutní svobodu. Vše se změnilo, i díky mému pozdějšímu kritickému přemýšlení. Jsem odpůrcem globalizace. Ta velmoc se za posledních 30 let změnila a ještě se hodně změní. V negativním postoji mě utvrdila návštěva východního pobřeží, procestoval jsem v autě trasu mezi New Yorkem a Atlantou. Se ženou jsme tam zažili pár otřesných zážitků s absurdními zákony, hotová totalita. Loni jsme hráli s Elánem na turné po celých USA pro krajany. Ale moc si z toho nepamatuji, byl jsem celou dobu pod parou.
LN: Před rokem jste mohl v televizi sledovat katastrofální události v New Yorku. Jak na vás zapůsobily záběry bortících se mrakodrapů?
To je téma, které se mi strašně těžko diskutuje s novináři. Když jsem se díval na zpravodajství, tak jsem si pomyslel: "Tak tady to máte!" Při své politice za posledních padesát let s tím museli Američané počítat. Já neuznávám podobný způsob útoku, ani neschvaluji žádnou agresi. Ale co probůh čekají? A odpor proti jejich jednání se bude stupňovat. Plánovaný útok na Irák je úplná katastrofa.
LN: Kde jste ještě nevystupovali a chtěli byste se tam podívat?
Teď se chystáme na Kubu. Jednoduše jsme oslovili jejich ambasádu. Řekli jsme, že je máme rádi a že jim zahrajeme. Budeme hrát tak tři čtyři vystoupení, což se rovná dvěma týdnům v příjemném prostředí.
LN: Vaše soukromí zůstává ukryto mimo dosah médií, málokdo ví, že máte dvě téměř dospělé děti.
Mám dva syny, ve věku dvacet dva a dvacet let a půl. Oba studují ekonomickou fakultu. Vedle toho sportují, podnikají. Jejich podnikatelské aktivity směřují do oblasti veřejného stravování. Ani jeden z nich nebere drogy, což považuju za obrovské vítězství. Modlím se, aby to tak zůstalo i do budoucna.
LN: Svým odmítavým postojem k drogám jste poměrně známý. Neříkejte ale, že jako rocková hvězda jste s nimi nepřišel nikdy do bližšího kontaktu.
Drogová oblast je pro mě tabu. Na vysoké škole jsem studoval psychologii a v rámci experimentů měl možnost přístupu ke všem tehdy dostupným drogám. Moje zkušenosti mě dostatečně obrnily proti pozdějším pokušením.
LN: Nezastáváte názor, že drogy mohou při tvorbě také pomáhat?
Mám jedinou radu po všechny, které to zajímá. Dnes je lepší drogy vůbec nezkoušet. A to ani jednou. Existují takové, že si dáte jednu tabletku a jste závislý. Ten člověk bude už stále řešit abstinenční příznaky. Radím úplně se tomu vyhnout.
LN: Říkáte to ale, jako byste byl v kontaktu s odborníky na tuto problematiku...
To zrovna ne. Ale dodnes mě velmi zajímají všechny informace, které se o povzbuzujících látkách objevují.
LN: A co ten zmiňovaný alkohol?
Alkohol mi pomáhá úplně ve všem.
</TEXT>
<HEADING>
LN: Alkohol nepovažujete za drogu?
</HEADING>
<TEXT>
Alkohol je nebezpečný stejně jako ostatní drogy. Rozdíl je v tom, že se vyskytuje přirozeně v lidském organismu i bez toho, abyste ho konzumovali. Pokud by se měl stát pánem mého konání nebo osobnosti, tak dávám okamžitě ruce pryč. Nevypiju ani slzu. Jako služebník je úžasný, jako pán zlý.
</TEXT>
<HEADING>
LN: Máte ještě nějaký cíl, sen?
</HEADING>
<TEXT>
Já už bych nejraději nedělal nic, ale stále se musím ohánět, abych byl alespoň trochu zajištěný. Už mě napadlo, že jsem měl při té nehodě radši zemřít. Spousta věcí by se tím vyřešila. Ale jsem tady a snažím se fungovat, jak nejlépe umím. Momentálně si dávám pauzu, nic neplánuji. Jenom s Elánem musíme nahrát ještě jednu desku. Potom bude konec.
Já už bych nejraději nedělal nic, ale stále se musím ohánět, abych byl alespoň trochu zajištěný. Už mě napadlo, že jsem měl při té nehodě radši zemřít. Spousta věcí by se tím vyřešila. Ale jsem tady a snažím se fungovat, jak nejlépe umím. Momentálně si dávám pauzu, nic neplánuji. Jenom s Elánem musíme nahrát ještě jednu desku. Potom bude konec.
</TEXT>
</DOC>
<DOC>
<DOCID>LN-20021012079</DOCID>
<DOCNO>LN-20021012079</DOCNO>
<DATE>10/12/02</DATE>
<TITLE>
téma:
</TITLE>
<TEXT>
Václav Havel si už může stříhat metr, do "civilu" mu chybí jen kousek. Stopy, které po sobě na Pražském hradě zanechal, ovšem zůstanou. A budou nepochybně vidět ještě dlouhá léta, některé přežijí i staletí.
Vraťme se na Hradčanské náměstí o třináct let zpátky. Je pošmourný říjnový den roku 1989, podobně jako dnes. Tím ovšem jakákoli podobnost končí. U hlavní Matyášovy brány stojí vojáci Hradní stráže. Jejich uniformy jsou ohavně zelené, přísně oproštěné od jakékoliv pompy a zbytečného luxusu. Na krku standardní vojenské kravaty na gumičku. Uzel na nich je falešný, jen na oko. Našinec zná, cizinec nepozná. Ostatně mnoho turistů tu také není, ještě pořád existuje železná opona. Že se za dva tři měsíce celá zhroutí i s berlínskou zdí, nikdo netuší. Nad Pražským hradem vlaje komunistická standarta s lvíčkem, jemuž chybí koruna, zato ale přebývá rudá hvězda. Pan - totiž soudruh prezident - Gustáv Husák je právě v úřadě. Procházka Hradem je rychlá a krátká. Obyčejný smrtelník se dostane jen na tři nádvoří, do chrámu svatého Víta a Zlaté uličky. Posedět na Hradě? Dát si kávu? Nebo dokonce najít veřejný záchodek? Vyloučeno! Otevřeno sice mívá restaurace Vikárka, teď je ovšem ještě příliš brzo. Co na tom, že turista nepočká, protože chce projít ještě Karlův most a v poledne stihnout Orloj na Staroměstském náměstí. Před vstupem do chrámu stojí dvě popelnice s modrými plastovými pytli. Ve stánku se suvenýry jsou k dostání čtyři druhy nudných pohlednic, jedna barevná a jedna cyklostylovaná brožura, odznak a otvírák na lahve s nápisem Praha. Tohle že má být ta proslulá chlouba střední Evropy? K vidění tu mnoho není. Pražský hrad není prezidentským sídlem, ale paranoidní prezidentskou pevností připravenou i pro atomovou válku. V Paláci šlechtičen sídlí tajná komunistická policie, o patro níž přísně utajovaná telefonní ústředna států RVHP, v Císařské konírně mají tělocvičnu vojáci. Nepřístupný Jelení příkop hlídají po zuby ozbrojení vojáci se psy. Všechny brány do Královské zahrady, kde bydlí prezident, zakrývají ocelové pláty, a po dvou desetiletích byla dokonce obnovena stavba tajného protiatomového krytu s labyrintem chodeb hluboko pod areálem Hradu... Tak nějak vypadal Pražský hrad krátce před zhroucením totalitního režimu a při příchodu nového prezidenta Václava Havla.
</TEXT>
<HEADING>
Tak tady já nebudu!
</HEADING>
<TEXT>
Rokem 1990 se počíná nová éra nejen pro tehdejší Československo, ale i pro Pražský hrad. Sídlem českých králů i prezidentů vane čerstvý vzduch. Průvan symbolicky zahájil Václav Havel při nástupu do úřadu. Když mu předvedli Husákovu pracovnu, pronesl prý: "Tak tady já nebudu." A nebyl. Ačkoli prezident pochopitelně přímo fyzicky nepracoval při obnově Hradu, má na ní nesporné zásluhy. Shodují se na tom snad všichni lidé z jeho kanceláře i Správy Pražského hradu. "Být tu někdo jiný, možná by Hrad zůstal nepřístupný jako kdysi," soudí hradní památkář a architekt Zdeněk Lukeš. Byl to Havel, kdo rozhodl už na jaře 1990 zpřístupnit Královskou zahradu a pokračovat tímto směrem v dalších letech. Byla to prezidentská kancelář a Správa Pražského hradu, přes niž se ze státního rozpočtu financovaly a organizovaly opravy. A byla to i Nadace Vize 97 manželů Havlových, která desítkami milionů přispěla na zvelebení Hradu.
</TEXT>
<HEADING>
Úřednice na Masarykově křesle
</HEADING>
<TEXT>
Když se památkářům a historikům otevřely počátkem 90. let dosud nepřístupné prostory Pražského hradu, naskytl se jim děsivý pohled. "Na podlahách přilepené umělohmotné koberce, pseudobarokní rumunský nábytek s příšerným čalouněním, na chodbách visely druhořadé malby zasloužilých umělců se socialistickými motivy," vzpomíná Zdeněk Lukeš. "Chodby měly plechové snížené stropy, protože všechny sítě byly mnohonásobně jištěny a nebylo kde jinde je vést. Snad to bylo pro případ války nebo co," doplňuje současná ředitelka památkové péče na Hradě Eliška Fučíková. Velká část nábytku po Masarykovi a Benešovi byla buď rozkradena, rozprodána, ztracena, nebo převezena jinam. Části vzácného inventáře našli památkáři v bývalém klášteře karmelitek na Hradčanském náměstí. Měl tam totiž být jakýsi stranický hotel. Občas se při pátrání objevily skutečné skvosty na těch nejneuvěřitelnějších místech. Například Masarykův proslulý čtecí stolek, na němž prezident podle svého zvyku vestoje psal. "Ten používali průvodci Pražského hradu na psaní docházky. Masarykovo křeslo jsme našli v úplně jiném křídle. Seděla na něm jakási úřednice, aniž by věděla, jakou vzácnost pod sebou má," vypráví Zdeněk Lukeš. Hlavním přáním prezidenta Václava Havla bylo co nejdříve zpřístupnit a otevřít prostory Hradu veřejnosti. A to v takové míře, jak jen to bude možné. Za Husákova panování na Hradě tomu bylo přesně naopak. StB dokonce dala zaslepit severní okna restaurace na Vikárce, aby nikdo nemohl ani spatřit tzv. "domeček" v Královské zahradě, kde prezident bydlel. Ze stejného důvodu byla po dlouhá léta nepřístupná věž katedrály. I odtud by bývalo bylo možné Husáka zahlédnout. Dnes je zahrada kolem domečku volně otevřená turistům. Památkář Lukeš odhaduje, že za Husáka bylo veřejně přístupných asi 35 procent areálu Hradu. "Teď je to procent osmdesát pět a to máme ještě rezervy. Čekají nás úpravy v Lumbeho zahradě, v příštích letech by se měla otevírat vinice nad Klárovem a také část Paláce šlechtičen," říká Lukeš. Zřejmě právě Palác šlechtičen poškodili komunističtí plánovači nejvíc - kromě sídla StB či tajné ústředny pro přímé spojení se všemi hlavami států RVHP tam sídlily i rozlehlé laboratoře, v nichž se testovaly pokrmy pro Gustáva Husáka. KSČ se totiž obávala toho, aby se prezidenta někdo nepokusil otrávit. Období normalizace bylo podle památkářů tou nejtemnější érou Pražského hradu. "Chápu, že 50. léta byla politicky mnohem děsivější, ale Hrad trpěl nejvíce po roce 1968. Stala se z něj pevnost a k památkám se nedostali ani odborníci," vypráví Lukeš a vzpomíná, jak se tajně dostal do uzavřených zón až v létě 1989. Vydával se za člena slovinské delegace a jen tak se mu podařilo proniknout do některých nepřístupných částí Hradu.
</TEXT>
<HEADING>
Peněz bylo dost, chyběl vkus
</HEADING>
<TEXT>
I Lukeš ovšem uznává, že komunisté na Pražském hradě příliš nešetřili: "Peněz sem teklo jistě dost. Jenže komunistům chyběl především vkus a taky to s památkami neuměli." Příkladem mohou být fasády Nového a dalších paláců. Ty sice prošly opravami, ale zdi jsou natřené nepropustnou barvou. Pod ní se zdivo pomalu narušuje, takže bude další oprava časem nezbytná. Podobná potíž byla i s tzv. jižními zahradami, které chtěl prezident Havel rychle otevřít. Předlistopadoví správci Hradu terén tak necitlivě upravili, že později památkářům nezbylo, než stavbu zastavit a pokusit se zahradám vrátit původní podobu podle Plečnikových představ. "Třeba z původního Plečnikova ptačince, takzvaného Aviária, je dnes betonová krypta předimenzovaného energocentra," říká Fučíková. Zdaleka nejnákladnější byla v první polovině 90. let oprava třetího nádvoří. I autorem této dlažby byl Plečnik, Masarykův osobní architekt. Tehdy archeologové právě pod třetím nádvořím objevili nesmírně cenné naleziště pozůstatků středověkých staveb. Plečnik tu proto vytvořil prostor s vykopávkami a nad ním vystavěl celé nádvoří znovu. Před listopadem na to ale nikdo nebral ohledy a těžká technika, kterou správci Hradu na nádvoří občas vpouštěli, dlažbu rozlámala a poničila. Ukrytému archeologickému nalezišti hrozila zkáza zatékáním, takže oprava nádvoří dostala přednost před vším ostatním. Oprav bylo sice v posledních letech dost a dost, ale Hrad přesto nezakrněl. Má nový moderní skleník - Oranžerii oceněnou jako mimořádné architektonické dílo. A letos v září Václav Havel slavnostně otevřel tunel procházející valem Prašného mostu. Průchod za 30 milionů korun spojuje Horní a Dolní Jelení příkop. Peníze na stavbu poskytla i nadace Vize 97. Václav Havel ale neovlivnil jen opravy a přestavby Hradu. Sehrál částečně roli i při tvorbě nových státních symbolů a také uniforem Hradní stráže. Nenavrhoval sice jejich podobu, ale doporučil odborníky. "Komisi pro státní znak kdysi navrhl Josku Skalníka, což se ukázalo šťastným řešením. Stejně tak pomáhal u uniforem Hradní stráže. Při váhání nad jejich novou podobou se obrátil na Theodora Pištěka, držitele Oscara za výpravu k filmu Amadeus," vypočítává prezidentův mluvčí Ladislav Špaček. Stejně tak se Hradu vyplatila spolupráce s architektem Bořkem Šípkem. Odborníci si cení toho, že dokázal navázat na Plečnika. Vidět je to například u honosného, ale přitom vkusného vchodu do Kanceláře prezidenta republiky, jehož autorem je právě Šípek. A posledním příkladem vstřícnosti z Hradu mohou být korunovační klenoty. Po celou dobu trvání "vedoucí úlohy strany" je veřejnost mohla vidět asi jen pětkrát - obvykle u příležitosti konání spartakiády. V posledních 15 letech normalizace se však už nevystavovaly ani jedinkrát. "Po revoluci byly poprvé veřejnosti odhaleny v roce 1993 a ta frekvence je čím dál častější. Snažíme se vyhovět přání Karla IV., který chtěl klenoty ukázat lidu při každé významné události a výročí země," vysvětluje Eliška Fučíková. Úlohu prezidenta při formování Pražského hradu a okolí nechce mluvčí Špaček nijak komentovat. Na dotaz, zda kolem sebe vidí a vnímá ruku Václava Havla, však přesto odpoví: "Ta je na Pražském hradě vidět všude."
I Lukeš ovšem uznává, že komunisté na Pražském hradě příliš nešetřili: "Peněz sem teklo jistě dost. Jenže komunistům chyběl především vkus a taky to s památkami neuměli." Příkladem mohou být fasády Nového a dalších paláců. Ty sice prošly opravami, ale zdi jsou natřené nepropustnou barvou. Pod ní se zdivo pomalu narušuje, takže bude další oprava časem nezbytná. Podobná potíž byla i s tzv. jižními zahradami, které chtěl prezident Havel rychle otevřít. Předlistopadoví správci Hradu terén tak necitlivě upravili, že později památkářům nezbylo, než stavbu zastavit a pokusit se zahradám vrátit původní podobu podle Plečnikových představ. "Třeba z původního Plečnikova ptačince, takzvaného Aviária, je dnes betonová krypta předimenzovaného energocentra," říká Fučíková. Zdaleka nejnákladnější byla v první polovině 90. let oprava třetího nádvoří. I autorem této dlažby byl Plečnik, Masarykův osobní architekt. Tehdy archeologové právě pod třetím nádvořím objevili nesmírně cenné naleziště pozůstatků středověkých staveb. Plečnik tu proto vytvořil prostor s vykopávkami a nad ním vystavěl celé nádvoří znovu. Před listopadem na to ale nikdo nebral ohledy a těžká technika, kterou správci Hradu na nádvoří občas vpouštěli, dlažbu rozlámala a poničila. Ukrytému archeologickému nalezišti hrozila zkáza zatékáním, takže oprava nádvoří dostala přednost před vším ostatním. Oprav bylo sice v posledních letech dost a dost, ale Hrad přesto nezakrněl. Má nový moderní skleník - Oranžerii oceněnou jako mimořádné architektonické dílo. A letos v září Václav Havel slavnostně otevřel tunel procházející valem Prašného mostu. Průchod za 30 milionů korun spojuje Horní a Dolní Jelení příkop. Peníze na stavbu poskytla i nadace Vize 97. Václav Havel ale neovlivnil jen opravy a přestavby Hradu. Sehrál částečně roli i při tvorbě nových státních symbolů a také uniforem Hradní stráže. Nenavrhoval sice jejich podobu, ale doporučil odborníky. "Komisi pro státní znak kdysi navrhl Josku Skalníka, což se ukázalo šťastným řešením. Stejně tak pomáhal u uniforem Hradní stráže. Při váhání nad jejich novou podobou se obrátil na Theodora Pištěka, držitele Oscara za výpravu k filmu Amadeus," vypočítává prezidentův mluvčí Ladislav Špaček. Stejně tak se Hradu vyplatila spolupráce s architektem Bořkem Šípkem. Odborníci si cení toho, že dokázal navázat na Plečnika. Vidět je to například u honosného, ale přitom vkusného vchodu do Kanceláře prezidenta republiky, jehož autorem je právě Šípek. A posledním příkladem vstřícnosti z Hradu mohou být korunovační klenoty. Po celou dobu trvání "vedoucí úlohy strany" je veřejnost mohla vidět asi jen pětkrát - obvykle u příležitosti konání spartakiády. V posledních 15 letech normalizace se však už nevystavovaly ani jedinkrát. "Po revoluci byly poprvé veřejnosti odhaleny v roce 1993 a ta frekvence je čím dál častější. Snažíme se vyhovět přání Karla IV., který chtěl klenoty ukázat lidu při každé významné události a výročí země," vysvětluje Eliška Fučíková. Úlohu prezidenta při formování Pražského hradu a okolí nechce mluvčí Špaček nijak komentovat. Na dotaz, zda kolem sebe vidí a vnímá ruku Václava Havla, však přesto odpoví: "Ta je na Pražském hradě vidět všude."
</TEXT>
</DOC>
<DOC>
<DOCID>LN-20021012080</DOCID>
<DOCNO>LN-20021012080</DOCNO>
<DATE>10/12/02</DATE>
<TITLE>
téma:
</TITLE>
<TEXT>
Šlapat den co den po nekonečných chodbách Pražského hradu vydá na slušných pár kilometrů. Když sem koncem roku 1989 přišel Václav Havel, zavedl pro svůj prezidentský tým nový dopravní prostředek: koloběžky. Dneska po nich není ani stopy. Do seriózního úřadu, ve který se prezidentská kancelář časem proměnila, se nehodí. A také ne všichni z Havlova původního, značně nekonformního týmu založeného z valné části na předlistopadových přátelstvích, zůstali. Přesto to není běžný byrokratický aparát. Jeho členové se netají tím, že pracovat pro dnešního prezidenta považují za víc než pouhé zaměstnání. Naprostá většina z nich také odmítá veřejně potvrdit, jestli se chystají s Václavem Havlem na Hradě končit, nebo zůstanou. V jejich rozhodování ale nepůjde jen o míru věrnosti dnešnímu prezidentovi či o sympatie k tomu příštímu - každý nový šéf si obvykle tvoří svůj vlastní tým nejbližších kolegů a podřízených. "Myslím si však, že by v Kanceláři prezidenta republiky většina pracovníků měla zůstat. Jsou to profesionálové a bude je potřebovat i příští prezident," říká Pavel Fischer, ředitel politického odboru. Počátkem příštího roku, po třinácti letech, se Václav Havel chystá k odchodu z Hradu. Kdo tu zasedne po něm, je pro víc než sto třicet lidí otázkou velmi osobní.
</TEXT>
<HEADING>
Ivo Mathé vedoucí Kanceláře prezidenta republiky (KPR)
</HEADING>
<TEXT>
Má pod sebou 17 osob. Zastupuje kancelář navenek, řídí a kontroluje její činnosti a odpovídá za ni. Je odpovědný prezidentu republiky. Ivo Mathé byl od dubna do konce roku 1998 zástupcem vedoucího Kanceláře prezidenta republiky (KPR) a od 1. ledna 1999 je jejím vedoucím. Ve funkci nahradil odvolaného Ivana Medka. Absolvoval FAMU - obor filmová a televizní produkce. V letech 1976 - 1990 byl vedoucím výrobního štábu Hlavní redakce zábavných pořadů Československé televize (ČST). Pak se stal šéfredaktorem Centra uměleckých pořadů v ČST a od roku 1991 do března 1992 byl prozatímním ředitelem České televize. Od 23. března 1992 do 31. března 1998 zastával funkci generálního ředitele ČT. Poté, co skončí funkční období Václava Havla coby prezidenta, Ivo Mathé neplánuje zatím nic. Spekuluje se ale o jeho návratu do čela České televize.
</TEXT>
<HEADING>
Vladimír Hanzel tajemník prezidenta republiky a ředitel sekretariátu
</HEADING>
<TEXT>
Šéfuje sedmi lidem. Zajišťuje denní výkon funkce prezidenta republiky. Za plnění úkolů je odpovědný přímo prezidentovi, ve všech ostatních záležitostech podléhá vedoucímu KPR. Hanzel se stal osobním tajemníkem Václava Havla v srpnu 1989. Od ledna 1990 je tajemníkem prezidenta republiky a od února 1993 i ředitelem sekretariátu prezidenta v KPR. Po roce 1969 pracoval jako průvodčí, uklízeč, řidič tramvaje, referent, počítačový programátor, matematik-analytik. V letech 1986 - 1989 byl hudebním publicistou a producentem (např. Mňága a Žďorp, Jim Čert nebo Jiří Dědeček). Je spoluautorem několika knih (např. Rhytm &amp; Blues, Excentrici v přízemí). V roce 1991 vydal knihu Zrychlený tep dějin, ve které jsou přepsány autentické záznamy z jednání Občanského fóra s komunisty (účastnil se všech). O tom, zda po skončení funkčního období prezidenta zůstane na Hradě, nebo odejde, nechce hovořit.
Ladislav Špaček mluvčí prezidenta republiky a ředitel tiskového odboru
Má pod sebou 16 osob. Seznamuje veřejnost se stanovisky prezidenta republiky a zajišťuje publicitu jeho veřejných vystoupení. Organizuje tiskové konference a styk s novináři. Informuje veřejnost o kulturních a společenských akcích na Pražském hradě. Ladislav Špaček byl od roku 1992 do roku 1993 mluvčím Václava Havla. Od roku 1993 je mluvčím prezidenta České republiky a ředitelem tiskového odboru KPR. Absolvoval Pedagogickou fakultu v Ostravě, poté učil. V roce 1983 dokončil Filozofickou fakultu UK v Praze. V letech 1985 - 1990 byl odborným asistentem katedry českého a slovenského jazyka na FF UK (přednášel vývoj spisovné češtiny od 10. století). V letech 1990 - 1992 byl redaktorem vnitropolitické rubriky a moderátorem zpravodajských pořadů ČT. Nechce se vyjadřovat ke své budoucnosti po odchodu Václava Havla z funkce prezidenta republiky.
Martin Krafl zástupce mluvčího a vedoucí tiskové služby, mluvčí Dagmar Havlové
Tisková služba se stará o program prezidenta z mediální stránky. Zajišťuje styk s novináři, interview a přípravu státních návštěv u nás i v zahraničí. Dokumentuje vystoupení Václava Havla a zabezpečuje mediální agendu. Krafl pracuje v KPR od 10. září 1997 jako vedoucí tiskové služby a jako zástupce mluvčího prezidenta republiky. V KPR byl mj. tiskovým specialistou pro německy mluvící země a střední Evropu. Absolvoval VŠE v Praze, studoval germanistiku na univerzitě v německém Trieru a mezinárodní vztahy na univerzitě ve Vídni. V letech 1994 - 1996 soukromě studoval DAMU. V letech 1993 - 1996 byl moderátorem a redaktorem zpravodajství v Radiu City RTL, v letech 1995 - 1996 byl moderátorem Pražských aktualit v TV Prima. "Nahlas o své budoucnosti přemýšlet nebudu," říká na otázku, co bude dělat po odchodu Václava Havla z Hradu.
</TEXT>
<HEADING>
Miroslav Sklenář ředitel protokolu
</HEADING>
<TEXT>
Má ve svém odboru osm osob. Protokolárně a organizačně zajišťuje výkon ústavních pravomocí prezidenta republiky souvisejících se zastupováním státu navenek a oficiální částí programu prezidenta republiky. Při plnění těchto úkolů spolupracuje s příslušnými orgány Parlamentu, vlády a státní správy a s příslušnými útvary Kanceláře prezidenta republiky. Miroslav Sklenář byl přijat do zahraniční sekce protokolu KPR v roce 1993. Od 29. února 1996 je ředitelem protokolu KPR. Je absolventem Fakulty mezinárodních vztahů Vysoké školy ekonomické v Praze. Nechce se vyjadřovat k tomu, zda odejde, nebo zůstane na Hradě po odchodu prezidenta Václava Havla.
</TEXT>
<HEADING>
Pavel Fischer ředitel politického odboru
</HEADING>
<TEXT>
Šéfuje dvaceti lidem. Zpracovává a vyhodnocuje pro potřeby prezidenta informace o zahraniční politice ČR a mezinárodních vztazích a vypracovává podklady pro zahraničněpolitická jednání a vystoupení prezidenta. Vyhodnocuje informace o činnosti Poslanecké sněmovny, Senátu, vlády, orgánů státní správy, politických stran atd. "Možná předjímám, ale je možné, že nástupce Václava Havla překreslí organizační dělení jinak," říká Pavel Fischer. Fischer vystudoval francouzštinu a češtinu na FF UK v Praze. V Ženevě absolvoval kurs sociálního učení církve. Učil francouzštinu, byl osobním sekretářem pomocného pražského biskupa Františka Lobkowicze. V letech 1997 - 1999 studoval na prestižní Národní škole administrativy (ENA) v Paříži. "Jsem jmenovaný prezidentem republiky, takže od toho se odvozuje i moje profesní existence. Nevím, co budu dělat," tvrdí o své funkci.
</TEXT>
<HEADING>
Jindřiška Dušková ředitelka spisovny a archivu
</HEADING>
<TEXT>
Má pod sebou osm osob. Zajišťuje uložení a oběh písemností uvnitř KPR. Je zároveň tajemníkem prezidenta republiky pro vyřizování jeho korespondence. Spisovna a archiv se dělí na spisovnu a index, tajnou agendu a archiv Kanceláře prezidenta republiky. Jindřiška Dušková v KPR pracuje od roku 1990. Její úmysly po případném odchodu z Hradu se LN nepodařilo zjistit.
</TEXT>
<HEADING>
Ladislav Tomeček náčelník Vojenské kanceláře
</HEADING>
<TEXT>
Vojenská kancelář je specifickým vojenským útvarem Armády ČR, který se řídí samostatným organizačním řádem Vojenské kanceláře schváleným prezidentem. Zajišťuje úkoly související s výkonem pravomocí prezidenta jako vrchního velitele ozbrojených sil a s řízením Hradní stráže. Je přímo podřízen prezidentu republiky. Je to samostatný útvar nezávislý na KPR.
</TEXT>
<HEADING>
Sabina Cingrošová tajemnice manželky prezidenta republiky
</HEADING>
<TEXT>
Útvar tajemnice manželky prezidenta republiky zajišťuje nezbytný servis manželky prezidenta republiky. Je součástí kabinetu vedoucího KPR. Sabina Cingrošová v KPR pracuje od roku 1990 a zásadně nemluví s novináři. Jejím předchůdcem byl Miloš Rýc.
</TEXT>
<HEADING>
Jana Chalupová ředitelka styku s veřejností
</HEADING>
<TEXT>
Velí dvaceti lidem, patří k nejznámějším spolupracovníkům Václava Havla. MF Dnes ji letos dokonce zařadila mezi deset nejvlivnější žen v republice. Za deset let jí rukama prošlo na třicet tisíc žádostí o milost, pěti stům z nich Václav Havel vyhověl. Sama tvrdí, že ona návrhy jen připravuje a záleží na prezidentovi, jak se rozhodne. Sám si prý stanovil, které žádosti musí odbor prošetřit vždy: příběhy mladistvých, lidí v tíživých rodinných situacích nebo se zdravotními problémy a také vězňů odsouzených na doživotí. Řada prezidentových milostí ovšem vzbudila u veřejnosti podezření, že se neřídily přísně neutrálními pravidly. Těm pocitům nahrávala i Chalupová, jejíž argumenty na obhajobu milostí nebyly vždy přesvědčivé. Vzděláním je právnička a před příchodem na Hrad v roce 1992 pracovala jako kurátorka. "A to je přesně to, co jsem pak těch deset let dělala v prezidentské kanceláři," připouští výhody své kvalifikace. Za zásadní proměnu, kterou její odbor prodělal za Havlovy éry, považuje otevření informací o kanceláři, o jejím způsobu práce a rozhodování médiím, a tedy i veřejnosti. Převážnou náplň práce jejího odboru tvoří bezplatné právní poradenství. Na otázku, jestli se chystá s prezidentem odejít i ona, říká: "Šla jsem sem za určitou ideou a za osobností Václava Havla. Pokud bych tu měla skončit, nebojím se, že právnička a sociální pracovnice v této zemi umře hlady."
</TEXT>
<HEADING>
Brigita Chrastilová ředitelka legislativy a práva
</HEADING>
<TEXT>
Velí sedmi lidem. Než tato právnička přišla na Hrad, měla za sebou pět let v soudcovském taláru a 20 let legislativní práce na federálním ministerstvu práce a sociálních věcí. V KPR začínala roku 1991, o rok později byla jmenovaná do čela odboru legislativy a práva. První, co jí tehdy prezident věnoval, byla knížka Letní přemítání. "Řekl, že v ní má zásady nového volebního zákona. A abych mu podle nich připravila návrh zákona pro předložení do federálního shromáždění," vzpomíná. "Byl to šok, právní úprava volebního zákona je náročná a nad knížkou jsem pochopila, že žádné věcné principy k němu tam nejsou, kromě toho, že mu jde o většinový systém. Nakonec jsme to zvládli, ale naše spolupráce se v tomto duchu nesla dál. Bylo na mně, abych technicky zpracovala jeho představy a ideje a přeložila je do právnického jazyka. Ale je taky pravda, že na tom spolupracoval." Přiznává, že na právo a filozofii práva nahlíží dnes jinak: "Prezident byl v oblasti legislativy dost iniciativní a díky němu jsem se setkala s mnoha odborníky na ústavní právo a teorii státu a práva. Bylo to pro mě užitečnou školou," přiznává. Je zatím jediná, kdo přiznává, že s odchodem Václava Havla na funkci rezignuje: "Moje zdejší působení je vázané na jeho osobu, cítím to jako sounáležitost s člověkem, který mě do funkce jmenoval a ve všech třech svých prezidentských obdobích mi dal důvěru."
</TEXT>
<HEADING>
Eliška Fučíková ředitelka památkové péče
</HEADING>
<TEXT>
Historička umění, specialistka na renesanční a barokní malířství a kdysi dlouholetá pracovnice Ústavu dějin umění ČSAV přišla na Hrad v roce 1991 a má pod sebou pět zaměstnanců. Vývoj své práce za ty roky shrnuje slovy: "Zásadně se změnil přístup k tomu, jak Pražský hrad uchovat. Dříve se rekonstruovalo a restaurovalo, dnes konzervujeme." Přesto se jeden velký počin jejího odboru týkal obnovy: v roce 1998 byla na svatovítské katedrále odhalena opravená mozaika Posledního soudu z 2. poloviny 14. století. Spoluautorka řady výstav v Česku i mimo ně, nositelka mezinárodních cen (v roce 1998 získala Herderovu cenu, udělovanou vědcům a umělcům z východoevropských zemí, kteří výrazně obohatili evropskou kulturu), si ve službách prezidentské kanceláře splnila i sen: v roce 1997 iniciovala a v roli generální komisařky spolupřipravila výstavu Rudolf II. a Praha. Jak vidí svou budoucnost? "Mám jmenování od prezidenta Havla, to znamená, že s ním končím i já. Pokud jeho nástupce bude chtít, abych zůstala, a pokud s ním budu chtít zůstat i já, uvítám to. Památková péče je otázkou znalosti terénu. Na odborníka člověk zraje dlouho a potřebuje k tomu udržet v práci kontinuitu. Zůstat či odejít pro mě není otázkou života a smrti, tím, co dělám, se uživím. Ale zůstat by mi za dobré konstelace radost udělalo."
Historička umění, specialistka na renesanční a barokní malířství a kdysi dlouholetá pracovnice Ústavu dějin umění ČSAV přišla na Hrad v roce 1991 a má pod sebou pět zaměstnanců. Vývoj své práce za ty roky shrnuje slovy: "Zásadně se změnil přístup k tomu, jak Pražský hrad uchovat. Dříve se rekonstruovalo a restaurovalo, dnes konzervujeme." Přesto se jeden velký počin jejího odboru týkal obnovy: v roce 1998 byla na svatovítské katedrále odhalena opravená mozaika Posledního soudu z 2. poloviny 14. století. Spoluautorka řady výstav v Česku i mimo ně, nositelka mezinárodních cen (v roce 1998 získala Herderovu cenu, udělovanou vědcům a umělcům z východoevropských zemí, kteří výrazně obohatili evropskou kulturu), si ve službách prezidentské kanceláře splnila i sen: v roce 1997 iniciovala a v roli generální komisařky spolupřipravila výstavu Rudolf II. a Praha. Jak vidí svou budoucnost? "Mám jmenování od prezidenta Havla, to znamená, že s ním končím i já. Pokud jeho nástupce bude chtít, abych zůstala, a pokud s ním budu chtít zůstat i já, uvítám to. Památková péče je otázkou znalosti terénu. Na odborníka člověk zraje dlouho a potřebuje k tomu udržet v práci kontinuitu. Zůstat či odejít pro mě není otázkou života a smrti, tím, co dělám, se uživím. Ale zůstat by mi za dobré konstelace radost udělalo."
</TEXT>
</DOC>
<DOC>
<DOCID>LN-20021012081</DOCID>
<DOCNO>LN-20021012081</DOCNO>
<DATE>10/12/02</DATE>
<TITLE>
Číslice 007 007 v telefonním čísle mám jen z legrace. Mým nejoblíbenějším detektivem je samozřejmě Krzysztof Rutkowski.
</TITLE>
<TEXT>
Polský "James Bond" a poslanec Krzysztof Rutkowski - který v Těšíně zatkl hledaného vraha - vysvětloval, kdo je jeho nejoblíbenějším akčním hrdinou.
Jsem na dně. Jen doufám, že to není vidět.
Ministr obrany Jaroslav Tvrdík (ČSSD) si MF Dnes postěžoval, že ho neposlouchají jeho podřízení - generálové české armády
Pan Ransdorf je taková chodící encyklopedie. Bohužel však bez syntetického myšlení.
Místopředseda sněmovny Jan Kasal (KDU-ČSL) na adresu komunisty Miloslava Ransdorfa, který se ve svých projevech rád odvolává na všemožné citáty významných osobností
Odvedli mne oprávněně. Narušil jsem totiž důstojnost sněmovny, a to ještě ve chvíli, kdy tam byl pan prezident. Když já už toho zmetka komunistickýho nemohl poslouchat.
Bývalý disident John Bok vysvětloval, proč křičel z galerie sněmovny při projevu Miloslava Ransdorfa
V případě, že bych se s ním střetl, bych si věřil. Už dvakrát jsem ho totiž porazil.
Expředseda ČSSD a jeden z možných kandidátů na prezidenta Miloš Zeman komentoval oznámení Václava Klause, že hodlá kandidovat na prezidenta
</TEXT>
<HEADING>
ODS neunesla velikost Václava Klause.
</HEADING>
<TEXT>
Bývalá radní ČT Jana Dědečková na svém serveru virtually.cz komentovala rozhodnutí Václava Klause nekandidovat v prosinci na post šéfa ODS
Bývalá radní ČT Jana Dědečková na svém serveru virtually.cz komentovala rozhodnutí Václava Klause nekandidovat v prosinci na post šéfa ODS
</TEXT>
</DOC>
<DOC>
<DOCID>LN-20021012082</DOCID>
<DOCNO>LN-20021012082</DOCNO>
<DATE>10/12/02</DATE>
<TITLE>
Královská švédská akademie věd oznámila tento týden jména nositelů Nobelovy ceny. Přinášíme přehled laureátů a informace o jejich objevech.
</TITLE>
<TEXT>
mír
James E. Carter (78)
</TEXT>
<HEADING>
Američan
</HEADING>
<TEXT>
Bývalý prezident USA získal cenu za "desítky let neutuchajícího úsilí o hledání mírových řešení mezinárodních konfliktů," uvádí ve svém zdůvodnění norský výbor Nobelovy ceny, který podle tradice toto ocenění uděluje. Carter, který zastával úřad prezidenta USA v letech 1977-1981, byl vybrán z rekordního počtu 156 navržených kandidátů.
literatura
Imre Kertész (72)
</TEXT>
<HEADING>
Maďar
</HEADING>
<TEXT>
Podle oficiálního zdůvodnění zvolili členové Královské švédské akademie věd maďarského spisovatele za práce, které zobrazují "křehkou zkušenost jednotlivce proti barbarské svévoli historie". Jeho knihy zkoumají možnosti jednotlivce, zda i v době narůstajícího společenského tlaku může nadále žít jako lidská individualita.
Alfred Bernhard Nobel (1833-1896) ve své laboratoři obraz Emila Östermana z roku 1915 visí v sídle Nobelovy nadace ve Stockholmu
Finanční odměna spojená s udělením Nobelovy ceny letos činí 10 milionů švédských korun, tedy asi 32 milionů Kč. Pokud jde o vědce oceněné za fyziku, získal Riccardo Giacconi polovinu této sumy, Raymond Davis a Masatoši Košiba si rozdělí druhou polovinu. Z ceny za chemii získá pět milionů švédských korun Kurt Wüthrich, po dvou a půl milionu dostane John Fenn a Koiši Tanaka. Ceny za ekonomii, medicínu a fyziologii budou mezi laureáty rozděleny stejným dílem. Nositelé odměny za literaturu a mír získají celou sumu.
fyzika
Riccardo Giacconi (71)
Američan italského původu
Masatoši Košiba (76)
Japonec
Raymond Davis (87)
</TEXT>
<HEADING>
Američan
</HEADING>
<TEXT>
Ocenění vědci otevřeli nová "okna do vesmíru". Giacconi zkonstruoval řadu přístrojů, které umožnily pohlédnout do kosmu "rentgenovýma očima", tedy v pásmu rentgenového záření. Davis a Košiba sestrojili zařízení schopná detekovat kosmická neutrina. Díky tomu se například ukázalo, že teorie o tom, proč září hvězdy, je správná.
chemie
John B. Fenn (85)
Američan
Kurt Wüthrich (64) Švýcar
Koiči Tanaka (43)
</TEXT>
<HEADING>
Japonec
</HEADING>
<TEXT>
Vypracovali převratné metody pro určování a trojrozměrné zobrazování bílkovin. To umožní jejich podrobnější zkoumání a pochopení životních procesů v buňkách. Nové poznatky dovolí například v ranějším stadiu rozpoznat rakovinu prsu a prostaty, důkladnější kontrolu kvality potravin nebo vývoj nových léků.
medicína a fyziologie
John Sulston (60)
Brit
Sydney Brenner (75)
Brit
Robert Horvitz (55)
</TEXT>
<HEADING>
Američan
</HEADING>
<TEXT>
Dva Britové a jeden Američan určili klíčové geny, které regulují vývoj organismu. Objasnili také zákonitosti řízeného odumírání buněk. Jejich objevy by mohly objasnit vývoj mnoha nemocí, včetně rakoviny, AIDS, Alzheimerovy a Parkinsonovy choroby a dalších neurodegenerativních onemocnění.
ekonomie
Vernon Smith (75)
Američan
Daniel Kahneman (68)
</TEXT>
<HEADING>
Američan a Izraelec
</HEADING>
<TEXT>
Letošní laureáti obohatili konzervativní pohled na ekonomickou vědu o nové postupy. Smith rozvinul donedávna nepředstavitelnou metodiku experimentální ekonomie a Kahneman zase studiem psychologických vlivů zpochybnil přísně racionalistický pohled na chování účastníků trhu.
Letošní laureáti obohatili konzervativní pohled na ekonomickou vědu o nové postupy. Smith rozvinul donedávna nepředstavitelnou metodiku experimentální ekonomie a Kahneman zase studiem psychologických vlivů zpochybnil přísně racionalistický pohled na chování účastníků trhu.
</TEXT>
</DOC>
<DOC>
<DOCID>LN-20021012083</DOCID>
<DOCNO>LN-20021012083</DOCNO>
<DATE>10/12/02</DATE>
<TITLE>
Mohou vědci zkoumat vesmír z podzemí? Kupodivu ano. Průkopníky v tomto směru byli dva ze tří letošních držitelů Nobelovy ceny za fyziku.
</TITLE>
<TEXT>
Laureáti Nobelových cen většinou tvrdí, že zprávu o svém senzačním úspěchu vůbec neočekávali a že jí zprvu ani nemohli uvěřit. Šestasedmdesátiletý profesor Masatoši Košiba tvoří výjimku. V úterý večer zazvonil v jeho tokijském bytě telefon. Profesor přiznává, že v tu chvíli si byl najednou jist: je to právě to zazvonění, na které čeká již patnáct let. Trpělivý musel být i Američan Raymond Davis, jenž si s profesorem Košibou rozdělí polovinu letošní Nobelovy ceny za fyziku. S výzkumy, které ho nakonec vynesly na pomyslný vědecký olymp, začal už před více než čtyřiceti roky. Dnes je mu osmdesát sedm let.
</TEXT>
<HEADING>
Zrnko písku v poušti
</HEADING>
<TEXT>
Davis s Košibou jsou úspěšnými lovci neutrin, téměř nepolapitelných fantomů říše částic. Každým okamžikem našimi těly nepostřehnutelně procházejí biliony těchto "přízraků". Dokonce i celou planetou Zemí prolétnou neutrina v podstatě stejně snadno jako vzduchoprázdnem. Davis jich za 30 let výzkumu dokázal zachytit jen dva tisíce, i to mu však stačilo na Nobelovu cenu. Ačkoliv neutrina přilétají z vesmíru, vydal se americký fyzik na lov do podzemí, do opuštěného dolu na zlato v Jižní Dakotě. Vybudoval zde past na neutrina - gigantickou nádrž naplněnou 615 tunami tetrachloretylenu, chemikálie používané při čištění oděvů. Teoretické práce totiž naznačovaly, že určitý druh neutrin přilétajících ze Slunce může po nárazu do jádra chloru přeměnit tento náhodný "terč" na jádro argonu. Neutrina prolétající nádrží by tedy po sobě mohla zanechat stopy v podobě argonových jader. Davisovi se podařilo vyvinout metodu, pomocí níž bylo možné jednotlivá jádra argonu v záplavě chloru vystopovat. Nalézt takové jádro je přitom těžší než objevit jedno konkrétní zrnko písku v dunách celé Sahary. Davis se tak koncem 50. let stal prvním fyzikem, který se pokusil dokázat, že Slunce respektuje výpočty pozemských vědců a skutečně vysílá neutrina do svého okolí. Kdyby se chovalo jinak, muselo by být něco v nepořádku s představami fyziků o tom, proč vlastně hvězdy září. Neutrina jsou totiž svědectvím, že na Slunci probíhá termonukleární reakce, proces, který v pozemských podmínkách propůjčil ničivou sílu vodíkové bombě.
</TEXT>
<HEADING>
Dvanáct vyslanců supernovy
</HEADING>
<TEXT>
Zatímco se Davis trápil s počítáním jader argonu, tým vedený Masatoši Košibou sestrojil neutrinovou past založenou na jiném principu. Nádrž svého podzemního detektoru zvaného Kamiokande naplnil Košiba obyčejnou vodou. Narazí-li totiž neutrino do atomu kyslíku v molekule vody, vzniká nepatrný záblesk záření, který lze zesílit pomocí fotonásobičů a registrovat. Košibův detektor uměl zaznamenávat neutrina v reálném čase a mohl také určit, z jakého směru přilétají. Japonský tým tak poprvé nade vší pochybnost ukázal, že prchavé částice skutečně přicházejí ze Slunce. K Japonsku se zároveň upřela i pozornost astronomů zkoumajících vzdálený vesmír.
V roce 1987 zachytil detektor Kamiokande svědectví o výbuchu supernovy v sousední galaxii zvané Velké Magellanovo mračno. Sprška neutrin, kterou detektor zaznamenal, se vydala na cestu před 170 000 lety.
</TEXT>
<HEADING>
Obří válec v zinkovém dole
</HEADING>
<TEXT>
Vědci odhadují, že při výbuchu supernovy se tehdy uvolnil počet neutrin popsaný číslem o 58 nulách. Abychom vyjádřili, kolik těchto kosmických cestovatelů podle výpočtů dorazilo do detektoru v Japonsku, potřebovali bychom číslo o 16 nulách. A kolik těchto částic detektor skutečně zaregistroval? Pouhých dvanáct. Zbytek prošel nepovšimnut. Davisovy a Košibovy výsledky se v jednom shodovaly: ze Slunce přilétá neutrin o něco méně, než by podle výpočtu mělo. Aby přišel této záhadě na kloub, sestrojil Košiba ještě větší detektor zvaný SuperKamiokande. Tato gigantická neutrinová past ukrytá ve starém zinkovém dole má tvar válce o průměru 39 metrů a výšce 41 metrů. Začala pracovat v roce 1996. Nový detektor ukázal, že neutrina "převlékají kabáty" - mění se z jednoho typu neutrina na jiný. Z toho podle fyziků plyne, že by tyto částice měly mít nenulovou hmotnost. Jestli se to potvrdí, bude to skutečný převrat. "Hmotné neutrino" otevírá nové perspektivy ve fyzice částic a je oblíbené mezi vědci, kteří vytvářejí teorie sahající za rámec současného modelu mikrosvěta.
</TEXT>
<HEADING>
Rentgenový Měsíc
</HEADING>
<TEXT>
V roce 1962 zkoumal oblohu zvláštní "teleskop" umístěný na palubě rakety. Po dobu šesti minut s ní letěl ve velké výšce, na prahu kosmického prostoru. Sestrojil jej mladý americký fyzik italského původu Riccardo Giacconi. Bylo to první zařízení schopné zachytit, jak vypadá vesmír v rentgenovém oboru spektra. Rentgenové záření využívají lékaři už déle než sto let. Astronomové jim však dlouho mohli jen závidět - tušili, že z kosmu tyto paprsky sice přicházejí, bylo však jasné, že je zemská atmosféra nepropustí. Cestu za nimi mohl otevřít jen nástup kosmické techniky. Giacconiho tým se tehdy snažil zjistit, zda rentgenové záření vydává nejbližší z velkých kosmických objektů - Měsíc. Žádné záření přicházející od zemského satelitu však detektor na palubě rakety nezachytil. Zato objevil silný zdroj ve vzdáleném kosmu a odhalil, že vlastně celý vesmír v rentgenové oblasti stejnoměrně slabě září. Další objevy na sebe nenechaly dlouho čekat. Astronomové nalezli zdroje rentgenového záření například v souhvězdích Štíra a Labutě. Zjistili, že přesně v těch místech lze většinou pozorovat hvězdy obíhající kolem velmi kompaktních objektů, zřejmě neutronových hvězd nebo černých děr. Zrodil se nový obor - rentgenová astronomie.
</TEXT>
<HEADING>
Zoo pro nebeská tělesa
</HEADING>
<TEXT>
Riccardo Giacconi později sestrojil bezpočet dalších "orbitálních rentgenových očí". Astronomové pomocí nich zkoumali rentgenové hvězdy, supernovy či výšlehy rentgenového záření ze vzdálených galaxií. Amerického fyzika lze pokládat i za jednoho z otců známé orbitální observatoře Chandra, která je pro "rentgenové" astronomy tímtéž, čím je Hubbleův teleskop pro astronomy "optické". I proto se Giacconi stal třetím letošním laureátem Nobelovy ceny za fyziku. Dostal zbývající polovinu ceny udělované Královskou švédskou akademií věd. "Před 50 lety dominoval našim představám o vesmíru obraz hvězd a souhvězdí nacházejících se v rovnováze, kterou narušoval jen pomalý, postupný vývoj," uvádějí internetové stránky Královské švédské akademie. "Dnes víme, že vesmír je také jevištěm extrémně rychlých změn, kdy se během zlomků sekundy uvolňuje obrovské množství energie," pokračuje autor komentáře a zmiňuje celou "zoologickou zahradu" plnou nových, fantastických objektů, z nichž mnoho bylo objeveno právě díky rentgenové astronomii.
Riccardo Giacconi později sestrojil bezpočet dalších "orbitálních rentgenových očí". Astronomové pomocí nich zkoumali rentgenové hvězdy, supernovy či výšlehy rentgenového záření ze vzdálených galaxií. Amerického fyzika lze pokládat i za jednoho z otců známé orbitální observatoře Chandra, která je pro "rentgenové" astronomy tímtéž, čím je Hubbleův teleskop pro astronomy "optické". I proto se Giacconi stal třetím letošním laureátem Nobelovy ceny za fyziku. Dostal zbývající polovinu ceny udělované Královskou švédskou akademií věd. "Před 50 lety dominoval našim představám o vesmíru obraz hvězd a souhvězdí nacházejících se v rovnováze, kterou narušoval jen pomalý, postupný vývoj," uvádějí internetové stránky Královské švédské akademie. "Dnes víme, že vesmír je také jevištěm extrémně rychlých změn, kdy se během zlomků sekundy uvolňuje obrovské množství energie," pokračuje autor komentáře a zmiňuje celou "zoologickou zahradu" plnou nových, fantastických objektů, z nichž mnoho bylo objeveno právě díky rentgenové astronomii.
</TEXT>
</DOC>
<DOC>
<DOCID>LN-20021012084</DOCID>
<DOCNO>LN-20021012084</DOCNO>
<DATE>10/12/02</DATE>
<TITLE>
Objevy odměněné Nobelovou cenou v roce 2002
</TITLE>
<TEXT>
Lépe pochopit vznik rakoviny, AIDS, Alzheimerovy a Parkinsonovy choroby. K tomu mohou posloužit objevy dvou Britů a jednoho Američana oceněné letošní Nobelovou cenou v oboru fyziologie a medicíny.
Je zajímavé sledovat, za co jsou udělovány Nobelovy ceny. V oboru fyziologie a medicíny je už téměř tradicí, že ocenění získávají objevy v oblasti moderní genetiky. Ale genetika je široký obor a v posledních letech byla cena několikrát udělena za zavedení nového biologického modelu, na němž lze zkoumat jevy, které na jiných modelech studovat nelze. To je i případ letošní Nobelovy ceny. Jeden z laureátů, Sydney Brenner, Brit narozený v Jižní Africe, zanechal nesmazatelnou stopu v oboru molekulární genetiky hned v několika směrech. Za nejdůležitější, jak se zdá, považuje nobelovská komise to, že začal experimentovat s červem, vlastně hlísticí s latinským názvem Caenorhabditis elegans. Proč právě tento organismus je tak důležitý a co se na něm studuje?
</TEXT>
<HEADING>
Hledá se ideální model pro pokusy
</HEADING>
<TEXT>
Jedna ze základních otázek biologie je, jak se z jedné buňky, například oplodněného lidského vajíčka, vyvine jedinec se vším všudy: s končetinami, očima, vnitřními orgány atd. Tomuto procesu se říká diferenciace. Informace pro její řízení je zřejmě uložena už v té jedné buňce, oplodněném vajíčku. Ale zkoumat podstatu diferenciace na laboratorních myších nebo jiných obratlovcích je obtížné. Jde o příliš složité organismy a navíc trvá poměrně dlouho, než vyroste několik generací. Nelze proto dost dobře sledovat změny v potomstvu laboratorních zvířat poté, co vědci vyvolali změnu jejich genů. Na druhé straně ale oblíbený model biologických studií, bakterie, nediferencuje do různých tkání nebo orgánů - tento model je příliš jednoduchý. Složitější je pivovarská kvasinka Saccharomyces cerevisiae. Podobně jako bakterie je také jednobuněčným organismem, ale při svém vývoji prochází několika stadii, která lze považovat za jakousi velmi jednoduchou diferenciaci. Za studium kvasinky byla udělena Nobelova cena vloni. Ale přece jenom nelze výsledky získané na tomto modelu jednoduše přenášet na modely vyšších organismů - rozdíl je příliš veliký. A tak se zhusta ke studiu diferenciace používal starý a osvědčený model muška octomilka Drosophila melanogaster. Za objevy na tomto modelu bylo též v minulosti uděleno několik Nobelových cen. Stále ale chyběl model složitější než kvasinka a jednodušší než octomilka. Něco mezi nimi. A právě takovým modelem je hlístice Caenorhabditis elegans. Je to červík o délce asi jednoho milimetru. Rychle se množí, takže lze sledovat důsledky cílených změn v genech na jeho vývoj. Tělo červa je navíc průhledné a je možné pozorovat například změny v počtu buněk pod obyčejným světelným mikroskopem. Tělo hlístice se skládá z 959 buněk, z nichž 300 jsou buňky nervového systému. Genom se skládá z 97 milionů "písmen" genetické abecedy. Pořadí těchto písmen bylo stanoveno v roce 1998. V genomu bylo nalezeno zhruba 20 tisíc genů, což je překvapivě mnoho, uvážíme-li, že člověk má asi jen 30 až 40 tisíc genů. Ukázalo se, že mnoho genů máme s tímto červem společných. Jsou to například některé geny zajišťující činnost nervového systému. Sydney Brenner tedy zavedl ideální model ke studiu diferenciace a navíc i ke studiu nervové činnosti.
</TEXT>
<HEADING>
Jak buňky páchají sebevraždu
</HEADING>
<TEXT>
Červ Caenorhabditis elegans je navíc optimálním modelem pro studium dalšího velmi důležitého jevu. Je to tzv. apoptóza neboli naprogramovaná smrt buněk. V těle dospělého člověka se každý den vytvářejí miliardy nových buněk a přirozeně musí zaniknout zhruba stejný počet již stávajících buněk, jinak bychom rostli do olbřímích rozměrů. Udržování této delikátní rovnováhy mezi apoptózou a tvorbou nových buněk je složitě regulováno. A právě studium poměrně jednoduchého červa umožnilo nalézt geny zodpovědné za část této regulace. Apoptózou se zabývali dva další letošní laureáti, Brit John Sulston a Američan Robert Horvitz. Sulston ukázal, že v počátečních stadiích vývoje se hlístice skládá z 1090 buněk, z nich však v přesně definovaném okamžiku 131 buněk umírá a vzniká tak dospělý jedinec složený z 959 buněk. Sulston navíc ukázal, že na smrti těch 131 buněk se podílí gen kódující vznik bílkoviny, která likviduje DNA v těchto buňkách. Bez genetického kódu zapsaného v DNA nemůže buňka dál žít. Britský vědec John Sulston se však proslavil i jinak. Byl prvním ředitelem a vlastně zakladatelem slavného Sangerova centra v Anglii. Tam vedl projekt přečtení celého genomu hlístice a umožnil tím studovat geny na opravdu molekulární úrovni. Pod jeho vedením se Sangerovo centrum stalo světovou jedničkou v genomice, mj. se i významně podílelo na projektu lidského genomu. Američan Horvitz prohloubil studium genů, které spouštějí a regulují apoptózu buněk hlístice. Našel několik vzájemně podobných genů, které tvoří jakousi rodinu. Dnes se jim říká geny buněčné smrti. Horvitz osvětlil dráhu zapínání a vypínání těchto genů. A co je důležité, ukázal, že podobné geny má také člověk! Všechny tyto poznatky velmi významně přispívají k našemu pochopení základních procesů, které řídí vývoj složitých organismů včetně člověka. Kromě toho však mohou vést k novým léčebným postupům. Poruchy těchto procesů, dané zpravidla změnou v příslušných genech, podmiňují totiž mnohé závažné choroby. Ta jemná rovnováha mezi apoptózou a vznikem nových buněk může být narušena dvojím způsobem. Buď se apoptóza urychlí a příliš mnoho buněk umírá. To vede v některých případech k tzv. neurodegenerativním chorobám, jako jsou Alzheimerova nebo Parkinsonova choroba. Je to též průvodním jevem AIDS a některých forem infarktu myokardu. Pokud je naopak apoptóza brzděna, vznikají nádory a vysvětlují se tím i některé autoimunitní choroby. Proto se například uvažuje o vsunutí takových genů do nádoru s možnou destrukcí nádorových buněk.
Červ Caenorhabditis elegans je navíc optimálním modelem pro studium dalšího velmi důležitého jevu. Je to tzv. apoptóza neboli naprogramovaná smrt buněk. V těle dospělého člověka se každý den vytvářejí miliardy nových buněk a přirozeně musí zaniknout zhruba stejný počet již stávajících buněk, jinak bychom rostli do olbřímích rozměrů. Udržování této delikátní rovnováhy mezi apoptózou a tvorbou nových buněk je složitě regulováno. A právě studium poměrně jednoduchého červa umožnilo nalézt geny zodpovědné za část této regulace. Apoptózou se zabývali dva další letošní laureáti, Brit John Sulston a Američan Robert Horvitz. Sulston ukázal, že v počátečních stadiích vývoje se hlístice skládá z 1090 buněk, z nich však v přesně definovaném okamžiku 131 buněk umírá a vzniká tak dospělý jedinec složený z 959 buněk. Sulston navíc ukázal, že na smrti těch 131 buněk se podílí gen kódující vznik bílkoviny, která likviduje DNA v těchto buňkách. Bez genetického kódu zapsaného v DNA nemůže buňka dál žít. Britský vědec John Sulston se však proslavil i jinak. Byl prvním ředitelem a vlastně zakladatelem slavného Sangerova centra v Anglii. Tam vedl projekt přečtení celého genomu hlístice a umožnil tím studovat geny na opravdu molekulární úrovni. Pod jeho vedením se Sangerovo centrum stalo světovou jedničkou v genomice, mj. se i významně podílelo na projektu lidského genomu. Američan Horvitz prohloubil studium genů, které spouštějí a regulují apoptózu buněk hlístice. Našel několik vzájemně podobných genů, které tvoří jakousi rodinu. Dnes se jim říká geny buněčné smrti. Horvitz osvětlil dráhu zapínání a vypínání těchto genů. A co je důležité, ukázal, že podobné geny má také člověk! Všechny tyto poznatky velmi významně přispívají k našemu pochopení základních procesů, které řídí vývoj složitých organismů včetně člověka. Kromě toho však mohou vést k novým léčebným postupům. Poruchy těchto procesů, dané zpravidla změnou v příslušných genech, podmiňují totiž mnohé závažné choroby. Ta jemná rovnováha mezi apoptózou a vznikem nových buněk může být narušena dvojím způsobem. Buď se apoptóza urychlí a příliš mnoho buněk umírá. To vede v některých případech k tzv. neurodegenerativním chorobám, jako jsou Alzheimerova nebo Parkinsonova choroba. Je to též průvodním jevem AIDS a některých forem infarktu myokardu. Pokud je naopak apoptóza brzděna, vznikají nádory a vysvětlují se tím i některé autoimunitní choroby. Proto se například uvažuje o vsunutí takových genů do nádoru s možnou destrukcí nádorových buněk.
</TEXT>
</DOC>
<DOC>
<DOCID>LN-20021012085</DOCID>
<DOCNO>LN-20021012085</DOCNO>
<DATE>10/12/02</DATE>
<TEXT>
Dají se ekonomické vztahy modelovat a experimentálně studovat? Ekonomové dlouho tvrdili, že ne. "V ekonomii ... nelze provádět řízené pokusy jako v chemii nebo v biologii, protože nelze jednoduše kontrolovat další důležité faktory. Stejně jako astronomové či meteorologové i ekonomové musí studovat většinou jen reálné jevy," napsali ekonomové Paul Samuelson a William Nordhaus ve svém díle Ekonomie z roku 1985. Tuto pasáž citují členové Královské švédské akademie věd ve zdůvodnění, proč jsou letošními laureáty Nobelovy ceny za ekonomii Američan Vernon Smith a Izraelec s americkým pasem Daniel Kahneman. Oba vědci totiž svým bádáním úspěšně nabourali tradiční pohled na ekonomickou vědu. Zatímco profesor ekonomie Smith rozvinul do nedávna nepředstavitelné metody laboratorních ekonomických pokusů, vystudovaný psycholog Kahneman se zasloužil o vznik oboru nazvaného behaviorální ekonomie. Nejslavnější Smithovou prací je Experimentální studium konkurenčního chování na trhu, publikovaná v roce 1962 v časopise Journal of Political Economy. Smithův výzkum přispěl například k pochopení významu regulace otevřeného trhu. Daniel Kahneman a jeho dlouholetý spolupracovník Amos Tversky (zemřel v roce 1996) se zas rozhodli obohatit do té doby velmi "matematizovanou ekonomii", která sice zkoumala matematické modely v ekonomice, ale opomíjela psychologické vlivy. Kahneman a Tversky začali v 60. letech s pokusy zpochybňujícími racionalistický pohled na chování účastníků trhu, kteří podle konzervativních ekonomů jednají přísně racionálně, neboť sledují jen svůj prospěch. Slavným se stal jejich článek publikovaný v roce 1979 v časopise Econometrica pod názvem Prospektová teorie: Analýza rozhodování za rizika. Autoři nabídli alternativu k do té doby nezpochybnitelnému modelu maximalizace očekávaného zisku.
</TEXT>
</DOC>
<DOC>
<DOCID>LN-20021012086</DOCID>
<DOCNO>LN-20021012086</DOCNO>
<DATE>10/12/02</DATE>
<TEXT>
Umíme zobrazit bílkoviny v trojrozměrné dimenzi a dokážeme určit jejich velikost, to mohou směle tvrdit laureáti Nobelovy ceny za chemii. K čemu jsou tyto dovednosti užitečné? Každá buňka v těle potřebuje k životu bílkoviny. Jsou pro ni cosi jako stavební kámen, který se tvaruje přesně podle povelů vysílaných z naší genetické výbavy. Když je ale "kámen" přitesán špatně, začne mít buňka problémy. Časem mohou potíže přerůst například až do rakovinného bujení. Ke kontrole buněk je proto důležité vědět, zda mají všechny "stavební kameny" správný tvar a velikost. Letošní laureáti Nobelových cen za chemii vyvinuli nezávisle na sobě metody pro určování velikosti bílkovin a jejich zobrazování v trojrozměrné dimenzi. Plastický obraz nabízí mnohem přesnější pohled, než když se vlastnosti bílkovin určují třeba jen podle toho, jak reagují na chemikálie, jimiž vědci obklopují buňky. Laureát John Fenn v roce 1988 popsal postup nazvaný electrospray ionisation. V laboratoři dodal molekulám bílkovin elektrický náboj a pak je vypustil proti pevné desce. Molekuly se rozpadly a zároveň s sebou odnesly do prostoru také ionty z elektrického náboje. Z tříště iontů pak spektrometrem dokázal určit přesnou velikost bílkoviny. Další nositel ceny Japonec Koiči Tanaka použil ke stejnému účelu laserový paprsek. Švýcarský badatel Kurt Wüthrich, třetí z laureátů, vytvořil plastický obraz bílkoviny. Vložil její molekuly do silného magnetického pole chlazeného tekutým dusíkem a heliem. Vzorek pak bombardoval radiovými vlnami, z jejichž odrazu pomocí nukleární magnetické rezonance určil trojrozměrný tvar bílkovin. Všechny tyto metody označila Královská švédská akademie věd za revoluční průlom, který učinil z chemické biologie "přední scénu současné vědy". A k čemu nové metody poslouží? Například bude možné rozpoznat vadné buňky ještě dříve, než se změní ve zhoubné nádory.
</TEXT>
</DOC>
<DOC>
<DOCID>LN-20021012087</DOCID>
<DOCNO>LN-20021012087</DOCNO>
<DATE>10/12/02</DATE>
<TEXT>
Spisovatel Imre Kertész se narodil v Budapešti roku 1929 v židovské rodině, poslední dva válečné roky prožil v koncentračních táborech Osvětim a Buchenwald. Dětství poznamenané holocaustem se výrazně promítlo do jeho literárních prací. Do literatury vstoupil až ve věku 46 let prózou Člověk bez osudu. Překlad tohoto díla do češtiny chystá nakladatelství Academia. Česky už vyšel roku 1998 román Kaddiš za nenarozené dítě. Kertész, překladatel z němčiny (Hegel, Nietzsche, Schnitzler, Freud, Wittgenstein, Schopenhauer...), autor povídek, esejů a divadelních her, je považován za největšího žijícího maďarského spisovatele. Již v 90. letech minulého století získal za svou dlouholetou práci několik mezinárodních literárních cen. V roce 2000 obdržel - spolu s Milanem Kunderou - rakouskou Herderovu cenu.
</TEXT>
</DOC>
<DOC>
<DOCID>LN-20021012088</DOCID>
<DOCNO>LN-20021012088</DOCNO>
<DATE>10/12/02</DATE>
<TITLE>
Jaká je role vymírání organismů ve vývoji života na Zemi? V rozhlasovém pořadu Meteor o tom hovoří paleontolog a zoolog doc. RNDr. Zbyněk Roček.
</TITLE>
<TEXT>
Meteor: Živé organismy v minulosti postihla řada vymírání. Lidé se často domnívají, že vymírání znamenají něco špatného, něco, co negativně ovlivňuje život na naší planetě. Jaký je váš názor?
Periodická vymírání během evoluce decimovala diverzitu, různorodost tehdejších biologických druhů. Musíme si ale uvědomit, že zároveň uvolňovala ekologická prostředí pro vznik druhů nových. Bezprostředně po těchto katastrofách se proto objevuje celá řada naprosto nových forem, často velice bizarních. Některé přežily, jiné po relativně krátké době vyhynuly.
Meteor: Mluvíme o vymírání v množném čísle. Kolik jich asi tak bylo?
Celá řada, ovšem různě intenzivních. K největšímu známému vymírání v historii Země došlo na hranici perm - trias, čili na přelomu prvohor a druhohor. Tehdy vymizela celá řada druhů, a někdy dokonce i celých skupin druhů. Nemůžeme si ale představovat, že Zemi postihla nějaká náhlá katastrofa. Organismy mizely v období více než milionu, a možná dokonce několika milionů let před tímto vymíráním. Ke snižování počtu druhů docházelo během celého období permu, poslední etapy prvohor. Další velká vymírání proběhla v druhohorách na konci triasu a křídy. Známe je i z třetihor a čtvrtohor - například z Evropy na konci eocénu, kdy došlo k velice výrazným klimatickým změnám. Toto vymírání se dotklo převážně různých druhů obojživelníků a plazů.
Meteor: Jaké jsou příčiny vymírání? Mohou za ně dopady meteoritů, proměny sluneční aktivity, sopečná činnost...
Názorů je celá řada a někdy jsou poplatné specializacím daných odborníků. O vymírání staršího data se můžeme pouze zprostředkovaně dozvídat z některých okolností, například ze změn usazených hornin, jako je například pískovec. Naopak o vymíráních relativně novějšího data jsme informováni daleko lépe. Ve čtvrtohorách například mizely organismy kvůli zalednění severní polokoule. Severský ledovec tehdy zasahoval z polárních oblastí až na úroveň dnešních Krkonoš, na jihu pak byl rozsáhlý ledovec pokrývající Alpy. Není divu, že řada teplomilných druhů v Evropě vymřela a nemuseli to být jen obratlovci... A koneckonců v době zcela nedávné, v holocénu, vymírali velcí savci, kteří žili i na našem území, třeba mamuti; příčinou jejich zániku bylo naopak náhlé oteplení, s nimž se živočichové přizpůsobení chladnému podnebí nedokázali vyrovnat. Každé vymírání tedy mohlo mít jinou příčinu. Některá byla působená vnějšími vlivy, jiná třeba tím, že se biologické druhy příliš specializovaly a nedokázaly se pak vyrovnat s globální krizí, která nastala.
</TEXT>
<HEADING>
Meteor: Víme, proč vyhynuli dinosauři?
</HEADING>
<TEXT>
To je hodně přetřásaná otázka. Často převládají určité dezinformace, příliš populární a katastrofické názory, které do této ryze odborné problematiky vnesli například někteří filmaři. Dinosauři ale nevymřeli najednou. Začali mizet už bezprostředně poté, co se objevily krytosemenné rostliny. Vznik těchto rostlin znamenal opravdu velkou změnu, vyvinul se vlastně úplně nový druh vegetace. Můžeme si představit, že ti dinosauři, kteří se živili výlučně rostlinnou potravou, přišli o potravu. To pak samozřejmě zasáhlo dravé dinosaury, kteří se živili těmi býložravými. Krytosemenné rostliny mohou vděčit za svůj vznik klimatickým změnám, jejichž příčinou jsou zase změny v poloze kontinentů. Kontinenty se totiž neustále po zemském globu pohybovaly, a na jednom kontinentu se tedy mohlo podnebí měnit. Čili toto vše je jakýsi přirozený řetězec příčin a následků, i když samozřejmě nelze vyloučit, že na konci druhohor došlo k nějaké globální katastrofě v podobě dopadu mimozemského tělesa. Mohla to být jenom nějaká taková poslední tečka za érou dinosaurů, poslední hřebíček do rakve posledních zbylých forem. Existují také důkazy o tom, že některé formy dinosaurů byly velice specializované. Stačí si představit zvíře, které v dnešní fauně reprezentuje dejme tomu australská koala nebo čínská panda velká. Jsou to formy vázané jenom na určitý konkrétní potravní zdroj. A představte si, že v Austrálii v důsledku klimatických změn v budoucnu vymizejí blahovičníky, zmizí tedy zdroj potravy koal. Tento živočich, který není schopen se živit ničím jiným, musí nutně vyhynout také. Koala by tedy nevymizela v důsledku nějakých přímých vlivů, ale v důsledku vlivů zprostředkovaných. A totéž může platit pro pandu velkou.
Meteor: Takže vymírání není žádný zločin...
Ne, vymírání je přirozenou součástí evoluce života na Zemi.
Z dnešního rozhlasového pořadu Meteor Českého rozhlasu 2 - Praha, který je vysílán krátce po osmé hodině. Repríza 15. října krátce po půlnoci. Text upravila a zkrátila redakce LN.
Meteor, populárně-vědecký magazín, bude 19. října mimo jiné vysílat: * Byl Joe Doe teroristou, nebo ne? * O chytré vráně Betty * Co potřebujeme znát z biologie * Životopis energie * Kam míří čápi černí s vysílači?
</TEXT>
</DOC>
<DOC>
<DOCID>LN-20021012089</DOCID>
<DOCNO>LN-20021012089</DOCNO>
<DATE>10/12/02</DATE>
<TITLE>
Vědci zjistili, že by původce lymeské borreliózy mohl vyvolávat psychické poruchy
</TITLE>
<TEXT>
Poruchy psychiky může podle nedávné studie českých vědců způsobit i bakterie, která je původcem borreliózy. Některým pacientům psychiatrických léčeben by tak spíše než psychofarmaka možná pomohla antibiotika.
Lymeská borrelióza je nejčastější klíšťaty přenášená infekce v Evropě. Kromě kůže, srdce a pohybového aparátu postihuje i centrální nerovový systém. Lidé, jejichž mozek borrelie napadly, trpí například poruchami krátkodobé paměti, nesoustředěností, neschopností vybavit si slova nebo přechodnou dezorientací. Pacienti často uvádějí, že mají pocit, jako by byl jejich mozek zamlžený. Příznaky mohou dosahovat až intenzity demence. U části pacientů s pokročilým stadiem borreliózy se po léčbě antibiotiky zlepší paměť, soustředění, pozornost i psychomotorické funkce.
</TEXT>
<HEADING>
Hledali protilátky u pacientů
</HEADING>
<TEXT>
Odborníci z Psychiatrického centra Praha a 3. lékařské fakulty UK zkoumali pod vedením MUDr. Tomáše Hájka, zda infekce způsobená bakterií Borrelii burgdorferi může vyvolat psychiatrické poruchy. Jejich studii zveřejnil prestižní vědecký časopis American Journal of Psychiatry. Identifikovat bakterii Borrelii burgdorferi v těle hostitele je velmi obtížné. Bakterie však po sobě zanechává stopy - specifické protilátky, jejichž přítomnost svědčí o kontaktu daného jedince s borrelií. Mezi lety 1995 až 1999 stanovoval tým D. Janovské v Národní referenční laboratoři pro lymeskou borreliózu protilátky vůči Borrelii burgdorferi u 926 pacientů přijatých na kliniku Psychiatrického centra Praha. Kontrolní skupinu tvořilo 884 zdravých dobrovolníků. Mezi pacienty mělo vysoké hladiny protilátek 36 procent osob, v kontrolní skupině pouze 18 procent, což je statisticky vysoce významný rozdíl. Známky kontaktu s borrelií tedy vykazovala zhruba třetina psychiatrických pacientů oproti pětině zdravých kontrolních osob. Popsané rozdíly však mohly být způsobeny tím, že psychiatričtí pacienti měli vyšší průměrný věk a bylo mezi nimi více žen. Právě ženy vyššího věku zpravidla častěji trpí lymeskou borreliózou. Aby vědci odstranili případnou chybu, vybrali k psychiatrickým pacientům zdravé osoby stejného pohlaví a věku. I po párování se mezi duševně nemocnými pacienty vyskytovalo významně více osob s vysokými hladinami protilátek než v kontrolní skupině. Co výsledky studie vlastně znamenají? Vědci zvažovali různá vysvětlení zjištěných skutečností. Vysoký výskyt protilátek u psychiatrických pacientů by mohl být důsledkem, nikoli příčinou hospitalizace dotyčných v psychiatrických zařízeních.
</TEXT>
<HEADING>
Zrádné zahrady léčeben
</HEADING>
<TEXT>
Léčebny se často nacházejí v parcích s listnatými stromy, kde se mohou ve velkém množství vyskytovat klíšťata infikovaná bakterií Borrelii burgdorferi. Pacienti takových zařízení tedy mohou být vystaveni vyššímu riziku nákazy. Nemocní zahrnutí do výzkumu však byli vyšetřováni ihned po přijetí. Protilátky proti borrelii se objevují teprve zhruba čtyři až šest týdnů po nákaze. Nelze však vyloučit možnost, že se někteří pacienti infikovali při možných předchozích pobytech v podobných zařízeních. Skupina psychiatrických pacientů se od zdravé populace také možná lišila životním stylem. Někteří pacienti se například mohli v důsledku choroby na čas stát bezdomovci. To se ale zřejmě týkalo jen malého procenta vyšetřovaných osob a pouze krátkodobě. Všichni pacienti uvedli adresu trvalého bydliště.
</TEXT>
<HEADING>
Pátrání pokračuje
</HEADING>
<TEXT>
Vztah mezi infekcí Borrelii burgdorferi a psychiatrickou nemocností skutečně existuje. To je nejpravděpodobnější závěr plynoucí z provedené studie. Charakter vztahu však zatím není jasný. Pacienti citlivější k psychopatologii mohou být například v důsledku genetických nebo nitroděložních faktorů citlivější také k infekci borrelií či k jejímu neurotoxickému působení. Infekce borrelií by však také mohla přímo vyvolávat psychiatrické příznaky, a to různými způsoby - poškozením infikované tkáně, nastartováním zánětlivé reakce, narušením cév, a tedy zhoršeným zásobováním některých oblastí mozku, aktivací imunitní reakce, která se může zaměřit i proti vlastním tkáním. Ve studovaném souboru byli pacienti s prakticky všemi hlavními psychiatrickými diagnózami. Je otázkou, jak může stejný infekční činitel způsobit odlišné psychiatrické poruchy. Teoreticky by se příznaky mohly lišit podle místa a typu poškození vyvolaného borrelií. Na některé otázky vědci stále ještě hledají odpovědi. Výsledky pokusů naznačují, že přes 10 procent hospitalizovaných psychiatrických pacientů by mohlo trpět projevy infekce borrelií. Potvrzení tohoto nálezu by mělo využití jak v diagnostice, tak v léčbě duševních poruch. Psychiatrickým pacientů infikovaným borrelií by totiž možná více pomohla léčba antibiotiky než psychofarmaky.
Článek autora psychiatra MUDr. Tomáše Hájka byl převzat z říjnového čísla časopisu Vesmír, které vyšlo tento týden. Text upravila, zkrátila a mezititulky doplnila redakce LN.
</TEXT>
</DOC>
<DOC>
<DOCID>LN-20021012090</DOCID>
<DOCNO>LN-20021012090</DOCNO>
<DATE>10/12/02</DATE>
<TITLE>
Podivná reakce na nové prostředí
</TITLE>
<TEXT>
Slečna A. začala v 18 letech při nástupu na univerzitu trpět silnou a trvalou úzkostí, panickými záchvaty, nespavostí a nechutenstvím. Lékař, kterého navštívila, došel k závěru, že jde o reakci na nové prostředí, a doporučil jí odpočinek. Příznaky se však zhoršovaly. Komplexní somatické vyšetření odhalilo zvýšené množství protilátek proti Borrelii burgdorferi v séru i v mozkomíšním moku. Během tří měsíců následujících po šestitýdenní léčbě antibiotiky se stav slečny A. zlepšil o 80 procent.
</TEXT>
<HEADING>
Jasná řeč čísel
</HEADING>
<TEXT>
Ve větších studiích, sledujících psychické potíže u pacientů s prokázanou lymeskou boreliózou, autoři nejčastěji zaznamenali podrážděnost, výkyvy nálad a deprese. Ty se vyskytovaly u 26 až 66 procent případů, 90 procent pacientů popřelo předchozí anamnézu deprese.
</TEXT>
<HEADING>
Nový velký imitátor
</HEADING>
<TEXT>
Pro hypotézu o vztahu mezi infekcí borrelií a psychopatologií hovoří značná podobnost mezi bakteriemi Borrelii burgdorferi a Treponemona pallidum, které patřící do stejné čeledi. Ta první je původcem lymeské boreliózy, ta druhá syfilis. Obě nemoci postihují řadu tělesných systémů - srdce, mozek, kůži, klouby a kosti. Treponema i borrelie používají podobné mechanismy k obelstění hostitelova imunitního systému. Obě bakterie pronikají hned v prvních týdnech infekce do centrální nervové soustavy, klinické projevy chorob se však mohou objevit až několik let po nákaze. Treponema pallidum díky mnohočetností klinických projevů získala přezdívku Velký imitátor. Borrelia burgdorferi nezůstává v tomto ohledu pozadu, začalo se jí říkat Nový velký imitátor.
Pro hypotézu o vztahu mezi infekcí borrelií a psychopatologií hovoří značná podobnost mezi bakteriemi Borrelii burgdorferi a Treponemona pallidum, které patřící do stejné čeledi. Ta první je původcem lymeské boreliózy, ta druhá syfilis. Obě nemoci postihují řadu tělesných systémů - srdce, mozek, kůži, klouby a kosti. Treponema i borrelie používají podobné mechanismy k obelstění hostitelova imunitního systému. Obě bakterie pronikají hned v prvních týdnech infekce do centrální nervové soustavy, klinické projevy chorob se však mohou objevit až několik let po nákaze. Treponema pallidum díky mnohočetností klinických projevů získala přezdívku Velký imitátor. Borrelia burgdorferi nezůstává v tomto ohledu pozadu, začalo se jí říkat Nový velký imitátor.
</TEXT>
</DOC>
<DOC>
<DOCID>LN-20021012091</DOCID>
<DOCNO>LN-20021012091</DOCNO>
<DATE>10/12/02</DATE>
<TITLE>
Projekt StarTiger - tak se jmenuje výzkum, který může být prvním krůčkem k naprosté ztrátě soukromí.
</TITLE>
<TEXT>
Nasadíte si "kouzelné brýle" a lidé kolem vás se změní v zářící přízraky. Jejich kůže získá stříbřitý nádech připomínající kov. Šaty zprůhlední, stejně jako cihlové zdi domů. Místo stropu spatříte nad hlavou bezednou čerň denní oblohy. Tak nějak by mohl podle časopisu New Scientist vypadat svět, pokud na něj pohlédneme objektivem zvláštní kamery, jejíž prototyp vyvíjí v Británii mezinárodní tým vědců. Místo viditelného světla má kamera zachycovat záření v dosud téměř nevyužívaném oboru spektra - v pásmu elektromagnetických vln o terahertzových frekvencích. Lidské oko registruje elektromagnetické vlny o délce o něco nižší než miliontina metru, tedy o frekvenci řádově 1014 hertz. Vydáme-li se směrem k nižším frekvencím, dostaneme se přes infračervené záření (vnímáme jej jako teplo) do oboru mikrovln a rádiových vln. Ještě předtím ale musíme překročit úzkou oblast, která má podle odborníků velkou budoucnost: oblast vln terahertzových neboli kvazioptických. Podaří-li se tento nedotčený kontinent ovládnout, zrodí se pravděpodobně mnoho zajímavých technologií: od bezpečnostních kamer, které odhalí zbraň či výbušninu ukrytou pod šaty, přes analyzátory umožňující rozpoznat strukturu a tvar molekul až po diagnostická zařízení ukazující, kde se rodí budoucí rakovinný nádor.
</TEXT>
<HEADING>
Skrýt zbraň? Nemožné...
</HEADING>
<TEXT>
Vývoj teravlnové kamery, zařízení, které nás jednou může připravit o soukromí, probíhá v rámci projektu StarTiger. Financuje jej mimo jiné Evropská kosmická agentura (ESA); teravlny by totiž také mohly otevřít nové okno do vesmíru. Astronomové doufají, že s jejich pomocí například objeví mnoho nových galaxií. Prototyp kamery sestrojil tým pod vedením fyzika Chrise Manna za pouhé čtyři měsíce. Přístroj zatím dokáže zobrazit lidskou ruku skrytou za 15 mm silným neprůhledným kartonem. První obrázky (byly zveřejněny na internetové adrese http:// www.startiger.org/news.htm) mají ovšem popravdě řečeno k vizi představené v úvodu poměrně daleko. Jde o černobílý obrys ruky připomínající rentgenový snímek. Konečný cíl je však mnohem ambicióznější: sestrojit kompaktní přenosnou kameru menší než autobaterie, která by uměla dokonale "svléknout" každého, na koho by pohlédla. Na monitoru by pak jasně vynikla třeba zbraň ukrytá pod šaty teroristy procházejícího letištní kontrolou.
</TEXT>
<HEADING>
Vidím vás skrz zeď
</HEADING>
<TEXT>
Protože teravlny bez problémů pronikají kouřem, smogem, zkrátka ovzduším neprůhledným pro běžné světlo, mohla by kamera během bojové operace ukázat, kde se skrývá nepřítel. Fungovala by i v noci, možná lépe než současné infradetektory. Není divu, že kromě ESA investuje do projektu StarTiger také společnost QinetiQ, britská organizace zabývající se vojenským výzkumem. Pokud Mannův tým a jeho následovníci uspějí, připraví těžké chvilky právníkům. Komu se dostane výsady používat monitory, na nichž se budou procházet lidé "bez šatů"? Kamera snímající teravlny možná "nabídne" daleko více anatomických detailů než jiná zařízení podobného účelu. A tím to nekončí: umožní také přečíst dopis v zalepené obálce či zvenčí sledovat, co dělají lidé uvnitř domu. Loni v létě rozhodl Nejvyšší soud Spojených států, že bez soudního povolení nesmějí již existující infračervené kamery nahlížet do lidských příbytků. Využití teravln se zřejmě setká s podobným omezením. Ale co když po této technologii bude chtít sáhnout ostraha letišť či bank? Pak se na obrazovkách neocitnou jen potenciální zločinci. Zájem o práci u bezpečnostních monitorů možná nebývale stoupne... Zanechme však pikantních úvah o vilných příslušnících bezpečnostní služby a podívejme se, jaké služby nabízejí teravlny v různých oborech lidské činnosti. Kamera, kterou vyvíjejí vědci v Británii, je zařízení pasivní. Zachycuje vlnění přirozeně vydávané různými objekty (například teplejší lidské tělo v teravlnovém pásmu jasně září, proto se na snímcích jeví mnohem výrazněji než chladnější pozadí). Odborníci se ale nehodlají spokojit s rolí pasivního pozorovatele. Hledají způsob, jak zkonstruovat takzvané teravlnové lasery. Pomocí jejich "paprsků" by bylo možné například zkoumat vnitřní stavbu různých látek. "Kdyby se podařilo najít výkonné zdroje teravlnového záření, mohl by to být skutečný převrat," říká docent Karel Novotný z Elektrotechnické fakulty ČVUT. Sestrojit laser vyzařující v pásmu teravln dnes již není nemožné. Podařilo se to například italským vědcům (viz Nature 417, 9. května 2002). Tento laser s polovodičovým krystalem připomínajícím sendvič ale funguje jen při teplotě nižší než zhruba minus 240 stupňů Celsia. Vytvořit mu takové podmínky je technicky náročné a drahé. Trochu jinou cestou se vydali odborníci z malé britské firmy TeraView. Využili toho, že pokud ozáříme krystaly některých polovodičů laserem pracujícím ve viditelné nebo infračervené oblasti spektra, vyšlou krátký záblesk v pásmu teravln.
</TEXT>
<HEADING>
Vstupenka do neprobádané země
</HEADING>
<TEXT>
Zařízení firmy TeraView je zatím poněkud velké a těžkopádné, časem by se ale mělo smrsknout na velikost dálkového ovladače televize. Tady se už nabízejí zajímavé aplikace. Přístroj by teravlny nejen vysílal, ale také by měřil, jak různé látky vyzařované paprsky pohlcují. Tímto způsobem by dokázal rozlišit a identifikovat velké organické molekuly. Také by umožnil zjistit, jaký mají různé formy téže molekuly tvar. Například výrobci léčiv by pak mohli na vlastní oči spatřit, co se děje s molekulami léku, když účinná látka stárne. Tvary molekul se totiž v průběhu stárnutí mění, a tím se proměňuje také účinek na lidský organismus. Pracovníci supermarketů budou zase možná zjišťovat, kdy je ovoce ideálně zralé, a tedy vhodné k prodeji - v procesu zrání vznikají charakteristické organické molekuly, které lze pomocí přístroje rozeznat. Zrakům lékařů by podobný analyzátor v samém zárodku odhalil vznikající rakovinné nádory. "Ve světle terahertzových vln se rakovinné oblasti jasně odlišují od zdravých tkání,"píše časopis New Scientist. Není dokonce vyloučeno, že teravlny jednou vystřídají klasický rentgen. Na rozdíl od rentgenových paprsků totiž nemají škodlivý vliv na lidský organismus. Už dnes existují teravlnové zobrazovače, které ukážou zubařům například tloušťku zubní skloviny či kaz skrytý uvnitř zubu. Docenta Novotného napadají i další možné aplikace: teravlnový laser, vysílající velmi intenzivní záření, by mohl být účinnou zbraní - tepelná energie jeho paprsku by snadno dokázala zničit cíl (podobné účinky ovšem mají i lasery pracující v jiných oblastech spektra). Revoluce by mohla vtrhnout také do telekomunikací. Současná optická vlákna tlumí přenášený signál, proto musí být po každých zhruba 200 km vlákno přerušeno zesilovačem. Existují ale materiály, které by signál tlumily mnohem méně - kdyby byl ovšem přenášen právě v pásmu teravln. "Tisíce kilometrů vlákna by se pak obešly bez jakéhokoliv zesilovače," zdůrazňuje docent Novotný. "Myslím ale, že z těchto materiálů zatím optické vlákno nikdo nedokáže vyrobit," dodává vzápětí. Jedno je jisté: teravlny otevírají bránu do zatím neprobádané země. Co v ní odborníci naleznou, ukáže až budoucnost.
Zařízení firmy TeraView je zatím poněkud velké a těžkopádné, časem by se ale mělo smrsknout na velikost dálkového ovladače televize. Tady se už nabízejí zajímavé aplikace. Přístroj by teravlny nejen vysílal, ale také by měřil, jak různé látky vyzařované paprsky pohlcují. Tímto způsobem by dokázal rozlišit a identifikovat velké organické molekuly. Také by umožnil zjistit, jaký mají různé formy téže molekuly tvar. Například výrobci léčiv by pak mohli na vlastní oči spatřit, co se děje s molekulami léku, když účinná látka stárne. Tvary molekul se totiž v průběhu stárnutí mění, a tím se proměňuje také účinek na lidský organismus. Pracovníci supermarketů budou zase možná zjišťovat, kdy je ovoce ideálně zralé, a tedy vhodné k prodeji - v procesu zrání vznikají charakteristické organické molekuly, které lze pomocí přístroje rozeznat. Zrakům lékařů by podobný analyzátor v samém zárodku odhalil vznikající rakovinné nádory. "Ve světle terahertzových vln se rakovinné oblasti jasně odlišují od zdravých tkání,"píše časopis New Scientist. Není dokonce vyloučeno, že teravlny jednou vystřídají klasický rentgen. Na rozdíl od rentgenových paprsků totiž nemají škodlivý vliv na lidský organismus. Už dnes existují teravlnové zobrazovače, které ukážou zubařům například tloušťku zubní skloviny či kaz skrytý uvnitř zubu. Docenta Novotného napadají i další možné aplikace: teravlnový laser, vysílající velmi intenzivní záření, by mohl být účinnou zbraní - tepelná energie jeho paprsku by snadno dokázala zničit cíl (podobné účinky ovšem mají i lasery pracující v jiných oblastech spektra). Revoluce by mohla vtrhnout také do telekomunikací. Současná optická vlákna tlumí přenášený signál, proto musí být po každých zhruba 200 km vlákno přerušeno zesilovačem. Existují ale materiály, které by signál tlumily mnohem méně - kdyby byl ovšem přenášen právě v pásmu teravln. "Tisíce kilometrů vlákna by se pak obešly bez jakéhokoliv zesilovače," zdůrazňuje docent Novotný. "Myslím ale, že z těchto materiálů zatím optické vlákno nikdo nedokáže vyrobit," dodává vzápětí. Jedno je jisté: teravlny otevírají bránu do zatím neprobádané země. Co v ní odborníci naleznou, ukáže až budoucnost.
</TEXT>
</DOC>
<DOC>
<DOCID>LN-20021012092</DOCID>
<DOCNO>LN-20021012092</DOCNO>
<DATE>10/12/02</DATE>
<TEXT>
Teravlny zčásti vyplňují mezeru mezi rádiovými vlnami a viditelným světlem. Mají proto některé užitečné vlastnosti obou: podobně jako viditelné světlo je lze soustředit, a vytvořit tak ostrý obraz, s rádiovými vlnami zase sdílejí schopnost pronikat některými materiály (papír, cihly, oděv a podobně). Odborníci většinou rozumějí teravlnami elektromagnetické vlny o frekvencích 0,1 - 10 terahertzů (1 terahertz je bilion, tedy 1012 hertzů). Kdyby měly klasické rozhlasové vysílače vytvářet teravlny, musely by v nich elektrony kmitat alespoň desettisíckrát rychleji. Zkonstruovat takový vysílač by ovšem bylo velmi obtížné - i proto je teravlnové pásmo dosud nevyužívané. V posledních letech se však daří odborníkům vytvářet tzv. teravlnové lasery, které mohou situaci změnit.
</TEXT>
</DOC>
<DOC>
<DOCID>LN-20021012093</DOCID>
<DOCNO>LN-20021012093</DOCNO>
<DATE>10/12/02</DATE>
<TITLE>
test auta
</TITLE>
<TEXT>
Řadu sportovních doplňků nabízí k běžným vozům mladoboleslavská Škodovka. Jedním z nich je i optický tuningový kit pro fabii.
V ČR se ročně prodá přes třicet tisíc vozů Škoda Fabia. Na ulicích se to tak fabiemi jenom hemží a není proto divu, že někteří majitelé chtějí, aby se jejich vůz něčím odlišoval od těch ostatních. A právě pro ty mladoboleslavská automobilka připravila řadu originálních příslušenství a speciálních paketů. Jedním z nich je i optický tuningový paket pro fabii hatchback. Ten zvýrazňuje především robustnost a dynamiku modelu a tím ho i výrazně individualizuje. Dominantním dílem paketu je přídavný spoiler předního nárazníku. Díky výrazným, hluboko posazeným černým mřížkám s velkými průduchy dává fabii oproti ostatním agresivnější tvář. Osmidílná sada prahových nástavců a lemů blatníků vůz zase opticky rozšiřuje, takže působí robustnějším dojmem. Na rozšíření zadních blatníků pak navazuje spoiler zadního nárazníku s výřezem pro sportovní výfuk. Celkový sportovní charakter vozu podtrhuje střešní spoiler. Všechny tyto plastové díly jsou lakovány v barvě karoserie. U námi testované fabie vizuální efekt navíc umocňovala výrazná žlutá barva a nechyběly ani další doplňky. Exkluzivitu vozu dodaly xenonové světlomety, o zvýraznění zvuku motoru se postaral sportovní výfuk s chromovanou koncovkou a lepší jízdní vlastnosti zajistila patnáctipalcová šestipaprsková litá kola s pneumatikami 195/50 R15. "Vyšperkovat" je možné samozřejmě i interiér. Na přání lze do fabie objednat sportovní sedačky se zvýrazněným bočním vedením a tříramenný sportovní volant, námi zkoušený vůz dostal sedadla kožená. Ta byla sportovně tvrdá, ale na náš vkus až příliš mělká a mohla by mít i výraznější boční vedení. Kůži jsme dále našli na madlech sedadel a ruční brzdy, na hlavici řadicí páky i věnci volantu. Perfektnímu dílenskému zpracování nešlo nic vytknout.
</TEXT>
<HEADING>
Fabii by slušel motor s turbodmychadlem
</HEADING>
<TEXT>
Ačkoliv se v kuloárech již proslýchá, že by se na trhu mohla v dohledné době objevit i Škoda Fabia v provedení RS, nejsilnějším motorem v nabídce zatím zůstává zážehový dvoulitr o výkonu 85 kW (116 k). Ten se ukrýval i pod kapotou testovaného vozu a nutno říct, že příznivce sportovní jízdy tento čtyřválec asi příliš nenadchne. Využívá totiž ještě dvouventilový rozvod a tomu odpovídá i jeho charakteristika. Motor potěší výbornou pružností. Zatahuje již od 2000 1/min a vytáčí se až do 6500 1/min, kdy zasahuje omezovač, ve vyšších otáčkách však postrádá potřebný temperament. To znamená, že je určený spíše pro svižnou plynulou jízdu. Poradí si i s plně naloženým vozem a když se rozjede, neztrácí rychlost. Sportovní fandové si užijí trochu sportovní jízdy pouze za cenu neustálého vytáčení motoru, spotřeba potom však rázem stoupá k hranici 12 l na 100 km. V průměru lze s dvoulitrem jezdit okolo 8 l. Motor 1.8 turbo by tak byl pod kapotou fabie určitě namístě. Výborné jízdní vlastnosti fabie ještě umocňovaly nízkoprofilové pneumatiky a posilovač řízení s optimálním účinkem. V krizových situacích byl připraven zasáhnout elektronický stabilizační systém ESP a pochvalu si vysloužily i kotoučové brzdy na všech kolech. Nejlevnější fabia s motorem 2,0 l přijde na 442 900 Kč, ve výbavě Elegance pak na 486 900 Kč. Optický kit a další doplňky cenu zvýší o dalších téměř 170 000 Kč.
Škoda Fabia 2.0 Elegance
Rozměry/rozvor: 3960x1646x1451/2462 mm
Hmotnost (pohotovostní/celková): 1110/1625 kg
Motor: zážehový řadový čtyřválec 8V o objemu 1984 cm3
Maximální výkon: 85 kW (116 k) při 5400 1/min
Max. točivý moment: 170 N.m při 2400 1/min
Nejvyšší rychlost: 195 km/h
Zrychlení (0 - 100 km/h): 9,9 s
Spotřeba paliva (město/mimo/kombinace):
</TEXT>
</DOC>
<DOC>
<DOCID>LN-20021012094</DOCID>
<DOCNO>LN-20021012094</DOCNO>
<DATE>10/12/02</DATE>
<TITLE>
Rusové slavili padesátiny otce národa
</TITLE>
<HEADING>
příběh:
</HEADING>
<TEXT>
Krokodýl jdoucí pouze vpřed, statečný následník velikých knížat, nový Stalin, otec vlasti, žádoucí milenec. I do takové podoby se dokázal v očích lidí převtělit prezident Vladimir Putin, jehož 50. narozeniny v pondělí elektrizovaly celé Rusko.
Otázka "kdo jste, pane Putine?" vrtá hlavou stovkám profesionálů, kteří si při hloubání nad ní vylámali již mnohý analytický zoubek. Je to oříšek i pro leckteré herce - ti mohou jen závistivě zírat, jak se muži drobné postavy s kachní chůzí a poněkud prkenným chováním daří podávat již tři roky výkon, který poutá pozornost milionového publika. Často sklízí potlesk na otevřené scéně a řady členů jeho fanklubu se rozšiřují o nové obdivovatele. Vysvětlení fenoménu Putin může být řada. Například to, že rytmus skandovaného potlesku do značné míry určuje profesionální klapka. Úředníci všech úrovní se i tento týden předháněli ve způsobech, jak Putinovi dokázat, že právě oni jsou jeho nejvěrnější z věrných. Metody volili podle toho, jak sami svého šéfa vnímají či jak si myslí, že by si přál být viděn. Někteří šli spát později, aby odeslali pozdravný telegram v prvních sekundách narozeninového dne. Prezident přece sám pracuje bez ohledu na čas.
</TEXT>
<HEADING>
Památníky Prvnímu Prezidentu Planety
</HEADING>
<TEXT>
Další činovníci zapojili zbytky invence a upoutávali literárním stylem hodným vykalkulovaně sentimentálního patosu patriota a státníka Putina. "Věrný jste vlasti syn, úsilí Vaše po právu velikosti Vlasti slouží. Energii a sílu při naplnění poslání, velikých činů a moudrých vítězství přejeme Vám," vymalovali na plakát - pohlednici - úředníci z Kalugy. Jeden gratulant se proslavil i ve světě. "Po planetě postaví památníky Prvnímu Prezidentu Planety Putinovi," citovaly západní listy třístránkové dílko, v němž každé slovo začíná putinovským písmenem P. Mezi těmi, co sázeli na materiální hodnotu daru, se na první příčce zřejmě umístili zlatníci. Desítky jich pilně pracovaly na kopii staroslavné koruny ruských velikých knížat, kterou ve 12. století získal Vladimir Monomach od byzantského císaře. Dílo nechali pojistit na deset milionů dolarů. Jak korunovační klenot na prezidenta zapůsobil, je těžké odhadnout. Putin se sice zhlíží v odkazu svých předchůdců na ruském trůnu, ale jeho vzorem je spíše tvrdý modernizátor Petr Veliký. Duchu životního díla cara Petra - zapojení Ruska do Evropy - lépe odpovídal jiný dárek, jehož tvůrcem byl jeden z Putinových dvojníků (nejen Alžběta II. má kluby svých ochotnických napodobitelů). Ten vybavil veteránský mercedes motorem vykuchaným z volhy. Zhmotnil tak, zřejmě nechtěně, ale přesně, symbol snah germanofila Putina. Německá struna se pod taktovkou dirigentů jubilejních oslav zachvívala i při "prezidentských hodinách" na školách. "Buďte mladý a krásný. Velmi Vás miluji," svěřila se v Goethově jazyce adeptka pedagogického řemesla z Ufy. Mladší žáci psali přáníčka rusky, ovšem na pečlivě nalinkovaných pohlednicích. Desítky tisíc jich pro tento účel dala s předtištěnou kremelskou adresou vyrobit státotvorná strana Jednotné Rusko. Tato úředně naoktrojovaná stránka oslav nicméně nebyla tou, jež jim dala charakter národního svátku. Zapojili se všichni - babičky ze zapadlých gubernií nevyjímaje. I ony se snažily předčít konkurenty - jedna třeba upletla šálu dlouhou padesát metrů. Inu, však byla pro velkého muže. Láska k oslavenci zaznívala i ze záplavy soukromých přání. "Vladimire Vladimiroviči, přeji si, abyste zůstal prezidentem navždy," vyjádřil názor většiny jeden z gratulantů. Dárky, které by si podle jedné ankety řadoví Rusové přáli dát svému vůdci, také zrcadlí jeho image pracovitého otce národa. "Alespoň týden dovolené," navrhovaly starostlivé ženy. "Samurajský meč. Je mužem povinnosti a cti," doplnil zas jeden občan s narážkou na Putinovu zálibu v džudu a tvrdé rétorice. Někde se konaly oslavné průvody, vrcholící mší věnovanou pomazané hlavě státu. Na veřejnosti se při té příležitosti připomněla i mládežnická organizace budovatelů putinovské Rusi Jdoucí spolu. Její členové, odívající se do triček s prezidentovým portrétem na hrudi, se snaží být jako jejich vzor - pravdomluvní, čestní, nebojácní. Alespoň to, stejně jako boj s opilstvím a drogami, mají vepsáno ve stanovách.
</TEXT>
<HEADING>
Muž bez vlastností
</HEADING>
<TEXT>
Škarohlídi na Západě, ba i někteří svobodomyslní Rusové spatřují v projevech putinomanie zrod nového kultu osobnosti. "To, co se děje, překonalo i oslavy sedmdesátin Josifa Stalina v roce 1949," tvrdil přední ruský politolog Andrej Piontkovskij americkému listu The Los Angeles Times. V Rusku tento názor paradoxně sdílejí hlavně mladí neobolševici. Asi dvacet jich parodovalo Putinův kult i v jeho rodném Petrohradě. "Poděkování všem ruským ženám, co chtějí dítě od Putina," vysmívali se. Prezidentská administrativa se snaží tlumit podezření ze sovětských metod pěstování lásky k vůdcům. Tisk zaznamenal již dva skutečně rázné kroky v tomto směru. Úřady zakázaly majiteli jakéhosi baru, aby podnik nesl prezidentovo jméno. Stejně dopadl i zahrádkář s návrhem na pojmenování nové odrůdy rajčat. Sám Putin se oslavám a všelidové adoraci vyhnul. Uchýlil se do Moldavska, kde předsedal summitu Společenství nezávislých států. Od hostitele, prezidenta Vladimira Voronina, dostal krokodýla z křišťálu s významným slovním dodatkem: "Je jediným zvířetem, které nikdy necouvá". V Rusku se prezident ve slavnostní den představil jen z televizních obrazovek. Nepřímo se zde vyslovil k podezřením z budování nové totality. "Bez ohledu na tíhnutí k disciplíně a pořádku je vnitřní odpor k tyranii ve vědomí naprosté většiny obyvatelstva natolik silný, že to dovoluje říci: žijeme již v jiné zemi," tvrdil. Nové bolševiky sám Putin nevidí v masách oddaných občanů, ale v proreformních liberálech. Chtějí prý příliš rychlé změny. Nepřímo tak potvrdil, že není carem reformátorem, ale spíše vládcem pečujícím o udržení stability. Není žádný Alexandr II., jak se mu pokusil naznačit darovanou bustou tohoto panovníka prozápadní Boris Němcov. Daleko spíš je Alexandrem III. jednajícím v duchu pravidla "více státu, méně svobod", což tvrdí historik Sergej Leonov. Putinovi se ostatně není co divit - Alexandr II. zrušil nevolnictví, ale vděčnost si nezískal. Jeho život ukončil atentát revolučně naladěných teroristů. Naučil jsem se "pracovat s lidmi" z různých sociálních skupin a úrovně vzdělání, shrnul Putin zkušenosti z práce v tajné službě KGB při jubilejním pořadu ruské televize. Daří se mu to dodnes. Možná i proto, že podobně jako ve svých špionských dobách si od práce dokáže držet odstup. "Byl jsem najat na čtyři roky. Mám zvýšit konkurenceschopnost a efektivitu země," řekl. Podobně i o něco později, při vyplňování dotazníku pro sčítání lidu, uvedl jako obor, v němž působí, "služby". Nebylo to žádné gesto - Putin zůstává mužem bez vlastností, který je připraven dostát každému "kontraktu". "Plukovník Putin službu předal," hlásil po vojensku, když odcházel z postu ředitele Federální bezpečnostní služby do křesla premiéra. Spekulace, co se skrývá pod Putinovou "maskou", jsou jen marněním času. Jeho tvář bude vždy taková, jaká vyhovuje potřebám daného úkolu. Pro někoho krokodýl, pro jiného starostlivý otec vlasti. Dnes je tato jeho schopnost snad hlavní oporou stability celého Ruska.
Škarohlídi na Západě, ba i někteří svobodomyslní Rusové spatřují v projevech putinomanie zrod nového kultu osobnosti. "To, co se děje, překonalo i oslavy sedmdesátin Josifa Stalina v roce 1949," tvrdil přední ruský politolog Andrej Piontkovskij americkému listu The Los Angeles Times. V Rusku tento názor paradoxně sdílejí hlavně mladí neobolševici. Asi dvacet jich parodovalo Putinův kult i v jeho rodném Petrohradě. "Poděkování všem ruským ženám, co chtějí dítě od Putina," vysmívali se. Prezidentská administrativa se snaží tlumit podezření ze sovětských metod pěstování lásky k vůdcům. Tisk zaznamenal již dva skutečně rázné kroky v tomto směru. Úřady zakázaly majiteli jakéhosi baru, aby podnik nesl prezidentovo jméno. Stejně dopadl i zahrádkář s návrhem na pojmenování nové odrůdy rajčat. Sám Putin se oslavám a všelidové adoraci vyhnul. Uchýlil se do Moldavska, kde předsedal summitu Společenství nezávislých států. Od hostitele, prezidenta Vladimira Voronina, dostal krokodýla z křišťálu s významným slovním dodatkem: "Je jediným zvířetem, které nikdy necouvá". V Rusku se prezident ve slavnostní den představil jen z televizních obrazovek. Nepřímo se zde vyslovil k podezřením z budování nové totality. "Bez ohledu na tíhnutí k disciplíně a pořádku je vnitřní odpor k tyranii ve vědomí naprosté většiny obyvatelstva natolik silný, že to dovoluje říci: žijeme již v jiné zemi," tvrdil. Nové bolševiky sám Putin nevidí v masách oddaných občanů, ale v proreformních liberálech. Chtějí prý příliš rychlé změny. Nepřímo tak potvrdil, že není carem reformátorem, ale spíše vládcem pečujícím o udržení stability. Není žádný Alexandr II., jak se mu pokusil naznačit darovanou bustou tohoto panovníka prozápadní Boris Němcov. Daleko spíš je Alexandrem III. jednajícím v duchu pravidla "více státu, méně svobod", což tvrdí historik Sergej Leonov. Putinovi se ostatně není co divit - Alexandr II. zrušil nevolnictví, ale vděčnost si nezískal. Jeho život ukončil atentát revolučně naladěných teroristů. Naučil jsem se "pracovat s lidmi" z různých sociálních skupin a úrovně vzdělání, shrnul Putin zkušenosti z práce v tajné službě KGB při jubilejním pořadu ruské televize. Daří se mu to dodnes. Možná i proto, že podobně jako ve svých špionských dobách si od práce dokáže držet odstup. "Byl jsem najat na čtyři roky. Mám zvýšit konkurenceschopnost a efektivitu země," řekl. Podobně i o něco později, při vyplňování dotazníku pro sčítání lidu, uvedl jako obor, v němž působí, "služby". Nebylo to žádné gesto - Putin zůstává mužem bez vlastností, který je připraven dostát každému "kontraktu". "Plukovník Putin službu předal," hlásil po vojensku, když odcházel z postu ředitele Federální bezpečnostní služby do křesla premiéra. Spekulace, co se skrývá pod Putinovou "maskou", jsou jen marněním času. Jeho tvář bude vždy taková, jaká vyhovuje potřebám daného úkolu. Pro někoho krokodýl, pro jiného starostlivý otec vlasti. Dnes je tato jeho schopnost snad hlavní oporou stability celého Ruska.
</TEXT>
</DOC>
<DOC>
<DOCID>LN-20021012095</DOCID>
<DOCNO>LN-20021012095</DOCNO>
<DATE>10/12/02</DATE>
<TITLE>
Scénář poznávání cizí země může vypadat různě. Jedna z nejpříjemnějších možností je zaměřit se na místní typický nápoj. Po Čechách se lze pohybovat mezi pivovary, po Skotsku mezi palírnami whisky. Pro západ Německa se pak nabízí spanilá jízda mezi vyhlášenými vinohrady.
</TITLE>
<TEXT>
Rüdesheim, městečko stísněné mezi břehem Rýna a stovkami hektarů vinic, je přímo extraktem německé vinařské tradice. Jeho obyvatelé jej poddolovali stovkami vinných sklepů, ve kterých zraje vyhlášený ryzlink. K jeho kvalitě přispívá i to, že široká řeka na zdejší svahy odráží další porci slunce navíc. Hrázděné domy, dívky v krojích roznášející sklenice s vínem, vývěsní štíty psané švabachem a nad městem obrovská bronzová socha Germania, ke které vede lanovka. Náraz na jinou kulturu je citelný. Jako bych byla v metropoli státu Burundi.
</TEXT>
<HEADING>
Jedna flástovicka jaro nédelá
</HEADING>
<TEXT>
Při bližším zkoumání se ukazuje, že tady německý živel zas tak úplně nedominuje. Číšnice ve falckém kroji se jmenuje Romana a přijela si sem přivydělat ze Slovenska. Stejně tak najednou mezi německými šlágry zazní, že "jaro abys věděla, jedna vlaštovička nedělá". Muzikanti jsou pro změnu Češi, někteří z nich působí v teplické filharmonii. "Tady si každý podnik zakládá na tom, že v něm hraje živá muzika. Jenže s tím je problém. Německých hudebníků je málo, navíc mnohdy moc hrát neumějí. A když už umějí, chtějí 100 eur za hodinu... Naši mladí raději sedí u internetu, než aby se dřeli se stupnicemi u piana. Proto sem jezdí muzikanti od vás," vysvětluje místní starousedlík Robert Steinmetz. Šestitisícové město navštíví každý rok tři miliony turistů. Místní vědí, že jejich blahobyt stojí a padá s turistickým ruchem. Pečlivě sledují, kdo, kdy a jak k nim přijíždí. Dlouho jim vrtalo hlavou, proč průměrný návštěvník stráví ve městě necelý den a půl, ale třeba Japonci jen 44 minut. Ukázalo se, že na vině jsou koupelny hotelů. Ve většině z nich byly sprchy. Japonští turisté potřebují k plné spokojenosti vanu. Bydleli tedy ve Wiesbadenu a do Rüdesheimu jezdili lodí, která v přístavu kotvila jen hodinu. Chyba byla napravena, což s sebou přineslo i potíže. Když byl v hotelu vedlejší pokoj přes strop vyplaven, majitelka se omlouvala: "Nahoře přetekla vana, bydlí tam Japonec." Problém, který se ale doposud vyřešit nepodařilo, je spojení s druhým břehem Rýna. Na sto kilometrech řeky není jediný most, což je v bohatém Německu zarážející. "Je to tím, že Rýn tu tvoří hranici mezi Hesenskem a Falcí a zemské vlády se sice shodnou na tom, že by most byl potřeba, ale už se neshodnou na tom, jak jej zaplatit," míní Robert Steinmetz. Navečer přijíždíme do Würzburgu. Večeři si chceme dopřát ve vyhlášené vinárně Juliusspital. Už to jméno evokuje nemocnici. A také že ano. Z oken nekonečně dlouhé budovy vykukují pacienti v modrých županech. V rohu je ale skutečně útulný podnik. Došlo zde k unikátnímu spojení, jehož původ sahá až do 16. století. V roce 1576 tady biskup Julius Echter založil špitál (datum není těžké si zapamatovat, je na každé sklenici i každé láhvi s vínem). Několik staletí byl největším zařízením svého druhu v Německu. A díky úzkému propojení s lékařskou fakultou se stal první univerzitní nemocnicí na světě. Peníze ve prospěch nemocných plynuly z rozsáhlých vinohradů. Zůstalo tomu tak dodnes. Nemocnice má nyní 380 lůžek. Obejde se bez dotací, podporuje ji nadace spravující 163 hektarů nejlepších vinic, velkou plochu lesa, několik statků a samozřejmě vinárnu. V té víno teče proudem a číšníci nestačí roznášet francké speciality. Hosté vědí, že jedí a pijí pro dobrou věc, a tak se snaží. Pod špitálem leží největší vinný sklep v Německu. Je dlouhý čtvrt kilometru a obsahuje 220 obrovských dubových sudů, některé z 19. století. "Starých sudů si tady vážíme. Jsou krásné, jen se podívejte na ty dřevořezby. Ale není v tom jen nostalgie. Nové sudy jsou strašně drahé. Dělají je pro nás v Itálii a jeden vyjde na 20 000 eur," říká manažer vinařství. A už se z hlubin sklepa vynořuje s několika baňatými lahvemi, typickými pro vinařskou oblast Frank. Nad každou drží krátkou řeč. Hovoří s láskou o vůni, jiskře a barvě. Pít všechno tady není třeba. Uprostřed stolu stojí předmět připomínající klobouk překrytý plivátkem od zubaře. Tam končí víno, ve kterém host nenalezl zalíbení. "To je nějaké kloboukové," říká pánská část výpravy o sladší odrůdě a lije ji do otvoru. Po obsahu klobouku by se doma určitě jen zaprášilo, tady končí ve výlevce. Sklep je jedno z mála míst ve Würzburgu, které bez úhony přežilo 16. březen 1945. Tehdy Spojenci na město svrhli během dvaceti minut statisíce zápalných bomb. Míru zkázy lze nejlépe pochopit nad rozsáhlým modelem, který je umístěn v přízemí radnice. Ze všech domů ve vnitřním městě zbyly, v lepším případě, jen obvodové zdi. O něco málo lépe na tom byly jen stavby zřízené ke slávě boží. I když se většině obyvatel podařilo zachránit v Mohanu nebo v parcích, které obepínají centrum, přes pět tisíc lidí zahynulo. Mnozí z nich v kanalizaci, kde marně hledali útočiště před žárem. Nelze než würzburské ženy obdivovat, že měly odvahu pustit se do obnovy města. Po válce jich tu zbylo třikrát více než mužů a i ty nejtěžší práce byly na nich. Ale podařilo se. Deficit pánské složky už dávno není patrný. Časopis Men's Health dokonce letos udělil Würzburgu titul Männerfreundlichste Stadt Deutschlands. Tím se stal Würzburg městem, které je ze všech německých měst nejpřátelštější k mužům.
</TEXT>
<HEADING>
Kdo říkal, že jsou Němci studení?
</HEADING>
<TEXT>
Cesta za vínem nás přivádí do Heilbronnu. I tady si mohou turisté prohlédnout model zničeného města. A i tady se podařilo centrum opravit tak, že nezasvěceného nenapadne, že město přišlo o celou minulost. Právě probíhá weinfest. Stánky obsadily náměstí a řadu přilehlých ulic. Mezi nimi typické skládací stoly a lavice. Prý se tu dá ochutnat 280 druhů vín. V pátek večer sem přichází až třicet tisíc lidí (ze stodvacetitisícového Heilbronnu je to tedy každý čtvrtý). Každý drží v ruce "deckovou" skleničku, kterou mu v každém stánku ochotně za euro naplní. Na kraji je stanoviště, kde komukoli za drobný peníz sklář do skleničky vyryje jméno. Během večera se ukazuje, jak praktické to je. Sedím už u pátého stolu a pořád ještě vím, která z desítek sklínek je právě moje. Přemýšlím, proč se vlastně o Němcích říká, že jsou studení. O lidech z Heilbronnu to rozhodně neplatí. A pít umějí. Mobilní záchytka diskrétně čeká na parkovišti a zdravotníci nemají příliš co na práci. V půl jedenácté se všichni spořádaně rozcházejí. Druhý den ráno se zdá, jako by nikdy žádný weinfest nebyl. Ulice jsou prázdné a uklizené. Vrcholí předvolební kampaň. Růže od SPD ani jablka od Zelených netáhnou. Největší úspěch má kolo štěstí, které roztáčí místní radní za CDU. Každý, kdo se k němu dostane, vyhrává tašku s okurkami a rajčaty. Blahobytným Němcům kupodivu stojí za to postavit se do dlouhé fronty, ve které se stávají snadnou kořistí agitátorů. Město je obklopené vinicemi, přesto v místních samoobsluhách nabízejí jen hrozny z Itálie. Kilogram za euro. "Zdejší vinaři nechtějí hrozny na stůl vůbec prodávat, a když, tak za pět euro," vysvětluje místní paní. Odpoledne se heilbronnští chystají na začátek vinobraní. Nad městem hraje kapela, šťáva z hroznů, vylisovaná na obrovském historickém lisu, teče proudem a ve vzduchu voní cibulový koláč. Vinicí procházejí stovky lidí, a přestože krásné zralé hrozny zasahují až na cestu, nikdo si neutrhne ani kuličku. Možná přece jen něco jako národní povaha existuje.
Německo se podílí na světové produkci vína celými 13 procenty a jejich moselské je pojmem, který zná celý vinařský svět. Kromě Němců mají zálibu v rýnských a moselských vínech především Britové. Už od 18. století pijí ostrované hock, to jest vína z okolí Hochheimu. V 19. století se na rozdíl od dnešních lehkých vín pila plná aromatická rýnská vína pro jejich vyzrálost a jantarové zbarvení. Skleničky na hock měly hnědou stopku, aby odrážely jantarovou barvu. Později se dostala do obliby lehčí mladá vína moselská, která se pijí ze skleniček se zelenými stopkami.
Ročník
Každé víno musí obsahovat alespoň 85 procent vína daného roku.
</TEXT>
<HEADING>
Odrůda révy vinné
</HEADING>
<TEXT>
Německá vína ji často na etiketách uvádějí. Předpisy opět určují, že ve víně musí být 85 procent dané odrůdy. Pokud je na etiketě uvedeno více odrůd, musejí být seřazeny podle důležitosti.
</TEXT>
<HEADING>
Vyrobeno v Německu
</HEADING>
<TEXT>
Všechna exportní vína musejí mít tento nápis uveden na etiketě. V případě, že tam není, znamená to, že víno je připraveno z hroznů jiné země.
Jméno a adresa
Jméno a adresa lahvovatele vína musí být na každé německé etiketě.
Oblast
Jedna z 11 vinných oblastí, která se musí objevit u všech vín QbA nebo QmP.
Název firmy
Jde o název farmy. Tento majetek kdysi patřil cisterciákům.
</TEXT>
<HEADING>
Kabinett, Auslese, Berenauslese, Eiswein, Trockenbeerenauslese
</HEADING>
<TEXT>
Zhruba odpovídá našemu kabinetu, pozdnímu sběru, výběru z hroznů, botrytickému vínu či vínu ledovému. Predikát (česky přívlastek) může stát buď před, nebo za odrůdou.
Qualitätswein mit Prädikatt (QmP)
Víno nejvyšší jakostní kategorie německých vín nese jeden z titulů (přívlastků), který se přiřazuje vínu od Kabinettu po Tockenbeerenauslese.
Amtliche Prüfnummer nebo Amtliche Prüfungsnummer (AP)
AP číslo je důkazem, že víno prošlo hodnocením statutárního původu, degustací a laboratorním testem.
Množství
Obsah tekutiny musí být na každé lahvi.
Pramen: Tom Stevenson, Světová encyklopedie vín, Knižní klub edice Balios 2001
</TEXT>
</DOC>
<DOC>
<DOCID>LN-20021012096</DOCID>
<DOCNO>LN-20021012096</DOCNO>
<DATE>10/12/02</DATE>
<TITLE>
říká Martin Stropnický, herec, exministr, diplomat a opět herec
</TITLE>
<TEXT>
Na fermanu ve Vinohradském divadle je kromě plánu zkoušek ještě jeden papír. "Budete na chodbách potkávat podivného člověka, který vypadá jako Stropnický, chová se jako Stropnický a je to Stropnický," praví se v něm. "A že jsem dlouho nehrál? Nenechte se mýlit. Během posledních let jsem pod třicet povinných měsíčně nešel. Pochopili jste. Potřebuji si zkrátka od hraní odpočinout. S vervou
Martin Stropnický.".
LN: Nemáte strach, že jste během těch dvanácti let, kdy jste působil v diplomacii, zapomněl hrát?
Vlastně ani ne. Uvědomuji si, že většina lidí v mém věku by si v této situaci poklepala na čelo a řekla si, že míra rizika je příliš vysoká. Já si to vůbec nepřipouštím. Je to možná taková vzpoura středního věku, možná sázka sama se sebou. Ale v každém případě se na to moc těším.
LN: Takže vnitřně se považujete za herce? A na ministerstvo zahraničí to byl jenom takový odskok?
To ne. Kdyby to byl jenom odskok, tak bych to udělal jako někteří jiní moji kolegové z počátku devadesátých let, kteří dělali paralelně kariéru politickou i divadelní. To já neumím. Buď dělám jedno, nebo druhé. Teď jsem si vzal na ministerstvu zahraničí roční neplacené volno. Vzhledem k tomu, že se nepohybuji po zeměkouli zcela osamocen, tak musím také myslet na všechny varianty.
LN: Neobáváte se, že jako herec neuživíte rodinu? Přece jenom máte tři děti uvyklé na jistý standard...
Jsou spíš zvyklé na jiný způsob života, a to nutně nemusí mít materiální souvislosti. Někteří lidé si myslí, že jsem se k návratu odhodlal jen díky tomu, že jsem dostatečně finančně vypolstrován. Nebudu plýtvat silami a jakkoli to komentovat, či to vyvracet. Prostě jen trochu změním životní styl. I když zatím budou samé výdaje. Nemám třeba skoro žádný civil, jen hromadu obleků, kravat a košil a různá drahá pera a kufříky. Ale to jsou podružnosti. Mám zkrátka rád změnu, včetně toho kariérního pohybu nahoru dolů. To nikomu neuškodí. A navíc: co je nahoru? Co je dolů?
LN: Zatím máte v divadle jen jednu roli ve hře Howard Katz, nebo je těch příležitostí více?
Titulní role v takovéhle hře, těžké, zajímavé a vůbec ne tuctové je až až. Do 29. listopadu, kdy je premiéra, to znamená vyloučení čehokoliv jiného.
LN: To se vám z Vinohrad ozvali sami, nebo vyšel impuls od vás?
Musel vyjít ode mě. Současné vedení nemohlo tušit, že o něčem takovém uvažuji. Když ještě ředitelovala paní Jirásková, tak vždycky, když to jen trošku šlo, stavil jsem se u ní v létě na kávu a ona se mě vždy velmi mile ptala "Tak co, kdy se vrátíš?" Mně to pokaždé zalichotilo, ale postupem času se z toho stávala čím dál více jen řečnická otázka. Jednoznačnost mých odpovědí byla zřejmá. Takže překvapení bylo teď veliké. Můžu ale říci, že když jsem s tím nápadem přišel, tak jsem se u nikoho z divadla nesetkal s nějakou rozpačitou nebo negativní reakcí. Mám tam spoustu blízkých lidí.
</TEXT>
<HEADING>
LN: Televize se už nějak ozývají?
</HEADING>
<TEXT>
Volali například z Kavčích hor. Velké plány ale zatím nedělám. Na dva měsíce budu vytížen v divadle. A hlavně bych zase rád rozjel písničky a klubová představení s Honzou Jiráněm. Máme už docela přesnou představu toho, co bychom chtěli dělat.
LN: Nebudete mít problémy s vlastní důstojností? Jeho excelence pan velvyslanec, a najednou baví lidi s kytarou v nějakém zapadlém klubu.
Ne, ne, ne. Lpění na vlastní důstojnosti je ta největší pitomost na světě. Pozoruji to u nejrůznějších profesí. Když je člověk úspěšný, objektivně a třeba i dlouhodobě, tak se často promění ve své vlastní sousoší. A to jak známo přitahuje holuby. On každý potřebuje jednou za čas slyšet, že něco udělal špatně. Když to neslyšíte deset let, tak i ten nejgeniálnější člověk trošku zhloupne. Kytaru považuji za duševní lifting, jako si někdo vytahuje vrásky, aby byl za mladého, tak já se opláchnu tímhle.
LN: Dovedete si představit, že byste teď dělal i něco jiného než divadlo?
Nezříkal jsem se při svých úvahách žádných možností. K divadlu nemám pateticko- obrozenecký vztah. Mám ho rád, ale zároveň ho považuji v něčem za zaměstnání jako každé jiné a neposouval bych je na nějaký nebeský obláček. Můžu dělat leccos. Uvažoval jsem o působení ve státní správě, v soukromém sektoru, dokonce i o politice.
LN: Co tomu současnému zvratu ve vašem životě říká rodina?
Rodina je nadšená. Ti tu chtěli už delší dobu zůstat. A navíc pro ty menší děti je daleko zábavnější, když je tatínek herec, než když někde stoupá po schůdcích speciálu.
LN: Co jste si z Itálie přivezl, odhlédneme-li od věcí?
Snad trochu nadhledu nad rodnou hroudou. Určitě ji teď znám trochu méně detailně, ale možná v lepších proporcích. Hrozně nerad bych upadl do zdejšího stěžovatelství. Rád bych si uchoval také jistou kultivovanost, která diplomacii provází. A také určitou lehkost, chtě nechtě člověka také ovlivní v Itálii na první pohled přítomný smysl pro estetiku. To může mít i naprosto každodenní důsledky. U nás je oblíbené úsloví, že "pod drsnou slupkou se skrývá zlaté jádro". Já když tak stojím v tramvaji, tak bych kolikrát u svých spolucestujících to zlaté jádro vyměnil za normální sprchu.
LN: Byl pro vás problém vyrovnat se s určitou kázní, které se musí diplomat podřídit?
Tady docela sedí paralela s vojnou. Ale záleží na tom, koho máte v "centru". A na to já měl docela kliku. Abychom si rozuměli: mluvím o té pracovní rovině. Hlavně při vatikánské misi jsem měl téměř takový prostor, o jakém jsem dokázal okolí přesvědčit. Řekl bych, že celkově působení v nejmenším státě na světě tak bylo pro mě možná profesně zajímavější než pobyt v celé velké Itálii.
LN: Přece jen, na jakou zemi si myslíte, připustíte-li pokračování diplomatické kariéry?
Netrvám na žádném komfortu, nemusím mít bazén ani žádné balkony přetékající begoniemi. Klidně by to mohlo být něco divočejšího. Malá Asie, ale i Dálný východ nebo Afrika. Bavilo by mě si tu zemi nastudovat a objevovat. Ale teď jsem tady a basta.
</TEXT>
</DOC>
<DOC>
<DOCID>LN-20021012097</DOCID>
<DOCNO>LN-20021012097</DOCNO>
<DATE>10/12/02</DATE>
<TITLE>
Úctyhodné množství historických materiálů a aktuálních výsledků bádání shrnuje populárně naučná publikace nazvaná Sedmdesát velkých záhad z nakladatelství Slovart.
</TITLE>
<TEXT>
Brian M. Fagan, hlavní autor a editor této knihy, působí jako profesor antropologie na Kalifornské univerzitě v Santa Barbaře. Na vzniku Sedmdesáti velkých záhad se kromě něj podílelo dalších sedmadvacet odborníků z různých oblastí. Tomu odpovídá široký záběr publikace: od pátrání po reálných základech legend a biblických příběhů přes záhady doby kamenné po úvahy o vzniku abecedy. Autoři zpravidla nenabízejí jediné správné řešení jednotlivých případů (které by tím mimo jiné přestaly být záhadami), spíše ukazují, jakými směry se ubíralo pátrání a jaká jsou možná vysvětlení. Mezi popisovanými historickými záhadami samozřejmě nechybí ty nejznámější - tajemství turínského plátna, Stonehenge, Troje nebo čar z planiny Nazca. Mezi tyto nejatraktivnější kapitoly se autorům podařilo zařadit i témata, která sice mezi laickou veřejností nedosáhla takové popularity a nemusejí na první pohled jako "záhady" vypadat, přesto ve skutečnosti obsahují řadu tajemných a neobjasněných prvků. Jak se vyvíjela lidská řeč, jaký je původ zemědělství, odkud pocházejí Indoevropané, kdo byli Keltové... K nejpřitažlivějším oddílům knihy patří Hrobky a ztracené poklady. Fascinující je například kapitola o proslulé hrobce prvního čínského císaře, objevené teprve v polovině 70. let dvacátého století. Zdánlivě zcela obyčejný kopeček ukrýval vedle dalších cenných nálezů celou hliněnou armádu včetně jízdní divize a velitelského štábu... Význačné místo má v knize i záhada soch na Velikonočních ostrovech. V Česku proslulá teorie badatele Pavla Pavla zde ovšem jmenovitě zmíněna není - za pravděpodobnější než Pavlovo populární "kráčení" je považována přeprava soch vleže. Více než tato "nespravedlnost" může české čtenáře bohužel mrzet citelná absence jazykového redaktora. To ale nic nemění na poutavosti a obsažnosti knihy o více než třech stech stranách a celkem 431 ilustracích, doplněné i rejstříkem a seznamem doporučené literatury.
</TEXT>
</DOC>
<DOC>
<DOCID>LN-20021012098</DOCID>
<DOCNO>LN-20021012098</DOCNO>
<DATE>10/12/02</DATE>
<TITLE>
Žofín: Den otevřených dveří. Hudebníci a zpěváci spolupracující s Agenturou NKL Žofín pořádají na Žofíně zítra Den otevřených dveří. Od 14 do 18 hodin si budou moci návštěvníci prohlédnout, co způsobila velká voda, a ve velkém sále si poslechnout koncert orchestru Josefa Hlavsy, Elektrobandu, Caroline Bandu, Star klubu Zdeňka Vašátka, Scarabea a Moravěnky s Petrou Janů, Pavlou Břínkovou, Leonou Machálkovou, Josefem Laufrem, Jožkou Šmukařem, Karlem Zichem, Tinou Pletánkovou a dalšími. Program vyvrcholí v 19.30 hodin slavnostním koncertem Velkého orchestru paláce Žofín řízeného Františkem Preislerem. Na programu koncertu bude "To nejlepší ze swingové éry Glenna Millera". Výtěžek půjde na opravu Žofín.
</TITLE>
<TEXT>
Horníčkovy koláže. V pražské galerii Portheimka na Smíchově je do 20. 10. otevřena výstava 60 koláží, které jejich autor Miroslav Horníček na jaře sám vybral a jež nebyly dosud vystaveny. Expozici v poněkud jiném výběru viděli zájemci v Mariánských Lázních a v listopadu bude přemístěna do Bratislavy.
Kino na ulici. Podzimní filmové projekce pod širým nebem v Praze nabízejí filmy z repertoáru Krátkého filmu, např. Jana Švankmajera, Jiřího Barty, Vladimíra Jiránka a dalších. K vidění jsou ještě (od 19 hodin) zítra na náměstí Míru v Praze 2 a na Vítězném náměstí v Praze 6. Horolezecké snímky budou promítány ve středu 16. 10. na vrchu Parukářka na Žižkově.
Pocta Miloši Macourkovi. Pražské kino Oko připravilo na tento víkend retrospektivu snímků, na nichž se podílel jako scenárista nedávno zesnulý spisovatel Miloš Macourek. Vzpomínání to bude především veselé, protože osobitý tvůrce se podílel především na komediích. Na programu najdeme jak snímky starší - Happy End, Kdo chce zabít Jessii, Pane, vy jste vdova!, Dívka na koštěti nebo Ráno vstanu a opařím se čajem - tak i ty nejnovější - Král Ubu či Kytice. Podrobný program na www.kinooko.cz.
</TEXT>
</DOC>
<DOC>
<DOCID>LN-20021012099</DOCID>
<DOCNO>LN-20021012099</DOCNO>
<DATE>10/12/02</DATE>
<TITLE>
Čeští fotbalisté dnes změří v kvalifikaci na EURO své síly s Moldavany, nic než výhra se nepočítá
</TITLE>
<TEXT>
Cesta na EURO 2004 začíná. Právě dnes odpoledne vstoupí český fotbalový tým do kvalifikačních bojů zápasem na půdě Moldavska. Cíl reprezentace je jasný - vítězství.
KIŠINĚV (od zvláštního zpravodaje LN v Moldavsku) - Soupeře pro vstup do kvalifikace má česká reprezentace přesně takového, jakého si představovala: kvůli absenci Nedvěda s Barošem, potrestaným jednozápasovým trestem za vyloučení v odvetě baráže o MS proti Belgii, nechtěla na úvod narazit na Nizozemsko a Rakousko. To se splnilo a boj o postup na EURO začne národní tým dnes v Moldavsku. Teď už jen zbývá potvrdit roli velkého favorita na hřišti. Šedivé, deštivé mraky přivítaly českého hráče včera po poledni místního času v Kišiněvě. Výprava se ubytovala ve čtyřhvězdičkovém hotelu Jolly Alon v diplomatické čtvrti moldavské metropole a vpodvečer tým absolvoval oficiální trénink na stadionu Republicana, kde se dnes bude hrát.
</TEXT>
<HEADING>
Brückner měl o sestavě jasno už před odletem
</HEADING>
<TEXT>
"Naší výhodou by měly být především standardní situace, z nich budeme mít velkou šanci prosadit se," domnívá se záložník Karel Poborský. "Je to naše velká zbraň a Moldavané jsou na standardky trochu náchylní," všiml si. Trenér Karel Brückner se nechal slyšet, že o sestavě měl prakticky jasno už před odletem do Kišiněva. "Pokud se nic mimořádného nestane, už vím, jak nastoupíme," pravil český lodivod, který se bude muset obejít bez zmíněných hráčů Nedvěda a Baroše. "A kdyby se zápas nevyvíjel podle našich představ, tak mám na lavičce pár žolíků, kteří by mohli jít na trávník," dodal Brückner. Konkrétní jména ale pochopitelně neprozradil. Jediným otazníkem sestavy ale zůstává to, kdo se postaví na levý kraj zálohy. Nedvěd hrát nemůže, Šmicer a Sionko jsou zranění a Koloušek není v nominaci. Brückner sice povolal Šimáka, který na tomto postu hraje, ale v Leverkusenu se mu zatím nedaří. Jednou z alternativ by proto mohlo být vysunutí Jankulovského právě na levý kraj zálohy.
</TEXT>
<HEADING>
Navázat na výbornou přípravu
</HEADING>
<TEXT>
Reprezentanti se včera shodovali na tom, že by bylo dobré dnes navázat na suverénní výkony v přátelských zápasech. Do letošní sezony totiž vstoupila česká reprezentace impozantně: nejdřív v srpnu rozstřílela Slováky (4:1) a začátkem září Jugoslávce (5:0). Forma je tedy před startem kvalifikace slibná. "Je důležité, že pod trenérem Brücknerem jsme zatím neprohráli a ze sedmi zápasů vyhráli pět. Naposledy jsme Jugoslávce přehráli bez potíží. Když každý plní funkci, jakou po něm kouč chce, je to v pohodě," podotýká Poborský. "Současný herní styl reprezentace mi osobně sedí, hrajeme s hodně vysunutým presinkem. A když získáme míč, nemusíme se tak hluboko vracet," dodává středopolař Sparty. Po zpackané baráži s Belgií se hovořilo o tom, že mužstvu scházel týmový duch. "Kdo tvrdí, že nám bojový duch chyběl, tak je to lež," říká Poborský. "Tehdy nám chyběla forma, ale pohodu v národním týmu cítím odjakživa. Za baráží jsme ale udělali velkou tečku, teď chceme vykročit úplně znova a nikdo z nás nechce na dalším šampionátu scházet." Moldavany ale na druhou stanu nikdo z českého týmu nepodceňuje. Zvlášť když reprezentanti viděli záznam ze zápasu Moldavanů v Rakousko, které je porazilo jen díky dvěma penaltám. "Výborně bránili, někdy i v jedenácti lidech. Bude to těžší, než jsem čekal. Je to houževnatý a bojovný tým," dodal Pavel Nedvěd, který bude dnešní zápas sledovat jen z tribuny. I jednadvacítku čeká dnes v Moldavsku premiéra v kvalifikaci ME. V případě úspěchu čeká tým trenéra Wernera Ličky další fáze, v níž se bude hrát o účast na OH 2004.
Moldavany jsme viděli na videu při jejich porážce 0:2 v Rakousku. Byl to urputný boj ve středu hřiště. Dokud měli sílu, neustále napadali soupeře. My se musíme snažit prosadit se naší kombinační hrou, kterou už má mužstvo vžitou a díky níž jsme se v posledních zápasech slušně rozstříleli. Kdyby to ale nešlo touhle cestou, budeme muset hrát hodně přes Honzu Kollera. Zatím ale těžko říct, jak se Moldavané budou prezentovat doma. Nevím, čím by nás mohli překvapit, hrají hodně na náhodu a nemají moc fotbalových kvalit. Na druhé straně je to ale dost omlazené mužstvo, které vydrží běhat minimálně šedesát minut. A před domácím publikem odevzdá na hřišti všechno. Nám by pomohl rychlý první gól. Naší silnou zbraní by měly být i standardní situace, hodně jsme je nacvičovali. l
</TEXT>
</DOC>
<DOC>
<DOCID>LN-20021012100</DOCID>
<DOCNO>LN-20021012100</DOCNO>
<DATE>10/12/02</DATE>
<TITLE>
Pouze jeden z osmnácti startujících koní může srovnat krok se slavným Železníkem. Je to čtrnáctiletý Peruán, jenž vyhrál v letech 1998 až 2000. Nyní zaútočí na svůj čtvrtý triumf, v nedělní Velké pardubické České pojišťovny bude mít velkou šanci zapsat se do historie ještě výrazněji.
</TITLE>
<GEOGRAPHY>PARDUBICE</GEOGRAPHY>
<TEXT>
Bez výrazného favorita odstartuje v neděli v 15.30 hodin 112. ročník věhlasného překážkového dostihu, nejtěžšího a nejstaršího v kontinentální Evropě. "Šanci má každý z osmnácti koní, i když pole favoritů bychommohli zúžit na deset," míní předseda pardubického dostihového spolku Miroslav Petráň. Pojede se o dotaci čtyři miliony korun, na vítěze čeká polovina částky. Peruán v sedle se Zdeňkem Matysíkem, který ho dovedl ke všem prvenstvím, sahal po čtvrtém triumfu už loni. V dramatickém finiši jej ale předstihl Chalco v sedle s Němcem Peterem Gehmem. Matysík, který po ročním čekání dosáhl před týdnem v Lysé padesátého vítězství a konečně se stal žokejem, má velkou příležitost, ale nechce o ní hovořit. "Rozhodne, která dvojice jezdec - kůň na tom bude nejlépe." V počtu prvenství jezdců vede pořadí nejslavnější domácí žokej Josef Váňa, který vyhrál Velkou pětkrát. Čtyři vítězství má rovněž legendární Václav Chaloupka, který již nejezdí. Váňa, jenž se chystá na svou šestnáctou Velkou, osedlá bělouše Kedeona. "Vyhrát Velkou na běloušovi je jeden z mých snů," přiznal žokej, který pár dní po dostihu oslaví abrahámoviny. O obhajobu bude usilovat Chalco, jehož loňský jezdec Gehm se nechal zlákat konkurencí a nyní osedlá Maskula, loni sedmého. Chalka nyní povede amatér Václav Luka, kterého majitel koně Viktor Komárek zajišťoval na poslední chvíli. "Taková nabídka se neodmítá, strach nemám," tvrdí Luka, byť pojede Velkou poprvé. To nehraje roli, Luka zná trať," věří jezdci Komárek.
</TEXT>
<HEADING>
Chalco už maturitu složil
</HEADING>
<TEXT>
Nevoli vyvolala skutečnost, že Chalco se do závodu nekvalifikoval, ale jako loňský vítěz dostal od pořadatelů výjimku. "Jakou výjimku? Když vám seberou řidičák, taky nemůžete jezdit. Pravidla to říkají jasně, ten kůň může na trati udělat spoustu nepříjemností," horlí trenér Maskula František Holčák. "Maturitu složil Chalco loni, proč by ji měl skládat podruhé. Tato výjimka je předzvěstí návratu k praxi, která platila v dřívějších letech," vysvětluje Zdeněk Jelínek, šéf České asociace steeplechase. Jelikož britský kůň Paddy's Return nepojede, neboť ho již v Pardubicích postihl zánět šlah, bude na startu jediný kůň trénovaný v zahraničí, rovněž britský Celibate. Je trénovaný speciálně pro Velkou a rovněž patří k favoritům. Dostihový program začne dnes ve 13.00, v neděli v 11.00, přímý přenos hlavního dostihu vysílá ČT 2.
Kursy na vítězství
5:1 Peruán (14 let, ž. Matysík)
5:1 Decent Fellow (7, ž. Andrés)
6:1 Lentini (11, ž. Snitkovskij)
6:1 Kedon (7, ž. Váňa)
7:1 Chalco (10, am. Luka)
8:1 Maskul (8, ž. Gehm)
8:1 Centax (8, a. Hurt)
8:1 Celibate (11, Fehily)
9:1 Sord (7, Bartoš)
10:1 Varcas (8, ž. Špalek)
15:1 Modřenka (8, Myška)
20:1 Polebos (9, Köhl)
25:1 Barbaresco (7, Stromský)
30:1 Ilion (12, Regnard)
30:1 Charm (7, Složil)
30:1 Czanka (9, am. Míča)
40:1 Tavern (8, Kousek)
40:1 Blín (7, a. Allers-Hanke)
Největší šampioni Velké
Koně
</TEXT>
</DOC>
<DOC>
<DOCID>LN-20021012101</DOCID>
<DOCNO>LN-20021012101</DOCNO>
<DATE>10/12/02</DATE>
<TITLE>
Při absenci potrestaného Pavla Nedvěda by se v dnešním utkání v Moldavsku měl stát hlavním režisérem hry české reprezentace Tomáš Rosický, 22letá hvězda Borussie Dortmund.
</TITLE>
<GEOGRAPHY>KIŠINĚV</GEOGRAPHY>
<TEXT>
Rosickému zkomplikovaly život ještě v Praze potíže se zády, ale dnes podle svých slov nastoupí. "Určitě budu hrát, normálně jsem trénoval," prohodil. "Pořád mě to ale ještě bolí, ze zad mi to vystřeluje do třísla."
LN: Od českého výběru se v Moldavsku nečeká nic jiného než výhra. Je pro vás výhodou, že začínáte právě na půdě relativně slabšího celku?
Mně je celkem jedno, s kým se začíná. Tohle utkání bychom ale měli vyhrát, to vím. Doufám, že i tady v Moldavsku potvrdíme formu z přátelských zápasů a že zvítězíme.
LN: Necítíte po nepovedené baráži s Belgií větší tlak na to, že je nutné nyní za každou cenu uspět?
Já jsem hrál pod tlakem odmalinka, ať to bylo nejdřív ve Spartě nebo v současné době v Dortmundu. Takže mi to nevadí a ani si to nepřipouštím.
LN: Se Spartou jste už v Moldavsku před dvěma lety byl. Ve třetím předkole Ligy mistrů jste vyřadili místní Zimbru. Jaké máte vzpomínky na tehdejší Kišiněv?
Tehdy jsme v Kišiněvě jenom bydleli a trénovali. Samotný zápas se hrál v takovém malém městě asi sedmdesát kilometrů od Kišiněva. Tam to byla dost hrůza, švábi v kabině, někteří kluci se po zápase ani nesprchovali, jaká tam tekla voda... Bylo to hrozný.
LN: Cesty do východních zemí většině fotbalistů nevoní a právě z těchto důvodů je nemají rádi...
Takhle na to nemyslím, to prostě k těmhle zemím patří. Tady máme s sebou svého kuchaře a všechno bude v pohodě.
LN: Dnes na hřišti nebude Pavel Nedvěd. Poměrně dost se mluvilo o tom, že vy dva spolu můžete hrát jen těžko, že režisér může být na trávníku jenom jeden.
Ale tohle přeci není vůbec otázka režiséra hry. My si s Méďou vyhovíme, tohle vůbec není o šéfování. Máme společný cíl - vyhrát.
</TEXT>
</DOC>
<DOC>
<DOCID>LN-20021012102</DOCID>
<DOCNO>LN-20021012102</DOCNO>
<DATE>10/12/02</DATE>
<TITLE>
PARDUBICE - Hnědák Chalco, loňský vítěz Velké pardubické, v neděli nepojede za obhajobou s vítězným žokejem Gehmem z Německa. Osedlá jej český amatér Václav Luka (25), pro něhož bude účast premiérou ve Velké. Ještě nikdy slavný dostih nejel, ale strach nemá. Byť se o svém startu dozvěděl teprve před několika dny. "Když mě majitel Chalka pan Komárek oslovil, neváhal jsem. Taková nabídka se neodmítá," říká Luka.
</TITLE>
<TEXT>
LN: Máte s Chalkem nějaké zkušenosti?
Jel jsem s ním jednou, před sedmi lety, ale rovinu. Takže nic moc.
LN: Ve hře byl ještě další německý jezdec Fuhrmann, přednost jste dostal vy. Berete to jako poctu?
Beru to tak, že mi to bylo nabídnuto. Rozhodla asi skutečnost, že Fuhrmann v Pardubicích nikdy nejel a ještě v sobotu má mítink v Meranu. Já dráhu znám, navíc je to šance jet na dobrém koni.
LN: Hodně se diskutuje o Chalkově zdraví. Z toho strach nemáte?
Vím, že v úvodu léta v pořádku nebyl, ale už absolvoval různá vyšetření a je zdravý. Teď už jsou to jenom fámy. Navíc věřím majiteli i trenéru Váňovi, neposlali by do dostihu koně, který není o. k.
LN: Jste amatérem, ale máte 80 vítězství. Cožpak 50 vítězství není vstupní branou mezi žokeje?
Je, ale musíte být profesionálem a složit zkoušky. Já mám navíc 43 vítězství v překážkových dostizích, zbytek v rovinách. Ale po letošku, kdy mi uteklo dost peněz, do zkoušek asi půjdu.
</TEXT>
<HEADING>
LN: Už jste si Chalka vyzkoušel?
</HEADING>
<TEXT>
Ještě ne, měl jsem studijní povinnosti. V sobotu už se jenom projde, ale je to bezproblémový kůň, navíc si jeho dostihy pouštím na videu. To by mělo stačit. Ne, hazard to není, ve světě se to tak dělá. Buď mě kůň chce, anebo ne.
LN: Cítíte se na zopakování loňského Chalkova triumfu?
Rád bych, ale letos bude silnější konkurence než loni. Na vítězství má nejméně sedm koní.
</TEXT>
</DOC>
<DOC>
<DOCID>LN-20021012103</DOCID>
<DOCNO>LN-20021012103</DOCNO>
<DATE>10/12/02</DATE>
<TITLE>
NHL: Dopita sklidil za debut v Edmontonu chválu kouče, Čajánek se v St. Louis uvedl jednou asistencí
</TITLE>
<TEXT>
První kroky v nové sezoně hokejové NHL se zdařily ostříleným reprezentantům. Jiří Dopita odehrál při premiéře v dresu Edmontonu dvacet minut a sklidil chválu trenéra. Petr Čajánek korunoval debut v zámořské soutěži jednou asistencí. Nad všechny ale čněl výkon Václava Prospala z Tampy, jenž ke dvěma přihrávkám přidal i rozhodující gól v prodloužení.
NEW YORK - Čtvrtá minuta prodloužení, Václav Prospal doráží střelu Pavla Kubiny a díky jeho zásahu Tampa otáčí zápas na ledě Floridy Panthers, v jehož 48. minutě ještě prohrávala 1:3. "Byla to snadná záležitost," komentoval "Vinny" Prospal svou dorážku a slavil se spoluhráči vítězství 4:3. Prospalův vstup do sezony byl nejlepší ze všech Čechů, před prodloužením stihl ještě dvakrát asistovat a potvrdil nadějnou formu z přípravných utkání, ve kterých byl se sedmi body nejproduktivnějším českým hokejistou. Bez výraznějšího zápisu do statistik se v Edmontonu uvedl Jiří Dopita, svou tradiční hrou však nadchl. "Skutečně mě zaujal. Skvěle vede puk, měl dost šancí a hodně jich také připravil pro spoluhráče. Opravdu se mi líbilo, jak hrál," řekl reportérům listu Edmonton Sun trenér Oilers Craig MacTavish po remíze 2:2. Dopita v novém týmu debutoval shodou okolností proti Philadelphii, ze které v létě odešel. A v novém působišti se mu dostalo daleko většího herního komfortu. V zápase odehrál plných 20 minut a dvakrát vystřelil na branku, v níž stál dlouholetý parťák Roman Čechmánek. Ten v přípravných zápasech naprosto vyhořel, průměr inkasovaných gólů měl 4,15 a procento úspěšnosti zásahů pouhých 84,7. V ostrém utkání však byl opět spolehlivým strážcem branky Flyers. Kryl 26 střel. Mnoho času na ledě dostal v St. Louis i nováček Petr Čajánek. Mezi mantinely pobyl 17 minut a prezentoval se jednou asistencí na gól. Blues přesto prohráli doma s Anaheimem 3:4.
</TEXT>
<HEADING>
Český obránce Penguins: bylo to hodně trapné
</HEADING>
<TEXT>
Slova omluv vysílali k fanouškům po katastrofálním startu do sezony hokejisté Pittsburghu. V domácím prostředí utržili debakl 0:6 od Toronta. "Trapné, hrozně trapné," hledal slova český bek Michal Rozsíval. Sebevědomá rétorika Maria Lemieuxe, jenž o vybrakovaném týmu hovořil před sezonou jako o jednom z velkých kandidátů na Stanley Cup, se v té chvíli zdála jako povedený žert. Podle zámořských novinářů jen výkon Lemieuxe, jenž nastoupil v NHL poprvé od 27. února, snesl kritiku. "Mario hrál skvěle, potřebuje ale naši podporu," tvrdil brankář Penguins Hedberg. Lídr Pittsburghu připravil hned v první třetině několik šancí pro partnery z prvního útoku Hrdinu s Morozovem, ti však propadli. I proto se musel Hrdina v části druhé poroučet z Lemieuxovy formace, ve které ho nahradil Kovaljov. Do stejné deprese jako celý tým byl vržen i Vladimír Vůjtek, kterého Pittsburgh v létě angažoval. V duelu odehrál jen 9 minut a byl u tří inkasovaných branek.
Slova omluv vysílali k fanouškům po katastrofálním startu do sezony hokejisté Pittsburghu. V domácím prostředí utržili debakl 0:6 od Toronta. "Trapné, hrozně trapné," hledal slova český bek Michal Rozsíval. Sebevědomá rétorika Maria Lemieuxe, jenž o vybrakovaném týmu hovořil před sezonou jako o jednom z velkých kandidátů na Stanley Cup, se v té chvíli zdála jako povedený žert. Podle zámořských novinářů jen výkon Lemieuxe, jenž nastoupil v NHL poprvé od 27. února, snesl kritiku. "Mario hrál skvěle, potřebuje ale naši podporu," tvrdil brankář Penguins Hedberg. Lídr Pittsburghu připravil hned v první třetině několik šancí pro partnery z prvního útoku Hrdinu s Morozovem, ti však propadli. I proto se musel Hrdina v části druhé poroučet z Lemieuxovy formace, ve které ho nahradil Kovaljov. Do stejné deprese jako celý tým byl vržen i Vladimír Vůjtek, kterého Pittsburgh v létě angažoval. V duelu odehrál jen 9 minut a byl u tří inkasovaných branek.
</TEXT>
</DOC>
<DOC>
<DOCID>LN-20021012104</DOCID>
<DOCNO>LN-20021012104</DOCNO>
<DATE>10/12/02</DATE>
<GEOGRAPHY>SUZUKA</GEOGRAPHY>
<TEXT>
V prvním tréninku vozů formule 1 na nedělní Velkou cenu Japonska, která je posledním dílem letošního MS, byla nejrychlejší obě ferrari - za pětinásobným mistrem světa Michaelem Schumacherem skončil Rubens Barrichello. Druhá zkouška okruhu v Suzuce se vydařila stáji McLaren, protože Kimi Räikkönen zajel nejrychlejší čas na jedno kolo a David Coulthard obsadil druhou pozici. Schumacher měl ve druhém tréninku problémy s hydraulikou a větší část nemohl absolvovat. Jen z boxu tak sledoval, jak ostatní vylepšují jeho dopolední čas a klesl až na šesté místo.
</TEXT>
</DOC>
<DOC>
<DOCID>LN-20021012105</DOCID>
<DOCNO>LN-20021012105</DOCNO>
<DATE>10/12/02</DATE>
<GEOGRAPHY>BONNEVILLE</GEOGRAPHY>
<TEXT>
Manželka litevského cyklisty Raimondase Rumšase je od včerejška opět na svobodě. Osmadvacetiletá Edita byla ve vězení v Bonneville od 28. 7., kdy ji zadrželi celníci na francouzsko-italských hranicích s množstvím dopingových látek. Vzniklo tak podezření, že je vezla pro svého muže, který překvapil třetím místem na Tour de France. Její právnička potvrdila, že její mandantku propustili po zaplacení kauce 20 000 eur. Podle jejích informací smí manželka cyklisty a matka tří dětí odjet domů do Itálie. Když u Rumšasové celníci zakázané prostředky nalezli, tvrdila, že je veze pro nemocnou matku. Rumšas odmítl za ženou do Francie přijet v obavách, aby jej policie rovněž nezadržela. Vyšetřovatelé jej proto přijeli vyslechnout domů do Toskánska. Během Tour byl Rumšas testován a výsledky byly negativní. Jeho stáj Lampre jej ale suspendovala, dokud bude vyšetřování pokračovat.
</TEXT>
</DOC>
<DOC>
<DOCID>LN-20021012106</DOCID>
<DOCNO>LN-20021012106</DOCNO>
<DATE>10/12/02</DATE>
<TITLE>
Hokejová extraliga: brankář Svoboda pochytal 47 střel Sparty a udržel svůj klub v čele
</TITLE>
<HEADING>
Zápas kola: Sparta - Pardubice 1:1
</HEADING>
<TEXT>
Dělbou bodů skončil očekávaný duel mezi mistrovskou Spartou a Pardubicemi, vedoucím týmem letošního extraligového ročníku. Hrdiny večera se stali oba brankáři a reprezentační kolegové Adam Svoboda a Petr Bříza.
PRAHA - Velká bitva, skvělá atmosféra, jen dvě branky (a z toho ta sparťanská ještě sporná), ale za to spousta superzákroků obou gólmanů. Takový byl zápas, v němž se v sezoně poprvé utkali dva velcí adepti na titul. Duel měl ale mimořádný náboj nejen kvůli tomu. Do Prahy se totiž v roli trenéra Pardubic vrátil Miloš Říha, který v předminulé sezoně koučoval Spartu, ale s hráči nenašel společnou řeč. Proti sobě stanuli i gólmani, kteří v reprezentaci tvoří brankářský minitým - 37letý Bříza a o 13 let mladší Svoboda. Oba gólmani se také stali ústředními postavami zápasu, i když podstatně víc práce měl Svoboda. Kryl celkem 47 střel, překonal ho pouze ve 45. minutě Zelenka. Gól to byl navíc sporný, neboť Svoboda byl před ním atakován Martincem. Sudí ho nakonec uznal až po poradě s videorozhodčím. Svoboda přitom dostal v extralize branku po 184 minutách. Pardubická odpověď ale přišla vzápětí. Dělovku obránce Sýkory vyrazil Bříza jen k Rolínkovi, který určil konečné skóre. To se přitom v závěru mohlo mockrát měnit, ale Svoboda sparťanské kanonýry včetně uzdraveného Broše vychytal. Jen v prodloužení kryl sedm střel. "Adam byl skvělý. Ze začátku jsme nehráli důsledně a Sparta se dostala na koně, ale on nás podržel," chválil ho Říha a vzápětí dodal: "Oba gólmani ale byli ozdobou zápasu." Nejspokojenějším mužem na stadionu tak mohl být reprezentační kouč Slavomír Lener. Jeho brankářský tým se zdá být ve formě.
* Augusta se výhry nedočkal. Ani ve čtvrtém utkání pod vedením kouče Augusty Havířov nevyhrál. Moravané se tak řítí do baráže, jejich odstup se na konci tabulky zvětšuje. Hrozivě vypadá i Augustův účet: 0 bodů při skóre 3:16.
* Zlín je na dně. Pošesté v řadě prohrál třetí tým loňské sezony a budoucnost trenéra Stavjani začíná být nejasná.
* Vary počtvrté vyhrály. Papírový outsider vyhrál již čtvrté utkání v řadě a dostal se do elitní osmičky právě na úkor Slavie, kterou zdolal. Trenérský mág Marek Sýkora znovu začíná čarovat.
Hvězdy kola
1. Richard Král (Třinec). Liberci dal 2 góly a na 2 přihrál.
2. Adam Svoboda (Pardubice). Po 184 minutách sice znovu dostal gól, ale útočníky Sparty jinak doháněl k šílenství.
3. Libor Barta (Plzeň). Především díky gólmanovi Plzeň vyhrála i pátý domácí zápas.
Pavel Marek, trenér Třince: "První třetina se nám nepovedla, ale v závěru jsme odpor soupeře zlomili. Skvělý byl brankář Lakosil a výjimečný výkon opět podal Ríša Král. Je to rozený vůdce."
Josef Jandač, trenér Liberce: "Neuhlídali jsme Krále, i když hráči věděli, že třineckou hru určuje on."
</TEXT>
<HEADING>
Havířov - Znojmo 1:6
</HEADING>
<TEXT>
Josef Augusta, trenér Havířova: "Do poloviny zápasu to na takový debakl nevypadalo. Žádné skepsi ale ještě nepodléhám. Hráči musí věřit tréninku a jednou to určitě přijde."
Miloslav Hořava, trenér Znojma: "Utkání určitě nebylo tak snadné, jak napovídá výsledek."
</TEXT>
<HEADING>
Zlín - Vítkovice 2:5
</HEADING>
<TEXT>
Stanislav Přikryl, trenér Zlína: "Po vcelku povedeném utkání v Liberci jsme věřili, že nám zápas konečně vyjde. Bohužel jsme dostali branku po prvním vhazování a druhou při přesilovce."
Ladislav Svozil, trenér Vítkovice: "Zápas rozhodly naše rychlé protiútoky a proměňování šancí. Konečně si mužstvo začíná věřit."
</TEXT>
<HEADING>
K. Vary - Slavia 5:4
</HEADING>
<TEXT>
Ondřej Weissmann, trenér Slavie: "Přestože jsme prohráli, musím mužstvu poděkovat. O tom, co se dělo na ledě, mohu mluvit až zítra. Dnes k tomu nemám co říci."
</TEXT>
<HEADING>
Plzeň - Litvínov 3:2
</HEADING>
<TEXT>
Jaroslav Hübl, trenér Litvínova: "Bohužel jsme po dobré první třetině v té druhé dostali dva rychlé góly. Měli jsme dnes problémy především s obranou, chyběli nám jak Šlégr, tak i Kuntoš."
</TEXT>
<HEADING>
Tabulka extraligy
</HEADING>
<TEXT>
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
Příští program
</TEXT>
</DOC>
<DOC>
<DOCID>LN-20021012107</DOCID>
<DOCNO>LN-20021012107</DOCNO>
<DATE>10/12/02</DATE>
<GEOGRAPHY>TORONTO</GEOGRAPHY>
<TEXT>
Trenér a generální manažer Toronta Pat Quinn přiznal, že uvažoval o angažování českého hokejového obránce Jiřího Šlégra, ale nyní dává klub prostor mladým bekům. Příchod jedenatřicetiletého letošního vítěze Stanley Cupu, který zahájil ročník v dresu Litvínova, tak prý není aktuální. "O Šlégrovi jsme se bavili, to nebudu zastírat. Nyní se ale nic neděje. Rozhodli jsme se podepsat smlouvu s Carlem Colaiacovem. Kdybychom měli získat Šlégra, bylo by to v mimořádné situaci," tvrdil Quinn v deníku Toronto Sun.
</TEXT>
</DOC>
<DOC>
<DOCID>LN-20021012108</DOCID>
<DOCNO>LN-20021012108</DOCNO>
<DATE>10/12/02</DATE>
<GEOGRAPHY>PRAHA</GEOGRAPHY>
<TEXT>
Do kvalifikace o fotbalové ME vstoupí dnes deset zemí, které měly při novém systému v pětičlenných skupinách v prvním kole volno. Vedle českého týmu je to například Anglie, která se představí fanouškům na Slovensku. Angličané mají především strach z útočníka Szilárda Néme-tha, který chytil v Middlesbrough formu. Varoval před ním kapitán Beckham i jeho klubový spoluhráč Gareth Southgate. "Je jedním z těch útočníků, kteří se dokáží prosadit, i když nemají prakticky žádný prostor," všiml si Southgate. Ostrované mají sice mnohem větší útočná esa, ale ani jména Owen nebo Heskey se slovenskými zadáky nic nedělají. V reprezentační premiéru doufá žižkovský Maroš Klimpl, který má s ostrovním fotbalem čerstvé zkušenosti. "Ze zápasů s Glasgow Rangers jsem nabral něco poznatků, anglický fotbal se od toho skotského příliš neliší," mínil obránce. "Z Owena strach nemám. Jen jej nesmíme bránit osobně. Dohodneme se mezi obránci a uhlídáme jej společně."
</TEXT>
</DOC>
<DOC>
<DOCID>LN-20021012109</DOCID>
<DOCNO>LN-20021012109</DOCNO>
<DATE>10/12/02</DATE>
<TITLE>
Češi na Šiša Pangma. Dva z trojice českých horolezců Milan Sedláček a Petr Novák, doprovázeni šerpou Lhakpou Dorjeem, dosáhli v sobotu 5. října vrcholu hory Šiša Pangma, s výškou 8027 metrů nejnižší ze čtrnácti osmitisícových hor světa. Jejich společník Martin Kratochvíl sestoupil z výšky 7900 metrů.
</TITLE>
<TEXT>
Trenér Ipswiche byl odvolán. Fotbalisty Ipswich Town nepovede proti Liberci ve 2. kole Poháru UEFA trenér George Burley. Skot byl vedením klubu odvolán a mužstvo prozatím převzal asistent Tony Mowbray.
Brankář Svoboda míří do Permu. Hokejový brankář Oldřich Svoboda (36), který odchytal dva zápasy letošní sezony ve Znojmě, se dohodl na smlouvě s ruským Permem.
</TEXT>
</DOC>
<DOC>
<DOCID>LN-20021012110</DOCID>
<DOCNO>LN-20021012110</DOCNO>
<DATE>10/12/02</DATE>
<TITLE>
krátce z Čech
</TITLE>
<GEOGRAPHY>AŠ</GEOGRAPHY>
<TEXT>
První česko-německý přeshraniční svazek obcí s názvem Přátelé v srdci Evropy založili včera v Aši na Chebsku starostové 14 českých, bavorských a saských měst a obcí ležících v okolí ašského výběžku. Ašský místostarosta Jiří Knedlík uvedl, že impulsem k založení sdružení byla snaha o hospodářské oživení regionu na česko-sasko-bavorském pomezí. Společný mikroregion sdruží kromě Aše a Hranic například Selb, Rehau, Olešnici a Bad Brambach. Cílem je spolupráce nejen v kultuře, sportu a společenské oblasti, ale i v průmyslu a podnikání. Od sdružení obce očekávají také posílení komunikace mezi úřady, spolky a dalšími institucemi i výměnu zkušeností, například v ochraně životního prostředí. Především ale starostové míní, že společnými projekty snáze dosáhnou na peníze z evropských fondů. Podpisem partnerské smlouvy vyvrcholila včera v Aši konference o regionální spolupráci, které se zúčastnilo několik desítek zástupců obcí, státní správy i podnikatelské sféry z České republiky, Bavorska a Saska. Záštitu nad konferencí převzal komisař EU pro rozšíření Günter Verheugen.
AŠ - První česko-německý přeshraniční svazek obcí s názvem Přátelé v srdci Evropy založili včera v Aši na Chebsku starostové 14 českých, bavorských a saských měst a obcí ležících v okolí ašského výběžku. Ašský místostarosta Jiří Knedlík uvedl, že impulsem k založení sdružení byla snaha o hospodářské oživení regionu na česko-sasko-bavorském pomezí. Společný mikroregion sdruží kromě Aše a Hranic například Selb, Rehau, Olešnici a Bad Brambach. Cílem je spolupráce nejen v kultuře, sportu a společenské oblasti, ale i v průmyslu a podnikání. Od sdružení obce očekávají také posílení komunikace mezi úřady, spolky a dalšími institucemi i výměnu zkušeností, například v ochraně životního prostředí. Především ale starostové míní, že společnými projekty snáze dosáhnou na peníze z evropských fondů. Podpisem partnerské smlouvy vyvrcholila včera v Aši konference o regionální spolupráci, které se zúčastnilo několik desítek zástupců obcí, státní správy i podnikatelské sféry z České republiky, Bavorska a Saska. Záštitu nad konferencí převzal komisař EU pro rozšíření Günter Verheugen.
</TEXT>
</DOC>
<DOC>
<DOCID>LN-20021012111</DOCID>
<DOCNO>LN-20021012111</DOCNO>
<DATE>10/12/02</DATE>
<TITLE>
krátce z Čech
</TITLE>
<TEXT>
JABLONEC NAD NISOU - Jablonecká policie nechystá mimořádná opatření kvůli ohlášenému ustavujícím shromážděním strany Národního sjednocení. Setkání příznivců strany považované za pravicově extremistickou se má uskutečnit dnes v restauraci na Horním náměstí. "Těchto akcí se zúčastňuje jen hrstka lidí, policie na ně bude dohlížet, mimořádná opatření však považujeme za zbytečná," řekla včera policejní mluvčí Ludmila Knopová. Na jednání strany mají být zvoleny orgány místní pobočky a projednána strategie pro komunální volby. NSJ postavilo pro komunální volby v Jablonci společnou kandidátku s Národně demokratickou stranou. Kandidátka je jedenáctičlenná a jejím lídrem je jedenašedesátiletý důchodce Václav Simmer, který kandiduje jako nezávislý. Strana Národní sjednocení má zhruba 50 registrovaných členů. Ministerstvo vnitra ji registrovalo letos 12. dubna. Národní sjednocení vzniklo z nacionalistického sdružení Vlastenecká fronta, které ministerstvo vnitra uvádí jako extremistické.
</TEXT>
</DOC>
<DOC>
<DOCID>LN-20021012112</DOCID>
<DOCNO>LN-20021012112</DOCNO>
<DATE>10/12/02</DATE>
<TITLE>
krátce z Čech
</TITLE>
<TEXT>
MLADÁ BOLESLAV - Ve čtvrtek ráno při vloupání do garáže v Sojovicích na Mladoboleslavsku policisté zadrželi muže podezřelého z dalších 15 krádeží. Jeho společníkovi se podařilo uprchnout. Zadržený sedmadvacetiletý muž má podle policie na svědomí škody za nejméně 327 tisíc korun. Mladoboleslavský policejní mluvčí Ladislav Mareš včera uvedl, že muže zadržel vlastník domu. Podle policie od září do října vykrádal garáže na Mladoboleslavsku. Kradl například lyže, jízdní kola, elektrické vrtačky, pily, sekačky na trávu, odcizil i pneumatické kladivo, rozbrušovačku, z vozidel v garážích dále doklady či autorádio, v jednom případě si přivlastnil i vozidlo VW Vento. Za podobnou trestnou činnost je stíhán i v Praze.
</TEXT>
</DOC>
<DOC>
<DOCID>LN-20021012113</DOCID>
<DOCNO>LN-20021012113</DOCNO>
<DATE>10/12/02</DATE>
<TITLE>
krátce z Čech
</TITLE>
<GEOGRAPHY>ČÁSLAV</GEOGRAPHY>
<TEXT>
Čáslav pokračuje v rekonstrukci sportovišť v lesoparku Vodranty. Za poslední dva roky do nich investovala téměř 50 milionů korun, polovinu z toho pokryly státní dotace. Park se má postupně přeměnit na moderní sportovní areál, srovnatelný s podobnými zařízeními vrcholového sportu v Nymburku nebo Jičíně, řekl místostarosta Aleš Cincibus. Ve Vodrantech jsou fotbalová hřiště, lehkoatletický stadion, který nese jméno místních atletek Jarmily Kratochvílové a Ludmily Formanové, běžecké tratě, tenisové kurty, skatepark, hokejový stadion, koupaliště a lázně. Modernizaci areálu odstartovala rekonstrukce letního koupaliště, které obyvatelům slouží už dvě sezony. Předtím bylo několik let z hygienických i bezpečnostních důvodů zavřeno. Jeho oprava stála 23 milionů korun a město ji hradilo z vlastních zdrojů. Zaplatilo i nové tenisové kurty za 850 tisíc korun. S financováním dalších akcí už pomohl stát. S jeho přispěním se podařilo vybudovat skatepark a krytou tribunu na fotbalovém hřišti. Byla dokončena rekonstrukce tartanu, pokračuje oprava a stavba fotbalových kabin a víceúčelového hřiště. Největší sportovní investicí je letos modernizace hokejových kabin za 12,5 milionu korun. Rekonstrukci škvárové plochy se asi už zahájit nepodaří. Město má plán oprav sportovního areálu až do roku 2004. Na příští rok požádalo o dotaci na rekonstrukci atletického stadionu a bývalých městských lázní.
ČÁSLAV - Čáslav pokračuje v rekonstrukci sportovišť v lesoparku Vodranty. Za poslední dva roky do nich investovala téměř 50 milionů korun, polovinu z toho pokryly státní dotace. Park se má postupně přeměnit na moderní sportovní areál, srovnatelný s podobnými zařízeními vrcholového sportu v Nymburku nebo Jičíně, řekl místostarosta Aleš Cincibus. Ve Vodrantech jsou fotbalová hřiště, lehkoatletický stadion, který nese jméno místních atletek Jarmily Kratochvílové a Ludmily Formanové, běžecké tratě, tenisové kurty, skatepark, hokejový stadion, koupaliště a lázně. Modernizaci areálu odstartovala rekonstrukce letního koupaliště, které obyvatelům slouží už dvě sezony. Předtím bylo několik let z hygienických i bezpečnostních důvodů zavřeno. Jeho oprava stála 23 milionů korun a město ji hradilo z vlastních zdrojů. Zaplatilo i nové tenisové kurty za 850 tisíc korun. S financováním dalších akcí už pomohl stát. S jeho přispěním se podařilo vybudovat skatepark a krytou tribunu na fotbalovém hřišti. Byla dokončena rekonstrukce tartanu, pokračuje oprava a stavba fotbalových kabin a víceúčelového hřiště. Největší sportovní investicí je letos modernizace hokejových kabin za 12,5 milionu korun. Rekonstrukci škvárové plochy se asi už zahájit nepodaří. Město má plán oprav sportovního areálu až do roku 2004. Na příští rok požádalo o dotaci na rekonstrukci atletického stadionu a bývalých městských lázní.
</TEXT>
</DOC>
<DOC>
<DOCID>LN-20021012114</DOCID>
<DOCNO>LN-20021012114</DOCNO>
<DATE>10/12/02</DATE>
<TITLE>
OSLO - Týden udělování Nobelových cen skončil oznámením držitele té hlavní, ceny za mír. Mezi kandidáty byla řada jmen a organizací, celkem 156 nominovaných - od afghánského prezidenta Hamída Karzáího přes bývalého starostu New Yorku Rudolpha Giulianiho, amerického prezidenta George W. Bushe až po Armádu spásy. Výbor, který má udílení cen na starosti, nakonec zvolil muže, který na Nobelovu cenu za mír čekal 24 let - 39. prezidenta USA Jimmyho Cartera. Předseda výboru Gunnar Berge naznačil, že nejde o volbu náhodnou. Carter je odpůrcem současné politiky George W. Bushe vůči Iráku a tvrdí, že veškeré akce by měly mít požehnání OSN. "Mohlo by to být interpretováno jako kritika linie, kterou nastoupila současná (americká) administrativa. Je to štulec všem, kteří jdou stejnou cestou jako Spojené státy," řekl Berge. Jimmy Carter, který byl prezidentem v letech 1977 až 1981, dostal Nobelovu cenu za mír za "neúnavné úsilí" v uplynulých desetiletích při hledání mírového řešení konfliktů po celém světě a za prosazování demokracie a lidských práv. Nobelovu cenu za mír dostal bývalý prezident USA i za sjednání mírové smlouvy mezi Izraelem a Egyptem v roce 1978. Tehdy byli oceněni pouze egyptský prezident Anvar Sadat a izraelský premiér Menachem Begin. Carter tak může cítit zadostiučinění až nyní. O tom, že dostal Nobelovu cenu za mír, se dozvěděl z telefonátu ve 4:30 ráno jeho času. Oficiálně byl totiž laureát oznámen v 11:00 SELČ. "Nejprve jsem si myslel, že jde o hloupý vtip," řekl Carter. A dodal, že toto uznání ho povzbudí k ještě usilovnější práci při prosazování míru a lidských práv ve světě. Bývalému prezidentovi se dostalo většího uznání až po odchodu z Bílého domu. Na počátku osmdesátých let založil nevládní organizaci k prosazování mírových řešení a lidských práv Carter House. Za posledních dvacet se účastnil jako zvláštní americký vyslanec řady mírových jednání. Dojednával například mír v Etiopii, vedl pozorovatelskou misi v Nikaragui, jednal v Severní Koreji, dojednával příměří v Bosně a naposledy letos jednal o zlepšování vztahů na Kubě. S Nobelovou cenou za mír dostane i šek na milion dolarů.
</TITLE>
<TEXT>
Pro komunistický režim v ČSSR byl James Carter válečným štváčem
</TEXT>
</DOC>
<DOC>
<DOCID>LN-20021012115</DOCID>
<DOCNO>LN-20021012115</DOCNO>
<DATE>10/12/02</DATE>
<TITLE>
krátce z moravy a slezska
</TITLE>
<GEOGRAPHY>PŘEROV</GEOGRAPHY>
<TEXT>
Tragická dopravní nehoda zablokovala včera dopoledne hlavní tah z Přerova na Zlín. Při srážce osobního vozidla s nákladním zemřeli tři lidé včetně čtyřletého dítěte, o život další těžce zraněné ženy bojují olomoučtí lékaři. Podle očitých svědků si nevšiml řidič kamionu, že vůz před ním brzdí a chce odbočovat vlevo na vedlejší silnici. Na poslední chvíli dupnul na brzdy, na mokré vozovce dostal smyk, minul odbočující vozidlo a vjel do protisměru. Tam se srazil s přijíždějícím osobním vozem, který smetl z cesty. "Dva muži zemřeli na místě a dítě o něco později, když jsme se je snažili zachránit," řekl Michael Fischer, šéf olomoucké záchranné služby, která na místě zasahovala s vrtulníkem. V olomoucké fakultní nemocnici bojuje o život žena, která má vážná poranění mozku. Řidič kamionu vyvázl bez vážnějšího zranění. Kvůli nehodě museli policisté uzavřít hlavní tah z Ostravy a Přerova na Zlín a Břeclav a hlídky motoristy několik hodin naváděly na místní komunikace.
PŘEROV - Tragická dopravní nehoda zablokovala včera dopoledne hlavní tah z Přerova na Zlín. Při srážce osobního vozidla s nákladním zemřeli tři lidé včetně čtyřletého dítěte, o život další těžce zraněné ženy bojují olomoučtí lékaři. Podle očitých svědků si nevšiml řidič kamionu, že vůz před ním brzdí a chce odbočovat vlevo na vedlejší silnici. Na poslední chvíli dupnul na brzdy, na mokré vozovce dostal smyk, minul odbočující vozidlo a vjel do protisměru. Tam se srazil s přijíždějícím osobním vozem, který smetl z cesty. "Dva muži zemřeli na místě a dítě o něco později, když jsme se je snažili zachránit," řekl Michael Fischer, šéf olomoucké záchranné služby, která na místě zasahovala s vrtulníkem. V olomoucké fakultní nemocnici bojuje o život žena, která má vážná poranění mozku. Řidič kamionu vyvázl bez vážnějšího zranění. Kvůli nehodě museli policisté uzavřít hlavní tah z Ostravy a Přerova na Zlín a Břeclav a hlídky motoristy několik hodin naváděly na místní komunikace.
</TEXT>
</DOC>
<DOC>
<DOCID>LN-20021012116</DOCID>
<DOCNO>LN-20021012116</DOCNO>
<DATE>10/12/02</DATE>
<TITLE>
krátce z moravy a slezska
</TITLE>
<TEXT>
VALAŠSKÉ MEZIŘÍČÍ - Většina obyvatel internátu Městské nemocnice ve Valašském Meziříčí na Vsetínsku zaplatí od 1. listopadu dvojnásobné nájemné. "Ubytování v internátu by mělo být přechodným východiskem, než si člověk zajistí vlastní bydlení. Proto jsme se rozhodli zdražit ho nájemníkům, kteří zde bydlí déle než rok. Těch je mezi klienty 90 procent," řekl včera ekonomický náměstek ředitele nemocnice Jaroslav Sehnálek. Nájemné v nemocničním internátu bylo dosud nejnižší ve městě. Lékaři a zdravotní sestry, jichž se zdražení dotkne, od listopadu zaplatí za pokoj o ploše 12 čtverečních metrů se společným sociálním zařízením na chodbě 20 korun za noc. Dvoupokojová buňka s koupelnou a předsíní je přijde na 50, jeden pokoj v buňce na 25 korun. Částky představují základní nájemné. Není do nich započtena energie a ostatní služby. O bydlení v zařízení, kde je 12 samostatných pokojů a deset buněk, je mezi zaměstnanci nemocnice veliký zájem. Kapacita je prakticky neustále naplněna.
</TEXT>
</DOC>
<DOC>
<DOCID>LN-20021012117</DOCID>
<DOCNO>LN-20021012117</DOCNO>
<DATE>10/12/02</DATE>
<TITLE>
krátce z moravy a slezska
</TITLE>
<GEOGRAPHY>OSTRAVA</GEOGRAPHY>
<TEXT>
Na deset let včera odsoudil Krajský soud v Ostravě Martina Virága, který v lednu v Havířově na Karvinsku ubil Zdeňka Janovského. Trest si odpyká ve věznici se zvýšenou ostrahou. Virág slavil s Janovským a dalšími dvěma muži svátek oběti. Oba muži, kteří předtím popíjeli alkohol, se začali hádat. Virág začal protivníka bít pěstmi a surově kopat. Muži tak způsobil řadu podlitin, zlomil žebra a natrhl jaterní lalok. K Janovskému nikdo nepřivolal lékaře. O pět dnů později kvůli zraněním zemřel. "Kdyby měl včasnou lékařskou péči, nemusel zemřít. Jedinou službu, kterou mu poskytli, byla láhev na močení, když už nemohl chodit," uvedl soudce Tomáš Tkačík. Podle soudce nebylo prokázáno, že měl Virág v úmyslu Janovského zabít. Soud ho tedy potrestal za ublížení na zdraví s následkem smrti, při němž pachatelům hrozí pět až 12 let vězení. K horní hranici trestu se soud přiklonil především kvůli nezvykle brutálnímu způsobu útoku. Pachatel byl navíc v minulosti za obdobné trestné činy již odsouzen.
OSTRAVA - Na deset let včera odsoudil Krajský soud v Ostravě Martina Virága, který v lednu v Havířově na Karvinsku ubil Zdeňka Janovského. Trest si odpyká ve věznici se zvýšenou ostrahou. Virág slavil s Janovským a dalšími dvěma muži svátek oběti. Oba muži, kteří předtím popíjeli alkohol, se začali hádat. Virág začal protivníka bít pěstmi a surově kopat. Muži tak způsobil řadu podlitin, zlomil žebra a natrhl jaterní lalok. K Janovskému nikdo nepřivolal lékaře. O pět dnů později kvůli zraněním zemřel. "Kdyby měl včasnou lékařskou péči, nemusel zemřít. Jedinou službu, kterou mu poskytli, byla láhev na močení, když už nemohl chodit," uvedl soudce Tomáš Tkačík. Podle soudce nebylo prokázáno, že měl Virág v úmyslu Janovského zabít. Soud ho tedy potrestal za ublížení na zdraví s následkem smrti, při němž pachatelům hrozí pět až 12 let vězení. K horní hranici trestu se soud přiklonil především kvůli nezvykle brutálnímu způsobu útoku. Pachatel byl navíc v minulosti za obdobné trestné činy již odsouzen.
</TEXT>
</DOC>
<DOC>
<DOCID>LN-20021012118</DOCID>
<DOCNO>LN-20021012118</DOCNO>
<DATE>10/12/02</DATE>
<TITLE>
krátce z moravy a slezska
</TITLE>
<GEOGRAPHY>BRNO</GEOGRAPHY>
<TEXT>
Malířský ateliér plný barev a obrazů připomíná od včerejška lůžkové oddělení interní kliniky v brněnské dětské nemocnici. "Je to jeden z řady projektů, kterými chceme dětem pobyt v nemocnici maximálně zpříjemnit," řekla herečka Chantal Poullain-Polívková. Její nadace Archa Chantal se rekonstrukcemi oddělení pro nemocné děti zabývá již několik let a na změnu interiérů brněnské kliniky vynaložila 2,5 milionu korun. V hlavní chodbě, v pokojích i ve vyšetřovnách našly své místo malířské stojany s paletami a kreslicí tabule. Zdi pokrývají barevné ilustrace a od stropu visí modely horkovzdušných balonů. Obdobně vyhlíží také herna pro děti. Na nové podobě kliniky spolupracovalo několik výtvarníků v čele s Vojtěchem Vaškem. "Dříve se dětem v nemocnici nelíbilo a chtěly co nejdříve domů. Teď mi sestřičky říkaly, že vše je jinak. Lékaři dokonce tvrdí, že o víkendu chtějí do nemocnice a do její krásné herny i jejich děti," poznamenala Poullain-Polívková. Herečka by chtěla vybudovat veselejší prostředí nemocným dětem i v dalších zařízeních. Patří mezi ně například nemocnice v Opavě či v Praze.
BRNO - Malířský ateliér plný barev a obrazů připomíná od včerejška lůžkové oddělení interní kliniky v brněnské dětské nemocnici. "Je to jeden z řady projektů, kterými chceme dětem pobyt v nemocnici maximálně zpříjemnit," řekla herečka Chantal Poullain-Polívková. Její nadace Archa Chantal se rekonstrukcemi oddělení pro nemocné děti zabývá již několik let a na změnu interiérů brněnské kliniky vynaložila 2,5 milionu korun. V hlavní chodbě, v pokojích i ve vyšetřovnách našly své místo malířské stojany s paletami a kreslicí tabule. Zdi pokrývají barevné ilustrace a od stropu visí modely horkovzdušných balonů. Obdobně vyhlíží také herna pro děti. Na nové podobě kliniky spolupracovalo několik výtvarníků v čele s Vojtěchem Vaškem. "Dříve se dětem v nemocnici nelíbilo a chtěly co nejdříve domů. Teď mi sestřičky říkaly, že vše je jinak. Lékaři dokonce tvrdí, že o víkendu chtějí do nemocnice a do její krásné herny i jejich děti," poznamenala Poullain-Polívková. Herečka by chtěla vybudovat veselejší prostředí nemocným dětem i v dalších zařízeních. Patří mezi ně například nemocnice v Opavě či v Praze.
</TEXT>
</DOC>
<DOC>
<DOCID>LN-20021012119</DOCID>
<DOCNO>LN-20021012119</DOCNO>
<DATE>10/12/02</DATE>
<TITLE>
Americký Kongres umožnil prezidentu Bushovi vyhlásit válku Saddámu Husajnovi
</TITLE>
<TEXT>
Otevřená vrátka si v souvislosti s Američany a Brity prosazovanou ultimativní protiiráckou rezolucí ponechal ruský prezident Vladimir Putin.
ZAVIDOVO/WASHINGTON - Ruský prezident Vladimir Putin včera oparně připustil možnost, že Moskva bude souhlasit s novou rezolucí Rady bezpečnosti OSN, která by stanovila přísnější podmínky pro návrat zbrojních inspektorů do Iráku. Uvedl totiž, že Rusko nevylučuje "dosažení společného postoje v Radě bezpečnosti". Dodal však vzápětí, že Moskva nemá informace o tom, že by Irák měl či vyvíjel zbraně hromadného ničení. Vladimir Putin se k irácké otázce vyjádřil po jednání s britským premiérem Tonym Blairem ve svém prezidentském sídle Zavidovo, které se nachází 125 kilometrů od Moskvy. Blair pobývá v Rusku již od čtvrtka, na této cestě jej provází i jeho žena Cherie. Včera také američtí senátoři odhlasovali výraznou většinou (77 pro, 23 proti) rezoluci, která povoluje prezidentu Georgi W. Bushovi vést vojenskou kampaň proti Iráku. Následovali tak své kongresové kolegy ze Sněmovny reprezentantů, kteří se pro tuto rezoluci vyslovili již ve čtvrtek (296 pro, 133 proti). Rezoluce umožňuje Bushovi nasadit vojenskou sílu, "pokud to uzná za nezbytné a vhodné k obraně národní bezpečnosti proti přetrvávající hrozbě, kterou znamená Irák". Dokument současně zdůrazňuje, že souhlas se vztahuje také na nutnost "naplnit všechny rezoluce Rady bezpečnosti OSN týkající se Iráku". Včerejší hlasování uvítal i prezident, který prohlásil, že nyní již Amerika hovoří jedním hlasem. Kongresmani podle něj svým postojem také vyslali zřetelný signál mezinárodnímu společenství i Radě bezpečnosti OSN. Bush totiž údajně předpokládá, že přijetí rezoluce přiměje Radu bezpečnosti OSN, aby vůči Iráku nastolila nové požadavky, jež postaví irácký režim před jasnou povinnost opustit všechny programy vývoje a výroby biologických, chemických či jaderných zbraní. V opačném případě si prý Bagdád musí uvědomit, že mu hrozí vojenské následky. Objevily se i zprávy o dalších přesunech americké vojenské techniky do oblasti Perského zálivu. Vojenské námořnictvo USA, konkrétně velitelství vojenské námořní dopravy, si údajně objednalo dvě velké obchodní lodě pro dopravu dalších obrněných vozů a jiné vojenské techniky z USA a Evropy na Blízký východ. Američané již mají velké množství těžké výzbroje a munice na svých sedmnácti velkých plavidlech umístěných v Indickém oceánu, odkud se mohou rychle přesunout do Perského zálivu.
</TEXT>
</DOC>
<DOC>
<DOCID>LN-20021012120</DOCID>
<DOCNO>LN-20021012120</DOCNO>
<DATE>10/12/02</DATE>
<TITLE>
Úplnou moc získá nad Pákistánem prezident Parvíz Mušaraf, potvrdí-li se předběžné výsledky parlamentních voleb.
</TITLE>
<GEOGRAPHY>ISLÁMÁBÁD</GEOGRAPHY>
<TEXT>
Proprezidentská strana Pákistánská muslimská liga - Kaide Azam (PML-QA) vychází zatím jako nejsilnější ze čtvrtečních parlamentních voleb. Vyplývá to z částečných oficiálních výsledků. Z dosud rozdělených 174 křesel v 342členném národním shromáždění jich 56 obsadila PML-QA, která má největší podporu v nejlidnatější provincii Paňdžáb. Za ní se drží s 37 křesly Pákistánská lidová strana (PPP) bývalé premiérky Bénazír Bhuttové stejně jako koalice šesti islámských stran. Pákistánská muslimská liga (PML-N) bývalého premiéra Naváze Šarífa získala zatím pouze 13 míst, ostatní strany si dělí 31 křesel. V parlamentu je také 60 míst určeno ženám a 10 zástupcům nemuslimských menšin.
</TEXT>
<HEADING>
úspěch radikálních islamistů
</HEADING>
<TEXT>
Prezident Mušaraf, který se k moci dostal pučem v říjnu roku 1999, později se nechal jmenovat prezidentem a potvrdit v této funkci referendem, zůstává nejmocnějším mužem země. Spolu s ním v Pákistánu vládne Národní bezpečnostní rada, která má být složena z prezidenta, čtyř vojáků a osmi civilistů (včetně premiéra), a bude i nadále nadřazena vládě. Islamistická koalice žádá na prezidentovi Parvízu Mušarafovi ukončení podpory válce, kterou v Afghánistánu vedou Američané a jejich spojenci proti Talibanu a islamistické síti Al Kajda. Islamisté zřejmě získali většinu křesel (50 z 99) ve sněmu Severozápadní pohraniční provincie, která přímo sousedí s Afghánistánem.
Prezident Mušaraf, který se k moci dostal pučem v říjnu roku 1999, později se nechal jmenovat prezidentem a potvrdit v této funkci referendem, zůstává nejmocnějším mužem země. Spolu s ním v Pákistánu vládne Národní bezpečnostní rada, která má být složena z prezidenta, čtyř vojáků a osmi civilistů (včetně premiéra), a bude i nadále nadřazena vládě. Islamistická koalice žádá na prezidentovi Parvízu Mušarafovi ukončení podpory válce, kterou v Afghánistánu vedou Američané a jejich spojenci proti Talibanu a islamistické síti Al Kajda. Islamisté zřejmě získali většinu křesel (50 z 99) ve sněmu Severozápadní pohraniční provincie, která přímo sousedí s Afghánistánem.
</TEXT>
</DOC>
<DOC>
<DOCID>LN-20021012121</DOCID>
<DOCNO>LN-20021012121</DOCNO>
<DATE>10/12/02</DATE>
<GEOGRAPHY>MOSKVA</GEOGRAPHY>
<TEXT>
Ruský prezident Vladimir Putin včera oznámil, že nepojede na listopadovou vrcholnou schůzku Severoatlantické aliance (NATO) v Praze. Rusko bude na summitu zastupovat ministr zahraničí Igor Ivanov. Česko Putina na summit opakovaně pozvalo. V lednu mu tlumočil pozvání tehdejší ministr zahraničí Jan Kavan a v květnu i prezident Václav Havel. Již před tím se ale objevovaly zprávy, že Rusové se summitu nezúčastní. Na schůzce má být rozhodnuto o rozšíření aliance o další země střední a východní Evropy, což Moskva odmítá.
</TEXT>
</DOC>
<DOC>
<DOCID>LN-20021012122</DOCID>
<DOCNO>LN-20021012122</DOCNO>
<DATE>10/12/02</DATE>
<GEOGRAPHY>KUVAJT</GEOGRAPHY>
<TEXT>
Jeden ze dvou Kuvajťanů, kteří v úterý na ostrově Fajlaka zabili jednoho Američana a dalšího zranili, vedl skupinu, která plánovala další útoky na občany USA. Oznámily to kuvajtské bezpečností orgány, které zatkly 15 členů skupiny. Jak se v minulých dnech ukázalo, oba útočníci byli vycvičeni v Afghánistánu a zúčastnili se také tamních bojů. Vše napovídá tomu, že byli napojeni na teroristické hnutí Al Kajda.
</TEXT>
</DOC>
<DOC>
<DOCID>LN-20021012123</DOCID>
<DOCNO>LN-20021012123</DOCNO>
<DATE>10/12/02</DATE>
<TITLE>
Dvě černé série moravských klubů v extralize neskončily ani po včerejším 11. kole. Hokejisté Havířova stále marně čekají na první letošní vítězství a i s novým koučem Augustou se řítí do baráže. Zlín vedený současným reprezentačním asistentem Antonínem Stavjaňou zase prohrál již šestý zápas v řadě. Další včerejší utkání skončila až po uzávěrce tohoto vydání.
</TITLE>
<GEOGRAPHY>Třinec</GEOGRAPHY>
<TEXT>
Liberec 6:2
Dvě třetiny držel nováček z Liberc s Třincem sympaticky krok, ale nakonec zápas vysoko prohrál. Důvod? Famózní forma první útoku vedeného Richardem Králem. Ten se v posledních zápasech rozehrál k fantastickým výkonům, včera dvě branky dal a na dvě další přihrál. Král tak sesadil z čela kanadského bodování vsetínského mladíčka Jiřího Hudlera. Ten se v minulém kole dostal před třineckého kapitána se 4 góly a 11 asistencemi, Král má nyní 8 branek a 10 asistencí. Tříbodový náskok se ale Hudler může pokusit smazat dnes, kdy Vsetín dohrává kolo v Českých Budějovicích.
Ani ve čtvrtém utkání pod vedením nového kouče Josefa Augusty Havířov neuspěl. I tentokrát se trápil v útoku a se svým soupeřem dokázal držet krok jen do poloviny zápasu. Znojmo povzbuzené úterním vítězstvím nad Spartou duel definitivně zlomilo v závěru druhé třetiny, kdy se krátce po sobě trefily slovenské posily Pucher a Uram. Od té chvíle hra domácích totálně zkolabovala. Havířov tak po jedenácti kolech stále marně čeká na první vítězství v sezoně a jeho ztráta na poslední příčce tabulky už začíná být hrozivá. Podobně jako Augustův účet v Havířově - 0 bodů při skóre 3:16.
Rána, která zůstala ve zlínském týmu po letním odchodu elitních útočníků Čajánka s Leškou, je větší, než se čekalo. Třetí tým loňské sezony se nedokázal prosadit ani ve včerejším zápase s Vítkovicemi a dostal se na pomyslné dno. "Je to hrůza. Naše hra nemá hlavu ani patu. Bojujeme, ale nejde to," povzdychl si obránce Martin Hamrlík. Vítkovice, úřadující vicemistr, se naopak po velmi slabém začátku začínají probouzet. Včera vyhrály již potřetí z posledních čtyř zápasů, v tabulce přeskočily právě Zlín a krizi zřejmě definitivně zažehnaly. Výborný výkon na zlínském ledě odvedl především první útok ve složení Kaděra, Burger, Moravec, který se podílel na třech brankách.
Pozn.: Za názvem klubu jsou počet utkání, vítězství, remízy, porážky (vše v normální hrací době), skóre, počet bodů a v závorce počet vítězných prodloužení.
</TEXT>
</DOC>
</CZE>